<doc id="822594" url="https://pl.wikipedia.org/wiki?curid=822594" title="Ludwik I de Bourbon-Condé">
Ludwik I de Bourbon-Condé

Ludwik de Bourbon, książę de Condé (fr. "Louis de Bourbon, prince de Condé"; ur. 7 maja 1530 w Vendôme, zm. 13 marca 1569 w Jarnac) – pierwszy książę de Condé i diuk d’Enghien, markiz de Conti, hrabia de Soissons, d’Anisy i de Vallery. Założyciel domu książęcego de Condé, bocznej linii rodu Burbonów, zwanych w polskiej literaturze Kondeuszami. Dowódca wojsk hugenotów w okresie wojen religijnych we Francji. Nazywano go "Monsieur le Prince".
Ludwik jako książę krwi należał do ścisłego grona doradców i parów królewskich, wsławił się jako zdolny dowódca w czasie wojen włoskich. Dość szybko znalazł się pod wpływem wyznania kalwińskiego, około roku 1558, głównie pod wpływem żony Eleonory de Roye, dokonał konwersji. W obliczu narastającego konfliktu między hugenotami a katolikami we Francji, w sposób naturalny, z racji swojego wysokiego pochodzenia i konfliktu z przywódcami stronnictwa katolickiego – lotaryńskim rodem Gwizjuszy, stanął na czele stronnictwa protestanckiego, które reprezentował na dworze. Po śmierci króla Henryka II, zainspirował hugenocki spisek mający na celu porwanie jego następcy króla Franciszka II. Spisek się nie udał, a od śmierci uratował Ludwika jedynie rychły zgon władcy. Po masakrze hugenotów w Wassy poprowadził armię protestancką na Paryż, został jednak pokonany pod Dreux 19 grudnia 1562 roku. Wojnę zakończył edykt z Amboise, nadający swobodę kultu szlachcie hugenockiej. Pięć lat później, obawiając się interwencji hiszpańskiej we Francji, ponownie poprowadził armię protestancką na Paryż. Pokonany pod Saint-Denis 10 listopada 1567 roku, dokonał zręcznego odwrotu, a następnie, wzmocniony przez niemieckich najemników, wyruszył na oblężenie Chartres. Podpisał pokój w Longjumeau, który przywracał postanowienia z Amboise. Kiedy w sierpniu wybuchła ponownie wojna, tym razem nie próbował atakować Paryża, ale ograniczył się do działań w zachodniej Francji. Zginął podczas bitwy pod Jarnac 13 marca 1569 roku.
Życiorys.
Pochodzenie i młodość.
Był piątym synem Karola IV de Bourbon, księcia Vendôme, i Franciszki d’Alençon. Jego starszym bratem był Antoni de Bourbon – mąż Joanny III d’Albret, królowej Nawarry (ich syn Henryk został królem Francji).
22 czerwca 1551 roku poślubił Eleonorę de Roye, jedyną córkę i spadkobierczynię Charles’a de Roye, hrabiego de Roucy i jego żony Madeleine de Mailly, pani de Conti.
Jako generał francuskiej armii, Ludwik I walczył przeciwko Hiszpanii podczas oblężenia Metzu (1552), w bitwie pod Saint-Quentin (1557) oraz podczas oblężeń Calais i Thionville. Podczas powrotu z Włoch w 1555 roku, Kondeusz zatrzymał się w Genewie, gdzie wysłuchał kazania kalwińskiego i zwiedził miasto. Decydującą rolę w konwersji Ludwika odegrała jego żona Eleonora de Roye. Książę de Condé ostatecznie ujawnił się jako wyznawca kalwinizmu w 1558 roku, kiedy zażyczył sobie nabożeństwa u pastora kalwińskiego.
Spisek z Amboise.
Po śmierci Henryka II w 1559 roku, Ludwik był rozgoryczony rolą jaką na dworze zaczęli odgrywać katoliccy Gwizjusze, za sprawą żony nowego króla Marii Stuart, której matka Maria, była siostrą Franciszka, księcia de Guise i kardynała lotaryńskiego Karola. Uważał, że decydujący głos w Radzie królewskiej powinien należeć się jego bratu, a następnie jemu, jako że byli najbliższymi męskimi krewnymi króla po mieczu. Bał się również kolejnych prześladowań protestantów, do których mogli skłonić monarchę fanatycznie katoliccy Gwizjusze. Rzeczywiście tak się działo – nowy władca rygorystycznie wprowadzał ograniczenia nałożone przez poprzednika edyktem z Écouen, nakładał też nowe.
Chcąc temu przeciwdziałać Ludwik zainspirował hugenocki tumult w Amboise – próbę zajęcia tamtejszego zamku dokonaną 17 marca 1560 roku. W zamku przebywał dwór królewski, a spiskowcy pod przewodnictwem Jeana du Barry, zamierzali uprowadzić króla Franciszka II i odsunąć go od Gwizjuszy. Spisek zakończył się niepowodzeniem i doprowadził do śmierci wielu hugenotów. Ludwik przysiągł przed całym dworem, że nie brał udziału w intrydze, pozwolono mu odejść, więc udał się na ziemie swego brata, króla Nawarry. Tam zaczął podburzać prowincje południowe do buntu. Jeden z wysłanników księcia, Jacques de La Sague, został 26 sierpnia aresztowany, a znalezione przy nim dokumenty i jego zeznania kompromitowały braci de Bourbon. Król rozkazał, aby Antoni de Bourbon doprowadził swego brata przed dwór królewski, co też się stało 30 października. Ludwik odmówił składania zeznań przed komisarzami królewskimi, zażądał zeznania przed parlamentem. Udało mu się uniknąć egzekucji jedynie dzięki wysokiej pozycji księcia krwi i rychłej śmierci Franciszka II, 6 grudnia 1560 roku.
Pierwsza wojna religijna.
Nowy król, książę Orleanu Karol, od teraz Karol IX, miał jedynie niecałe dziesięć lat, konieczne więc było ustanowienie regencji. Ludwik był głęboko rozczarowany faktem, że regencję w imieniu małoletniego władcy objęła królowa-matka Katarzyna Medycejska, a nie jego starszy brat Antoni, któremu ta pozycja należała się z racji bycia pierwszym księciem krwi. Z drugiej strony oznaczało to odsunięcie od władzy Gwizjuszy, na rzecz stronnictwa umiarkowanego, które reprezentowali admirał de Coligny i minister finansów Michel de l’Hôpital, była to więc dla niego sytuacja, przynajmniej na jakiś czas, do zaakceptowania. Antoni został zaspokojony tytułem generalnego namiestnika królestwa ("Lieutenant général du royaume"). Podobną postawę reprezentowała druga strona, której zależało przede wszystkim na trzymaniu z dala od tronu książąt burbońskich. Tymczasem Stany Generalne, zwołane do Orleanu jeszcze przez poprzedniego króla, uchwaliły reformę religijną i utworzenie Kościoła narodowego. Uchwałę tę zastąpił edykt tolerancyjny wydany przez regentkę w styczniu 1562 roku, który zrównywał protestantów z katolikami. Duchowieństwo katolickie odpowiedziało na to szeregiem reform oczyszczających Kościół z większości patologii, które wytykali im protestanci. Oba ruchy reformatorskie uderzały w prawa Korony, bowiem dążyły do dalekiej autonomizacji Kościołów od władzy królewskiej. Pozbawiona armii i pieniędzy regentka mogła tylko przyglądać się rozwojowi wydarzeń, licząc na to, że jej ustępstwa na rzecz protestantów, a jednocześnie trwanie przy katolicyzmie, pozwolą uniknąć wojny domowej.
Inne plany miał jednak Franciszek de Guise. W końcu 1561 roku zawiązał sojusz z dwoma innymi wielkimi katolickimi magnatami – konetablem Anne de Montmorency i marszałkiem de Saint-André – nazywany „triumwiratem”. Ich celem było nie tylko, przy pomocy króla hiszpańskiego Filpa II, wytrzebienie protestantyzmu w królestwie, ale także przejęcie regencji od królowej-matki, a nawet „całkowite wymazanie imienia i całej rasy rodziny Burbonów”. W tym celu najpierw zapewnili sobie wsparcie księcia Wirtembergii, który obiecał storpedować ewentualną koalicję protestanckich książąt Rzeszy, w zamian za swobodę szerzenia wyznania augsburskiego we Francji. Następnie przeciągnęli Antoniego de Bourbon na swoją stronę, mamiąc go obietnicami rekompensaty za zajęte przez Hiszpanów ziemie królestwa Nawarry. Pozbawiając Kondeusza wszelkich potencjonalnych sprzymierzeńców przystąpili do działania.
Franciszek de Guise wykorzystał fakt, że mieszkańcy miasteczka Wassy w Szampanii, leżącego wprawdzie na ziemiach koronnych, ale wchodzących w skład posagu Marii Stuart, na którym pieczę sam sprawował, łamali edykt tolerancyjny, otwarcie odprawiając protestanckie obrzędy na ziemiach katolickiego feudała. Wtargnął 1 marca 1562 roku do miasteczka i dokonał rzezi jego mieszkańców. Kondeusz w odpowiedzi wezwał protestantów pod broń i pomaszerował na Paryż ignorując wezwania królowej do stawienia się na dworze oraz zachowania pokoju. Tymczasem władzę w Paryżu objęli jednak przywódcy katoliccy. Na prowincji hugenoci mścili się na katolikach za Wassy, ci odpowiadali tym samym, rozgorzała przemoc. Król Nawarry Antoni de Bourbon nie opowiedział się po stronie brata, namawiał królową przebywającą w Fontainebleau do przyłączenia się do katolików. Natomiast admirał de Coligny zbierał armię hugenocką w Orleanie i wzywał Katarzynę Medycejską do przybycia wraz z Karolem IX pod swoją opiekę. Regentka nie zdążyła podjąć decyzji, bowiem Fontainebleau zostało opanowane przez wojska katolickie. Dwór, znowu pod kontrolą Gwizjuszy, udał się do Paryża.
Wybuchła I wojna religijna. Dowództwo nad wojskami hugenotów objął Ludwik de Condé. 2 kwietnia zajął Orlean. W mieście zebrał się synod kalwiński, który ogłosił księcia obrońcą kościołów kalwińskich w całym królestwie, a także „protektorem i obrońcą domu i korony Francji”, wezwał także do obrony przeciwko armii Gwizjuszy. Wkrótce w ręce protestantów wpadły inne miasta, m.in. Rouen, Sens, Tours i Lyon. Pod kontrolą hugenotów znajdowała się znaczna część kraju, niemal cała Normandia i Gujenna, Kondeusz dążył do zajęcia głównych traktów królestwa i otoczenia Paryża przez pierścień miast i twierdz. 13 lipca Parlament ogłosił, że zabójstwo protestanta nie spotka się z karą. 20 września Condé zawarł układ z królową angielską Elżbietą, w zamian za oddanie portów La Havre i Dieppe miał otrzymać 100 tysięcy koron i 6 tysięcy żołnierzy. Miasta miały zostać zwrócone Francji po zwycięstwie hugenotów, ale za to Kondeusz obiecał oddanie Anglikom Calais, które Francja z trudem odzyskała w 1558 roku. Przybyło również 4000 niemieckich rajtarów, nad którymi dowództwo objął François d’Andelot, młodszy brat Coligny’ego.
Szala zwycięstwa zaczęła się jednak przechylać na stronę katolicką. Kampania marszałka de Saint-André doprowadziła do zajęcia Blois, Tours, Poitiers i Angoulême; następnie padło Bourges (31 sierpnia). Wielkim sukcesem było odbicie 26 października Rouen przez księcia d’Aumale, młodszego brata Franciszka de Guise. W czasie oblężenia miasta zginął Antoni de Bourbon. Pierścień wokół Paryża został przerwany, sytuacja strategiczna hugenotów uległa znacznemu pogorszeniu. Ludwik, wzmocniony oddziałem 7300 niemieckich najemników, zdecydował się na marsz w kierunku Normandii, aby połączyć się z obiecanymi posiłkami z Anglii. Jego drogę zagrodziła jednak armia pod wodzą Franciszka de Guise w pobliżu Dreux.
Wbrew radom admirała de Coligny 19 grudnia 1562 Ludwik przyjął bitwę pod Dreux z liczniejszymi wojskami katolickimi, którą przegrał i dostał się do niewoli, w ręce zaś Coligny’ego wpadł konetabl de Montmorency. W bitwie zginął marszałek de Saint-André, natomiast w czasie oblężenia Orleanu, 15 lutego 1563 roku, skrytobójca zabił księcia de Guise. O inspirację mordu oskarżono Gasparda de Coligny, możliwe jednak że mordercę wysłała regentka. Katarzyna odzyskała swobodę działania, trzech przywódców katolickich – Antoni de Bourbon, Franciszek de Guise i marszałek de Saint-André – poniosło śmierć, Kondeusz był w niewoli, Coligny skompromitowany; w marcu 1563 roku ogłosiła w Amboise edykt kończący wojnę, dając protestantom swobodę kultu w domach szlachty i na przedmieściach.
Po ogłoszeniu edyktu Ludwik odzyskał wolność, nie uznał jednak aktu łaski i domagał się wznowienia procesu i oczyszczenia z zarzutów, taka postawa wzmocniła jego pozycję jako przywódcy kalwinów francuskich.
Druga wojna religijna.
W marcu 1564 roku dwór królewski wyruszył z Fontainebleau na wielki objazd kraju, który miał trwać dwa lata. Kondeusz nie towarzyszył królowi. W maju, w burgundzkim Dijon, jedna z dwórek królowej Isabelle de Limeuil urodziła dziecko, którego ojcem miał być według niej być Ludwik de Bourbon. Sama de Limeuil twierdziła, że uwiodła go na rozkaz królowej. Książę de Condé ostatecznie uznał dziecko, które jednak zmarło niedługo po urodzeniu, zaś Isabelle de Limeuil została zamknięta w klasztorze.
Choć celem królowej przyświecającym organizacji podróży monarszej była chęć zbudowania szerokiego stronnictwa królewskiego, które stanowiłoby alternatywę dla zwalczających się stronnictw Gwizjuszy i Burbonów, zamiary te nie powiodły się. Dominującą pozycję na dworze zdobył Karol de Guise, kardynał Lotaryngii, młodszy brat Franciszka, któremu udało się również przeciągnąć na swoją stronę młodszego brata królewskiego Henryka, księcia Andegawenii.
W tym samym czasie doszło do rozruchów ikonoklastycznych we Flandrii, król Hiszpanii Filip II zdecydował się wysłać większą liczbę wojsk do zbuntowanej prowincji, ich trasa przemarszu stykała się z granicami Francji na długim odcinku od Sabaudii do Niderlandów (tzw. „droga hiszpańska”). Wywołało to poruszenie wśród francuskich hugenotów, obawiających się, że wojska Filipa II mogą zostać użyte przeciwko nim. Już wcześniej dochodziły wieści, że król hiszpański domaga się od Katarzyny pojmania i ścięcia przywódców protestanckich, wśród nich księcia de Condé. Ludwik postanowił wyprzedzić spodziewany cios i na posiedzeniu Rady królewskiej w lipcu 1567 roku ogłosił, że w ciągu kilku dni zgromadzi pod swą komendą od 4 do 5 tysięcy jazdy, w celu zabezpieczenia granicy. W swoim mniemaniu miał do tego prawo, gdyż po śmierci brata objął nie tylko pozycję pierwszego księcia krwi, ale także zajął jego miejsce jako generalny namiestnik królestwa. Ruch ten spotkał się ostrą reakcją młodszego brata króla Henryka d’Anjou, który publicznie zrugał Ludwika za wkraczanie w kompetencja króla i jego samego, jako generalnego namiestnika królestwa, choć on również nie został oficjalnie powołany na to stanowisko.
Po aresztowaniu 9 września 1567 roku w Niderlandach przywódców protestanckich Egmonta i Horna, Ludwik postanowił działać – ruszył na Montceaux, gdzie przebywał dwór, aby pojmać króla i braci królewskich, i rządzić w ich imieniu. Królowa jednak uniknęła pojmania, dotarła z Karolem IX do Paryża, gdzie dowództwo nad wojskiem powierzyła Anne de Montmorency, który ruszył wkrótce stłumić rebelię. Mimo tego niepowodzenia, hugenoci opanowali szereg ważnych miast: Orlean, Nîmes, Valence, Auxerre, Mâcon i Montpellier. Armia protestancka, raz jeszcze dowodzona przez Kondeusza i admirała de Coligny ruszyła na Paryż.
Spotkanie z armią królewską nastąpiło pod Saint-Denis 10 listopada 1567 roku. Siły królewskie odniosły zwycięstwo, choć sam konetabl de Montmorency poległ. Kondeusz i Coligny wycofali się pod granicę lotaryńską, gdzie połączyli się z posiłkami przesłanymi przez protestanckich książąt Rzeszy, dowodzonymi przez Jana Kazimierza z Palatynatu. Po zwycięstwie obóz rojalistyczny podzielił się, Gwizjusze nie chcieli uznać dowództwa Franciszka de Montmorency, syna zmarłego konetabla. Pod przewodnictwem Claude’a de Guise, najmłodszego z Gwizjuszy, dążyli do całkowitego pokonania hugenotów. Król Karol IX mianował swego brata Henryka d’Anjou generalnym namiestnikiem królestwa, dowódcą armii królewskiej oraz dał mu pełne prawo występowania w jego imieniu. Nie doszło już jednak do żadnej bitwy, armia Kondeusza zajmowała się głównie łupieniem wiosek, podjęła nieudaną próbę oblężenia Chartres. 23 marca 1568 roku podpisano pokój w Longjumeau, hugenotom przywrócono dawne swobody.
Trzecia wojna religijna.
Pokój okazał się jednak krótkotrwały. Przywódcy protestanccy rozpuścili swe armię, licząc że regentka zrobi to samo. Tak się jednak nie stało, więc czując się oszukani zawarli w sierpniu układ sojuszniczy z Wilhelmem Orańskim, przywódcą protestantów niderlandzkich. Katarzyna Medycejska za namową Hiszpanów podjęła próbę pochwycenia przywódców hugenockich. Marszałek Gaspard de Saulx de Tavannes nie podołał jednak zadaniu, Kondeusz i de Coligny zbiegli do La Rochelle i zaczęli zbierać armię. Henryk d’Anjou wyruszył na miasto w październiku 1568 roku. Ze strony hugenockiej nowa wojna była dużo lepiej przygotowana niż poprzednie. Ludwik de Condé wydał listy kaperskie przeciwko statkom hiszpańskich Habsburgów. Ściągnął również zaciężnych rajtarów niemieckich pod wodzą księcia Zweibrücken Wolfganga.
W pierwszym okresie wojny obie armie unikały starcia. Na początku marca 1569 roku siły Henryka d’Anjou, któremu w charakterze doradcy wojennego towarzyszył marszałek de Tavannes, podeszły pod Bordeaux, któremu zagrażali hugenoci. Obie armie spotkały się w pobliżu miasteczka Jarnac, w którym znajdował się jedyny most na rzece Charente, strzeżony przez admirała de Coligny. W nocy z 12 na 13 marca oddziały królewskie przeprawiły się na zbudowanym naprędce moście drewnianym i otoczyły siły de Coligny’ego. Zaalarmowany Kondeusz, który wraz z kawalerią hugenocką znajdował się nieopodal, bez namysłu rozkazał zaatakować siły królewskie. Początkowo hugenoci zdominowali rajtarię katolicką, ale księciu d’Anjou udało się oskrzydlić siły protestanckie na czele niewielkiego, czteroszeregowego oddziału jazdy. Szarża Henryka d’Anjou całkowicie załamała szeregi armii Kondeusza, którego żołnierze rzucili się do ucieczki. Bitwa przemieniła się w rzeź hugenotów.
Sam Ludwik de Condé padł od strzału w plecy wymierzonego przez Józefa Franciszka de Montesquiou, kapitana gwardii Henryka d’Anjou. Jego ciało było obwożone po obozie królewskim na grzbiecie osła. Książę d’Anjou rozkazał wymordować wszystkich jeńców, w tym Roberta Stuarta, szkockiego kondotiera, który w bitwie pod Saint-Denis nie okazał podobnej łaski Anne de Montmorency. Admirałowi de Coligny udało się jednak uratować większą część armii, odprowadzić na wschód i połączyć z nowymi posiłkami z Niemiec, dowodzonymi przez Wolfganga, księcia Dwóch Mostów. Z południa przybyły również posiłki prowadzone przez szwagierkę Kondeusza, Joannę, królową Nawarry, jej syna Henryka oraz syna Kondeusza Henryka, nowego księcia de Condé. Wojna trwała dalej.
Małżeństwa i potomstwo.
Ludwik 22 czerwca 1551 roku ożenił się z Eleonorą de Roye (ur. 24 lutego 1535, zm. 28 lipca 1564). Eleonora wniosła mężowi w posagu zamek i małe miasto Conti w Pikardii (na południowy zachód od Amiens). Ludwik miał z nią:
8 listopada 1565 roku Ludwik ożenił się z Franciszką d’Orléans (zm. 11 czerwca 1601), mademoiselle de Longueville. Miał z nią:
Ludwik miał również nieślubne dziecko, którego matką była Isabelle de Limeuil, dama dworu Katarzyny Medycejskiej, późniejsza żona Scipiona Sardiniego. Dziecko zmarło jednak zaraz po narodzinach.

</doc>
<doc id="822596" url="https://pl.wikipedia.org/wiki?curid=822596" title="Sandrine Bonnaire">
Sandrine Bonnaire

Sandrine Bonnaire (ur. 31 maja 1967 w Gannat) - francuska aktorka i reżyserka filmowa.
Życiorys.
Urodziła się w rodzinie robotniczej jako siódme z jedenaściorga dzieci.
Na ekranie pojawiła się już w 1981, ale jej prawdziwym debiutem był występ w filmie "Za naszą miłość" (1983) Maurice'a Pialata. Za rolę Suzanne otrzymała Cezara w kategorii "najbardziej obiecująca aktorka". Międzynarodową sławę oraz drugiego Cezara przyniósł jej film "Bez dachu i praw" (1985) Agnès Vardy.
Jako reżyser zadebiutowała filmem dokumentalnym "Na imię ma Sabine" (2007), opowiadającym o relacji z jej upośledzoną umysłowo siostrą.
Zasiadała w jury sekcji "Cinéfondation" na 59. MFF w Cannes (2006) oraz w jury konkursu głównego na 66. MFF w Wenecji (2009).
Życie prywatne.
Ma córkę Jeanne z amerykańskim aktorem Williamem Hurtem, którego poznała w 1991 na planie filmu "Dżuma" na podstawie powieści Alberta Camusa.
W 2003 wyszła za mąż za aktora i scenarzystę Guillame'a Laurenta. Ma z nim drugą córkę.

</doc>
<doc id="822598" url="https://pl.wikipedia.org/wiki?curid=822598" title="Zbiór atomowy">
Zbiór atomowy

Zbiór atomowy (atom) – zbiór mierzalny miary dodatniej, który nie zawiera podzbiorów mniejszej miary dodatniej.
Własności.
Funkcja mierzalna na zbiorze atomowym jest stała prawie wszędzie.

</doc>
<doc id="822599" url="https://pl.wikipedia.org/wiki?curid=822599" title="Maciej Tataj">
Maciej Tataj

Maciej Tataj (ur. 9 stycznia 1980 w Warszawie) – polski piłkarz i trener.
Maciej Tataj piłkarską karierę rozpoczynał w Agrykoli Warszawa, gdzie występował w zespołach juniorskich. W 1999 roku trafił do Okęcia Warszawa, a w 2004 do Mazowsza Grójec. Przed sezonem 2005/2006 przeszedł do GLKS Nadarzyn, a później do Polonii Warszawa. W 2007 roku przebywał na wypożyczeniu w fińskim Vaasan Palloseura, a następnie w Dolcanie Ząbki, w którego barwach w rundzie wiosennej sezonu 2007/2008 zdobył 19 goli w 14 meczach. Latem 2008 roku definitywnie został zawodnikiem Dolcanu, w którym nadal stanowił o sile ofensywnej zespołu. W styczniu 2010 roku podpisał kontrakt z grającą w Ekstraklasie Koroną Kielce. Rozegrał w niej 31 meczów i strzelił sześć bramek. Latem 2011 został wypożyczony do Dolcanu Ząbki. Przedłużył kontrakt z Dolcanem Ząbki i stał się kapitanem zespołu. Karierę zakończył w 2016 roku, potem został trenerem.
Kariera.
Agrykola i Okęcie.
Maciej Tataj swoją piłkarską karierę rozpoczynał w Agrykoli Warszawa, mając dziesięć lat. W rozgrywkach juniorskich strzelał blisko czterdzieści goli. Będąc dzieckiem marzył o grze w barwach innego stołecznego zespołu – Legii Warszawa.
W 1999 roku został zawodnikiem Okęcia Warszawa. Mając 19 lat zdobył koronę Króla Strzelców szóstej ligi. W sezonie 2002/2003 strzelił dziesięć goli w lidze i został najlepszym strzelcem swojego zespołu. Grał również między innymi w wygranym 1:0 meczu pierwszej rundy pucharu Polski z Tłokami Gorzyce. W spotkaniu dalszej fazy z Legią Warszawa jednak nie wystąpił. Okęcie przegrało z "Wojskowymi" 0:3 i odpadło z rozgrywek. W sezonie 2003/2004 Tataj zdobył w trzeciej lidze 14 goli i obok Adama Czerkasa był najlepszym strzelcem stołecznego klubu. W styczniu 2004 roku przebywał na testach w Polonii Warszawa. Zagrał w wewnętrznym sparingu w którym strzelił trzy bramki. Mimo to, ówczesny trener "Czarnych Koszul", Krzysztof Chrobak nie zdecydował się na jego zatrudnienie. W czasach gry w Okęciu ukończył studia na Akademii Wychowania Fizycznego. Ze względu na małe zarobki, został nauczycielem wychowania fizycznego w XXVII Liceum Ogólnokształcącym imienia Tadeusza Czackiego w Warszawie.
Mazowsze i GLKS.
Przed sezonem 2004/2005 Tataj trafił do Mazowsza Grójec. W spotkaniu czwartej kolejki z Legionovią Legionowo w przeciągu czterech minut strzelił hat tricka i zapewnił swojemu zespołowi remis 4:4&lt;ref name="2004/2005sezon"&gt;&lt;/ref&gt;. W październiku 2004 zdobył dwie bramki w pojedynku z MG MZKS Kozienice, a Mazowsze wygrało 3:0. Łącznie w sezonie 2004/2005 do siatki rywali trafiał czternaście razy. Ten wynik zapewnił mu wraz z Arkadiuszem Żarczyńskim tytuł Króla Strzelców. Pomimo sukcesu, nie dostał żadnej oferty z lepszego klubu i myślał o zakończeniu kariery oraz poświęceniu się pracy nauczyciela.
Latem 2005 roku Tataj przeszedł do czwartoligowego GLKS Nadarzyn. W swoim debiucie zdobył trzy gole w spotkaniu z MKS Piaseczno, a jego nowy klub wygrał 7:0. Kolejnego hat tricka strzelił 24 sierpnia w pojedynku z Deltą Warszawa. W październiku aż czterokrotnie trafiał do bramki Powiślanki Lipsko w wygranym 4:1 spotkaniu. Ostatnie trzy gole zdobył w przeciągu dziesięciu minut. W szesnastej kolejce rozgrywek po raz kolejny zdobył trzy bramki i zapewnił swojemu zespołowi cenne zwycięstwo. Tataj do końca sezonu wykazywał dużą skuteczność. Łącznie strzelił 37 goli i został Królem Strzelców czwartej ligi mazowieckiej. GLKS zajął w tabeli czwarte miejsce.
Polonia Warszawa.
Pod koniec czerwca 2006 roku do Tataja zadzwonił trener Polonii Warszawa, Andrzej Wiśniewski i zaprosił go na sparing swojego zespołu. Oprócz niego na testach było jeszcze mnóstwo zawodników z całej Polski. Po meczu kontrolnym szkoleniowiec jemu jako jedynemu zaproponował poniedziałkowy trening. Potem Tataj wyjechał z drużyną na obóz do Zegrza, a na kolejnym zgrupowaniu w Świętej Lipce podpisał trzyletni kontrakt z Polonią która w sezonie 2005/2006 zajęła w Orange Ekstraklasie przedostatnie miejsce i spadła do drugiej ligi. Zrezygnował wówczas z pracy nauczyciela. 30 lipca zadebiutował w barwach stołecznej drużyny w wygranym 1:0 spotkaniu z Kmitą Zabierzów. W kolejnym pojedynku z Ruchem Chorzów zdobył dwie bramki, jednak mimo to Polonia uległa rywalowi 3:4. W meczu z Unią Janikowo strzelił gola na wagę cennego remisu. Po przyjściu trenera Waldemara Fornalika stracił jednak miejsce w pierwszym składzie. Wiosną zagrał w zaledwie sześciu spotkaniach. Polonia w tabeli uplasowała się na szóstym miejscu.
Latem 2007 roku Tataj został wystawiony na listę transferową. Musiał szybko zacząć szukać nowego klubu. Jego żona była bezpośrednio po porodzie i małżeństwo nie wiedziało jaką decyzję podjąć. Tataj miał odejść do ŁKS Łomża, ale na przeszkodzie stanął wysoki kontrakt jaki miał w Warszawie. W sierpniu pojechał na testy do Vaasan Palloseura i kilka dni później został wypożyczony do fińskiego klubu. Na miejscu trenował tydzień, po czym zagrał meczu w którym pojawił się na boisku w 72 minucie. Kilka chwil po wejściu na murawę został ukarany żółtą kartką, zaś w całym spotkaniu zaprezentował się słabo. Po powrocie do Warszawy okazało się, że kilku czołowych piłkarzy jest kontuzjowanych. Trener Fornalik powiedział Tatajowi, że jeśli chce to może zostać i walczyć o miejsce w podstawowym składzie. 29 października 2007 roku stołeczny zespół objął Dariusz Wdowczyk, który postawił w ataku na Jacka Kosmalskiego. W przerwie zimowej podczas obozu w Turcji, nowy szkoleniowiec Polonii stwierdził, że nie widzi szans dla Tataja aby ten mieścił się w meczowej osiemnastce i nakazał mu szukać nowego klubu.
Dolcan Ząbki.
Brak miejsca w podstawowym składzie spowodował, że Tataj został na rundę wiosenną wypożyczony do Dolcanu Ząbki, którego trenerem był Marcin Sasal – szkoleniowiec z którym pracował wcześniej w GLKS Nadarzyn. W nowym klubie zadebiutował 15 marca 2008 roku w spotkaniu trzeciej ligi z Nadnarwianką Pułtusk. Swojego pierwszego gola strzelił dwa tygodnie później w pojedynku ze Stalą Głowno. Na początku kwietnia zdobył ważną bramkę w spotkaniu z Wigrami Suwałki, która dała Dolcanowi zwycięstwo 1:0. W ostatnich siedmiu pojedynkach sezonu, Tataj zagrał sześć razy i strzelił 13 goli (m.in. hat trick w meczach z Orłem Kolno i Warmią Grajewo oraz cztery gole z Mazowszem Grójec). Łącznie zdobył 19 bramek i został Królem Strzelców trzeciej ligi. Dolcan zajął w tabeli pierwsze miejsce i dzięki świetnej grze Tataja awansował do nowo utworzonej Unibet Pierwszej Ligi.
Latem 2008 roku Tataj definitywnie przeszedł do Dolcanu Ząbki. W sezonie 2008/2009 nie był już tak skuteczny jak w poprzednich rozgrywkach, ale nadal stanowił o sile ofensywnej zespołu. W sierpniowym spotkaniu z Górnikiem Łęczna w 73 minucie przy stanie meczu 2:0 dla rywali nie strzelił rzutu karnego. Górnik zdołał zdobyć później jeszcze jedną bramkę i wygrał cały pojedynek 3:0. W spotkaniu ze Stalą Stalowa Wola trafił do siatki przeciwnika dwukrotnie i zapewnił swojemu zespołowi zwycięstwo. Strzelił również dwa ważne gole z Wartą Poznań. Sezon zakończył z 32 meczami na koncie oraz dziewięcioma bramki. Dolcan uplasował się na ósmym miejscu w tabeli.
W sezonie 2009/2010 Tataj odzyskał skuteczność którą imponował w trzeciej lidze. Występy rozpoczął od spotkania ze Stalą Stalowa Wola w którym zdobył dwa gole. W sierpniu zagrał w meczu z Widzewem Łódź i strzelił w nim bramkę na wagę trzech punktów. We wrześniu trzykrotnie trafiał do bramki GKP Gorzów Wielkopolski w ligowym spotkaniu zakończonym zwycięstwem Dolcanu 3:1. Hat tricka zdobył również w październikowym pojedynku z Górnikiem Łęczna. Łącznie jesienią wystąpił w 19 meczach w których strzelił 12 goli. W grudniu został wybrany przez redakcję tygodnika "Piłka Nożna" Pierwszoligowcem Roku wyprzedzając Krzysztofa Hrymowicza oraz Adriana Budkę.
Korona Kielce.
Po zakończeniu rudny jesiennej, trener Dolcanu, Marcin Sasal został mianowany następcą Marka Motyki w Koronie Kielce. Szybko pojawiły się spekulację, że nowy opiekun kielczan będzie chciał mieć wiosną Tataja w prowadzonym przez siebie zespole. Zainteresowanie zawodnikiem wyraziła również Pogoń Szczecin, jednak na początku stycznia 2010 piłkarz podpisał dwuipółletnią umowę z Koroną. Do kieleckiego klubu dołączył wraz ze swoim kolegą z Dolcanu, Grzegorzem Lechem. Po transferze zaczęto porównywać go do reprezentanta Polski, Grzegorz Piechny, który w Koronie spędził dwa lata i przez ten czas strzelił w 73 meczach 50 goli. 11 stycznia wraz z Koroną rozpoczął przygotowania do rudny wiosennej. W swoim nieoficjalnym debiucie – sparingu z LKS Niecieczą – zdobył gola. Następnie wraz ze swoim zespołem przebywał na zgrupowaniach w Kleszczowie i Turcji. 19 lutego został oficjalnie zaprezentowany przed kibicami Korony na oficjalnej prezentacji w Hali Legionów. Osiem dni później zadebiutował w Ekstraklasie, wchodząc na boisko w drugiej połowie spotkania z Jagiellonią Białystok za Krzysztofa Gajtkowskiego. W meczu następnej kolejki z Polonią Bytom, Tataj wyszedł w podstawowym składzie, a w dziewiątej minucie strzelił prawidłowego gola, którego jednak sędzia nie uznał. Mimo to Korona wygrała 1:0. 17 marca w pojedynku pucharu Polski z Jagiellonią, wraz z Michałem Zielińskim stworzył od pierwszych minut duet napastników. W 43 minucie wykorzystał dokładne podanie Grzegorza Lecha i ustalił wynik meczu na 3:1. Była to jego pierwsza bramka w barwach Korony. Trzy dni później w rozegranym na Arenie Kielc spotkaniu ligowym z Odrą Wodzisław Śląski Tataj zdobył swojego premierowego gola w Ekstraklasie – pod koniec pierwszej połowy uderzył głową z trzech metrów i pokonał Arkadiusza Onyszkę, który tym samym skapitulował po raz pierwszy wiosną. Następnie nie dysponował wysoką formą, dlatego też nie grał w podstawowym składzie, lecz wchodził na boisko w drugiej połowie. W przedostatnim pojedynku sezonu z Zagłębiem Lubin pojawił się jednak od pierwszych minut i dwukrotnie pokonał bramkarza gości Bojana Isailovicia, czym zapewnił swojemu zespołowi remis 2:2. Dwa gole strzelił również w ostatnim spotkaniu z Ruchem Chorzów i cały sezon zakończył z dorobkiem sześciu bramek na koncie.
W sezonie 2010/2011 wiele osób liczyło na to, że Tataj będzie podstawową siłą ofensywną Korony Kielce. Tak się jednak nie stało. Pierwsze dwa trafienia zawodnik zanotował w spotkaniu Pucharu Polski, kiedy to "Scyzory" podejmowały Wigry Suwałki. Jego gole dały zwycięstwo i awans do następnej rundy. Bramkę w lidze napastnikowi udało się zdobyć 16 października 2010 roku, gdy w Kielcach Korona mierzyła się z GKS-em Bełchatów. Mecz zakończył się zwycięstwem gospodarzy 3:1. W spotkaniu rewanżowym z GKS-em Bełchatów, Tataj ponownie trafił do bramki, ale tym razem był to gol samobójczy. Zawodnik w ostatnich minutach skierował głową piłkę do siatki i tym samym pozbawił swoją drużynę jednego punktu (Korona przegrała 1:0). Maciej Tataj wyraźnie przegrywał rywalizację z Andrzejem Niedzielanem, który był skuteczniejszy i dysponował lepszą formą. Efektem tego było to, że "Patataj" w wyjściowej jedenastce w ciągu całego sezonu znalazł się 5 razy na 20 spotkań (włączając w to spotkanie pucharowe). Klub z Kielc po zakończeniu rozgrywek postanowił wypożyczyć piłkarza.
Powrót do Ząbek.
Maciej Tataj nie krył rozczarowania w związku z decyzją zarządu Korony Kielce, musiał się jednak z nią pogodzić. Jak sam przyznał, jedyna konkretna oferta napłynęła z Dolcanu Ząbki, czyli klubu, w którym zawodnik grał już wcześniej i dzięki któremu trafił do Ekstraklasy. Transfer odbył się na zasadzie rocznego wypożyczenia. Od początku sezonu, trener Robert Podoliński powierzył mu opaskę kapitana. Tataj szybko przypomniał o sobie kibicom miejscowego klubu. Premierowego gola po powrocie do Ząbek zdobył w I. kolejce ligowej. Dolcan podejmował wtedy na własnym obiekcie Ruch Radzionków. Mecz wygrali gospodarze 2:0, a jedną z bramek zdobył "Patataj". Kolejne dwie przypadły na spotkania z Flotą Świnoujście oraz Górnikiem Polkowice. Wszystko wskazywało na to, że napastnik, zaliczając serię trzech meczów ze zdobytą bramką, odzyskał dawną formę, jaką dysponował przed odejściem z Dolcanu. Mimo świetnej gry napastnika, zespół tracił punkty i staczał się w dół tabeli. Efektem tego była ponowna walka o utrzymanie na zapleczu Ekstraklasy. Mimo przeciętnej gry reszty zawodników, Maciej Tataj nadal prezentował wyśmienitą formę, niejednokrotnie ratując punkty dla Dolcanu. Miało to miejsce w wygranym spotkaniu z Wisłą Płock czy Pogonią Szczecin. W owych meczach zawodnik zdobył po dwa gola, a spotkania zakończyły się wynikiem 2:1 dla Ząbkovii. W całym sezonie 2011/2012 Tataj zdobył 14 goli w 29 meczach ligowych. To w głównej mierze, dzięki jego grze, Dolcan po raz kolejny utrzymał się w I. lidze zajmując ostatecznie 14. pozycję w tabeli. Do tytułu króla strzelców zabrakło mu pięciu goli.
Maciej Tataj dzięki regularnej grze w Dolcanie odzyskał formę i skuteczność. Mimo tego Korona Kielce, z której był wypożyczony postanowiła nie korzystać już z usług napastnika. W związku z tym piłkarz ponownie trafił do Ząbek, jednak tym razem na zasadzie transferu definitywnego. Latem 2012 roku Robert Podoliński postanowił wzmocnić linię ofensywną. Do Dolcanu dołączyli tacy zawodnicy jak Dariusz Zjawiński, Mateusz Piątkowski, Rafał Wiśniowski czy Emil Wrażeń. Szkoleniowiec drużyny z Ząbek preferował styl gry 3-5-2, więc miejsce w składzie było tylko dla dwóch napastników. W napadzie Tatajowi najczęściej towarzyszył Piątkowski, jednak zdarzało się tak, że od pierwszych minut "Patataj" siadał na ławce rezerwowych, a jego miejsce zajmował Dariusz Zjawiński. Pierwszego gola w sezonie 2012/2013 zawodnik zdobył w pucharowym spotkaniu z Miedzią Legnica. Bramka padła po rzucie karnym, a Dolcan przegrał 1:2 i tym samym odpadł z Pucharu Polski już w I. rundzie. Pierwsze trafienie w lidze, Tataj zanotował w meczu z ŁKS-em Łódź, który zakończyło się podziałem punktów. Do końca rundy jesiennej, piłkarz w 13 spotkaniach ligowych wpisał się na listę strzelców 5-krotnie. Wiosna dla napastnika nie była już tak udana. Tataj wystąpił tylko w pięciu meczach. Mało tego, nawet jednych zawodów nie rozegrał w pełnym wymiarze czasowym, spędzając na boisku łącznie 104 minuty. W meczu z Bogdanką Łęczna udało mu się trafić do siatki. Spotkanie zakończyło się wysokim zwycięstwem podopiecznych Roberta Podolińskiego. Dolcan wygrał 5:0. Piłkarz zamknął sezon łącznie z 7 bramkami. 8 sierpnia 2013 roku został wypożyczony na rok do II-ligowego Motoru Lublin. W nowym klubie zadebiutował 10 sierpnia 2013 roku w Krakowie przeciwko miejscowej Garbarni w meczu 3 kolejki II ligi wschodniej zmieniając w 55. minucie Mateusza Brozia. Po ligowym meczu w Krakowie na stałe wskoczył do podstawowego składu i stał się najlepszym zawodnikiem strzelając jesienią dla żółto-biało-niebieskich 11 bramek w 16 meczach. 3 listopada 2013 roku w meczu 15 kolejki II ligi wschodniej przed własną publicznością popisał się strzałem z przewrotki i pokonał bramkarza Olimpii Elbląg Aleksieja Rogaczowa.

</doc>
<doc id="822601" url="https://pl.wikipedia.org/wiki?curid=822601" title="Dąbrówka (powiat tucholski)">
Dąbrówka (powiat tucholski)

Dąbrówka (niem. "Dombrowken") – osada w Polsce, położona w województwie kujawsko-pomorskim, w powiecie tucholskim, w gminie Tuchola. Miejscowość jest częścią składową sołectwa Mała Komorza.
W latach 1975–1998 miejscowość administracyjnie należała do województwa bydgoskiego. We wsi znajduje się XVII-wieczny, drewniany kościół (po renowacji otynkowany), obok niego – mauzoleum rodziny Janta-Połczyńskich.

</doc>
<doc id="822602" url="https://pl.wikipedia.org/wiki?curid=822602" title="Sandiás">
Sandiás

Sandiás – opuszczona miejscowość w Hiszpanii, w Aragonii, w prowincji Huesca, w comarce Alto Gállego, w gminie Sabiñánigo.
Według danych INE z 1991 roku miejscowości nie zamieszkiwała żadna osoba. Wysokość bezwzględna miejscowości jest równa 775 metrów.

</doc>
<doc id="822604" url="https://pl.wikipedia.org/wiki?curid=822604" title="Sabiñánigo Alto">
Sabiñánigo Alto

Sabiñánigo Alto (arag. "Samianigo Alto") – miejscowość w Hiszpanii, w Aragonii, w prowincji Huesca, w comarce Alto Gállego, w gminie Sabiñánigo.
Według danych INE z 1991 roku miejscowość zamieszkiwały 43 osoby. Wysokość bezwzględna miejscowości jest równa 798 metrów.

</doc>
<doc id="822607" url="https://pl.wikipedia.org/wiki?curid=822607" title="Fenillosa">
Fenillosa

Fenillosa – opuszczona miejscowość w Hiszpanii, w Aragonii, w prowincji Huesca, w comarce Alto Gállego, w gminie Sabiñánigo.
Według danych INE z 1991 roku miejscowości nie zamieszkiwała żadna osoba. Wysokość bezwzględna miejscowości jest równa 1101 metrów.

</doc>
<doc id="822609" url="https://pl.wikipedia.org/wiki?curid=822609" title="Aínsa-Sobrarbe">
Aínsa-Sobrarbe

Aínsa-Sobrarbe (arag. "L’Aínsa-Sobrarbe") – gmina w Hiszpanii, w Aragonii, w prowincji Huesca, w comarce Sobrarbe.
Powierzchnia gminy wynosi 284,8 km². Zgodnie z danymi INE, w 2008 roku liczba ludności wynosiła 2.095, a gęstość zaludnienia 7,3 osoby/km². Wysokość bezwzględna gminy równa jest 589 metrów. Kod pocztowy do gminy to 22330.

</doc>
<doc id="822612" url="https://pl.wikipedia.org/wiki?curid=822612" title="Evan Wszechmogący">
Evan Wszechmogący

Evan Wszechmogący (ang. "Evan Almighty") – amerykański film komediowy z 2007 roku.
Serwis Rotten Tomatoes przyznał mu wynik 23%.
Fabuła.
Film opowiada o historii Evana Baxtera, głównego rywala Bruce’a o posadę prezentera wiadomości w filmie "Bruce Wszechmogący". Baxter wygrywa wybory i staje się kongresmenem. Mężczyzna wraz z rodziną wyjeżdża z Buffalo do Północnej Wirginii. Jego życie zostaje wywrócone do góry nogami, gdy Bóg nakazuje mu wybudowanie Arki. Żona i dzieci nie są w stanie odgadnąć, czy przechodzi on kryzys wieku średniego, czy też naprawdę wykonuje boski plan.

</doc>
<doc id="822616" url="https://pl.wikipedia.org/wiki?curid=822616" title="Bielska Struga (województwo kujawsko-pomorskie)">
Bielska Struga (województwo kujawsko-pomorskie)

Bielska Struga (niem. "Hellfliess") – kolonia w Polsce, położona w województwie kujawsko-pomorskim, w powiecie tucholskim, w gminie Tuchola. Miejscowość jest częścią składową sołectwa Klocek.
W latach 1975–1998 miejscowość administracyjnie należała do województwa bydgoskiego.

</doc>
<doc id="822617" url="https://pl.wikipedia.org/wiki?curid=822617" title="Metafikcja">
Metafikcja

Metafikcja – literatura traktująca o naturze literatury.
Często ironiczna, wprowadza pewien rodzaj więzi emocjonalnej pomiędzy autorem a czytelnikiem. Jako pojęcie pojawiła się w modernizmie, potem widoczna w postmodernizmie, aczkolwiek jej początki można było zauważyć już w XIV-wiecznym zbiorze opowiadań "Opowieści kanterberyjskie".

</doc>
<doc id="822621" url="https://pl.wikipedia.org/wiki?curid=822621" title="Woziwoda">
Woziwoda

Woziwoda (niem. "Woziwoda", po 1900 "Schüttenwalde") – osada w Polsce, położona w województwie kujawsko-pomorskim, w powiecie tucholskim, w gminie Tuchola. Miejscowość jest częścią składową sołectwa Klocek.
W latach 1975–1998 miejscowość administracyjnie należała do województwa bydgoskiego.
W pobliżu siedziby nadleśnictwa rośnie pomnikowy dąb szypułkowy, zwany Zbyszkiem. To drzewo o obwodzie 700 cm i wysokości 17 m (w 2007 roku), jego pień tworzą niewielkie konary, ponieważ został on niegdyś ułamany przez wiatr; na korze drzewa widoczne są osobniki chronionego grzyba – ozorka dębowego.
W miejscowości zachowany budynek dawnej gorzelni.

</doc>
<doc id="822623" url="https://pl.wikipedia.org/wiki?curid=822623" title="Wilhelm (następca tronu Luksemburga)">
Wilhelm (następca tronu Luksemburga)

Wilhelm, dziedziczny wielki książę Luksemburga ("Guillaume Jean Joseph Marie de Nassau", ur. 11 listopada 1981 w Luksemburgu), luksemburski książę z dynastii Burbon-Parmeńskiej, syn Henryka, wielkiego księcia Luksemburga i jego małżonki, wielkiej księżnej Marii Teresy; zajmuje pierwsze miejsce w linii sukcesji luksemburskiego tronu.
Wilhelm urodził się w Luksemburgu jako pierwsze dziecko Henryka, wielkiego księcia Luksemburga i Marii Teresy, wielkiej księżnej Luksemburga.
W 2009 ukończył studia na kierunku nauki polityczne w Institut Albert-le-Grand w Angers we Francji.
W 2012 poślubił hrabiankę Stefanię de Lannoy, z którą ma dwoje dzieci: księcia Karola (ur. 2020) i księcia Franciszka (ur. 2023).
Od 7 października 2000 jest następcą tronu Luksemburga.
Poprzez swojego przodka, Jana Wilhelma Friso, księcia Oranii spokrewniony jest ze wszystkimi rodzinami królewskimi i książęcymi panującymi w Europie.
Mieszka w Luksemburgu.
Powiązania rodzinne.
Książę Wilhelm urodził się 11 listopada 1981 roku w Luksemburgu.
Jego rodzicami są Henryk, wielki książę Luksemburga, potomek królewskiej dynastii Burbonów i Maria Teresa, wielka księżna Luksemburga, politolog kubańskiego pochodzenia.
Jego dziadkami są ze strony ojca Jan, wielki książę Luksemburga, który władał państwem w latach 1964-2000 i jego żona, Józefina Charlotte, wielka księżna Luksemburga, urodzona jako księżniczka Belgii; starsza siostra belgijskich królów: Baldwina I i Alberta II; natomiast ze strony matki to José Antonio Mestre y Álvarez (ur. 1926, zm. 1993) i jego żona, María Teresa Batista y Falla (ur. 1928, zm. 1988).
Ma czworo młodszego rodzeństwa: księcia Feliksa, księcia Ludwika, księżniczkę Aleksandrę i księcia Sebastiana.
Książę został ochrzczony w wierze katolickiej dnia 2 grudnia 1981 w Pałacu Książęcym w Luksemburgu. Jego rodzicami chrzestnymi zostali księżniczka Maria Astryda z Luksemburga (siostra ojca) i książę Wilhelm z Luksemburga (brat ojca). Otrzymał imiona tradycyjne w rodzinie książęcej, w tym pierwsze na cześć swojego ojca chrzestnego.
Edukacja.
Edukację rozpoczął w liceum Roberta Schumanna w Luksemburgu, a następnie uczył się w Szwajcarii. Studiował w Anglii, w Royal Military Academy Sandhurst w Camberley. Uczył się filozofii i antropologii w Instytucie Filantropii we Friborgu. W 2009 otrzymał tytuł magistra nauk politycznych Instytutu Albert-le-Grand we francuskim Angers. Interesuje się muzyką i sportem, gra na fortepianie i w piłkę nożną, pływa i uprawia siatkówkę. Mówi w języku luksemburskim, francuskim, niemieckim, hiszpańskim i angielskim.
W 2019 ukończył roczne szkolenie w Royal College of Defence Studies w Londynie.
Dzieci chrzestne.
Książę Wilhelm jest ojcem chrzestnym:
Członek rodziny książęcej.
Książę Wilhelm urodził się w czasie panowania w Luksemburgu jego dziadka, księcia Jana. Jego ojciec był wówczas następcą tronu. Wilhelm zajął drugie miejsce w linii sukcesji i otrzymał tytuł Jego Książęca Wysokość Książę Wilhelm z Luksemburga. 7 października 2000 książę Jan abdykował, nowym władcą państwa został książę Henryk, a Wilhelm objął pozycję następcy tronu. Od tego pory nosi tytuł Jego Królewska Wysokość dziedziczny książę Luksemburga.
Oficjalne wizyty zagraniczne.
W marcu 2003 udał się z oficjalną wizytą do Rzymu i Watykanu.
11 listopada 2014 przyjął w Luksemburgu króla i królową Hiszpanii.
W maju 2017 uczestniczył w oficjalnej wizycie Katarzyny, księżnej Cambridge do Luksemburga.
W styczniu 2018 razem z żoną i luksemburskimi politykami udał się z wizytą do Stanów Zjednoczonych, gdzie wystartowali satelitę GovSat-1 z Przylądka Canaveral.
W marcu 2018 razem z rodziną książęcą pojechał z oficjalną wizytą do Francji. W maju brał udział w dyplomatycznej wizycie króla i królowej Holandii do Luksemburga.
Związki z innymi rodzinami królewskimi.
Książę Wilhelm spokrewniony jest ze wszystkimi rodzinami królewskimi i książęcymi, zasiadającymi na tronach europejskich państw, poprzez Jana Wilhelma Friso, księcia Oranii, żyjącego w latach 1687-1711. Najbliższe pokrewieństwo łączy go z belgijską rodziną królewską, z której pochodziła jego babka, wielka księżna Józefina Charlotta.
Był gościem ceremonii zaślubin: Haakona, księcia koronnego Norwegii z Mette-Marit Tjessem Høiby (Oslo, 2001), Filipa VI, króla Hiszpanii z Letycją Ortiz Rocasolano (Madryt, 2004), Fryderyka, księcia koronnego Danii z Marią Donaldson (Kopenhaga, 2004), Wiktorii, księżnej Västergötlandu z Danielem Westlingiem (Sztokholm, 2010), Alberta II, księcia Monako z Charlene Wittstock (Monako, 2001), Magdaleny, księżnej Hälsinglandu i Gästriklandu z Christopherem O'Neill (Sztokholm, 2013).
Reprezentował dwór luksemburski na uroczystościach pogrzebowych Fabioli, królowej Belgów (Laeken, 2014).
30 kwietnia 2013 brał udział w inauguracji panowania Wilhelma Aleksandra, króla Niderlandów.
Religia.
Zgodnie z tradycją luksemburskiej rodziny wielkoksiążęcej, książę Wilhelm został ochrzczony i wychowany w wierze katolickiej.
Uczestniczył w oficjalnych audiencjach u papieży w Watykanie:
Jest ojcem chrzestnym przynajmniej pięciu osób.
Życie prywatne.
26 kwietnia 2012 Pałac Książęcy ogłosił zaręczyny księcia Wilhelma z hrabianką Stefanią de Lannoy, belgijską arystokratką, córką hrabiego Filipa i hrabiny Alix de Lannoy. Para spotykała się od ponad roku. Z okazji ich planowanego ślubu zorganizowano w Luksemburgu oficjalny bankiet.
Narzeczeni byli ze sobą spokrewnieni. Ich wspólnym znanym przodkiem był Karol Maria Raymond, książę Arenbergu, austriacki wojskowy, żyjący w latach 1721–1778, co czyniło ich kuzynami w siódmej linii.
3 maja podano oficjalne daty cywilnej i religijnej ceremonii zaślubin.
24 sierpnia z powodu udaru mózgu zmarła matka przyszłej panny młodej, hrabina Alix de Lannoy. Kilka dni później książę Wilhelm towarzyszył narzeczonej w uroczystościach pogrzebowych, które miały miejsce w Belgii. Zdecydowano, że zaplanowane daty ślubu nie ulegną zmianom.
27 września opublikowano oficjalny monogram pary, a 12 października przedstawiono listę gości.
19 października książę Wilhelm i Stefania zawarli cywilny związek małżeński w ratuszu w Luksemburgu. Hrabianka wypowiedziała swoją przysięgę w ojczystym języku narzeczonego, on natomiast w języku francuskim. Wieczorem odbył się uroczysty bankiet, który zorganizował wielki książę Henryk.
Następnego dnia miała miejsce ceremonia zaślubin religijnych w Katedrze Notre Dame w Luksemburgu. Suknię panny młodej zaprojektowała Elie Saab. Druhnami zostały księżniczka Aleksandra i Antonia Hamilton, a świadkami książę Feliks, Don Lawrence Doimi de Frankopan, księżniczka Ludwika Stolberg-Stolberg i księżniczka Blanche Merode. Po zakończonej ceremonii małżonkowie udali się na balkon książęcego pałacu, by pozdrowić zgromadzonych tam poddanych.
W ślubie, ogłoszonym największym wydarzeniem w Luksemburgu od wielu lat, uczestniczyli reprezentanci licznych rodzin królewskich: król i królowa Belgów, królowa Belgii, książę i księżna Brabancji, car Bułgarii i caryca Bułgarii, królowa Danii, książę i księżna koronna Danii, książę koronny Japonii, księżna Hanoweru, hrabia i hrabina Wesseksu.
20 października wielki książę Luksemburga Henryk ogłosił dekret, w którym nadał swojej synowej tytuły: Jej Królewskiej Wysokości dziedzicznej wielkiej księżnej Luksemburga, dziedzicznej księżnej Nassau, księżnej Burbon-Parma.
6 grudnia 2019 marszałek dworu poinformował o pierwszej ciąży księżnej Stefanii. 10 maja 2020 o godzinie 5:13 w Grand Duchess Charlotte Maternity Hospital w Luksemburgu urodził się syn pary, który otrzymał imiona Karol Jan Filip Maria Józef Wilhelm i tytuł Jego Królewskiej Wysokości Księcia z Luksemburga. Chłopiec zajął drugie miejsce w linii sukcesji luksemburskiego tronu, za ojcem, z szansami na objęcie władzy w przyszłości.
29 września 2022 ogłoszono, że para książęca spodziewa się narodzin swojego drugiego dziecka w kwietniu 2023. 27 marca 2023 o godzinie 10:03 w Grand Duchess Charlotte Maternity Hospital w Luksemburgu urodził się ich drugi syn, Franciszek Henryk Ludwik Maria Wilhelm, Jego Królewska Wysokość Książę z Luksemburga. Chłopiec zajął trzecie miejsce w linii sukcesji luksemburskiego tronu, za ojcem i starszym bratem.

</doc>
<doc id="822624" url="https://pl.wikipedia.org/wiki?curid=822624" title="Utah Olympic Park Jumps">
Utah Olympic Park Jumps

Utah Olympic Park Jumps - kompleks skoczni narciarskich na których odbyły się konkursy Zimowych Igrzysk Olimpijskich 2002. W 2001 i w 2004 roku odbyły się tam zawody Pucharu Świata. Poza dwiema skoczniami olimpijskimi w skład kompleksu wchodzą również 4 mniejsze obiekty: K64, K40, K20 i K10.
Skocznia normalna została wybudowana w 1994 roku. Duży obiekt specjalnie na potrzeby Zimowych Igrzysk Olimpijskich w 2002 roku. 
Rekordzistą skoczni dużej jest Austriak Wolfgang Loitzl, który w zawodach Pucharu Świata skoczył tutaj na odległość 134 metrów. Nie jest to jednak najdłuższy skok oddany na tej skoczni. Najdalej poszybował Polak - Marcin Bachleda, który w 2005 r. w zawodach Pucharu Kontynentalnego skoczył aż 137,5 metra. Skok Bachledy nie jest oficjalnym rekordem skoczni ponieważ według przepisów FISu za rekord nie można uznać skoku oddanego między innymi w zawodach Pucharu Kontynentalnego.
Rekordzistą skoczni normalnej jest Niemiec Sven Hannawald, który w podczas Igrzysk Olimpijskich w 2002 roku skoczył tutaj na odległość 99 metrów. Najdłuższy skok na obiekcie oddał Amerykanin – Evan Bliss, który w 2008 skoczył aż 104,5 metra. 
Otwarty w 1992 światowej klasy park, w którym znajduje się kompleks skoczni (budowę rozpoczęto w 1991) otrzymał nagrodę MKOl-u za wspaniały projekt oraz plan środowiskowy (w czasie konstrukcji teren był poddawany monitoringowi).
Organizuje się tutaj zawody Pucharu Świata oraz Pucharu Kontynentalnego.
Położony na skoczni igelit oraz ceramiczne tory umożliwiają trenowanie przez cały rok. Skocznia jest jednym z najnowocześniejszych tego typu obiektów na świecie. 

</doc>
<doc id="822625" url="https://pl.wikipedia.org/wiki?curid=822625" title="Stegny">
Stegny



</doc>
<doc id="822627" url="https://pl.wikipedia.org/wiki?curid=822627" title="Marian Ryng">
Marian Ryng

Marian Ryng (ur. 13 marca 1915 w Warszawie, w rodzinie rzemieślniczej, zm. 9 sierpnia 1986 we Wrocławiu) – inżynier chemik.
W 1934 r. ukończył Gimnazjum im. "T. Czackiego" w Warszawie, a w 1939 r. studia na Politechnice Warszawskiej. Pracy dyplomowej z dziedziny syntezy estrów organicznych, napisanej pod kierunkiem prof. K Smoleńskiego, nie zdążył obronić przed wybuchem wojny. Stało się to możliwe dopiero przed komisją egzaminacyjną Wydziału Chemicznego Politechniki Warszawskiej w lipcu 1946 r.
Podczas okupacji hitlerowskiej, ukończył konspiracyjną podchorążówkę AK i w stopniu kaprala-podchorążego brał udział w powstaniu warszawskim.
Po wojnie rozpoczął pracę w grupie Operacyjnej Śląska Opolskiego w Niemodlinie, potem w koksowni Makoszowy, a od marca 1947 r. w NZPO „ROKITA” w Brzegu Dolnym. Najpierw w latach 1950–1956 był kierownikiem wydziału inwestycji chemicznych, a od maja 1957 r. do 30 września 1977 r. generalnym projektantem Zakładów „Rokita” w Zakładzie Projektowym we Wrocławiu. Jego dziełem był, opracowany w 1960 r., komplementarny plan rozwoju przedsiębiorstwa we wszystkich branżach, według którego do połowy lat 70. przebiegał rozwój fabryki.
W latach 50. i 60. był nauczycielem akademickim na Uniwersytecie Wrocławskim, gdzie wykładał zasady bezpieczeństwa technicznego w przemyśle chemicznym.
Był laureatem nagrody państwowej II stopnia w dziedzinie techniki, odznaczony Krzyżem Kawalerskim Orderu Odrodzenia Polski. Autor podręcznika "Bezpieczeństwo techniczne w przemyśle chemicznym".

</doc>
<doc id="822633" url="https://pl.wikipedia.org/wiki?curid=822633" title="Miara bezatomowa">
Miara bezatomowa

Miara bezatomowa – taka miara, że dowolny zbiór miary dodatniej można podzielić na dwa podzbiory miary dodatniej.
Własności.
Dla każdego formula_1-mierzalnego zbioru formula_2 można skonstruować zstępującą rodzinę zbiorów formula_3 taką, że
jeśli miara nie jest bezatomowa to konstrukcja taka (dla pewnych zbiorów A) nie jest możliwa.
Dla miar bezatomowych prawdziwe jest także twierdzenie:
Skąd można wnioskować, że formula_1 przyjmuje nieprzeliczanie wiele wartości.
Uogólnienie.
Definicję miary bezatomowej można rozszerzyć na σ-addytywne funkcje zbiorów o wartościach w zbiorze liczb rzeczywistych. Będziemy je dalej nazywać miarami rzeczywistymi.
Definicja.
Niech formula_10 będzie σ-ciałem, miarę rzeczywistą formula_1 określona na formula_10 nazywamy bezatomową, jeśli dla każdego zbioru formula_13 takiego, że formula_14 istnieje formula_15 taki, że formula_16
Przez formula_17 oznaczamy wahanie całkowite miary rzeczywistej formula_18

</doc>
<doc id="822634" url="https://pl.wikipedia.org/wiki?curid=822634" title="Steve Caton">
Steve Caton

Steve Caton – amerykański gitarzysta, wokalista, autor piosenek, producent, artysta plastyk działający na różnych polach.
Caton po raz pierwszy pojawił się szerszej publiczności grając w zespole Y Kant Tori Read razem z nieznaną wówczas wokalistką Tori Amos. W latach 80. grał z różnymi zespołami oraz wykonawcami min. Human Drama, The Boxboys, Al Kooper, Sandra Bernhard, Francis X and the Bushman czy Sphinx In Cairo. Równocześnie pracował razem z Tori Amos nad wieloma jej albumami solowymi, takimi jak "Little Earthquakes" oraz "Under the Pink", oraz grał w zespole towarzyszącym jej podczas tras koncertowych w latach 1996-1999. Ostatnim albumem na którym współpracował z Tori Amos był "To Venus and Back".
W latach 90. Caton tworzył muzykę do filmów i seriali telewizyjnych takich jak Point Break z Keanu Reevesem, oraz znanego serialu Beverly Hills, 90210 oraz 21 Jump Street z Johnnym Deppem.
W 1997 roku, we współpracy z perkusistą Guns N’ Roses Mattem Sorumem rozpoczął własny projekt „Caton”.

</doc>
<doc id="822637" url="https://pl.wikipedia.org/wiki?curid=822637" title="Shreve, Lamb and Harmon">
Shreve, Lamb and Harmon

Shreve, Lamb and Harmon – firma architektoniczna, słynna głównie z projektu Empire State Building, niegdyś najwyższego budynku w Nowym Jorku. 
Firmę założyły trzy osoby w 1929 r. – Kanadyjczyk Richmond Harold Shreve, William Lamb z Brooklynu, oraz Arthur Loomis Harmon z Chicago. Shreve i Lamb pracowali wcześniej wspólnie dla firmy Carrère and Hastings.

</doc>
<doc id="822638" url="https://pl.wikipedia.org/wiki?curid=822638" title="Stegny (Kiełpin)">
Stegny (Kiełpin)

Stegny – przysiółek wsi Kiełpin w Polsce, położony w województwie kujawsko-pomorskim, w powiecie tucholskim, w gminie Tuchola, na Pojezierzu Krajeńskim. Wchodzi w skład sołectwa Kiełpin.
W latach 1975–1998 przysiółek administracyjnie należał do województwa bydgoskiego.

</doc>
<doc id="822641" url="https://pl.wikipedia.org/wiki?curid=822641" title="Bajo Cinca">
Bajo Cinca

Bajo Cinca (arag. "Zinca Baxa", kat. "Baix Cinca") – comarca w Hiszpanii, w Aragonii, w prowincji Huesca i Saragossa. Stolicą comarki jest Fraga. Comarca ma powierzchnię 1419,6 km². Mieszka w niej obywateli.

</doc>
<doc id="822644" url="https://pl.wikipedia.org/wiki?curid=822644" title="James Foley (reżyser)">
James Foley (reżyser)

James „Jamie” Foley (ur. 23 grudnia 1953 w Brooklynie w Nowym Jorku) – amerykański reżyser i scenarzysta.

</doc>
<doc id="822646" url="https://pl.wikipedia.org/wiki?curid=822646" title="Baix Cinca">
Baix Cinca



</doc>
<doc id="822649" url="https://pl.wikipedia.org/wiki?curid=822649" title="Jasienica Zamkowa">
Jasienica Zamkowa

Jasienica Zamkowa (ukr. Ясениця-Замкова) – wieś w rejonie samborskim (do 2020 w rejonie starosamborskim) obwodu lwowskiego. Wieś liczy około 1594 mieszkańców. Leży w górskiej dolinie, nad dopływem Dniestru Jasieniczanką.
Wieś prawa wołoskiego w drugiej połowie XV wieku. Pierwsza wzmianka o wsi pochodzi z 1539. Lokowana w XVI w. osada stanowiła część dóbr stołowych, wydzielonych z królewszczyzny na potrzeby monarchy i jego dworu, a u schyłku XVIII wieku przeszła w ręce Głokowskich. Wieś królewska Jassienicza Zamkowa położona była w 1589 roku w starostwie niegrodowym samborskim w powiecie samborskim ziemi przemyskiej województwa ruskiego. Od 1905 przez Jasienicę Zamkową przechodzi linia kolejowa łącząca Użhorod z Samborem. Znajduje się tu stacja kolejowa Jasienica. W 1921 liczyła około 1352 mieszkańców. W II Rzeczypospolitej w powiecie turczańskim. 26 września 1944 wieś została zajęta przez wojska radzieckie.

</doc>
<doc id="822651" url="https://pl.wikipedia.org/wiki?curid=822651" title="Wersja alpha">
Wersja alpha



</doc>
<doc id="822652" url="https://pl.wikipedia.org/wiki?curid=822652" title="Koppany">
Koppany



</doc>
<doc id="822659" url="https://pl.wikipedia.org/wiki?curid=822659" title="Coscojuela de Sobrarbe">
Coscojuela de Sobrarbe

Coscojuela de Sobrarbe (arag. "Cosculluela de Sobrarbe") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 45 osób. Wysokość bezwzględna miejscowości jest równa 601 metrów. Kod pocztowy do miejscowości to 22330.

</doc>
<doc id="822661" url="https://pl.wikipedia.org/wiki?curid=822661" title="Koppány">
Koppány

Koppány (zm. 997) – węgierski książę. Pochodził z dynastii Arpadów, jednak nie wiadomo z której linii. Przypuszcza się, że był potomkiem Tarhosa. Był synem Zerinda.
Gejza, książę Węgier, po objęciu rządów, przekazał Koppányowi księstwo Somogy, będące dawną dzielnicą Fajsza.
Przypuszcza się, że w 972 roku przyjął chrzest wraz z Gejzą.
W 997 roku po śmierci Gejzy zażądał, zgodnie z zasadą senioratu, tronu, a także – w myśl prawa lewiratu – ręki księżnej-wdowy Sarolty. W 997 roku zgłosił pretensje do tronu, jednak został pokonany przez Stefana I Świętego. Poległ w bitwie, a jego poćwiartowane zwłoki zawieszono na bramach czterech grodów książęcych.
Stanisław Zakrzewski wysunął hipotezę, że Koppány był identyczny z Michałem, młodszym bratem Gejzy.

</doc>
<doc id="822663" url="https://pl.wikipedia.org/wiki?curid=822663" title="Dystrofia">
Dystrofia

Dystrofia – zaburzenie wzrostu tkanek, narządów lub organizmu
spowodowane zaburzeniami rozwojowymi, nieprawidłowym odżywianiem, zaburzeniami wchłaniania jelitowego, chorobami zakaźnymi, metabolicznymi lub alergicznymi.

</doc>
<doc id="822670" url="https://pl.wikipedia.org/wiki?curid=822670" title="Jarmolińce">
Jarmolińce

Jarmolińce (ukr. Ярмолинці) – osiedle typu miejskiego na Podolu, dawna stolica rejonu w obwodzie chmielnickim. Dawniej w powiecie płoskirowskim.
Historia.
Osada, wzmiankowana w przywileju króla Polski Władysława Jagiełły z 1407, który okoliczne włości nadał Chodce, pochodzącemu z Kroacji. Król Polski Kazimierz IV Jagiellończyk nadał prawo magdeburskie w 1455 (według Bonieckiego, zamienił wieś na miasto). W XVIII–XIX wiekach miasto znane było z manufaktur sukienniczych, garbarni, produkcji maszyn rolniczych i siodeł. Tutejszy klasztor Bernardynów (1761), uchodzący za jeden z piękniejszych na Kresach, zamieniono po 1831 roku na cerkiew prawosławną. W 1780 dobra jarmolińskie kupił Wojciech Ścibor Marchocki.
W zaborze rosyjskim siedziba w powiecie proskurowskim guberni podolskiej.
Po agresji ZSRR na Polskę w 1939 w Jarmolińcach był więziony Jan Leon Ziółkowski.
W 1959 liczyło 6 880 mieszkańców.
W 1989 liczyło 9 552 mieszkańców.
W 2013 liczyło 7 790 mieszkańców.

</doc>
<doc id="822671" url="https://pl.wikipedia.org/wiki?curid=822671" title="Aethusa">
Aethusa



</doc>
<doc id="822675" url="https://pl.wikipedia.org/wiki?curid=822675" title="The Look of Love (album)">
The Look of Love (album)

The Look of Love – szósty album kanadyjskiej pianistki i wokalistki jazzowej Diany Krall, mieszkającej w USA. Płyta wydana została we wrześniu 2001.

</doc>
<doc id="822676" url="https://pl.wikipedia.org/wiki?curid=822676" title="Kiang tybetański">
Kiang tybetański

Kiang tybetański, kiang ("Equus kiang") – gatunek dużego ssaka z rodziny koniowatych. Zamieszkuje góry w Tybecie, na wysokości od 4000 do 7000 metrów n.p.m., Nepal, Chiny i Indie. Niektórzy naukowcy klasyfikują go jako podgatunek osła azjatyckiego "E. hemionus kiang", jednak - wyniki badań genetycznych wskazują, że kiang jest odrębnym gatunkiem.
Jest największym ze wszystkich współczesnych osłów, osiąga w kłębie 140 cm i wagę 250-440 kg. Ubarwienie brunatnorude, brzuch w kolorze białym. Futro gęste, wełniste. 
Zamieszkuje tereny stepowe i półpustynne. Odżywia się trawą i krzewami.
Podgatunki.
Wyróżniono trzy podgatunki kianga. Ich pozycja systematyczna jest niepewna i wymaga udokumentowania.

</doc>
<doc id="822678" url="https://pl.wikipedia.org/wiki?curid=822678" title="Szacunek ludzi ulicy">
Szacunek ludzi ulicy

Szacunek ludzi ulicy – siódmy album studyjny polskiego zespołu Slums Attack. Jest to zbiór 18 premierowych utworów nagranych między październikiem 2005 a marcem 2006 w studiu Druga Strefa Records. Za warstwę muzyczną odpowiada w największym stopniu DJ Decks, który przy pomocy Waco i Magiery przygotował 9 podkładów. Jedynym gościem na płycie jest częstochowska wokalistka o pseudonimie Layla.
Album uzyskał status złotej płyty, a następnie – platynowej. Płyta dotarła do 14. miejsca na liście OLiS w Polsce.
Reedycja została wydana 26 maja 2008. Mastering nagrań wykonał Grzegorz Piwkowski.
28 lipca 2017, w wytwórni RPS Enterteyment, ukazała się kolejna reedycja albumu.
Lista utworów.
Opracowano na podstawie materiału źródłowego.

</doc>
<doc id="822683" url="https://pl.wikipedia.org/wiki?curid=822683" title="300 (film)">
300 (film)

300 – filmowa adaptacja komiksu Franka Millera "300". Film jest opowieścią o bitwie pod Termopilami, która miała miejsce w 480 r. p.n.e. podczas wojny grecko-perskiej. Leonidas wobec nadchodzącej porażki (wynikającej z przewagi wojsk perskich) pozostawił większość oddziałów w Sparcie, udając się z około 300 Spartanami na nieuniknioną śmierć w kierunku wąwozu Termopile, w którym miała rozegrać się bitwa.
Film wyreżyserował Zack Snyder, przy dużej pomocy Franka Millera (pełniącego funkcję producenta oraz głównego konsultanta). Większość ujęć kręcona była w technologii blue boxu, a komputerowo wykonane tła miały maksymalnie upodobnić technikę wykonania filmu do rysowanego komiksu. Premiera filmu w Stanach Zjednoczonych odbyła się 9 grudnia 2006. W Polsce film emitowany był od 23 marca 2007. Film został wydany również w wersji dla kin IMAX, nie był jednak dostępny w tym formacie w większości kin amerykańskich.
Krytyczny odbiór filmu.
Reżyser filmu Zack Snyder stwierdził podczas wywiadu dla MTV, że wydarzenia są w 90 procentach zgodne z historią i że to efekty użyte w filmie czynią go mało wiarygodnym. Mówił też, że pokazywał go światowej klasy historykom, którzy stwierdzili, że jest wspaniały, a wręcz nie mogli uwierzyć, że jest tak zgodny z prawdziwymi wydarzeniami. Poza tym stwierdził, że nie jest to film dokumentalny oraz że jest głównie oparty na komiksie.
Paul Cartledge, profesor historii greckiej na Uniwersytecie Cambridge, udzielał twórcom rad na temat wymowy imion greckich. Stwierdził, że dobrze wykorzystali jego prace na temat Sparty. Chwalił twórców za dobre zobrazowanie kodeksu honorowego Spartan oraz roli kobiet w niektórych sytuacjach.
Pojawiły się też opinie krytyczne. Ephraim Lytle, profesor hellenistyki na Uniwersytecie Toronto, stwierdził, że "300" wybiórczo idealizuje społeczność Spartan, jednocześnie przedstawiając Persów jako potwory, a nie-spartańskich Greków jako słabeuszy.
Historyk wojskowości, Victor Davis Hanson, także skrytykował film mówiąc, że jego głównym celem było szokować, a dopiero drugorzędnym nauczać.
Touraj Daryaee, profesor nadzwyczajny historii starożytnej na California State University w Fullerton, krytykował film za główny motyw „wolnych i kochających demokrację” Spartan przeciwko „niewolniczym Persom”. Twierdził, że Persja za czasów Achemenidów zatrudniała ludzi bez względu na płeć czy pochodzenie, podczas gdy w Atenach w V wieku p.n.e. mniej niż 14% społeczeństwa brało udział w wyborach, a około 37% społeczeństwa stanowili niewolnicy. Zarzuca też, że Sparta była w rzeczywistości militarną monarchią, a nie krajem demokratycznym.
Ponadto film jest relacją jednego z uczestników bitwy pod Platejami, Diliosa, który przetrwał bitwę pod Termopilami, opuszczając ją na polecenie Leonidasa. Opowiada on o losie Spartan tuż przed rozpoczęciem bitwy, koloryzując fakty dla podniesienia morale wojska.
Inspiracje filmem.
Niemiecki zespół muzyczny Heaven Shall Burn zainspirował się filmem "300" i zorganizował specjalny koncert pod nazwą „Defending Sparta” (pol. "„Obrona Sparty”"), który odbył się w Wiedniu 21 lutego 2010 roku. Uprzednio wybrał 300 swoich fanów do roli „wojowników”, wyposażył ich w okolicznościowe koszulki i pozwolił im w czasie koncertu niejako stoczyć „walkę” przy muzyce grupy. Materiał z tego koncertu został wydany jako dodatek bonusowy do albumu "Invictus (Iconoclast III)".
Również jeden z polskich zespołów metalowych Hammer of Hate zainspirowany wydarzeniami z filmu nagrał utwór o nazwie „Sparta”.
Kontynuacja.
W 2014 roku miał swoją premierę spin off filmu – "". Opowiada on o bitwie pod Salaminą.

</doc>
<doc id="822684" url="https://pl.wikipedia.org/wiki?curid=822684" title="Jampol (obwód chmielnicki)">
Jampol (obwód chmielnicki)

Jampol (ukr. Ямпіль, "Jampil") – osiedle typu miejskiego na Ukrainie, w obwodzie chmielnickim, w rejonie szepetowskim, nad Horyniem.
Znajduje tu się stacja kolejowa Lepieszówka, położona na linii Szepetówka – Tarnopol.
Historia.
Prywatne miasto szlacheckie Jampol (Januszpol) położone było w XVI wieku w województwie wołyńskim. 
Miejscowość należała do rodów magnackich, m.in. do Zamoyskich, Koniecpolskich, Orłowskich, Potockich, Dobrzańskich. Została założona w 1535 roku. Prawa miejskie (na prawie magdeburskim otrzymała w 1569 roku. W XVI wieku Jampol był silnym ośrodkiem handlu czarnomorskiego, który później podupadł w wyniku najazdów tatarskich i kozackich. Odrodził się w XIX wieku. W mieście znajdował się niegdyś zamek obronny oraz klasycystyczny dwór P. Potockiego. W drugiej połowie XVIII wieku ufundowano kościół parafialny, który poddany został później renowacjom i modernizacjom.
W 1793 roku Jampol znalazł się w zaborze rosyjskim.
W 1920 w rejonie Jampola toczyły się walki polskiego 11 pułku ułanów mjr. Edwarda Kleszczyńskiego z oddziałami sowieckiej 47 Dywizji Strzelców.
W 1938 roku miejscowość otrzymała status osiedla typu miejskiego.
W latach 1941-1944 Jampol był pod okupacją niemiecką.
W 1989 liczyło 2221 mieszkańców.

</doc>
<doc id="822686" url="https://pl.wikipedia.org/wiki?curid=822686" title="Jekatierina Korbut">
Jekatierina Korbut

Jekatierina Korbut, ros. Екатерина Валерьевна Корбут (ur. 9 lutego 1985 w Taszkencie) – rosyjska szachistka, arcymistrzyni od 2001, posiadaczka męskiego tytułu mistrza międzynarodowego od 2007 roku.
Kariera szachowa.
Urodziła się w Uzbekistanie. W młodym wieku przeprowadziła się do Orła, a następnie do Sankt Petersburga. W 2003 r. w Jessentukach podzieliła I-II miejsce na mistrzostwach Rosji juniorek do 20 lat. W tym samym roku zajęła również III miejsce w mistrzostwach Sankt Petersburga oraz zwyciężyła w międzynarodowym turnieju rozegranym w tym mieście. W 2004 r. osiągnęła kolejne sukcesy: ponownie podzieliła I-II miejsce w mistrzostwach kraju juniorek do lat 20 rozegranych w Samarze, zwyciężyła w mistrzostwach Sankt Petersburga oraz została w Koczin mistrzynią świata juniorek do 20 lat. Pod koniec 2006 r. odniosła znaczący sukces, zwyciężając w indywidualnych mistrzostwach Rosji.
W 2007 r. zdobyła dwa medale drużynowych mistrzostw Europy (złoty wspólnie z drużyną oraz srebrny za indywidualny wynik na V szachownicy)., natomiast w 2008 r. reprezentowała narodowe barwy na rozegranej w Dreźnie szachowej olimpiadzie.
Najwyższy ranking w dotychczasowej karierze osiągnęła 1 kwietnia 2008 r., z wynikiem 2468 punktów zajmowała wówczas 23. miejsce na światowej liście FIDE.

</doc>
<doc id="822687" url="https://pl.wikipedia.org/wiki?curid=822687" title="VA">
VA



</doc>
<doc id="822697" url="https://pl.wikipedia.org/wiki?curid=822697" title="Uniting Nations">
Uniting Nations

Uniting Nations – zespół muzyczny, założony w 2004 w Wielkiej Brytanii przez Paula Keenana i Daza Sampsona.
W 2005 wydali covery utworów Hall &amp; Oates „Out of Touch” i Chaza Jankela „Ai no corrida”, które stały się przebojami. Oba single znalazły się na ich albumie studyjnym pt. "One World".

</doc>
<doc id="822707" url="https://pl.wikipedia.org/wiki?curid=822707" title="Nostalgia anioła">
Nostalgia anioła

Nostalgia anioła (ang. "The Lovely Bones") – powieść amerykańskiej pisarki Alice Sebold z 2002 roku, opowiadająca historię brutalnego gwałtu, którego ofiarą w młodości padła sama autorka.
Opis fabuły.
Główną bohaterką książki jest zabawna i odważna Susie Salmon, która, po przedwczesnym opuszczeniu tego świata, przygląda się toczącemu nadal życiu na ziemi ze swojego tajemniczego, osobistego świata, w którym może mieć wszystko, czego zapragnie, z wyjątkiem powrotu do swoich najbliższych. Z tej perspektywy Susie obserwuje swoją rodzinę, która z trudem radzi sobie z bolesną osobistą stratą. W miarę jak rodzina zmaga się z żalem i rosnącą frustracją związaną z niemożnością znalezienia sprawcy morderstwa, Susie stara się naprowadzić swojego ojca na trop mordercy. Wzmocniona miłością i współczuciem, które odczuwa w stosunku do pozostawionej na ziemi rodziny, do Susie ostatecznie dociera, że musi pozwolić swoim najbliższym pogodzić się z jej śmiercią i odnaleźć wewnętrzny spokój.
Ekranizacja.
W 2009 roku powieść została zekranizowana przez Petera Jacksona. W głównej roli wystąpiła nominowana do Oscara za "Pokutę" Saoirse Ronan. Film miał swoją premierę w grudniu 2009, a w Polsce 12 marca 2010.

</doc>
<doc id="822711" url="https://pl.wikipedia.org/wiki?curid=822711" title="Maria Izabela Portugalska">
Maria Izabela Portugalska

Maria Izabela Braganza, ochrzczona jako: "Maria Isabel Francisca d'Assis Antónia Carlota Joanna Josefa Xavier de Paula Michaela Raphaela Isabel Gonzaga de Bragança e Bourbon" (ur. 19 maja 1797, w Queluz, zm. 26 grudnia 1818, w Madrycie) – infantka Portugalii, królowa Hiszpanii 
Była córką króla Jana VI i jego żony Charlotty Joachimy Burbon, infantki hiszpańskiej.
W 1816 poślubiła swojego własnego wuja – króla Ferdynanda VII, którego pierwsza żona – Maria Antonietta Burbon, księżniczka Obojga Sycylii zmarła dwa lata wcześniej. W 1818 na jej prośbę, Ferdynand VII utworzył obecnie jedno z najważniejszych i najbogatszych muzeów na świecie - Muzeum Prado.
Maria Izabela zmarła 26 grudnia 1818 i została pochowana w Eskurialu – nie spełniła swojego obowiązku – nie dała mężowi następcy tronu, a jedynie córkę, Maríę Luísę Isabel (ur. 21 sierpnia 1817, zm. 9 stycznia 1818). W 1819 jej mąż poślubił Marię Józefę Wettyn, a w 1829 – Marię Krystynę Burbon.

</doc>
<doc id="822713" url="https://pl.wikipedia.org/wiki?curid=822713" title="Granica możliwości">
Granica możliwości

Granica możliwości – opowiadanie Andrzeja Sapkowskiego o wiedźminie opublikowane po raz pierwszy w miesięczniku „Nowa Fantastyka” w 1991, później włączone do zbioru "Miecz przeznaczenia".
Fabułę wykorzystał Michał Szczerbic w scenariuszu czwartego odcinka serialu Marka Brodzkiego. Geralta zagrał Michał Żebrowski, Jaskra – Zbigniew Zamachowski, Yennefer – Grażyna Wolszczak, Borcha – Andrzej Chyra, Niedamira – Rafał Królikowski, Eicka – Marek Walczewski, Boholta – Marian Glinka, a Yarpena Zigrina – Jarosław Boberek.
Postacie.
W opowiadaniu występują:
Fabuła.
Geralt wynajmuje się do zabicia bazyliszka, grasującego w ruinach zamku. Długo nie wychodzi, więc wieśniacy myślą, że nie żyje i próbują dobrać się do jego rzeczy. Przeszkadza im w tym rycerz Borch Trzy Kawki i towarzyszące mu dwie Zerrikanki: Tea i Vea. Po chwili pojawia się Geralt, ciągnący za sobą martwego bazyliszka. Przerażeni wieśniacy płacą mu i uciekają. Wiedźmin dziękuje Borchowi, a ten zaprasza go do karczmy „Pod zadumanym smokiem”. Nie przeszkadza mu to, że Geralt jest wiedźminem. Nowi przyjaciele szybko przypadają sobie do gustu. Geralt opowiada Borchowi o swoim fachu i kodeksie honorowym. Nie zabijał takich stworzeń jak smoki, gdyż jak tłumaczył to nie smoki polują na ludzi tylko na odwrót. Gdy rycerz na chwilę znika wiedźmin pyta Veę, dlaczego podróżują z Borchem. Ta odpowiada, ku zdziwieniu Geralta, że jest on najpiękniejszy.
Geralt, Borch i Zerrikanki następnego dnia ruszają w podróż po świecie. Na granicy zatrzymuje ich dziesiętnik, mający za zadanie przepuszczać tylko tych, którzy mają glejt. Wśród ludzi czekających pod szlabanem jest Jaskier. Opowiada on Geraltowi, że król Niedamir urządza polowanie na smoka, który niedawno pojawił się w okolicy. Szewc Kozojed zatruł go sztuczną owcą nafaszerowaną siarką, smołą i wilczymi jagodami. Jaszczur pożarł ją i padł na ziemię. Chwilę później wstał i odfrunął, był jednak bardzo słaby. Nieletni król, Niedamir, ma zamiar przejąć jego skarb i poślubić pewną księżniczkę, która (zgodnie z przepowiednią) może zostać żoną zabójcy smoka. Ponieważ jednak sam nie chce się narażać, wynajmuje do tego oddział smokobójców. Są to: rycerz Eyck z Denesle, rębacze Boholta, krasnoludy Yarpena Zigrina, szewc Kozojed i czarodziejka Yennefer. Usłyszawszy o niej Geralt postanawia dołączyć do wyprawy. Po chwili wracają Tea i Vea, które przyprowadzają ze sobą czarodzieja Dorregaraya, biorącego również udział w łowach. Mag za pomocą mocnych argumentów (podpalenie drzewa) przekonał dziesiętnika do przepuszczenia ich wszystkich.
W obozie każdy ma inne plany co do smoka. Boholt i Yarpen założyli spółkę z Yennefer, Eyck chciał zabić smoka w uczciwej walce, Jaskier chciał stworzyć balladę. Geralt spotyka się z Yennefer. Czarodziejka jednak nie chce go znać. Nie może mu wybaczyć, że po dwóch latach związku zostawił ją (romansując w tym czasie z Triss Merigold). Oświadcza, że przybyła tutaj, ponieważ pragnie zdobyć smocze tkanki, z których zrobi eliksir leczący bezpłodność. Chciałaby bowiem być matką, a nie może. Niedamir się nudzi, bo o wszystkim i tak decyduje jego marszałek.
Wyprawa trwa. Yennefer i Geralt szczerzą na siebie zęby, Dorregaray dokucza Geraltowi, nazywając go mordercą zagrożonych gatunków, a Eyck krzyczy, by oczyścić szeregi z nie-ludzi. Tymczasem na drużynę (idącą wąską ścieżką skalną) spada lawina kamieni. Most, po którym szli zawala się. Część drużyny zostaje po drugiej stronie, co ważniejsi zdołali jednak przejść. Yennefer i Geralt spadają, jednak Wiedźminowi udaje się przytrzymać częściowo zerwanego mostu. Yen wisi mu u pasa. Mają okazję wysłuchać, co sądzą o nich zebrani na górze – między innymi część chce czekać, aż czarodziejka odpadnie. Ostatecznie honorowy Eyck rzuca im linę.
Znika Borch i Zerrikanki. Sytuacja w drużynie jest napięta. Eyck uważa lawinę za karę bożą za trzymanie w drużynie odmieńców, takich jak wiedźmin. Geralt nie chcąc kłótni postanawia odjechać, jednak właśnie wtedy przychodzi wiadomość, że smok jest tuż obok. Nie jest to ten, na którego polują – mają przed sobą najprawdziwszego Złotego Smoka, żywą legendę, w którego istnienie wątpił nawet Geralt. Mimo usilnych próśb Jaskra i Dorregaraya postanawiają go zabić. Trubadur widział w smoku żywą legendę, którą należy zostawić w spokoju. Kozojed proponuje rzucić gadzinie sztuczną owcę nafaszerowaną czymś trującym, jednak krasnolud Yarpen wyśmiewa ten plan. Smok przemawia do drużyny za pomocą telepatii. Nakazuje im odejść lub stanąć z nim do pojedynku na broń konwencjonalną (czyli bez ziania ogniem, latania i używania magii). Eyck rusza do walki ale zwinny smok z łatwością go nokautuje.
Yennefer proponuje Geraltowi, że jeśli zabije smoka, to wszystko między nimi będzie tak jak dawniej. Wiedźmin jednak dobrze pamięta, że czarodziejka wcześniej wykluczała taką możliwość. Oświadcza, że zabicie smoka wychodzi poza „granice możliwości” jego kodeksu honorowego. Tymczasem zaczyna się robić niebezpiecznie i zdenerwowany marszałek pyta króla, co ma robić. Ten, nareszcie zapytany o zdanie, nakazuje zebrać drużynę i odjechać. Oznajmia też, że od wszystkich obecnych wiele się nauczył. Stwierdza, że legenda nic go nie obchodzi, bo ma dwa razy więcej wojska i księżniczkę dostanie tak, czy siak. Co do uznania nowych poddanych, dotąd będzie mordował, rozwłóczył końmi i robił inne miłe rzeczy, aż go uznają.
Zabiera swoich rycerzy (w tym rannego Eycka) i odjeżdża. Reszta drużyny jednak zostaje.
Boholt, Yarpen i Yennefer cały czas chcą zabić smoka. Rębacze obezwładniają Dorregaraya i przywiązują go do wozu, by im nie przeszkadzał. Geralt i Jaskier stają w jego obronie, ale także zostają pokonani. Yennefer zbytnio dyryguje całą akcją i po chwili ona sama również zostaje związana. Reszta szykuje się do zabicia smoka. Atakują, lecz stwór jest lepszy. Zza skał wyskakują Tea i Vea. Szybko rozprawiają się z Boholtem i jego ludźmi. Yarpen z krasnoludami chowają się ze strachu na drzewie. Tymczasem związani odkrywają, czego smok tak pilnie strzegł. Był to mały smoczek. Smok zatruty przez Kozojeda był matką. W zamian za umożliwienie ucieczki oddała ona Złotemu Smokowi swoje małe. Geralt za pomocą znaku Igni przepala więzy na nogach czarodziejki. W stronę smoka pędzi właśnie zbrojny oddział chłopów, lecz Yennefer zamienia ich zaklęciami rzucanymi za pomocą nogi w różne zwierzęta. Pozostałych zabijają Zerrikanki. Chciały one również zabić czarodziejkę, lecz zabrania im tego smok. Kobieta ukryła bowiem jego wychowanka.
Złoty smok przemienia się w rycerza Borcha Trzy Kawki. Wychodzi na jaw, że Borch jest naprawdę smokiem, przybiera postać ludzką ponieważ ludzie wydają mu się mili i interesujący. Dziękuje Geraltowi i Yennefer za pomoc. Mówi im, że każdy może znaleźć jakiś sposób na ocalenie, nawet ci, którzy, jak wiedźmin i czarodziejka, są bezpłodni. Jednak rozczarowuje Yennefer – nie jest w stanie przywrócić jej zdolności do macierzyństwa. Nawet w magii Złotego Smoka istnieją bowiem Granice Możliwości. Yarpen ze swoimi ludźmi schodzi wreszcie z drzewa i godzi się z wiedźminem. Borch przemienia się w smoka i obiecawszy Geraltowi wieczną przyjaźń odchodzi wraz z Zerrikankami w stronę zachodzącego słońca. Patrząc na niego wiedźmin zrozumiał wreszcie słowa Vei: Borch był rzeczywiście najpiękniejszy.
Geralt mówi, że prawdziwe smoki (w przeciwieństwie do latawców) są chronione przez kodeks wiedźmiński. W opowiadaniu są wymienione smoki zielone, czerwone, czarne (odmiana czerwonych) i białe (żyjące na dalekiej północy).

</doc>
<doc id="822716" url="https://pl.wikipedia.org/wiki?curid=822716" title="Velilla de Cinca">
Velilla de Cinca

Velilla de Cinca (arag. "Biliella d’a Zinca", kat. "Vilella de Cinca") – gmina w Hiszpanii, w Aragonii, w prowincji Huesca, w comarce Bajo Cinca, 99 km od miasta Huesca.
Powierzchnia gminy wynosi 16,54 km². Zgodnie z danymi INE, w 2005 roku liczba ludności wynosiła 441, a gęstość zaludnienia 26,66 osoby/km². Wysokość bezwzględna gminy równa jest 126 metrów. Kod pocztowy do gminy to 22528.
10 sierpnia, 29 stycznia i 17 lutego w gminie odbywają się regionalne fiesty.

</doc>
<doc id="822719" url="https://pl.wikipedia.org/wiki?curid=822719" title="Vilella de Cinca">
Vilella de Cinca



</doc>
<doc id="822724" url="https://pl.wikipedia.org/wiki?curid=822724" title="Komisje dobrego porządku">
Komisje dobrego porządku

Komisje dobrego porządku, komisje boni ordinis – kolegialne instytucje administracji miejskiej powołane w wyniku decyzji sejmu konwokacyjnego z 1764, znoszących niektóre jurydyki miejskie i serwitoriaty.
Działalność.
Pierwszą komisję dobrego porządku utworzył Stanisław August Poniatowski 1 czerwca 1765 dla Starej i Nowej Warszawy. Sejm w 1768 zdecydował o utworzeniu komisji dobrego porządku we wszystkich miastach królewskich. W czasach rządów Rady Nieustającej w latach 1775–1789 powołano je w większości miast królewskich Korony Królestwa Polskiego i Wielkiego Księstwa Litewskiego. W ich skład wchodziło każdorazowo od 6 do 14 członków, powoływanych z okolicznej szlachty. W 1776 zostały podporządkowane Departamentowi Policji Rady Nieustającej. Cztery lata później przejęły uprawnienia komisji szpitalnych. Sejm Czteroletni przekazał kompetencje komisji dobrego porządku komisjom porządkowym cywilno-wojskowym i (od 1791) Komisji Policji Obojga Narodów w Straży Praw.
Kompetencje.
Do ich kompetencji należał nadzór nad finansami miejskimi, kontrola działalności cechów rzemieślniczych i gildii kupieckich. Komisje te wydawały ordynacje dla poszczególnych miast, decydując o planowaniu przestrzennym ich zabudowy, numerowaniu domów, brukowaniu ulic, budowie kanałów.

</doc>
<doc id="822734" url="https://pl.wikipedia.org/wiki?curid=822734" title="Selfoss (wodospad)">
Selfoss (wodospad)

Selfoss – wodospad położony na północy Islandii na rzece Jökulsá á Fjöllum, kilometr powyżej wodospadu Dettifoss.
Opis.
Jest osiągalny po krótkim marszu od Dettifoss w górę rzeki Jökulsá á Fjöllum. Próg, przez który przelewa się woda jest położony dość nietypowo, bo wzdłuż biegu rzeki i jest wysoki na 10 metrów.
Dwa kilometry poniżej Dettifoss znajduje się trzeci wodospad – wysoki na 27 metrów Hafragilsfoss.
Jökulsá á Fjöllum płynie w swoim dalszym przebiegu przez park narodowy Jökulsárgljúfur i wąwóz Ásbyrgi.

</doc>
<doc id="822735" url="https://pl.wikipedia.org/wiki?curid=822735" title="Majandra Delfino">
Majandra Delfino

Majandra Delfino, właściwie Maria Alejandra Delfino (ur. 20 lutego 1981 w Caracas w Wenezueli) – amerykańska aktorka filmowa i telewizyjna. "Majandra" to pseudonim aktorki, pochodzący od jej dwóch imion, wymyślony przez jej siostrę.
Życiorys.
Ojciec Majandry jest Wenezuelczykiem, matka jest pochodzenia kubańsko-amerykańskiego. Siostra, Marieh Delfino, również jest aktorką. Kiedy Majandra miała trzy lata, jej rodzina przeniosła się do Miami. Delfino interesowała się baletem, śpiewała i brała lekcje aktorstwa. Szybko zaczęła występować w szkolnych przedstawieniach i środowiskowych produkcjach teatralnych. W wieku dziesięciu lat zatańczyła w "Dziadku do Orzechów" ("The Nutcracker") z Miami Ballet. Mając jedenaście lat, dołączyła do śpiewającego dziewczęcego kwartetu o nazwie "China Doll". Zespół ten, w którym występowała także najlepsza przyjaciółka Majandry, Samantha Gibb (córka Maurice’a Gibba z Bee Gees), specjalizował się w muzyce stylizowanej na latynoską. "China Doll" wystąpił przed Bee Gees na benefisowym koncercie w Miami Beach. Kilka lat później Majandra i Samantha opuściły zespół, lecz nadal, jako duet, pisały i nagrywały piosenki. Kiedy Majandra miała piętnaście lat, rodzice, zaniepokojeni jej aktorskimi aspiracjami, dali jej pół roku na zagranie jakiejś roli. Gdyby jej się to nie udało, miała się skoncentrować wyłącznie na szkole. W przeciągu miesiąca Majandra zdobyła własnego agenta i wkrótce otrzymała rolę córki Kathleen Quinlan w filmie "Zeus &amp; Roxanne". Następnego lata zagrała w swoim pierwszym serialu; wystąpiła jako najstarsza córka Tony’ego Danzy w "The Tony Danza Show". Na dużym ekranie Majandra zadebiutowała w horrorze komediowym "Piszcz, jeśli wiesz co zrobiłem w ostatni piątek trzynastego", w którym pojawiła się w jednej z głównych ról. Wystąpiła także w niezależnej produkcji "The Learning Curve" oraz w nominowanym do Oscara filmie Stevena Soderbergha "Traffic". Największą sławę Delfino zdobyła rolą Marii De Luca w serialu "". Grając Marię, mogła pokazać swoje umiejętności aktorskie i muzyczne, ponieważ Maria była początkującą piosenkarką.
Obecnie Majandra mieszka w Los Angeles wraz z mamą, siostrą i psem. Kontynuuje karierę aktorską, lecz wróciła także do swojej pierwszej miłości, czyli muzyki, i nagrywa płytę.

</doc>
<doc id="822740" url="https://pl.wikipedia.org/wiki?curid=822740" title="Selfoss">
Selfoss



</doc>
<doc id="822743" url="https://pl.wikipedia.org/wiki?curid=822743" title="Denise Quiñones">
Denise Quiñones

Denise Marie Quiñones August (ur. 9 września 1980 w Ponce, Portoryko) - Miss Universe w 2001 roku.
Czwarta Portorykanka, która zdobyła tytuł Miss Universe. Wygrała ten konkurs, wyprzedając grecką supermodelkę Evelina Papantiou.

</doc>
<doc id="822744" url="https://pl.wikipedia.org/wiki?curid=822744" title="Opatrzność">
Opatrzność

Opatrzność lub Opatrzność Boża (łac. "providentia", gr. "πρόνοια"; "pronoja") – w myśli teologicznej nieustanna opieka wszechwiedzącego i wszechmocnego Boga, której przejawem jest kierowanie dziejami świata i poszczególnych ludzi do ich doczesnego spełnienia oraz ostatecznego celu; poprzez to działanie Bóg okazuje mądrość, dobroć i miłość. 
Troska Boga dokonuje się bezpośrednio, np. poprzez cud albo szczególny charyzmat, bądź też pośrednio, czyli za pośrednictwem świętych, aniołów, okoliczności lub innych żyjących ludzi, co jest wyrazem pragnienia Boga by dać ludziom możliwość samodzielnego i twórczego działania. Wiara w Opatrzność zakłada postawę praktycznego zaufania ze strony człowieka, a w ten sposób uwalnia go od fatalistycznego myślenia oraz nadaktywności, wspierając przede wszystkim cnotę nadziei. 
Od początku dziejów tradycyjnej teologii katolickiej, prawosławnej czy protestanckiej wiara z Opatrzność napotykała dwa problemy związane z (1) pogodzeniem nauki o trosce Boga z istnieniem zła i cierpienia w świecie oraz (2) ustaleniem zakresu działania woli Bożej i wolnej woli człowieka. Pierwszy problem wiąże się z teodyceą jako odrębną gałęzią teologii, zaś drugi rozciąga się na charytologię, antropologię biblijną oraz szereg innych aspektów myśli chrześcijańskiej. Częstym wątkiem teologicznym była także próba rozstrzygnięcia zasadności tzw. modlitwy prośby (zwanej też modlitwą błagalną) w kontekście działania Opatrzności, która „wszystkim kieruje” (Mdr 14,3) oraz „wie dobrze, czego potrzebujecie, zanim Go poprosicie” (Mt 6,8).
Doktryna o Opatrzności, obecna w wielu wersetach Pisma Świętego (np. Ps 37,5; Prz 16,1.3.9.33; Koh 11,5; Jdt 8,14; Mt 6,25-34) oraz historiach biblijnych (zob. Rdz 40-45,28), zajmuje istotne miejsce w całokształcie tradycji katolickiej. Tematem tym dogłębnie zajmowali się najwięksi teologowie oraz nauczyciele duchowości Kościoła, np. Augustyn z Hippony, Tomasz z Akwinu, Franciszek Salezy, Alfons Maria Liguori albo Maksymilian Maria Kolbe. Jedno z żeńskich zgromadzeń zakonnych w Kościele katolickim nosi nazwę Siostry Opatrzności Bożej. Nauka o Opatrzności jest też fundamentalna dla katolickich aktów zawierzenia oraz pobożności ukierunkowanej na zaufanie (np. "Jezu, ty się tym zajmij" Dolindo Ruotolo). 
Etymologia i symbolika.
Grecki termin "pronoia" powstał ze złożenia słów "pro" oraz "nomos", oznaczając "przed-działanie", czyli "zapobieganie" albo "przed-wiedzę" jako szczególnego rodzaju wyraz wszechmocy Boga. Łaciński odpowiednik tego pojęcia, "providentia", składa się z przedrostka "pro" oraz słowa "videre", co znaczy "prze-widywanie", czyli znajomość rzeczy przyszłych oraz konsekwencji płynącej z teraźniejszości. Polski termin "opatrzność" odnosi się natomiast do "patrzenia", zaś wtórnie do "opatrywania" ran lub "zaopatrywania" człowieka w to, co jest mu najpotrzebniejsze.
Niektórzy łączą trójkąt reprezentujący Opatrzność Bożą z hetyckim trójkątem wyobrażającym "dobro" (het. "assu"). Element ten został schrystianizowany jako reprezentacja Trójcy Świętej. Oko wpisane w trójkąt symbolizuje wiarę w to, iż wszechwiedza Boga widzi każdą rzecz, gdyż „"wszystko odkryte i odsłonięte jest przed Jego oczami" (Hbr 4,13), nawet to, co ma się stać w przyszłości z wolnego działania stworzeń” (Sobór watykański I, konstytucja dogmatyczna "Dei Filius" I, 19). Klasycznym tekstem biblijnym na ten temat jest fragment Psalmu 33: „Pan patrzy z nieba, widzi wszystkich synów ludzkich. Spogląda z miejsca, gdzie przebywa, na wszystkich mieszkańców ziemi” (Ps 33,13–14).
Opatrzność a stworzenie.
Pojęcie Opatrzności Bożej jest ściśle związane z pojęciem stworzenia. Świat został stworzony jako dobry (tak, aby istniał ku chwale Bożej), a jednocześnie niedokończony, będący w drodze ("in statu viae"), czyli w procesie rozwoju ku doskonałości (zob. KKK, nr 302). Opatrzność jest więc działaniem opieki Bożej nad światem i wszystkimi bytami, by osiągnęły swą dobroć i pełnię, zgodnie z naturą i planem wyznaczonymi przez Boga w akcie stwórczym. Tradycyjna teologia katolicka podkreśla nawet, że Bóg nie ograniczył się do jednorazowego aktu stwórczego, lecz w każdym momencie istnienia świata podtrzymuje wszystko w istnieniu, niejako aktualizując i stwarzając rzeczy wciąż na nowo. Pojęcie Opatrzności Bożej nie mieści się zatem w systemie deistycznym, który zakłada, że Stwórca, stworzywszy świat, pozostawił go samemu sobie. 
Opatrzność a cnota wiary.
Działanie Opatrzności Bożej jest w myśli katolickiej nierozerwalnie związane z pojęciem cnoty wiary rozumianej jako praktyczne zawierzenie:
O Abrahamie napisano, że "wyszedł nie wiedząc, dokąd idzie" (Hbr 11,8). Na głos Boga opuścił to, co znane, aby udać się w nieznanym kierunku. Pismo dodaje jednak, że Abraham zrobił to "przez wiarę" (Hbr 11,8), czyli przez „powierzenie się”, „oddanie” i „zaufanie” najwyższemu Sternikowi ludzkiego życia. Wprost stwierdził św. Jan z Ávila, że „pokój zawarty jest w wierze, a nie w dociekaniu, w posłuszeństwie z prostotą wobec tego, co Bóg zsyła, a nie w myśleniu, że inna rzecz byłaby lepsza”. Kluczowym słowem jest tutaj „prostota”.
Pismo Święte oraz Tradycja katolicka uzależniają również od Opatrzności Bożej stan wewnętrznego pokoju, do którego został wezwany każdy wierny (zob. J 14,27; 1 Kor 7,15; Flp 4,6–7). Wątek ten został rozwinięty w klasyce duchowości Kościoła:
Święta Teresa z Lisieux powie krótko, że trzeba być jak dziecko i o nic się nie martwić. W tym jednym zdaniu jest cały program: „Zdać się na Pana, to znaczy nie martwić się niczym, bo przecież On cię kocha i o wszystko się troszczy”. Dopiero wtedy zacznie przesączać się do naszej duszy, do naszego serca autentyczny pokój. Od zagrożeń, które rodzą lęk, nie możemy się uwolnić, ale bardzo ważne jest, żeby ten lęk usuwać świadomym aktem zdania się na Pana.
Opatrzność a wolna wola.
Możliwe problemy związane z wiarą w Opatrzność Bożą rozwiązał Augustyn z Hippony w dialogu "O wolnej woli". W trzeciej księdze wykazuje on, że wolna wola człowieka działającego w czasie a Boża wszechwiedza, zwłaszcza w rozumieniu tzw. "przedwiedzy", "zapobiegliwości" czy "przewidywania" (łac. "praescientia") nie są zjawiskami wzajemnie się wykluczającymi. Człowiek działa zgodnie z własnym zamierzeniem, zaś Bóg zna przyszłe czyny, choć ich nie determinuje ani nie zniewala. Popełnianie przez człowieka grzechu również nie stoi w sprzeczności z Opatrznością Bożą. 
Działania wolnych stworzeń.
Tomasz z Akwinu zauważał, że „oprócz działania, poprzez które ustanowił Bóg naturę rzeczy oraz nadał każdej z nich właściwą jej formę i odpowiednie władze do działania, w dalszym ciągu urzeczywistnia w rzeczach swoją opatrzność kierując i pobudzając władze wszystkich rzeczy do właściwego im działania”. Bazująca na dorobku Augustyna i Tomasza z Akwinu późniejsza, zwłaszcza nowożytna, teologia dokonała teoretycznego rozróżnienia ludzkich działań na:
Pierwszy poziom, tj. moralna przyczyna, należy do odpowiedzialności ludzkiej oraz jego wolnych, nieprzymuszonych przez Boga działań. Opatrzność decyduje jednak o skutku i zewnętrznym działaniu, dopuszczając bądź nie dopuszczając powodzenie ludzkich planów, a także wyciągając zamierzone dobro z błędów, porażek i niewłaściwych czynów wolnych stworzeń. Dlatego tradycyjna teologia katolicka wyjaśnia, że „jeżeli nawet Bóg nie chce grzechu prześladującej cię osoby, pozwala na to, a grzech prześladowcy, który jest moralnym złem, Bóg wykorzystuje w spełnieniu swoich pełnych mądrości i dobroci zamiarów”. Klasycznym dla teologii tekstem biblijnym na ten temat są słowa Jezusa Chrystusa: „Czyż nie mam pić kielicha, który Mi podał Ojciec” (J 18,11). Z najbliższego kontekstu wypowiedzi wiadomo, że wspomnianym „kielichem” jest męka i śmierć na krzyżu, która była efektem wolnych działań oprawców, a jednak zależała od woli Boga jako pierwszej i ostatecznej przyczyny zdarzeń. 
Innym często przywoływanym tekstem nowotestamentowym, który oznajmia nadrzędność planów Bożej Opatrzności wobec ludzkich wolnych decyzji jest napomnienie Jakuba: „Powinniście mówić: «Jeżeli Pan zechce, i będziemy żyli, zrobimy to lub owo»” (Jk 4,15). Perykopa ta, analogiczna do starotestamentowego pouczenia: „Serce człowieka obmyśla drogę, lecz Pan utwierdza kroki [albo: "kieruje krokami"]” (Prz 16,9), mówi o konieczności podejmowania przez człowieka rozmaitych planów i przedsięwzięć doczesnych, których powodzenie oraz kierunek realizacji zależy od woli Opatrzności. Tradycyjna teologia katolicka podkreśla jednocześnie, że celem działania Boga dopuszczającego przeciwieństwa i cierpienia jest ostateczne dobro konkretnej osoby. Dlatego pożądaną postawą człowieka wobec właściwie rozumianej Opatrzności nie jest poczucie zagrożenia, zniewolenia oraz niepewności, lecz pokój, nadzieja, brak lęku o przyszłość oraz zaprzestanie nadmiernej (powodującej zamęt wewnętrzny) aktywności. Jednym z najczęściej wykorzystywanych w tradycji Kościoła obrazów człowieka zdanego na Opatrzność Bożą była więc owca.
Grzechy i błędy.
Współczesna analiza psychologiczna ludzkiej motywacji grzechu wykazuje, że grzeszna wola może mieć miejsce w porządku, nad którym w ogólności i w szczegółach czuwa Opatrzność. Znajduje to pokrycie w tradycyjnej nauce katolickiej na temat tzw. „szczęśliwej winy” ("felix culpa"). Oznacza ona, że nawet ludzkie błędy i niedoskonałości mogą zostać wykorzystane przez Opatrzność Bożą do tego, aby służyły większemu dobru. Klasycznym tekstem biblijnym na ten temat jest Rz 8,28: „Wiemy też, że Bóg z tymi, którzy Go miłują, współdziała we wszystkim dla ich dobra”.
Intencje i motywacje.
Według tradycyjnej nauki katolickiej Opatrzność Boża działa nie tylko w sferze przyczyn zewnętrznych, ale także we wnętrzu człowieka, pobudzając jego wolę i decyzję, nie łamiąc przy tym wolności wyboru.
Nurty heterodoksyjne związane z teologią Opatrzności.
Ruchami heterodoksyjnymi, które dokonywały redefinicji tradycyjnej nauki o Opatrzności były:
Katechizm Kościoła katolickiego o Opatrzności.
Katechizm Kościoła Katolickiego mówi o Opatrzności w nn. 302-305. W stworzeniu świat nie powstał od razu doskonały, spełniony. Jest on zatem "w drodze" – "in statu viae" – do ostatecznej doskonałości, którą ma dopiero osiągnąć i do której Bóg go przeznaczył i prowadzi. 
Źródłem poznania Opatrzności jest Pismo Święte, np. Ps 115, 3: "Nasz Bóg jest w niebie; czyni wszystko, co zechce" czy Księga Przysłów: "Wiele zamierzeń jest w sercu człowieka, lecz wola Pana się ziści" (Prz 19, 21). Chrystus jest wykonawcą Opatrzności, jak mówi Apokalipsa: "Ten, co otwiera, a nikt nie zamknie, i Ten, co zamyka, a nikt nie otwiera" (Ap 3, 7). Bóg troszczy się o świat często bezpośrednio i oczekuje postawy zaufania u ludzi. Mówił o tym Jezus w Kazaniu na górze:

</doc>
<doc id="822745" url="https://pl.wikipedia.org/wiki?curid=822745" title="Alvin Toffler">
Alvin Toffler

Alvin Eugene Toffler (ur. 3 października 1928 w Nowym Jorku, zm. 27 czerwca 2016 w Los Angeles) – amerykański pisarz żydowskiego pochodzenia, futurolog, znany głównie z prac na temat cyfrowej rewolucji, rewolucji komunikacyjnej, rewolucji korporacyjnej oraz osobliwości technologicznej. Ukuł m.in. pojęcie szok przyszłości.
Życiorys.
Alvin Toffler urodził się w Nowym Jorku w 1928 roku. Studiował anglistykę na New York University. Tam też wówczas poznał swoją przyszłą żonę, Heidi – studentkę językoznawstwa. Alvin Toffler i jego partnerka mieli wtedy bardzo radykalne poglądy – zrezygnowali z ukończenia studiów i wyjechali w rejon Midwest. Zawarli tam związek małżeński i przez kolejne pięć lat pracowali fizycznie na liniach montażowych. Przy okazji mieli możliwość, aby zapoznać się z zasadami masowej produkcji przemysłowej. Heidi pełniła funkcję w związku pracowniczym odlewni aluminium, w której pracowała. Alvin został mistrzem fabrycznym i pracował jako spawacz.
Mając za sobą robotnicze doświadczenia Alvin Toffler, uzyskał stanowisko w gazecie, która popierała związki zawodowe i pracował jako korespondent biura w Waszyngtonie, a następnie przez trzy lata dla dziennika w Pensylwanii jako korespondent z Kongresu Stanów Zjednoczonych i Białego Domu. W tym czasie jego żona pracowała w specjalistycznej bibliotece utrzymującej zbiory z zakresu biznesu i nauk behawioralnych.
Tofflerowie powrócili do Nowego Jorku gdy Alvin uzyskał pracę jako felietonista magazynu "Fortune", początkowo pisał o sprawach pracowniczych a później zaczął pisać o biznesie i zarządzaniu.
Po opuszczeniu magazynu "Fortune", Alvin Toffler został zatrudniony przez firmę IBM. Miał prowadzić badania naukowe i napisać pracę na temat społecznych i organizacyjnych skutków wykorzystywania komputerów. Dzięki temu zyskał możliwość kontaktu z pierwszymi „guru” technik komputerowych oraz badaczami i zwolennikami sztucznej inteligencji. Xerox zlecił mu napisanie artykułu o swoim laboratorium badawczym, a AT&amp;T zaproponował mu rolę konsultanta z zakresu zarządzania strategicznego. Praca w AT&amp;T doprowadziła go do badań związanych z telekomunikacją. Toffler doradzał ścisłemu kierownictwu firmy AT&amp;T dokonanie podziału korporacji o przeszło dekadę wcześniej, zanim AT&amp;T zmuszony został do tego przez rząd.
W połowie lat 60. XX w. Tofflerowie rozpoczęli prace, które doprowadziły z czasem do powstania książki "Szok przyszłości" (1970).
W 1996 roku, z amerykańskim konsultantem biznesowym Tomem Johnsonem, założyli firmę doradczą "Toffler Associates". Firma ta miała wprowadzać w życie różne pomysły, o których pisali Tofflerowie, pracowała na rzecz przedsiębiorstw, organizacji pozarządowych oraz rządów Stanów Zjednoczonych, Korei Południowej, Meksyku, Brazylii, Singapuru, Australii i innych krajów.
Alvin Toffler był też wizytującym pracownikiem naukowym w Russell Sage Foundation, profesorem wizytującym na Uniwersytecie Cornella oraz wykładowcą New School for Social Research.
Tofflerowie mieszkali w Bel Air – dzielnicy Los Angeles w Kalifornii, na północ od Sunset Boulevard. Mieli jedno dziecko – Karen Toffler. Karen Toffler (1954-2000) zmarła w wieku 46 lat, po ponad dziesięciu latach cierpień, na zespół Guillain-Barré.
Koncepcje i publikacje.
Alvin Toffler jest przedstawicielem nurtu tzw. „nauki stosowanej”. Głównym pojęciem, do którego Toffler odwołuje się w swoich pracach, jest technika. Całą historię ludzkości rozpatruje on w kontekście trzech następujących po sobie fal technicznych:
Najbardziej znanym pojęciem ukutym przez Tofflera jest „szok przyszłości”, określający stan psychiczny jednostek i grup (nawet całych społeczeństw) w okresie przyśpieszenia zmian społecznych, opisywany m.in. jako „szarpiący nerwy stres i dezorientacja, które wzniecamy w ludziach poddając ich zbyt wielkim zmianom w zbyt krótkim czasie”.
Najważniejsza w teorii Tofflera jest teza o zachodzeniu na siebie różnych form i faz cywilizacyjnych. Uważa on, że zjawisko to przybiera na sile zwłaszcza w ostatnim półwieczu, kiedy nastąpiło ogromne przyśpieszenie rozwoju technologicznego przy jednoczesnej globalizacji i wciągnięciu niemal wszystkich krajów w wir gospodarki światowej.
Wnioskiem, jaki wyciąga Toffler z tezy o nakładających się na siebie falach cywilizacyjnych, jest nieprzewidywalność procesów historycznych. Przewidywanie takie jest możliwe w ramach jednej, określonej fali. Wszelkie przewidywania natomiast tracą sens, gdy występują zderzające się różne fale i żadna nad innymi nie góruje. W obliczu takich zmian tracą na wartości zastane podziały na prawicę, lewicę, konserwatyzm, reakcję czy awangardę.
W demokracji XXI w. dominować mają trzy zasady: potęga mniejszości, „demokracja na pół bezpośrednia” oraz podział decyzji.
Toffler swą myśl opierał na tym, co nazywał „rewolucyjną przesłanką”: na optymizmie przekonującym, że pomimo wstrząsów i przewrotów, jakie następują szczególnie przy przybieraniu fali trzeciej, ludzkość nie wyniszczy się całkowicie. Jednocześnie zakładał, że zmiany mają charakter kumulatywny – powodują przeobrażenia wszystkich aspektów życia, powodując kolejne fale przemian – zdrowa i upragniona przyszłość nie jest więc w tym modelu możliwa. Wizja Tofflera daleka jest więc od końca historii (np. Francis Fukuyama) czy wojen cywilizacji, jakie prezentują inni obserwatorzy teraźniejszości.
Współautorką książek Alvina Tofflera była jego żona Heidi Toffler.

</doc>
<doc id="822746" url="https://pl.wikipedia.org/wiki?curid=822746" title="Magnus Stenbock">
Magnus Stenbock

Magnus Stenbock (ur. w Sztokholmie, zm. w Kopenhadze) – szwedzki hrabia i oficer (generał-lejtnant 1704, generał 1705, generalny gubernator Skanii 1705, feldmarszałek 1713), jeden z najwybitniejszych szwedzkich dowódców w trakcie III wojny północnej.
Pochodził z możnego rodu szlacheckiego, był synem marszałka i gubernatora Skanii Gustawa Ottona Stenbocka. W okresie dorastania Stenbocka sytuacja finansowa rodziny jednak pogorszyła się. Stenbock w latach 1678–1682 studiował w Uppsali, następnie odbył podróż po Europie.
W 1685 rozpoczął karierę wojskową jako chorąży. Szybko jednak awansował, już 1693 był pułkownikiem. W momencie rozpoczęcia wielkiej wojny północnej był dowódcą regimentu piechoty Dalarna, którym dowodził w bitwie pod Narwą (1700). Odznaczywszy się w walce otrzymał stopień generała-majora i znalazł się w najbliższym otoczeniu króla szwedzkiego Karola XII. Uczestniczył w kampaniach Karola XII na terenie Polski, m.in. wziął udział w bitwie pod Kliszowem (1702), po której został mianowany generalnym komisarzem wojennym, odpowiedzialnym za ściąganie kontrybucji od ludności (w czym był bardzo skuteczny). Pełnił tę funkcję w Polsce do 1706, m.in. był w tym okresie gubernatorem okupowanego przez Szwedów Krakowa (1702), doprowadził do uznania władzy Stanisława Leszczyńskiego przez Gdańsk (1703), brał udział w zdobyciu Lwowa (1704). Kontrolując wszelkie kontrybucje, rekwizycje i konfiskaty prowadzone przez wojska szwedzkie zapewnił też sobie znaczny udział w łupach odbudowując pozycję materialną rodziny, został też w uznaniu zasług mianowany na stanowisko generalnego gubernatora Skanii i awansowany na generała-lejtnanta (1705). W 1706 został wyznaczony na generalnego komisarza armii szwedzkiej w okupowanej wówczas Saksonii.
Po klęsce Szwedów w bitwie pod Połtawą Stenbock pośpiesznie zorganizował obronę Szwecji przed Duńczykami – w 1710 zwyciężył wojska duńskie w bitwie pod Helsingborgiem i zmusił je do wycofania się przez Sund. W 1712 został wysłany na Rugię z zadaniem wkroczenia do Polski i ponownego zainstalowania na tronie Stanisława Leszczyńskiego. Początkowo pokonał połączone siły duńsko-saskie w bitwie pod Gadebusch (po tej bitwie król Karol XII mianował Stenbocka feldmarszałkiem), jednak trudności aprowizacyjne i epidemie oraz nacisk wojsk przeciwnika zmusiły go do marszu w kierunku Holsztynu. Tu zajął twierdzę Tönningen, która jednak wkrótce potem została oblężona i 6 maja 1713 Stenbock skapitulował. Znalazł się w niewoli duńskiej i został osadzony w zamku Frederikshavn, na północ od Kopenhagi. Tam zmarł w 1717. Został pochowany w katedrze w Uppsali.

</doc>
<doc id="822747" url="https://pl.wikipedia.org/wiki?curid=822747" title="Marek Łbik">
Marek Łbik

Marek Antoni Łbik (ur. 30 stycznia 1958 w Poznaniu) – polski kajakarz, dwukrotny mistrz świata (1986, 1987), dwukrotny medalista olimpijski z Seulu (1988), wielokrotny mistrz Polski, większość sukcesów odniósł w duecie z Markiem Dopierałą, z którym w 1987 zwyciężył także w Plebiscycie Przeglądu Sportowego na najlepszego sportowca roku.
Życiorys.
Przez całą karierę związany był z Wartą Poznań. Treningi rozpoczął w 1969, początkowo jako kajakarz, następnie kanadyjkarz. W 1977 ukończył liceum zawodowe w Poznaniu.
Pierwsze tytuły mistrza Polski zdobył w 1978, w tym samym roku bez sukcesu zadebiutował na mistrzostwach świata, pierwszy medal mistrzostw świata w 1979 (brązowy w konkurencji C-2 500 m razem z Piotrem Pawłowskim. W 1980 debiutował na Igrzyskach Olimpijskich w Moskwie, nie odnosząc jednak większego sukcesu (5 m. w konkurencji C-1 500 m, w C-1 1000 odpadł w eliminacjach). Od 1984 tworzył osadę z Markiem Dopierałą, odnosząc z nim w kolejnych latach swoje największe sukcesy (trenerem kadry prowadzącym tę osadę był Stanisław Rybakowski).
Pierwszym sukcesem w nowej osadzie był brązowy medal w konkurencji C-1000 m na zawodach Przyjaźń-84. W 1985 wywalczył wicemistrzostwo świata w konkurencji C-2 500 m i brązowy medal w konkurencji C-2 1000 m. W 1986 został po raz pierwszy mistrzem świata, w nieolimpijskiej konkurencji C-2 10000 m (było to pierwszy złoty medal mistrzostw świata w historii startów polskich kanadyjkarzy), zdobywając także wicemistrzostwo świata w konkurencji C-2 1000 m. Wyniki te przyniosły mu wraz z M. Dopierałą drugie miejsce w Plebiscycie Przeglądu Sportowego na najlepszego sportowca roku 1986. W 1987 osiągnął jeszcze większy sukces, zdobywając mistrzostwo świata w konkurencji C-2 500 m i wicemistrzostwo w konkurencji C-2 1000 m, co przyniosło mu także zwycięstwo razem z partnerem z osady w Plebiscycie Przeglądu Sportowego na najlepszego sportowca roku 1987.
W 1988 był razem z M. Dopierałą kandydatem do złotego medalu Igrzysk Olimpijskich, jednak przygotowania zakłóciły najpierw choroba M. Łbika, następnie kontuzja M. Dopierały. Ostatecznie w Seulu wywalczył wicemistrzostwo olimpijskie w konkurencji C-2 500 m i brązowy medal w konkurencji C-2 1000 m. W Plebscycie Przeglądu Sportowego w 1988 po raz trzeci z rzędu zajął miejsce w pierwszej trójce, tym razem trzecie.
Po rezygnacji M. Dopierały z dalszych startów, w 1989 wystartował na mistrzostwach świata w parze z Tomaszem Goliaszem, zdobywając wicemistrzostwo w konkurencji C-2 500 m. Ostatni raz na mistrzostwach świata wystąpił w 1990, nie zdobywając jednak żadnego medalu. W tym samym roku zdobył swój ostatni w karierze tytuł mistrza Polski, w konkurencji C-1 500 m. Zakończył karierę w 1991.
Po zakończeniu kariery został przedsiębiorcą w branży paliwowej, jest także działaczem sportowym, m.in. został członkiem zarządu Polskiego Komitetu Olimpijskiego i Polskiego Związku Kajakowego.
W 1999 został prezesem KS Warta Poznań.
Wyniki sportowe.
Mistrzostwa Polski.
Na mistrzostwach Polski zdobył 32 tytuły mistrzowskie:

</doc>
<doc id="822748" url="https://pl.wikipedia.org/wiki?curid=822748" title="Wiazynka">
Wiazynka

Rzeki:
Miejscowości:

</doc>
<doc id="822750" url="https://pl.wikipedia.org/wiki?curid=822750" title="Mpule Kwelagobe">
Mpule Kwelagobe

Mpule Keneilwe Kwelagobe - Miss Universe w 1999 roku.
Pochodzi z Lobatse w Botswanie. Była pierwszą reprezentantką Botswany w konkursie Miss Universe; tytuł zdobyła w maju 1999 roku.

</doc>
<doc id="822751" url="https://pl.wikipedia.org/wiki?curid=822751" title="Kułan">
Kułan



</doc>
<doc id="822754" url="https://pl.wikipedia.org/wiki?curid=822754" title="Wendy Fitzwilliam">
Wendy Fitzwilliam

Wendy Marcelle Fitzwilliam (ur. 10 kwietnia 1972 Diego Martin na Trynidadzie i Tobago) – zdobywczyni tytułu Miss Universe w 1998 roku.
W 1996 roku ukończyła studia prawnicze na University of the West Indies. W 1998 roku została wybrana Miss Universe. Była drugą reprezentantką Trynidadu i Tobago, która zdobyła ten tytuł (pierwszą była Janelle 'Penny' Commissiong w 1977 roku).

</doc>
<doc id="822756" url="https://pl.wikipedia.org/wiki?curid=822756" title="Wiazynka (rejon mołodecki)">
Wiazynka (rejon mołodecki)

Wiazynka (biał. i ros. "Вязынка") – wieś na Białorusi, w rejonie mołodeczańskim obwodu mińskiego, w sielsowiecie Radoszkowice, nad rzeką o tej samej nazwie. Niegdyś był to folwark. W 1882 roku urodził się tu Janka Kupała. Od 1972 roku znajduje się tu jego muzeum, w tym dom rodzinny oraz pomnik. W dwudziestoleciu międzywojennym Wiazynka była miejscowością nadgraniczną przy granicy ze Związkiem Sowieckim.
Znajduje się tu przystanek kolejowy Wiazynka na linii Mińsk – Mołodeczno.

</doc>
<doc id="822759" url="https://pl.wikipedia.org/wiki?curid=822759" title="Malcolm Sinclair (polityk)">
Malcolm Sinclair (polityk)

Malcolm Ian Sinclair (ur. 3 listopada 1948) – brytyjski arystokrata i polityk, jeden z parów dziedzicznych zasiadających w Izbie Lordów i głowa Klanu Sinclairów, syn Jamesa Sinclaira, 19. hrabiego Caithness, i Madeleine de Pury, córki Hermana de Pury.
Wykształcenie odebrał w Marlborough College i w Royal Agricultural College w Cirencester. Tytuł parowski, pozycję głowy Klanu oraz miejsce w Izbie Lordów odziedziczył po śmierci swojego ojca w 1965 r. W latach 1972-1980 pracował jako agent nieruchomości dla firmy Savills, a później dla Brown and Mumford. Był członkiem Królewskiego Instytutu Geodezji. W latach 1984-1985 był Lordem-in-Waiting królowej Elżbiety II.
Karierę polityczną (związaną z Partią Konserwatywną) zaczynał od pozycji parlamentarnego podsekretarza stanu w ministerstwie transportu w latach 1985-1986. Później był ministrem stanu w ministerstwie spraw wewnętrznych w latach 1986-1988, ministrem stanu w ministerstwie środowiska w latach 1988-1989 i ministrem stanu w Skarbie Jej Królewskiej Mości w latach 1989-1990. Równolegle do tej ostatniej funkcji, lord Caithness sprawował urząd Paymaster-General. W latach 1990-1992 był ministrem stanu w Foreign Office, zaś przez kolejne dwa lata spędził ponownie w ministerstwie transportu, tym razem jako minister stanu.
Od 1990 r. był członkiem Tajnej Rady. W 1994 r. zrezygnował z funkcji rządowych, z powodu śmierci swojej żony. Po reformie Izby Lordów w 1999 r. utracił swoje miejsce w Izbie, ale został do niej wybrany jako jeden z 90 parów dziedzicznych.
9 stycznia 1975 r. poślubił Dianę Caroline Coke (11 stycznia 1953 - 8 stycznia 1994), córkę majora Richarda Coke’a i Molly Fletcher, córki Waltera Fletchera. Malcolm i Diana mieli razem syna i córkę:
W listopadzie 2004 r. poślubił Leilę Cassel Jenkins, córkę Theodore’a Jenkinsa. Małżonkowie nie mają razem dzieci.

</doc>
<doc id="822760" url="https://pl.wikipedia.org/wiki?curid=822760" title="Instituto Cordoba">
Instituto Cordoba



</doc>
<doc id="822762" url="https://pl.wikipedia.org/wiki?curid=822762" title="Disposable Heroes">
Disposable Heroes



</doc>
<doc id="822768" url="https://pl.wikipedia.org/wiki?curid=822768" title="Brook Mahealani Lee">
Brook Mahealani Lee

Brook Antoinette Mahealani Lee (ur. 8 stycznia 1971 w Pearl City na Hawajach) – Miss Universe w 1997 roku.
Jej dziadek pochodził z Korei i osiadł na Hawajach w latach 50. XX wieku. Brook Mahealani Lee ma także portugalskie i chińskie korzenie.
Zdobywszy tytuł Miss Hawaii USA, 5 lutego 1997 roku została wybrana Miss USA. Trzy miesiące później jako reprezentantka swojego kraju została Miss Universe.

</doc>
<doc id="822770" url="https://pl.wikipedia.org/wiki?curid=822770" title="Denise Quinones">
Denise Quinones



</doc>
<doc id="822774" url="https://pl.wikipedia.org/wiki?curid=822774" title="Gradus ad Parnassum">
Gradus ad Parnassum

Gradus ad Parnassum ("Stopień na Parnas") — dzieło wydane przez austriackiego kompozytora barokowego Johanna Josepha Fuxa (1660 - 13 II 1741). "Gradus ad Parnassum" było rozprawą o kontrapunkcie napisaną w 1725 roku, w XX wieku uznawaną nadal za podstawową. Fux nawiązywał do techniki renesansowego mistrza Palestriny.
Tę samą nazwę Muzio Clementi nadał swojej wydanej w 1817 roku szkole wirtuozowskiej techniki fortepianowej.

</doc>
<doc id="822781" url="https://pl.wikipedia.org/wiki?curid=822781" title="Kwarcowe jastrzębie oko">
Kwarcowe jastrzębie oko



</doc>
<doc id="822784" url="https://pl.wikipedia.org/wiki?curid=822784" title="Górniki (Bytom)">
Górniki (Bytom)

Górniki (niem. "Friedrichswille") – dzielnica Bytomia od 2012 roku, w granicach miasta od 1975 roku. Jest najmniejszą dzielnicą Bytomia pod względem ludności i powierzchni.
Historia.
Miejscowość Górniki powstała w pierwszej połowie XVIII wieku jako niewielka osada górników okolicznych kopalń kruszców na pograniczu Ptakowic, Wieszowy i Stolarzowic. W latach 1781-1782 część Górników leżącą na terytorium Ptakowic przekształcono w kolonię Ptakowitzer-Gorniken, a pozostała część osady dostała status samodzielnej kolonii. W 1881 połączono obie kolonie w jedną miejscowość o nazwie "Friedrichswille". Jej funkcjonowanie było ściśle związane z kopalnictwem rud, szczególnie galmanu. W alfabetycznym spisie miejscowości z terenu Śląska wydanym w 1830 roku we Wrocławiu przez Johanna Knie wieś występuje pod polską nazwą "Gurniki" oraz nazwą niemiecką "Friedrichswille".
W wyniku działalności górniczej wzrosła liczba mieszkańców osad ze 186 w 1816 do 900 w 1885. W XIX wieku założono tu kopalnie: "Peter Paul" (Piotr i Paweł), "Rochus", "Vorsehung" (Przewidywanie), "Leopold", "Aleksanderblick" (Spojrzenie Aleksandra) oraz "Aleksanderglück" (Szczęście Aleksandra). Nazwy dwóch ostatnich wiążą się prawdopodobnie z osobą cara Aleksandra I, który miał tędy przejeżdżać w 1820.
W 1873 uruchomiono tu szkołę podstawową, a w 1923 jedną z pierwszych w powiecie bytomsko-tarnogórskim szkołę mniejszościową. W wyniku podziału Górnego Śląska Górniki pozostały wraz ze Stolarzowicami w Niemczech choć w plebiscycie za Niemcami głosowało tu tylko 58 osób, a za Polską 487.
Po 1945 powrócono do historycznej nazwy Górniki. W latach 1945-1951 miejscowość należała do powiatu bytomskiego, a następnie do powiatu tarnogórskiego (1951-1975). W wyniku reformy administracyjnej z 1975 Górniki znajdują się w granicach miasta Bytomia. W 2012 roku na wniosek mieszkańców utworzono nową dzielnicę Górniki.

</doc>
<doc id="822785" url="https://pl.wikipedia.org/wiki?curid=822785" title="Pötschendorf">
Pötschendorf



</doc>
<doc id="822788" url="https://pl.wikipedia.org/wiki?curid=822788" title="USS Constellation (CC-2)">
USS Constellation (CC-2)

USS "Constellation" (CC-2) – amerykański krążownik liniowym typu "Lexington", którego budowa nie została ukończona. Był trzecim okrętem United States Navy, który nosił tę nazwę.
Jego stępka została położona w Newport News w sierpniu 1920, ale budowa większości okrętów tego typu została anulowana w 1923 roku zgodnie z ustaleniami Traktatu Waszyngtońskiego z roku 1922.

</doc>
<doc id="822790" url="https://pl.wikipedia.org/wiki?curid=822790" title="Keiserrequiem">
Keiserrequiem

Keiserrequiem - oratorium skomponowane i wystawione w roku 1720 przez austriackiego kompozytora barokowego Johanna Josepha Fuxa (1660 - 13 II 1741). Requiem Fux dedykował cesarzowi Karolowi VI Habsburgowi.

</doc>
<doc id="822793" url="https://pl.wikipedia.org/wiki?curid=822793" title="Skarbomierz herb szlachecki">
Skarbomierz herb szlachecki



</doc>
<doc id="822794" url="https://pl.wikipedia.org/wiki?curid=822794" title="Alicia Machado">
Alicia Machado

Yoseph Alicia Machado Fajardo (ur. 6 grudnia 1976 w Maracay) – Miss Universe w 1996 roku.
Była czwartą Wenezuelką, która zdobyła tytuł Miss Universe.
Ma hiszpańskie i kubańskie korzenie. Reprezentowała stan Yaracuy na finale Miss Venezuela 1996, gdzie wygrała, wyprzedzając Jacqueline Aguilerę, która została Miss World w 1995. Została wydelegowana na konkurs Miss Universe, w którym wygrała, pokonując reprezentantki Aruby i Finlandii.
W 2006 roku jej zdjęcia ukazały się w meksykańskiej edycji "Playboya". We wrześniu 2016 jej osoba była jednym z tematów pierwszej debaty prezydenckiej między Hillary Clinton a Donaldem Trumpem.

</doc>
<doc id="822800" url="https://pl.wikipedia.org/wiki?curid=822800" title="Chelsi Smith">
Chelsi Smith

Chelsi Pearl Smith (ur. 23 sierpnia 1973 w Redwood City w stanie Kalifornia, zm. 8 września 2018 tamże) – amerykańska modelka, aktorka, piosenkarka, prezenterka telewizyjna. Miss USA z i Miss Universe z 1995 roku. Smith była trzecią Miss USA pochodzenia afroamerykańskiego, po Carole Gist (1990) i Kenya Moore (1993).
Wczesne lata.
Smith urodziła się w Redwood City w Kalifornii jako córka Craiga Smitha, afroamerykańskiego konserwatora i Mary Denise Trimble, amerykańskiej sekretarki. Jej rodzice rozwiedli się przed ukończeniem dwóch lat, a Smith trafiła pod opiekę dziadkom ze strony matki.
Gdy ukończyła siedem lat, przeprowadziła się z dziadkami do Kingwood w Teksasie, gdzie później się rozwiedli, co spowodowało, że Smith dorastał w podzielonym domu. Przed wygraną w Miss USA, była studentką drugiego roku na kierunku edukacyjnym w San Jacinto College.
Miss USA.
Smith rywalizowała w konkursie o koronę Miss USA 10 lutego 1995 roku. Podczas finałowej transmisji Smith uzyskała najwyższy średni wynik wstępny i weszła do półfinału na pierwszym miejscu, stając się czwartą z kolei kobietą ze swojego stanu, która uzyskała półfinały. Została półfinalistką i awansowała do pierwszej szóstki na pierwszym miejscu. Kolejne dwie rundy konkurencji opierały się na pytaniach sześciu sędziów.
Zapytana, w jaki sposób ona, jako doradca, zmieniłaby wizerunek Pierwszej Damy, gdyby została poproszona o konsultację, Smith odpowiedziała: „Powiedziałbym jej, żeby nie zmieniła swojego wizerunku, naprawdę. Wierzę bardzo mocno w to, kim jestem, a ja widziałem dziś 50 kobiet, które bardzo mocno wierzą w to, kim są, i naprawdę myślę, że nie osiągnęłaby tego, gdyby nie była sobą, więc naprawdę uważam, że powinna pozostać dokładnie taką jaka ona jest”. Stała się siódmą kobietą ze swojego stanu, która zdobyła tytuł Miss USA.
Po koronacji Smith była prowadzącą program Koło fortuny.
Miss Universe.
Po zdobyciu korony Miss USA, Smith udała się do Windhoek w Namibii, by wziąć udział w konkursie Miss Universe. Transmitowanym na żywo z Windhoek Country Club 12 maja 1995 roku Była ponownie najwyżej sklasyfikowaną miss po konkursie wstępnym. Po raz kolejny Smith znalazła się wśród 3 finalistów i wygrała wyprzedzając Hinduskę Manpreet Brar i Kanadyjkę Lanę Buchberger, stając się pierwszą Miss USA, która zdobyła koronę Miss Universe od 15 lat.
Życie po Miss Universe.
Jako modelka Smith pracowała między innymi dla Hawaiian Tropic, Jantzen, Pontiac, Venus Swimwear i Pure Protein.
Przy wsparciu Sony Music World Entertainment Smith napisała wraz z producentem Damonem Elliott swój pierwszy singiel „"Dom Da Da"”, część ścieżki dźwiękowej do The Sweetest Thing, z udziałem Cameron Diaz.
W 2003 roku zagrała w niezależnym filmie "Playas Ball", gdzie zagrała z Allen Payne i Elise Neal. Pojawiła się w HBO w krótkim filmie Saladina Pattersona "One Flight Stand" z Marc Blucas i Aishą Tyler. Była także sędzią na konkursie Miss Nastolatek USA w 2006 roku.
Życie osobiste i śmierć.
Smith poślubiła trenera fitness Kelly’ego Blaira i przeprowadziła się do Los Angeles. Później się rozwiedli.
Smith zmarła w wieku 45 lat w dniu 8 września 2018 na raka wątroby.

</doc>
<doc id="822801" url="https://pl.wikipedia.org/wiki?curid=822801" title="USS Ranger (CC-4)">
USS Ranger (CC-4)

USS "Ranger" (CC-4) – amerykański krążownik liniowy typu "Lexington", którego budowa nie została ukończona.
Jego stępka została położona w Newport News 23 czerwca 1921, ale budowa większości okrętów tego typu została anulowana w 1923 roku zgodnie z ustaleniami Traktatu Waszyngtońskiego z roku 1922.
Budowę USS "Ranger" anulowano 17 sierpnia 1923. Kadłub ukończony w 4 procentach został sprzedany na złom firmie Steel Scrap Company, Filadelfia 8 listopada 1923.

</doc>
<doc id="822802" url="https://pl.wikipedia.org/wiki?curid=822802" title="Hrabia Caithness">
Hrabia Caithness

Informacje ogólne.
Hrabiowie Caithness 1. kreacji (parostwo Szkocji)
Hrabiowie Caithness 2. kreacji (parostwo Szkocji)
Hrabiowie Caithness 3. kreacji (parostwo Szkocji)
Hrabiowie Caithness 4. kreacji (parostwo Szkocji)
Następca 20. hrabiego Caithness: Alexander James Richard Sinclair, lord Berriedale

</doc>
<doc id="822803" url="https://pl.wikipedia.org/wiki?curid=822803" title="Angelica vincitrice di Alcina">
Angelica vincitrice di Alcina

Angelica vincitrice di Alcina – opera, którą skomponował i wystawił w Wiedniu w 1716 austriacki kompozytor późnego Baroku Johann Joseph Fux (1660 - 13 II 1741). Opera był typową trzyaktową "opera seria" typu neapolitańskiego.

</doc>
<doc id="822807" url="https://pl.wikipedia.org/wiki?curid=822807" title="Prostytutki (film 1998)">
Prostytutki (film 1998)

Prostytutki – polski film obyczajowy wyreżyserowany przez Eugeniusza Priwieziencewa. Swoją premierę miał w 1998 roku.
Fabuła.
Ulka samotnie wychowuje nieślubne dziecko. Bieda i ojciec alkoholik, który znęca się nad rodziną dodatkowo utrudnia jej dość ciężką sytuację życiową. Pod wpływem znajomej prostytutki, Ula decyduje się na podjęcie pracy w domu publicznym. Nie zdobywa jednak fortuny, tylko rujnuje sobie życie. Pomoc oferuje jej zakochany taksówkarz.
Nagrody.
Nagroda dla Zuzanny Paluch najlepszej aktorki pierwszoplanowej na Koszalińskim Festiwalu Debiutów Filmowych „Młodzi i Film”.

</doc>
<doc id="822808" url="https://pl.wikipedia.org/wiki?curid=822808" title="Zlatko Horvat">
Zlatko Horvat

Zlatko Horvat (ur. 25 września 1984 w Zagrzebiu) – chorwacki piłkarz ręczny, reprezentant kraju, występuje na pozycji prawoskrzydłowego. Występuje w chorwackim RK Zagrzeb.
W 2009 roku wywalczył srebrny medal mistrzostw Świata rozgrywanych w Chorwacji

</doc>
<doc id="822810" url="https://pl.wikipedia.org/wiki?curid=822810" title="Bitwa pod Anzio">
Bitwa pod Anzio



</doc>
<doc id="822813" url="https://pl.wikipedia.org/wiki?curid=822813" title="Dayanara Torres">
Dayanara Torres

Dayanara Torres Delgado (ur. 28 października 1974 w San Juan) - portorykańska aktorka, piosenkarka i modelka, Miss Universe w 1993 roku.

</doc>
<doc id="822814" url="https://pl.wikipedia.org/wiki?curid=822814" title="Psyche (Fux)">
Psyche (Fux)

Psyche – opera, którą skomponował i wystawił w Wiedniu w roku 1719 austriacki kompozytor późnego baroku Johann Joseph Fux (1660–1741). Opera był typową trzyaktową "opera seria" typu neapolitańskiego. Akcja nawiązywała do mitu greckiego o Psyche.

</doc>
<doc id="822816" url="https://pl.wikipedia.org/wiki?curid=822816" title="Język afarski">
Język afarski



</doc>
<doc id="822817" url="https://pl.wikipedia.org/wiki?curid=822817" title="Wiazyń">
Wiazyń

2 wsie w obwodzie mińskim Białorusi:

</doc>
<doc id="822820" url="https://pl.wikipedia.org/wiki?curid=822820" title="USS Constitution (CC-5)">
USS Constitution (CC-5)

USS "Constitution" (CC-5) – amerykański krążownik liniowy typu "Lexington", którego budowa nie została ukończona.
Jego stępka została położona w Filadelfii we wrześniu 1920, ale budowa większości okrętów tego typu została anulowana w 1923 roku zgodnie z ustaleniami Traktatu Waszyngtońskiego z roku 1922.
Aby "zwolnić" dla tego krążownika liniowego nazwę USS "Constitiution" czasowo przemianowano fregatę żaglową noszącą tę nazwę na "Old Constitution".

</doc>
<doc id="822821" url="https://pl.wikipedia.org/wiki?curid=822821" title="MŚ 2006">
MŚ 2006



</doc>
<doc id="822822" url="https://pl.wikipedia.org/wiki?curid=822822" title="Dziki bez">
Dziki bez



</doc>
<doc id="822824" url="https://pl.wikipedia.org/wiki?curid=822824" title="Olaf V Glücksburg">
Olaf V Glücksburg



</doc>
<doc id="822825" url="https://pl.wikipedia.org/wiki?curid=822825" title="USS United States (CC-6)">
USS United States (CC-6)

USS "United States" (CC-6) – amerykański krążownik liniowy typu "Lexington", którego budowa nie została ukończona.
Jego stępka została położona w Filadelfii 25 września 1920, ale budowa większości okrętów tego typu została anulowana w 1923 roku zgodnie z ustaleniami Traktatu Waszyngtońskiego z roku 1922.
Budowę wstrzymano 8 lutego 1922, kiedy okręt był ukończony w 12,1 procentach. Nieukończony kadłub sprzedano 25 października 1923 roku na złom.

</doc>
<doc id="822826" url="https://pl.wikipedia.org/wiki?curid=822826" title="Neuried (Bawaria)">
Neuried (Bawaria)

Neuried – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 10 km na południowy wschód od centrum Monachium, przy autostradzie A95.
Polityka.
Wójtem gminy jest Ilse Weiß z CSU, rada gminy składa się z 20 osób.

</doc>
<doc id="822828" url="https://pl.wikipedia.org/wiki?curid=822828" title="Aldona Jawłowska">
Aldona Jawłowska

Aldona Maria Jawłowska-Konstanciak, także Jawłowska-Curlanis (ur. 8 grudnia 1934 w Warszawie, zm. 15 maja 2010 tamże) – polska socjolożka, profesor nauk humanistycznych w Instytucie Stosowanych Nauk Społecznych Uniwersytetu Warszawskiego. 
Życiorys.
Absolwentka Wydziału Psychologii i Pedagogiki Uniwersytetu Warszawskiego (1959), doktoryzowała się w 1968. Od 1976 była pracowniczką Instytutu Filozofii i Socjologii Polskiej Akademii Nauk. Była współpracowniczką Komitetu Obrony Robotników. W 1978 sygnowała deklarację założycielską Towarzystwa Kursów Naukowych, należała do jego rady programowej (1980–1981). Była członkinią redakcji niezależnego pisma „Puls”.
23 sierpnia 1980 roku dołączyła do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami. Od września 1980 należała do „Solidarności” w IFiS PAN. W 1982 przez kilka miesięcy internowana w ośrodku w Gołdapi. W latach 1982–1990 była autorką pisma „Karta” i współpracowniczką wydawnictwa „Krąg”.
W 1987 została pracowniczką Instytutu Profilaktyki Społecznej i Resocjalizacji UW, a w 1990 Instytutu Stosowanych Nauk Społecznych UW. Członkini Komitetu Nauk o Kulturze PAN. Badaczka ruchów ekologicznych i percepcji Europy w polskim dyskursie publicznym. Przedstawicielka metod jakościowych w naukach społecznych. Pomysłodawczyni i redaktor naczelna czasopisma Societas/Communitas (2006–2010). Członkini Collegium Invisibile.
W 2001 została wyróżniona odznaką honorową „Zasłużony dla Kultury Polskiej”, a w maju 2007 odznaczona Krzyżem Oficerskim Orderu Odrodzenia Polski.
Pochowana na cmentarzu komunalnym Północnym w Warszawie.

</doc>
<doc id="822832" url="https://pl.wikipedia.org/wiki?curid=822832" title="Glymur">
Glymur

Glymur – drugi co do wysokości wodospad Islandii, mierzący 198 m, położony w zachodniej części wyspy na niewielkiej rzece Botnsá, która wypływa z jeziora Hvalvatn na wysokości 378 m n.p.m. i po 9 km uchodzi do zatoki Hvalfjörður, po drodze opadając w postaci wodospadu Glymur.
Glymur widnieje w oficjalnych publikacjach jako najwyższy wodospad na wyspie. W 2007 roku w południowej Islandii na obrzeżu lodowca Morsárjökull odkryto jednak wyższy wodospad, nazwany później Morsárfoss, który mierzy 239 m wysokości
Glymur położony jest na końcu wąwozu rzeki Botnsá (dolina Botndalur), u podnóża góry Hvalfell (848 m n.p.m.). Leży stosunkowo na uboczu, z dala od głównych traktów. Do wylotu doliny można dotrzeć drogą nr 47. Od momentu powstania tunelu Hvalfjörður pod dnem fiordu Hvalfjörður, koło miasta Akranes, którym biegnie obecnie główna droga nr 1, droga nr 47, a tym samym okolica wodospadu, odwiedzana jest prawie wyłącznie przez turystów. Po dotarciu do parkingu w dolinie Botndalur do wodospadu można dotrzeć dwiema trasami turystycznymi, które przebiegają po obu stronach wąwozu. Dotarcie do wodospadu wymaga pokonania strumieni. 

</doc>
<doc id="822833" url="https://pl.wikipedia.org/wiki?curid=822833" title="Oberhaching">
Oberhaching

Oberhaching – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 12 km na południe od centrum Monachium, przy autostradzie A995 i linii kolejowej Lenggries – Monachium.
Polityka.
Wójtem gminy jest Stefan Schelle, rada gminy składa się z 24 osób.

</doc>
<doc id="822835" url="https://pl.wikipedia.org/wiki?curid=822835" title="Ljubo Vukić">
Ljubo Vukić

Ljubo Vukić (ur. 3 sierpnia 1983 w Zagrzebiu) – chorwacki piłkarz ręczny, zawodnik reprezentacji Chorwacji. Jego atrybuty fizyczne to 191 cm i 92 kg. Występuje na pozycji lewoskrzydłowego.
Występuje w chorwackim klubie RK Croatia Osiguranje Zagrzeb. W reprezentacji w 9 występach strzelił 18 goli. Wraz z reprezentacją Chorwacji uczestniczył w rozgrywanych w Niemczech MŚ 2007, gdzie Chorwaci zajęli 5. miejsce, grał także na rozgrywanych w Szwajcarii ME 2006, gdzie Chorwacja zajęła 4. miejsce. Na swojej pozycji o grę w reprezentacji rywalizuje z trzy lata młodszym Ivanem Čupiciem.

</doc>
<doc id="822836" url="https://pl.wikipedia.org/wiki?curid=822836" title="Fala (album)">
Fala (album)

Fala – album kompilacyjny wydany przez firmę Polton w 1985 roku.
Producentem płyty jest Dr Avane. Montaż nagrań – Włodzimierz Kowalczyk i Tadeusz Czehak. Mix, overdub – Ekipa Dub Regulator, Shpenyagah, Max Hebel, Dr Avane. Projekt graficzny – Alek Januszewski. Zdjęcia – Robert Sobociński, Antoni Zdebiak, Prowokacja.

</doc>
<doc id="822839" url="https://pl.wikipedia.org/wiki?curid=822839" title="Wiazynka (rzeka)">
Wiazynka (rzeka)

Wiazynka (biał. "Вязынка") – rzeka na Białorusi, w dorzeczu Wilii. 
W pobliżu wioski Radoszkowicze łączy się z Hujką, tworząc Rybaczankę.

</doc>
<doc id="822841" url="https://pl.wikipedia.org/wiki?curid=822841" title="Oberschleißheim">
Oberschleißheim

Oberschleißheim – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 15 km na północ od centrum Monachium, przy autostradzie A92, A99, drodze B471 i linii kolejowej Monachium – Ratyzbona.
Dzielnice.
Gmina dzieli się na następujące dzielnice: Badersfeld, Hochmutting, Kreuzstraße, Lustheim, Mallertshofen, Mittenheim i Neuherberg.
Polityka.
Burmistrzem gminy jest Christian Kuchlbauer z FW, rada gminy składa się z 24 osób.

</doc>
<doc id="822842" url="https://pl.wikipedia.org/wiki?curid=822842" title="Ford Fusion (Europa)">
Ford Fusion (Europa)

Ford Fusion – samochód osobowy typu minivan klasy miejskiej produkowany pod amerykańską marką Ford w latach 2002–2012.
Historia i opis modelu.
Auto zostało po raz pierwszy zaprezentowane w 2001 roku podczas targów motoryzacyjnych we Frankfurcie jako prototyp – Fusion Concept. Rok później podczas targów motoryzacyjnych w Genewie zaprezentowano seryjną wersję pojazdu, który łączy w sobie cechy kombi, crossovera oraz minivana. Oznaczony został przez Forda mianem UAV (Urban Acitivty Vehicle – pol. miejski samochód dla aktywnych). Zbudowany został na wspólnej płycie podłogowej z modelami Fiesta oraz Mazda 2, a stylistycznie skonstruowany został według nowego języka stylistycznego marki New Edge. 
Lifting.
W 2005 roku auto przeszło face lifitng. Zmodernizowana została m.in. atrapa chłodnicy, przedni oraz tylny zderzak, reflektory przednie otrzymały pomarańczowe kierunkowskazy, a także przeprojektowano deskę rozdzielczą pojazdu. Przy okazji liftingu wzbogacono listę wyposażenia o m.in. system Bluetooth, radio z MP3, czujnik deszczu oraz nawigację satelitarną, a także wprowadzono do oferty nowy silnik benzynowy o pojemności 1.25 l o mocy 75 KM.
Wersje wyposażeniowe.
Pojazd w zależności od wersji wyposażony może być standardowo m.in. w system ABS i elektryczne sterowanie szyb przednich. Opcjonalnie auto wyposażyć można m.in. w system nawigacji satelitarnej, podgrzewanie i elektryczne sterowanie lusterek, elektryczne sterowanie szyb tylnych, czujnik deszczu, klimatyzację oraz wejście AUX oraz ESP.

</doc>
<doc id="822843" url="https://pl.wikipedia.org/wiki?curid=822843" title="Vukić">
Vukić



</doc>
<doc id="822848" url="https://pl.wikipedia.org/wiki?curid=822848" title="Ottobrunn">
Ottobrunn

Ottobrunn – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 10 km na południowy wschód od centrum Monachium, przy linii kolejowej Monachium – Holzkirchen.
Polityka.
Wójtem gminy jest Thomas Loderer z CSU, poprzednio urząd ten pełniła Sabine Kudera, rada gminy składa się z osób.
Współpraca.
Miejscowości partnerskie:

</doc>
<doc id="822850" url="https://pl.wikipedia.org/wiki?curid=822850" title="Wiechlina gajowa">
Wiechlina gajowa

Wiechlina gajowa ("Poa nemoralis" L.) – gatunek rośliny wieloletniej należący do rodziny wiechlinowatych ("Poaceae"). W Polsce roślina dość pospolita na całym obszarze, szczególnie na terenach górskich.
Ekologia.
Roślina występuje na żyznych, średnio wilgotnych glebach, w miejscach zacienionych szczególnie lasach i pomiędzy zaroślami. W klasyfikacji zbiorowisk roślinnych gatunek charakterystyczny dla Cl. "Querco-Fagetea" i Ass. "Poo-Arabidetum". 
Zastosowanie.
Roślina uprawna, cieniolubna, stosowana na zaciemnione trawniki w miejskich parkach. Posiada średnie właściwości pastewne.
Systematyka i zmienność.
W Polsce występują następujące podgatunki:

</doc>
<doc id="822852" url="https://pl.wikipedia.org/wiki?curid=822852" title="Poa nemoralis">
Poa nemoralis



</doc>
<doc id="822856" url="https://pl.wikipedia.org/wiki?curid=822856" title="Wiazyń (rejon dzierżyński)">
Wiazyń (rejon dzierżyński)

Wiazyń, Wiazań (biał. i ros. "Вязань") – wieś na Białorusi, w rejonie dzierżyńskim obwodu mińskiego, nad rzeką Wiazynką. 
Wieś magnacka hrabstwa kojdanowskiego położona była w końcu XVIII wieku w powiecie mińskim województwa mińskiego. 
Niegdyś znajdował się tu dwór szlachecki i folwark - ośrodek rozległego majątku. Majątek ten wchodził w skład dóbr radziwiłłowskich, dzierżawiony był w XVIII wieku przez Wańkowiczów, a następnie przez Bohdaszewskich. W 1820 roku został wykupiony przez Antoniego Bohdaszewskiego. Pierwszy dziedzic na Wiazyniu, Ignacy Bohdaszewski, w 1838 roku powiększył majątek dzięki kolejnym zakupom części masy spadkowej po Radziwiłłach. Tenże Ignacy Bohdaszewski wystawił w 1846 roku murowany kościół - kaplicę filialną dla parafii kojdanowskiej. 
W skład dóbr wiazyńskich wchodził dwór z budynkami gospodarskimi - ośrodek majątku oraz kilkanaście wsi, zaścianków i folwarków. Wiazyń słynął z produkcji piwa i serów wyrabianych na wzór holenderski . 
Kościół, podobnie jak zbudowana w 1893 roku cerkiew pw. Świętej Trójcy, został zniszczony w 1917 roku. Zachował się budynek dawnej plebanii, obecnie wykorzystywany jako prywatny dom mieszkalny.

</doc>
<doc id="822857" url="https://pl.wikipedia.org/wiki?curid=822857" title="Ragnhilda (księżniczka Norwegii)">
Ragnhilda (księżniczka Norwegii)

Ragnhilda Glücksburg (nor. Ragnhild Alexandra; ur. 9 czerwca 1930 w Oslo, zm. 16 września 2012 w Rio de Janeiro) – księżniczka norweska. Była najstarszym dzieckiem króla Norwegii, Olafa V, oraz jego żony, Marty Bernadotte. Jej bratem jest obecnie panujący król Norwegii, Harald V.
W 1953 roku wyszła za mąż za Erlinga Lorentzena. Miała z nim troje dzieci – Haakona (ur. 1954), Ingeborgę (ur. 1957) i Ragnhildę (ur. 1968).
Życiorys.
Urodziła się 9 czerwca 1930 roku w Oslo jako najstarsze dziecko księcia koronnego Norwegii, Olafa Glücksburga, oraz jego żony, Marty Bernadotte. Była pierwszą księżniczką urodzoną na norweskiej ziemi.
15 maja 1953 w Asker poślubiła Erlinga Lorentzena. Ich związek budził wiele kontrowersji, gdyż po raz pierwszy księżniczka norweska poślubiła osobę, która nie jest członkiem dynastii panującej.
Małżonkowie mieszkali na stałe w Rio de Janeiro. Mimo to wiele czasu spędzali w Oslo.
Ragnhilda i Erling doczekali się trojga dzieci:
Ragnhilda była prawnuczką króla brytyjskiego Edwarda VII. Z tego powodu widniała na liście sukcesji do tronu Zjednoczonego Królestwa.
Księżniczka Ragnhilda była patronką Norwegian Organisation for the Hearing Impaired.
W 2004, w państwowej telewizji TV 2, księżniczka Ragnhilda publicznie skrytykowała kontrowersyjne małżeństwa dzieci swego brata. Powiedziała, że mogą one osłabić monarchię i stwierdziła również, iż ma nadzieję, że umrze przed tym jak Mette-Marit zostanie królową Norwegii.
Tytulatura.
9 czerwca 1930 – 15 maja 1953: "Jej Wysokość" księżniczka Ragnhilda
15 maja 1953 – 16 września 2012: "Jej Wysokość" księżniczka Ragnhilda, pani Lorentzen

</doc>
<doc id="822861" url="https://pl.wikipedia.org/wiki?curid=822861" title="Planegg">
Planegg

Planegg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 12 km na południowy zachód od centrum Monachium, przy linii kolejowej Monachium – Garmisch-Partenkirchen - Innsbruck.
Polityka.
Wójtem gminy jest Annemarie Detsch z SPD, wcześniej urząd ten pełnił Dieter Friedmann, rada gminy składa się z osób.
Współpraca.
Miejscowości partnerskie:

</doc>
<doc id="822863" url="https://pl.wikipedia.org/wiki?curid=822863" title="Tymoteusz Lipiński">
Tymoteusz Lipiński

Tymoteusz Lipiński (ur. w 1797 we wsi Dereczyn koło Różany, zm. w 1856 w Warszawie) – polski historyk starożytnik, archeolog.
Życiorys.
Po ukończeniu nauk w Uniwersytecie Warszawskim był od 1833 roku nauczycielem geografii i języka polskiego w szkołach warszawskich, aż do 1851 roku. Interesował się historią starożytną i historią Polski, wiele podróżował po kraju i zbierał wszelkie informacje z tym związane. Owocem tych badań jest pomnikowej wartości dzieło "Starożytna Polska pod względem historycznym, geograficznym i statystycznym" (3 tomy, w 4 częściach, Warszawa, 1843–1846), powstałe przy współpracy z Michałem Balińskim (udział Balińskiego ograniczył się do Litwy). Oprócz tego wydał jeszcze: "Wiadomości historyczne, numizmatyczne, o koronacjach obrazów Matki Boskiej w dawnej Polsce" (Warszawa, 1850); "Opis powiatu Radomskiego" (tamże, 1847). W rękopisach pozostawił: "Życiorysy znakomitych Polaków w XVIII w. żyjących" i "Słownik, zawierający przysłowia, przypowieści, zdania i sposoby mówienia". Wiele artykułów i rozpraw umieszczał też w różnych czasopismach.
Jego stryjem był Józef Lipiński – polski pisarz, tłumacz, krytyk literacki i teatralny, siostrą Katarzyna Lewocka z Lipińskich – pisarka i pamiętnikarka, prowadziła w Warszawie salon literacki.
Pochowany na Starych Powązkach w Warszawie (kwatera 6-3-19/20)
Linki zewnętrzne.
Dzieła dostępne w:

</doc>
<doc id="822864" url="https://pl.wikipedia.org/wiki?curid=822864" title="Wiazyń (rejon wilejski)">
Wiazyń (rejon wilejski)

Wiazyń (biał. i ros. "Вязынь") – wieś na Białorusi, w rejonie wilejskim obwodu mińskiego.
Siedziba parafii prawosławnej (pw. Zaśnięcia Matki Bożej) i rzymskokatolickiej (pw. Narodzenia Najświętszej Maryi Panny).
Historia.
Przed II wojną światową wieś należała do powiatu wilejskiego w województwie wileńskim, siedziba wiejskiej gminy Wiazyń.
Wieś, dawniej miasteczko, należała do Zborowskich, Wołowiczów, Wituńskich i Gieczewiczów. Przed erygowaniem parafii wiazyńskiej należała do parafii z siedzibą w Olkowiczach, a jeszcze poprzednio – Ilii.
W 1952 roku w Wiazyniu został aresztowany białoruski działacz patriotyczny Janka Filistowicz.
Parafia rzymskokatolicka.
Parafia leży w dekanacie wilejskim archidiecezji mińsko-mohylewskiej. Pierwsza wzmianka o parafii pochodzi z 1543 r. Obecny kościół wzniesiono w latach 1908-1909 jako kaplicę grobową. Po II wojnie światowej został zamknięty, w różnych okresach znajdowały się w nim klub, magazyn i muzeum. W 1993 r. został zwrócony wiernym i odremontowany.

</doc>
<doc id="822866" url="https://pl.wikipedia.org/wiki?curid=822866" title="Przysięga Eorla">
Przysięga Eorla



</doc>
<doc id="822869" url="https://pl.wikipedia.org/wiki?curid=822869" title="Ratusz w Świętochłowicach">
Ratusz w Świętochłowicach

Ratusz w Świętochłowicach – budynek w Świętochłowicach-Centrum przy ulicy Katowickiej. Obecna siedziba Urzędu Miejskiego Świętochłowicach oraz Rady Miejskiej i Prezydenta Miasta Świętochłowice.
Historia.
Powstanie gmachu, będącego dziś siedzibą Urzędu Miejskiego, wiąże się z rokiem 1922, kiedy to ze wsi dawnego powiatu bytomskiego, które po podziale Górnego Śląska znalazły się po stronie polskiej, utworzono powiat świętochłowicki z siedzibą starosty w Świętochłowicach. Postanowiono zatem wznieść tu budynek starostwa powiatowego, według projektu Powiatowego Urzędu Budowlanego z roku 1923 (lub przez miejscowego przedsiębiorcę budowlanego Arthura Allnocha), co udało się na przełomie lat 1925/1926. Powiat świętochłowicki uległ likwidacji 1 kwietnia 1939, a na jego miejsce powstało miasto Świętochłowice.
W okresie międzywojennym gmach ten był też miejscem zamieszkania starosty Tadeusza Szalińskiego. Rodzina jego rezydowała w lewym skrzydle na pierwszym piętrze.
Architektura.
Budynek nosi cechy eklektyczne: ma elementy neobaroku, jak też miejskiego budownictwa rezydencjalnego. Został wzniesiony na planie regularnym litery "U", z dwoma skrzydłami tworzącymi niewielki wewnętrzny otwarty dziedziniec. Budynek jest trzykondygnacyjny i ma wielospadowy dach mansardowy z bogatą sygnaturą. Elewacje posiadają ozdobne pasy.
Wewnątrz budynku zwraca uwagę obszerna reprezentacyjna klatka schodowa, a w niej, podobnie jak i w sali posiedzeń, uwagę przyciągają zaprojektowane z dużym rozmachem witraże. Są one sygnowane przez Stanisława Ligonia, a wykonane przez firmę Żeleńskich. Witraże prezentują sceny z życia na Śląsku, symbolikę patriotyczną oraz motywy roślinne. Obecny urząd wkomponowany jest w pozostałość małego parku, w którym przeważają kasztanowce.
Budynek został ujęty w Gminnej Ewidencji Zabytków Świętochłowic.

</doc>
<doc id="822871" url="https://pl.wikipedia.org/wiki?curid=822871" title="Pullach im Isartal">
Pullach im Isartal

Pullach im Isartal, Pullach i.Isartal – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 10 km na południe od centrum Monachium, nad Izarą, przy linii kolejowej Monachium – Wolfratshausen.
W Pullach przez wiele lat mieściła się główna siedziba Bundesnachrichtendienst, a także firmy Linde AG.
Polityka.
Wójtem gminy jest Jürgen Westenthanner z CSU, poprzednio urząd ten obejmował Stefan Detig, rada gminy składa się z 20 osób.
Współpraca.
Miejscowości partnerskie:

</doc>
<doc id="822872" url="https://pl.wikipedia.org/wiki?curid=822872" title="Bzowate">
Bzowate

Bzowate ("Sambucaceae" Batsch) – rodzina roślin należąca według systemu Reveala z lat 1993–1999 do rzędu szczeciowców ("Dipsacales"). Jest to rodzina monotypowa, zawierająca tylko jeden rodzaj – bez ("Sambucus"), który w dawniejszych ujęciach systematycznych (np. system Cronquista z 1981) włączany był do przewierniowatych ("Caprifoliaceae"), a w najnowszych systemach APG włączany jest do piżmaczkowatych ("Adoxaceae")
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa dereniowe ("Cornidae" Frohne &amp; U. Jensen ex Reveal), nadrząd "Dipsacanae" Takht., rząd szczeciowce ("Dipsacales" Dumort.), rodzina bzowate ("Sambucaceae" Batsch).

</doc>
<doc id="822873" url="https://pl.wikipedia.org/wiki?curid=822873" title="José de Grimaldo">
José de Grimaldo

José de Grimaldo y Gutiérrez de Solórzano (ur. 1660 w Madrycie, zm. 3 lipca 1733 tamże) – hiszpański polityk.
W młodym wieku pracował jako posłaniec w "Secretaría del Consejo de Indias" ("Radzie Indii"). W 1683 r. został kawalerem zakonu św. Jakuba na (caballero en la Orden de Santiago).
Od 1714 do 1726 był z krótką przerwą hiszpańskim pierwszym sekretarzem stanu ("Primero Secretario de Estado").
Gdy tron objął francuski książę Filip V Burbon wraz ze swym zdolnym ministrem również przybyłym z Francji Jean’em Orry, który został pierwszym sekretarzem stanu. Urząd ten utworzono na wzór francuski. Od 1695 roku Grimaldo objął własne ministerstwo Secretaría del Despacho de Guerra y Hacienda (Sekretarz Departamentu Wojny i Domen) dzięki poparciu Orry’ego. Urząd ten zachował aż do roku 1714, po czym przejął po Orry’m najwyższy urząd państwowy (Pierwszy) Sekretariat Stanu (Despacho de Estado). W roku 1724 wycofał się na jakiś czas z urzędu by podążyć za królem do jego posiadłości w San Ildefonso.
Wówczas na stanowisku zastąpił go holenderski baron i awanturnik Johan Willem de Ripperdá, od niedawna w służbie Madrytu. W roku 1726, zastąpił Grimaldiego na tym stanowisku (tym razem na stałe) Juan Bautista de Orendáin. Grimaldo zmarł w roku 1733 pełniąc funkcje radcy stanu (Consejero de Estado). Otrzymał też za swe zasługi Order Złotego Runa (Toisón de Oro).

</doc>
<doc id="822875" url="https://pl.wikipedia.org/wiki?curid=822875" title="Goodyear Tire and Rubber Company">
Goodyear Tire and Rubber Company

Goodyear Tire and Rubber Company – amerykańskie przedsiębiorstwo, trzeci na świecie pod względem wielkości producent opon i gumy (zaraz po firmie Bridgestone i Michelin). Koncern produkuje opony na potrzeby przemysłu samochodowego, lotniczego, sportów motorowych, ciężkich maszyn przemysłowych. Dodatkowo wykonuje gumowe węże, podeszwy i części do drukarek. Główna siedziba znajduje się w Akron w stanie Ohio.
Koncern produkuje opony przeznaczone na rynek samochodowy pod markami: Goodyear, Dębica, Dunlop, Fulda i Sava.
Koncern został założony w 1898 roku przez Franka Seiberlinga, a jego nazwa pochodzi od nazwiska znanego amerykańskiego wynalazcy Charlesa Goodyeara.
Nazwa Goodyear znana jest także na świecie ze sławnych sterowców Goodyear. Po drugiej wojnie światowej firma działająca w branży przemysłu lotniczego Goodyear Aircraft Company (zależna od Goodyear Tire and Rubber Company), zmieniła nazwę na Goodyear Aerospace Corporation.
Ostatnia większa restrukturyzacja firmy miała miejsce w 1991 roku. Goodyear wynajął Stanleya Gaulta (wcześniej dyrektora naczelnego Rubbermaid Inc.), w celu rozszerzenia działalności przedsiębiorstwa na nowe rynki. W wyniku przekształceń zwolniono z pracy 12 000 ludzi.

</doc>
<doc id="822878" url="https://pl.wikipedia.org/wiki?curid=822878" title="Denis Buntić">
Denis Buntić

Denis Buntić, (ur. 13 października 1982 w Ljubuškim) – urodzony w Hercegowinie piłkarz ręczny, reprezentacji Chorwacji. Jego atrybuty fizyczne to 198 cm i 103 kg. Występuje na pozycji rozgrywającego. Brązowy medalista olimpijski 2012.
Kariera.
Występował w słoweńskim klubie RK Cimos Koper. Wcześniej występował w takich klubach jak RK Split, bośniackim HRK Izviđač Ljubuški (z którym to zdobył dwa mistrzostwa Bośni i Hercegowiny oraz Puchar Bośni). Występował także w chorwackim klubie Agram Medveščak oraz hiszpańskim Reale Ademar. Na początku marca 2011 podpisał trzyletni kontrakt z Vive Targi Kielce obowiązujący od 1 lipca 2011 roku.
Wraz z reprezentacją Chorwacji uczestniczył w MŚ 2005 w Tunezji, gdzie Chorwacja wywalczyła srebrny medal i ME 2006 rozgrywanych w Szwajcarii. W reprezentacji w 41 występach zdobył 84 goli.
Dwukrotny wicemistrz Europy z 2008 r. w Norwegii i z 2010 r. z Austrii. Podczas ME w 2010 r. Chorwaci zostali pokonani w wielkim finale przez Francję "25:21".
Sukcesy.
Reprezentacyjne:
Klubowe:

</doc>
<doc id="822879" url="https://pl.wikipedia.org/wiki?curid=822879" title="Putzbrunn">
Putzbrunn

Putzbrunn – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 12 km na południowy wschód od centrum Monachium, przy autostradzie A99 i drodze B471.
Dzielnice.
W skład gminy wchodzą cztery dzielnice: Oedenstockach, Putzbrunn, Solalinden i Waldkolonie.
Polityka.
Wójtem gminy jest Edwin Klostermeier z SPD, rada gminy składa się z 20 osób.

</doc>
<doc id="822882" url="https://pl.wikipedia.org/wiki?curid=822882" title="Sauerlach">
Sauerlach

Sauerlach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 20 km na południowy wschód od centrum Monachium, przy autostradzie A8, drodze B13 i linii kolejowej Monachium – Lenggries.
Geografia.
Położenie.
Gmina leży na terenie Górnobawarskich terasów żwirowych na południowej granicy powiatu Monachium, na obszarze wykarczowanym niegdyś w lasach Deisenhofener Forst i Hofoldinger Forst, w odległości ponad 20 km na południe od Monachium. Do Wolfratshausen jest 21 kilometrów, do Miesbach 29 km, a do Bad Tölz 32 km. 
Podział geograficzny.
Na terenie gminy znajdują się południowe krańce Górnobawarskich terasów żwirowych, ograniczone wzgórzami Ammer-Loisach- i Inn-Chiemsee. Większa część obszaru gminy, łącznie z miejscowością Sauerlach, leży na terenie Górnobawarskich terasów żwirowych, a jej zachodnia i południowo–zachodnia część na terenie wzgórz Ammer-Loisach-Hügelland. 
Ukształtowanie terenu.
Obszar gminy wznosi się w kierunku północny–wschód, południowy–zachód najpierw lekko, a potem
silniej. Różnica wysokości na obszarze gminy wynosi ok. 100 m. W Buchetholz, na południowo–zachodnim krańcu gminy, na południe od Gumpertsham wznosi się na prawie 700 m n.p.m. Najniższy punkt leży przy północnej granicy koło Otterloh na wysokości 600 m n.p.m.
Dzielnice.
Gmina dzieli się na następujące dzielnice: 
Polityka.
Wójtem gminy jest Barbara Bogner, wcześniej urząd ten obejmował Walter Gigl, rada gminy składa się z 20 osób.

</doc>
<doc id="822885" url="https://pl.wikipedia.org/wiki?curid=822885" title="Pas asteroid">
Pas asteroid



</doc>
<doc id="822888" url="https://pl.wikipedia.org/wiki?curid=822888" title="Astrid (księżniczka Norwegii)">
Astrid (księżniczka Norwegii)

Astryda Glücksburg (nor. Astrid Maud Ingeborg; ur. 12 lutego 1932 w Oslo) – księżniczka norweska. Jest drugą córką króla Norwegii, Olafa V, oraz jego żony, Marty Bernadotte. Jej bratem jest obecnie panujący król Norwegii, Harald V.
Życiorys.
Urodziła się 12 lutego 1932 roku w Oslo jako najstarsze dziecko księcia koronnego Norwegii, Olafa Glücksburga, oraz jego żony, Marty Bernadotte. Otrzymała imiona Astryda Maud Ingeborga (nor. Astrid Maud Ingeborg). Pierwsze imię otrzymała po swojej ciotce, Astrydzie Bernadotte, natomiast dwa pozostałe – po swoich babkach: Maud (królowej Norwegii) i Ingebordze (księżniczce Danii).
Od śmierci matki w 1954, do ślubu brata w 1968, księżniczka była pierwszą damą Norwegii. W dniu 12 stycznia 1961 poślubiła rozwodnika, Johana Martina Fernera (22 lipca 1927), z którym ma pięcioro dzieci:
Ordery i odznaczenia.
Norweskie
Zagraniczne

</doc>
<doc id="822890" url="https://pl.wikipedia.org/wiki?curid=822890" title="Playback">
Playback

Playback (wym. //) – odtwarzanie wcześniej nagranej ścieżki dźwiękowej.
Używa się go najczęściej na koncertach i festiwalach muzycznych, głównie ze względów technicznych lub braku umiejętności wokalnych osoby śpiewającej, czy braku umiejętności grania na instrumentach muzycznych instrumentalistów. Czasami też wykorzystywany jest, gdy muzycy z pewnych powodów nie mogą grać lub śpiewać (np. choroby aparatu mowy, niesprawnych instrumentów muzycznych) lub nie wyrażają chęci do śpiewania na żywo. Powszechnie stosuje się go także, gdy choreografia wymaga od artysty większego wysiłku. Śpiew z playbacku można zauważyć nie tylko po wyjątkowym podobieństwie do utworu studyjnego, ale i po ruchach ust, niepasujących do muzyki.
Wówczas muzycy „udają”, że grają, a wokaliści „udają” śpiew. Tak naprawdę instrumenty są wytłumione, a mikrofon wyciszony. Niekiedy mikrofon wyciszany jest tylko na czas śpiewania, a przed śpiewaniem i po nim mikrofon z powrotem jest włączany, aby nadać wrażenie, że śpiew nie jest odtwarzany z playbacku.
Przykładowe wpadki.
Poniżej przedstawionych jest kilka popularnych przykładów rozpoznania tzw. „wpadek z playbackiem” (z ang. "playback fail"):

</doc>
<doc id="822891" url="https://pl.wikipedia.org/wiki?curid=822891" title="Schäftlarn">
Schäftlarn

Schäftlarn – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 18 km na południowy zachód od centrum Monachium, nad Izarą, przy autostradzie A95, drodze B11 i linii kolejowej Monachium – Wolfratshausen.
Polityka.
Wójtem gminy jest Matthias Ruhdorfer z CSU, rada gminy składa się z 20 osób.

</doc>
<doc id="822892" url="https://pl.wikipedia.org/wiki?curid=822892" title="Józef Broda">
Józef Broda

Józef Broda (ur. 9 grudnia 1941 w Ustroniu) – polski pedagog, folklorysta, multiinstrumentalista, budowniczy instrumentów ludowych.
Prowadził warsztaty muzyczne, teatralne i obrzędowe dla dzieci, zajęcia ze studentami i nauczycielami, ucząc ich wsłuchiwania się w naturę. Występował z Warszawskim Kwartetem Saksofonowym, wykonującym muzykę od Bacha po Kilara, w połączeniu z instrumentami ludowymi.
Wielokrotnie prowadził i zapowiadał koncerty i przeglądy folklorystyczne i folkowe, m.in. na Festiwalu Nowa Tradycja, Festiwal Kapel i Śpiewaków Ludowych w Kazimierzu Dolnym i wielu innych.
Swoje przemyślenia na temat przyrody, ludzi i ich współegzystencji zawarł w wielu rozmowach i wywiadach, mówiąc, że "mądrością człowieczą jest to, żeby miał świadomość, że jest cząstką większej całości, której nie jest i nie będzie w stanie objąć. Może ją jedynie poznawać cząstkowo. I to poznawanie jest wielką nagrodą, pozwala nam doświadczyć, że jesteśmy czymś więcej...".
Zbiór swoich myśli zawarł w książce „Łapanie Chwili”.
Od 1992 gospodarz i reżyser koncertów odbywających się w ramach Międzynarodowego Festiwalu Dziecięcych Zespołów Regionalnych ŚWIĘTO DZIECI GÓR.
Życie prywatne.
Ojciec Joszka Brody, Katarzyny Broda-Firla i Macieja Brody. 

</doc>
<doc id="822893" url="https://pl.wikipedia.org/wiki?curid=822893" title="Karol Czarnecki (poeta)">
Karol Czarnecki (poeta)

Karol Czarnecki herbu Prus III (ur. 1804 w okolicach Bracławia, zm. ok. 1888, prawdopodobnie w Krakowie) – powstaniec listopadowy, poeta.
Życiorys.
Pochodził z rodziny ziemiańskiej Czarneckich wywodzącej z Mazowsza i osiadłej na Wołyniu. Był synem Floriana i Anny ze Skarżyńskich, wnukiem kasztelana bracławskiego Jana Antoniego (1700-1773). Nie wiadomo, gdzie uczęszczał do szkół, ale znał parę języków i posiadał niemałą wiedzę w dziedzinie sztuki i literatury.
W roku 1830 przyłączył się do powstania listopadowego i służył w wojsku jako podporucznik; o jego czynach czy bitwach, w których brał udział, nic nie wiadomo. Po upadku powstania schronił się w poznańskiem, gdzie w Smogulcu poznał posażną hrabiankę Eleonorę Mielżyńską (1815-1875), córkę nieżyjącego już wówczas generała Stanisława Mielżyńskiego, właścicielkę klucza smoguleckiego. Poślubił ją w 1834 r. W roku 1836 urodziła im się córka Maria (zm. 1920), która później wyszła za hr. Kazimierza Koczorowskiego (1824-1893). Władze pruskie dzięki koneksjom żony co roku przedłużały poddanemu rosyjskiemu Czarneckiemu pozwolenie na pobyt, w r. 1839 pozwolono mu nawet zakupić majątek Chwaliszewo k. Szubina, a przy okazji wstąpienia na tron Fryderyka Wilhelma IV (1840) nadano mu poddaństwo pruskie i uznano szlachectwo.
W latach 1840-1847 Czarnecki działał na niwie kultury: opłacił koszty wystawy malarstwa polskiego w Poznaniu i ogłosił w r. 1845 poemat historyczny w dwóch pieśniach "Szturm Gołańczy czyli poświęcenie Polki", opisujący walki na Kujawach w czasie potopu szwedzkiego, którego patriotyczny ton (ale nie technika poetycka) wzbudził uznanie m.in. Karola Libelta.
W 1847 r. życie Czarneckiego się załamało: wydano na niego list gończy za przestępstwo nieobyczajności (nie wiadomo jednak, za jakie). Czarnecki musiał z Prus uciekać i pozostał za granicą do r. 1850. W tym czasie jego żona zakochała się w swym administratorze, Józefie Hutten-Czapskim, i uzyskała w 1850 r. unieważnienie małżeństwa, po czym wyszła za Czapskiego. Czarnecki powrócił w tym roku do Prus, ale za swe przestępstwa został skazany na karę półtora roku więzienia, którą odbył w Koronowie. Była żona w międzyczasie owdowiała i bojąc się pierwszego męża, zwróciła się do władz o wydanie zakazu pobytu Czarneckiego w Prusach. Pruskie MSW zezwoliło mu w 1853 r. powrócić do Chwaliszewa, ale zakazało kontaktów z Eleonorą, która wraz z dziećmi (z Czapskim miała syna Bogdana) schroniła się aż w Szwajcarii.
W roku 1870 nastąpiła ostateczna katastrofa: Chwaliszewo wystawiono za długi na publiczną licytację, a Czarnecki poszedł znów do więzienia za „czyny nieobyczajne”. Przesiedział tam rok i w ostatnich latach życia wydał jeszcze zbiór wierszy "Głosy przyszłości do przeszłości" (wyd. 1874), utrzymany w duchu epigonalnego romantyzmu, i dwie książki historyczne, "Studia nad czterema pokoleniami Jagiellonów" i "Wyzwolenie Polski spod jarzma Szwedów". Po roku 1874 wszelki ślad po Czarneckim ginie, a rok śmierci jego jest znany z tablicy nagrobkowej w kościele pijarskim w Krakowie.
W niektórych źródłach, nawet we wspomnieniach, które napisał Bogdan Hutten-Czapski, Karol Czarnecki tytułowany jest „hrabią”. Nie był nim, a tytuł hrabiowski uzyskał dla siebie i potomków tylko jego daleki kuzyn Marceli Czarnecki (1793-1868), i to z ograniczeniami: pruski tytuł hrabiowski z r. 1854 przysługiwał tylko w primogeniturze kolejnym posiadaczom trzech ordynacji Czestram (Golejewko, Gogolewo i Pakosław), pod warunkiem że poślubią osoby stanu szlacheckiego. Niemniej jednak ród Czarneckich h. Prus III może się według Konarskiego poszczycić aż 17 kawalerami Virtuti Militari.

</doc>
<doc id="822895" url="https://pl.wikipedia.org/wiki?curid=822895" title="Boot loader">
Boot loader



</doc>
<doc id="822900" url="https://pl.wikipedia.org/wiki?curid=822900" title="James Hamilton (4. baron Hamilton of Dalzell)">
James Hamilton (4. baron Hamilton of Dalzell)

James Leslie Hamilton (ur. 11 lutego 1938, zm. 28 września 2006) – brytyjski arystokrata i polityk, syn Johna Hamiltona, 3. barona Hamilton of Dalzell, i Rosemary Coke, córki majora Johna Coke'a.
Podobnie jak matka, lord Hamilton należał do Stowarzyszenia Chrześcijańskiej Nauki. Wykształcenie odebrał w Claremont Fair Court i w Eton College. Służbę wojskową odbył w latach 1955-1958 w Coldstream Guards. Później pracował w londyńskim City jako agent finansowy. Należał do stowarzyszenia London Stock Exchange w latach 1967-1980. Po śmierci ojca w 1990 r. odziedziczył tytuł barona Hamilton of Dalzell i zasiadł w Izbie Lordów.
W 1967 r. poślubił Ann Corinnę Helenę Dixon, córkę Piersona Dixona. James i Ann mieli razem czterech synów:
Swoje pierwsze przemówienie wygłosił w kwietniu 1992 r. Należał do Partii Konserwatywnej, ale często sprzeciwiał się projektom jej liderów. Eurosceptyczny, sprzeciwiał się kierownictwu swojej partii w sprawach dotyczących wspólnej polityki rolnej oraz traktatu z Maastricht. W 2001 r., razem z trzema innymi parami, zgłosił petycję do królowej na podstawie artykułu 61 Wielkiej Karty Swobód (co nie było praktykowane od 300 lat), twierdząc że traktat nicejski łamie postanowienia tejże Karty. Popierał jednak idee konstytucji europejskiej. Należał do Stowarzyszenia Wolności, które w 2004 r. opublikowało "Manifesto for Sovereign Britain".
Sprzeciwiał się reformom form dzierżawy jak również zmianom w prawie rodzinnym. Był gorącym oponentem reformowania Izby Lordów. Odrzucił proponowane mu miejsce w zreformowanej Izbie i w 1999 r., w momencie wejścia w życie reformy, utracił swoje miejsce w Parlamencie.
Działał w wielu fundacjach dobroczynnych, głównie w Fundacji Królowej Elżbiety dla Osób Niepełnosprawnych (której był przewodniczącym od 1989 r.), Rowton Houses i Henry Smith Charity. Jego pasją było ogrodnictwo. Posiadał wysoko oceniany ogród w Surrey. Od 1997 r. aż do śmierci był przewodniczącym Narodowej Rady Ochrony Roślin i Ogrodów. Pod jego kierownictwem założono 650 narodowych kolekcji roślin.
Lord Hamilton zmarł na raka w wieku 68 lat. Tytuł barona odziedziczył jego najstarszy syn.

</doc>
<doc id="822901" url="https://pl.wikipedia.org/wiki?curid=822901" title="Baltic Cup 2003">
Baltic Cup 2003

Baltic Cup 2003 – turniej towarzyski Baltic Cup 2003, odbył się w dniach 3 - 5 lipca 2003 roku w Estonii. W turnieju tradycyjnie wzięły udział trzy zespoły: drużyna gospodarzy, Litwy i Łotwy.
Końcowa tabela.
Triumfatorem turnieju Baltic Cup 2003 został zespół Łotwy.

</doc>
<doc id="822902" url="https://pl.wikipedia.org/wiki?curid=822902" title="Straßlach-Dingharting">
Straßlach-Dingharting

Straßlach-Dingharting – gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 15 km na południe od centrum Monachium.
Polityka.
Wójtem gminy jest Hans Sienerth, wcześniej urząd ten obejmował Walter Brandl, rada gminy składa się z 14 osób.

</doc>
<doc id="822904" url="https://pl.wikipedia.org/wiki?curid=822904" title="Marta Ludwika Glücksburg">
Marta Ludwika Glücksburg



</doc>
<doc id="822905" url="https://pl.wikipedia.org/wiki?curid=822905" title="Indywidualne Mistrzostwa Świata na Żużlu 1936">
Indywidualne Mistrzostwa Świata na Żużlu 1936

Indywidualne Mistrzostwa Świata na Żużlu 1936 – 1. edycja indywidualnych mistrzostw świata na żużlu. Zawody finałowe odbyły się 10 września 1936 roku w brytyjskim Londynie.
O końcowej klasyfikacji mistrzostw decydowała łączna liczba punktów zgromadzona w eliminacjach i turnieju finałowym.
Wyniki.
Eliminacje.
Runda kwalifikacyjna.
W rundzie kwalifikacyjnej w biegu uczestniczyło 3 zawodników. Punktacja przedstawiała się następująco: 1. miejsce – 3 punkty, 2. miejsce – 2 punkty, 3. miejsce – 0 punktów.
Klasyfikacja.
Pogrubioną czcionką zostali zaznaczeni zawodnicy zakwalifikowani do rundy mistrzowskiej. 
Runda mistrzowska.
Harringay.
Uwaga! W zawodach nie wystąpił Fred Tate.
West Ham.
Uwaga! W zawodach nie wystąpił Fred Tate.
Belle Vue.
Uwaga! W zawodach nie wystąpił Fred Tate.
Wimbledon.
Uwaga! W zawodach nie wystąpił Norman Parker.
Hackney.
Uwaga! W zawodach nie wystąpił Joe Abbott.
Klasyfikacja.
Do końcowej klasyfikacji wliczano wynik uzyskany w rundzie kwalifikacyjnej.
Pogrubioną czcionką zostali zaznaczeni zawodnicy zakwalifikowani do finału światowego. 
Finał światowy.
Uwaga! W finale nie wystąpili Jack Parker i Ron Johnson, który miał zastąpić Joego Abbotta.

</doc>
<doc id="822906" url="https://pl.wikipedia.org/wiki?curid=822906" title="Skaner wieloliniowy">
Skaner wieloliniowy



</doc>
<doc id="822907" url="https://pl.wikipedia.org/wiki?curid=822907" title="Baron Hamilton of Dalzell">
Baron Hamilton of Dalzell

Baronowie Hamilton of Dalzell 1. kreacji (parostwo Zjednoczonego Królestwa)

</doc>
<doc id="822909" url="https://pl.wikipedia.org/wiki?curid=822909" title="Taufkirchen (powiat Monachium)">
Taufkirchen (powiat Monachium)

Taufkirchen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 10 km na południe od centrum Monachium, przy autostradzie A8, A995 i linii kolejowej Monachium – Lenggries.
Polityka.
Wójtem gminy jest Jörg Pötke z ILT, poprzednio urząd ten obejmował Eckhard Kalinowski, rada gminy składa się z 24 osób.
Współpraca.
Miejscowości partnerskie:

</doc>
<doc id="822911" url="https://pl.wikipedia.org/wiki?curid=822911" title="Prowokacja (zespół muzyczny)">
Prowokacja (zespół muzyczny)

Prowokacja – jeden z zespołów punk rockowych czasów PRL. Zespół powstał w 1984 roku w Ostrowie Wielkopolskim na dwa tygodnie (jak utrzymują muzycy) przed festiwalem w Jarocinie '84, którego stali się jednymi z laureatów obok Moskwy i Siekiery. We wrześniu 1984 roku wystąpili na II Grand Festiwalu Róbrege. W następnym roku zostali zaproszeni jako goście na festiwal w Jarocinie. Od tego czasu słuch zaczął o nich stopniowo zanikać. Zakończyli działalność około 1993 roku.
Dyskografia.
Oficjalna:
Bootlegi:

</doc>
<doc id="822914" url="https://pl.wikipedia.org/wiki?curid=822914" title="Gyula Młodszy">
Gyula Młodszy

Gyula Młodszy (X/XI w.) - książę siedmiogrodzki do 1003 roku, wuj węgierskiego króla Stefana I Świętego.
Pochodzenie.
Jego ród najpierw osiedlił się na Nizinie Panońskiej, skąd później przeniósł się do Siedmiogrodu.
Pradziadkiem Gyuli Młodszego był Tétény (Tühütüm), węgierski wódz, przypuszczalnie pierwszy "gyula" (drugi dostojnik na Węgrzech) po Arpadzie. Objął on w posiadanie wodzowskie terytorium, które wcześniej należało do Kurszana; obejmowało ono obszar od Tétény w komitacie Moson (obecnie w Austrii po Nagytétény koło Budapesztu.
Synem Tétény, według Anonymusa, był Harka (Horka); sądzi się, że imię podane przez węgierskiego kronikarza oznacza znaną z wcześniejszych źródeł dygnitarską godność - "karchas". Wiadomo o nim tylko tyle, że jego włości leżały w komitacie Sopron i na równinie między Dunajem i Cisą.
Ojcem Gyuli Młodszego był Zombor, syn Harki. Istnieje pewien problem z ustaleniem rodzeństwa Gyuli Młodszego. Współczesne mu źródła (roczniki bawarskie, Thietmar) podają, że był bratem Sarolty, żony księcia Gejzy. Z kolei późniejszy Anonymus podaje, że Sarolta była córką Gyuli Starszego, brata Zombora. Ten kronikarz nie orientował się jednak, że "gyula" nie było imieniem własnym, lecz jedynie tytułem. To skłoniło część badaczy do wysunięcia hipotezy, że Gyula Starszy i Zombor to w istocie jedna osoba.
Imię.
Niemieckie roczniki nazywają go "Julus", z kolei u kronikarza Thietmara występuje jako Prokuj ("Procui"). Anonymus z kolei daje mu imię Gyula, jednak nie wiedział, że nie jest to nazwa własna, lecz jedynie tytuł.
Życiorys.
Gyula Młodszy po śmierci ojca odziedziczył niemal cały Siedmiogród; jedynie kilka tamtejszych kopalń należało do księcia Gejzy. 
Gyula szukał poparcia Bizancjum przeciwko swojemu królewskiemu siostrzeńcowi. W dorzeczu Maruszy już za czasów Zombora działała misja bizantyjska; cerkiew w Szentedemeter znajdowała się przypuszczalnie w granicach dzielnicy Gyuli. Linia polityczna obrana przez Gyulę doprowadziła do klęski.
W 1003 roku, jak notują "Roczniki altajskie", "Król Stefan ruszył z wojskiego na swojego wuja, króla Gyulę; pojmawszy go z żoną i dwoma siłami, kraj jego siłą ku wierze chrześcijańskiej przymusił". Gyula, jego rodzina i dwór byli już wcześniej chrześcijanami, jednak większość kraju tkwiła w pogaństwie. Dlatego Stefan przeprowadził przymusową chrystianizację Siedmiogrodu. Późniejsi kronikarz błędnie podają, że to Gyula (wówczas już chrześcijanin) został zmuszony do przyjęcia chrztu. Stefan I wcielił Siedmiogród do swojego państwa, ustanawiając tam "wojewodę", który przypuszczalnie nazywał się Zoltán Erdöelvi.
W 1008 lub 1009 roku Gyula zbiegł do Polski.
Gdy schronił się na dworze Bolesława Chrobrego, nie miał pieniędzy, aby wykupić swoją żonę. Stefan I Święty jednak mu ją odesłał. Był to czyn wyjątkowy; kronikarz Thietmar pisze, że "Nigdym nie słyszał, aby kto bardziej niż on oszczędzał zwyciężonych".
Synami Gyuli Młodszego byli Boja i Bonyha.
Przynależność do dynastii Piastów.
W 1895 roku Oswald Balzer zaliczył Prokuja (jak nazywał Gyulę Młodszego) do dynastii Piastów. Lwowski historyk, opierając się na bałamutnej "Kronice polsko-węgierskiej" uznał króla Stefana I Świętego za syna polskiej księżniczki Adelajdy. Według Balzera Adelajda była córką polańskiego księcia Siemomysła i siostrą Mieszka I. Z "Kroniki" Thietmara wiedział, że Prokuj był bratem matki Stefana - to doprowadziło go do przekonania, że także Prokuj był synem Siemomysła i Mieszka I.
Hipoteza ta spotkała się ze zdecydowaną krytyką badaczy i nawet sam Balzer się z niej wycofał.

</doc>
<doc id="822919" url="https://pl.wikipedia.org/wiki?curid=822919" title="Baltic Cup 2001">
Baltic Cup 2001

Baltic Cup 2001 – turniej towarzyski Baltic Cup 2001, odbył się w dniach 3 - 5 lipca 2001 roku na Łotwie. W turnieju tradycyjnie wzięły udział trzy zespoły: drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 2001 został zespół Łotwy.

</doc>
<doc id="822920" url="https://pl.wikipedia.org/wiki?curid=822920" title="Unterföhring">
Unterföhring

Unterföhring – gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 10 km na północny wschód od centrum Monachium, nad Izarą, przy autostradzie A99 i linii kolejowej Monachium – Port lotniczy.
Polityka.
Wójtem gminy jest Franz Schwarz z SPD, rada gminy składa się z 20 osób.
Współpraca.
Miejscowości partnerskie:

</doc>
<doc id="822929" url="https://pl.wikipedia.org/wiki?curid=822929" title="Władysław Szuszkiewicz">
Władysław Szuszkiewicz

Władysław Szuszkiewicz (ur. 12 listopada 1938 w Wilnie, zm. 14 listopada 2007) – polski kajakarz, brązowy medalista olimpijski z Monachium
Reprezentował barwy klubów szczecińskich: Unii, Orła i Wiskordu oraz Zawiszy Bydgoszcz (w czasie służby wojskowej). Wielokrotnie był mistrzem Polski i uczestnikiem finałów MŚ. Startował w wielu konkurencjach, od jedynek po czwórki.
Trzykrotnie startował w letnich igrzyskach olimpijskich. W Tokio (1964) odpadł w półfinale konkurencji jedynek (K-1) na 1000 m. W Meksyku (1968) w jedynkach (K-1) zajął czwarte miejsce na tym dystansie. Największy sukces odniósł na Igrzyskach Olimpijskich w 1972, kiedy to w parze z Rafałem Piszczem zdobył brązowy medal w dwójkach (K-2) na dystansie 1000 m, startując pod kierunkiem trenera Andrzeja Niedzielskiego.
W 1972 został odznaczony Złotym Krzyżem Zasługi.
Był mężem Izabelli Antonowicz, także kajakarki i olimpijki. Został pochowany na Cmentarzu Centralnym w Szczecinie

</doc>
<doc id="822935" url="https://pl.wikipedia.org/wiki?curid=822935" title="Unterhaching">
Unterhaching

Unterhaching – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Monachium. Leży około 10 km na południe od centrum Monachium, przy autostradzie A8, A99 i linii kolejowej Monachium – Lenggries.
Polityka.
Wójtem gminy jest Wolfgang Panzer z SPD, wcześniej urząd ten obejmował Erwin Knapek, rada gminy składa się z 30 osób.
Współpraca.
Miejscowości partnerskie:

</doc>
<doc id="822943" url="https://pl.wikipedia.org/wiki?curid=822943" title="Mario Yepes">
Mario Yepes

Mario Alberto Yepes Díaz (ur. 13 stycznia 1976 w Cali) – piłkarz kolumbijski grający na pozycji środkowego obrońcy.
Nosi przydomki "El Rey" (Król) lub "Super Mario". Oprócz kolumbijskiego posiada również obywatelstwo francuskie.
Kariera klubowa.
Deportivo Tuluá.
Yepes pochodzi z miasta Cali. Piłkarską karierę zaczynał w małym klubie Escuela Carlos Sarmiento Lora, z którego w 1993 roku przeniósł się do Deportivo Tuluá z miasta Tuluá. W barwach tego zespołu zadebiutował 27 marca 1994 roku w Primera A, w przegranym 1:2 meczu z Atlético Junior. Początkowo grał jako skrzydłowy, jednak z czasem trener Deportivo przekwalifikował Yepesa na pozycję libero. Zarówno sezon 1995 jak i 1996/1996 zespół z Mario na środku obrony zakończył ligę na 9. miejscu w tabeli. W sezonie 1996/1997 Tulua nieco obniżyła loty i uplasowała się na 13. pozycji.
Deportivo Cali.
Dobra gra Yepesa została zauważona w rodzinnym mieście Cali i Deportivo okazało się jedynie odskocznią do kariery Mario. Latem 1997 skorzystał on z oferty Deportivo Cali, gdzie od razu wywalczył miejsce w podstawowej jedenastce. W czasie gry w tym klubie był współtwórcą największych sukcesów zespołu w latach 90. W 1998 roku wywalczył mistrzostwo Kolumbii (w mistrzowskim sezonie rozegrał 48 meczów i strzelił 6 goli), a rok później miał już nieco mniejszy udział przy awansie tego klubu do finału Copa Libertadores.
Club Atlético River Plate.
W lecie 1999 roku Yepes przeniósł się do Argentyny, do jednego z najbardziej utytułowanych klubów w Ameryce Południowej, River Plate. Spotkał tam między innymi swojego rodaka Juana Pabla Ángela oraz wschodzące gwiazdy argentyńskiej piłki, Javiera Saviolę czy Pabla Aimara. W Primera División zadebiutował już w 1. kolejce, 7 sierpnia 1999 w wygranym 4:1 meczu z Instituto Cordoba. W 7. kolejce natomiast zdobył swojego pierwszego gola na argentyńskich boiskach, a River pokonało na Estadio Monumental 3:1 Club Atlético Lanús. W całym sezonie "Milionerzy" przegrali tylko dwa spotkania i wygrali zarówno fazę Apertura, jak i Clausura. Duża w tym zasługa Maria Yepesa, który był filarem linii obrony i rozegrał w całym sezonie 29 meczów i strzelił dwa gole. Rok później piłkarze River Plate stracili prymat na rzecz rywali zza miedzy, Boca Juniors, a Copa Libertadores musieli uznać wyższość meksykańskiego Cruz Azul. Yepes rozegrał 33 mecze w lidze i zdobył dwa gole. W River Plate grał jeszcze przez pół roku (w fazie Apertura) i został wówczas wicemistrzem kraju ze swoim klubem.
FC Nantes.
Yepesem zaczęły się ineteresować angielskie i włoskie kluby, jednak zimą 2002 podpisał on kontrakt z klubem francuskiej Ligue 1, FC Nantes. Do Nantes przeszedł za 5,5 miliona euro i z Argentyńczykiem Mauro Cetto stworzył południowoamerykański duet środkowych obrońców. 23 stycznia 2002 przeciwko CS Sedan (0:0) rozegrał swój pierwszy mecz ligowy na francuskich boiskach. W całej rundzie wiosennej zagrał 11 meczach i z zespołem z Nantes zajął 10. pozycję w lidze. W 1. kolejce nowego sezonu (2002/2003), w wyjazdowym meczu z Olympique Marsylia zdobył swojego pierwszego gola w Ligue 1, a Nantes wygrało ten mecz 2:0. W całym sezonie był podporą defensywy "Kanarków" i stał się jednym z najlepszych obrońców we Francji, a kibice Nantes nadali mu przydomek "El Rey" (Król). W 2003 roku zajął z tym klubem 9. miejsce kwalifikując się do Pucharu Intertoto. Po sezonie znów interesowały się nim kluby z innych krajów europejskich, ale Yepes jeszcze na sezon pozostał w Nantes i zajął z tym klubem 6. miejsce w lidze (29 meczów).
Paris Saint-Germain.
Latem 2004 Kolumbijczyk w końcu zmienił klub i został piłkarzem Paris Saint-Germain, które zapłaciło za niego około 10 milionów euro. Podpisując kontrakt do 2008 roku Yepes stał się najlepiej zarabiającym piłkarzem w Ligue 1 (250 tysięcy euro na miesiąc). W PSG zadebiutował 7 sierpnia 2004 w przegranym 1:2 wyjazdowym meczu ze Stade Rennais FC. W kolejnym meczu z SM Caen (2:2) zdobył bramkę, ale w ostatniej minucie spotkania otrzymał czerwoną kartkę. W całym sezonie PSG spisało się poniżej oczekiwań – nie wyszło z grupy Ligi Mistrzów, a do tego w lidze zajęło niską 9. pozycję. W kolejnym sezonie 2005/2006 było podobnie, jednak paryski klub z Yepesem w obronie wywalczył Puchar Francji (Mario wystąpił przez 90 minut w zwycięskim 2:1 finale z Olympique Marsylia). W całym sezonie "Super Mario" (nowy przydomek nadany przez fanów paryskiej drużyny) zdobył 4 gole w 32 meczach i obok Pedro Paulety był jednym z nielicznych graczy, do którego trener Guy Lacombe nie mógł mieć większych pretensji za słaby sezon w lidze.
Chievo Werona.
W 2008 dołączył do włoskiego Chievo Werona.
AC Milan.
Od sezonu 2010/2011 broni barw AC Milan. Doświadczony obrońca Chievo Werona trafił na San Siro na zasadzie wolnego transferu i podpisał dwuletni kontrakt, na mocy którego zarobi 1,6 miliona euro. Już w pierwszym sezonie gry w Mediolanie zdobył ze swoim nowym klubem mistrzostwo Włoch. 11 grudnia 2011 w ligowym meczu przeciwko Bologna FC doznał skręcenia prawej kostki i uszkodził więzadło przyśrodkowe. Leczenie i rehabilitacja potrwało kilkanaście tygodni.
Atalanta Bergamo.
W 2013 roku dołączył do włoskiego klubu Atalanta BC. W 2014 roku oznajmił, iż kończy karierę po Mistrzostwach Świata w Brazylii. Był to jego ostatni profesjonalny klub piłkarski w karierze.
Kariera reprezentacyjna.
W reprezentacji Kolumbii Yepes zadebiutował 7 lipca 1999 roku w wygranym 2:1 meczu z Ekwadorem. W 2001 roku był członkiem kadry Kolumbii na Copa América 2001. Tam był podstawowym graczem swojej drużyny i zagrał w jej wszystkich meczach. Dotarł z nią do finału, w którym Kolumbia jako gospodarz pokonała Meksyk 1:0. Z narodową reprezentacją brał udział w nieudanych eliminacjach do Mistrzostw Świata 2002 i do Mistrzostw Świata 2006.
Do 2014 roku był kapitanem reprezentacji Kolumbii, w której rozegrał 102 mecze i zdobył 6 goli. Ostatni swój rozegrał na Mistrzostwach Świata w Brazylii w 2014 roku, w przegranym ćwierćfinale z Brazylią (2:1).
Statystki.
"Stan na 1 lipca 2014:"

</doc>
<doc id="822947" url="https://pl.wikipedia.org/wiki?curid=822947" title="Indywidualne Mistrzostwa Świata na Żużlu 1937">
Indywidualne Mistrzostwa Świata na Żużlu 1937

Indywidualne Mistrzostwa Świata na Żużlu 1937 – cykl turniejów żużlowych mających wyłonić najlepszych żużlowców na świecie. Tytuł wywalczył Amerykanin Jack Milne. Na ostatnim miejscu podium stanął również jego brat Cordy Milne. To jedyny finał w historii żużlowych mistrzostw świata, kiedy na podium stawali dwaj bracia.
Wyniki półfinałowe
Zawody finałowe
Uwaga! Bob Harrison nie wystąpił w finale.
Do końcowej klasyfikacji wliczono wyniki półfinałów

</doc>
<doc id="822949" url="https://pl.wikipedia.org/wiki?curid=822949" title="Jack Osbourne">
Jack Osbourne

Jack Joseph Osbourne (ur. 8 listopada 1985 w Londynie) - osobowość telewizyjna, syn wokalisty heavymetalowego Ozzy'ego Osbourne'a.
Jack Osbourne zrezygnował z prowadzenia firmy matki gdyż musiałby współpracować z siostrą. Jack, który właśnie pracuje nad autobiografią wyznał w jednym z wywiadów, że parę lat temu dostał od Sharon Osbourne propozycję prowadzenia jej firmy medialnej. Chłopak co prawda marzył o takiej pracy, jednak zrezygnował, bo przyjęcie oferty oznaczałoby, współpracę z Kelly Osbourne, na co Jack nie miał najmniejszej ochoty.
Jack Osbourne napisał swoją biografię. Narzekał w niej na swoje siostry. Rodzice cieszyli się z jego szczerości, ale matka Jacka kazała zmienić mu biografię. Miał wyciąć on kilka wypowiedzi o swoich siostrach.
Sam Jack przyznaje, że w jego środowisku uzależnienie od narkotyków wydawało się całkiem normalne. Kiedy stał się pełnoletni poszedł w ślady ojca. Dopiero kiedy Jack w 2003 roku trafił do kliniki odwykowej, ponieważ uzależnienie od narkotyków i alkoholu osiągnęło poziom krytyczny, uświadomił sobie, że znalazł się w piekle. Zaczął nawet marzyć o śmierci. Od tamtej pory życie Jacka zmieniło się nie do poznania. Młody Osbourne wygłasza pogadanki w szkole na temat niebezpieczeństwa związanego z narkotykami. Jack zapewnia, że każdy może z nim porozmawiać i poprosić o radę w sprawie narkotyków.
Jack chcąc sprawdzić swoją wytrzymałość fizyczną i psychiczną wystąpił w serialu : Jack Osbourne: Maniak adrenaliny. W serialu tym Jack wyrusza w sześciomiesięczną podróż po świecie. Stawia czoła najbardziej ekstremalnym próbom. Program ten emitowany jest na Extreme Sports Channel.

</doc>
<doc id="822952" url="https://pl.wikipedia.org/wiki?curid=822952" title="Kownia">
Kownia

Kownia ("Koprynia, Kowinia, Równia, Skowinia") – polski herb szlachecki. 
Opis odmian herbu.
Istniały trzy odmiany herbu:
Najstarsze wzmianki.
Nie są znane średniowieczne pieczęcie z wyobrażeniem tego herbu. Pierwszy zapis pochodzi w roku 1391. Herb znajduje się w "Klejnotach" Długosza i w "herbarzyku" Ambrożego. Najbardziej rozpowszechniony w ziemi krakowskiej i sandomierskiej.
Herbowni.
Chodorowicz, Czechucki, Domaradzki, Domaracki, Domerecki, Głębocki, Jurach(h), Klempicki,Kołtun, Kołtunowicz, Koniecki, Konwicki, Kuroczycki, Kwapiński, Łośniewski, Nisz(s)kiewicz, Pacholski, Pachołowiecki, Paszoch, Ptaczek, Ptak, Repczyński, Rożenkowski, Seredyński, Strzesz, Strzałkowski, Suskrajewski, Tuchliński, Tur, Turłaj, Wy(i)siecki, Wyszecki, Zaszczyński.
Literatura.
Herb Kownia - wykaz nazwisk według "Herbarz Polski" Tadeusza Gajla

</doc>
<doc id="822954" url="https://pl.wikipedia.org/wiki?curid=822954" title="Stoke City">
Stoke City



</doc>
<doc id="822955" url="https://pl.wikipedia.org/wiki?curid=822955" title="Baltic Cup 2005">
Baltic Cup 2005

Baltic Cup 2005 – turniej towarzyski Baltic Cup 2005, odbył się w dniu 21 maja 2005 roku w Kownie na Litwie. W turnieju uczestniczyły tylko dwa zespoły: drużyna gospodarzy i Łotwy, ponieważ drużyna Estonii zrezygnowała z udziału w turnieju.
Mecze.
Triumfatorem turnieju Baltic Cup 2005 został zespół Litwy.

</doc>
<doc id="822956" url="https://pl.wikipedia.org/wiki?curid=822956" title="Kierunek głównego uderzenia">
Kierunek głównego uderzenia

Kierunek głównego uderzenia – kierunek (pas terenu) decydujący w działaniach zaczepnych (w walce, operacji), na którym znajduje się obiekt głównego uderzenia i skupia się zasadniczy wysiłek działań bojowych (główne siły i środki ogniowe). 
Kierunek głównego uderzenia powinien:
Wybór kierunku głównego uderzenia to zasadniczy akt decyzji dowódcy, stanowiący podstawę planu walki (operacji). Decyzję taką podejmuje się po wnikliwej analizie otrzymanego zadania i wszechstronnej ocenie położenia. W działaniach morskich kierunek głównego uderzenia określa się położeniem obiektu nieprzyjaciela, którego zniszczenie lub rozbicie może spowodować osiągnięcie celu operacji lub walki.

</doc>
<doc id="822957" url="https://pl.wikipedia.org/wiki?curid=822957" title="Millwall">
Millwall



</doc>
<doc id="822959" url="https://pl.wikipedia.org/wiki?curid=822959" title="Przywódca">
Przywódca

Przywódca, lider – szczególny rodzaj kierownika, który ma bezpośredni związek z zachowaniami organizacyjnymi. Przywódca to osoba mająca duży wpływ na podwładnych, którzy wykonują polecenia pożądane przez szefa ze względu na więzi, jakie ich łączą. Przywództwo charakteryzuje się wyjątkowymi cechami osoby, której inni skłonni są zaufać i podporządkować się dobrowolnie. Taka osoba cieszy się w wybranej grupie społecznej autorytetem, władzą, która jest akceptowana. Według Stanisława Miki przywództwo postrzegane jest jako pewna zdolność, umiejętność lub cecha zjednywania sobie zwolenników, wywierania wpływu, a także tworzenia wizji rozwoju i pobudzania ludzi do działania.
Badacze doszli do wniosku, że grupa dobrze działa, gdy ma kogoś, kto pełniłby dwie podstawowe funkcje:
Osoba, która potrafiłaby jednocześnie pełnić te dwa rodzaje funkcji byłaby szczególnie skutecznym przywódcą. Jednak w praktyce jest tak, że przywódca ma umiejętności, temperament i czas umożliwiające mu zajmowanie tylko jednego z tych stanowisk. Nie rokuje to jeszcze o porażce danej grupy. Zaobserwowano, że w wielu skutecznych grupach występuje podział przywództwa, który polega na tym, że jedna osoba (kierownik lub formalny przywódca) pełni funkcje związane z zadaniami, a inny członek grupy funkcje społeczne.
Predyspozycje do bycia przywódcą.
Przywódcą może być osoba, która:
Jedną z ważnych cech przywódcy jest również zdolności do dobrego kontaktu z ludźmi.
Cykl życia lidera.
Robert K. Merton dokonał następującego rozróżnienia wśród przywódców:

</doc>
<doc id="822960" url="https://pl.wikipedia.org/wiki?curid=822960" title="Kierunek ewakuacyjny">
Kierunek ewakuacyjny

Kierunek ewakuacyjny - określone drogi prowadzące od linii frontu na zaplecze, którymi wyprowadza się wojska z walki, wywozi rannych, chorych i porażonych, ewakuuje ludność, jeńców, urządzenia przemysłowe i inne dobra stanowiące majątek państwowy.

</doc>
<doc id="822961" url="https://pl.wikipedia.org/wiki?curid=822961" title="Ubezpieczenie osobowe">
Ubezpieczenie osobowe

Ubezpieczenia osobowe – rodzaj ubezpieczenia gospodarczego, w którym przedmiotem ochrony jest życie, zdrowie i zdolność człowieka do pracy. Wyróżnia się prawne i ekonomiczne znaczenia ubezpieczenia osobowego.
Ubezpieczenia osobowe w znaczeniu prawnym.
Zgodnie z przepisami Kodeksu cywilnego jest to dział ubezpieczeń gospodarczych, odrębnie uregulowany w art. 829 do art. 834 kc.
Do ubezpieczeń osobowych zaliczamy umowy ubezpieczenia, których przedmiot może w szczególności dotyczyć:
Zgodnie z art. 829 kc. wymieniona strona przedmiotowa umowy nie stanowi listy zamkniętej, a jedynie przykłady w szczególności. Z interpretacji tej normy wynika, że wszelkie umowy ubezpieczenia gospodarczego (w odróżnieniu od ubezpieczenia społecznego), których przedmiot będzie koncentrował się na życiu lub zdrowiu ludzkim zostaną zaliczone przez system prawa cywilnego do ubezpieczeń osobowych. Wymaga podkreślenia, że nie muszą to być wyłącznie zjawiska negatywne, czego przykładem jest świadczenie na wypadek urodzenia się dziecka (np. w ramach tzw. grupowych ubezpieczeń pracowniczych).
Charakterystyczną przesłanką, o której mowa w art. 805 § 2 pkt. 2, jest to, że z tytułu umowy ubezpieczenia osobowego świadczenie ubezpieczyciela nie polega na wypłacie odszkodowania, a sumy pieniężnej, renty lub innego świadczenia. Tym samym ustawodawca dzieli świadczenie ubezpieczyciela wprowadzając pojęcie świadczenia w ujęciu wąskim (cyt. przepis) i ujęciu szerokim dotyczącym zobowiązań umownych w ogóle. Podobnie jest z terminem odszkodowanie: w umowie ubezpieczenia jest to jedno z zobowiązań pierwotnych, podczas gdy w innych umowach jest to zobowiązanie następcze, wchodzące w miejsce niewykonanego lub wykonanego wadliwie zobowiązania, będącego świadczeniem pierwotnym.
Wobec tego podziału ubezpieczenia osobowe rządzą się innymi regułami prawnymi (o charakterze bezwzględnie obowiązujących) od reguł prawnych normujących ubezpieczenia majątkowe, w czym wyraża się główna konsekwencja prawnego podziału umowy ubezpieczenia.
Ubezpieczenia osobowe w znaczeniu ekonomicznym.
Z ekonomicznego punktu widzenia podział na ubezpieczenia osobowe i majątkowe nie ma takiego znaczenia. Dopiero z załącznika do ustawy z dnia 11 września 2015 r. o działalności ubezpieczeniowej i reasekuracyjnej (), w którym ustawodawca dokonał podziału ryzyka na działy, grupy i rodzaje ubezpieczeń, wyłania się aspekt ekonomiczny. Na tej podstawie należy uznać, że ekonomika ubezpieczeniowa przejawia się w podziale na „wielkość” ryzyka, a nie jego prawny charakter. Wyrazem tego jest podział ryzyka na „ubezpieczenia na życie” mieszczące się w całości w prawnym znaczeniu ubezpieczeń osobowych oraz na „pozostałe ubezpieczenia osobowe i ubezpieczenia majątkowe”.
Ustawodawca uznał, że dotkliwość ekonomiczna ma dla ubezpieczyciela większe znaczenie gospodarcze niż prawny podział i charakter ubezpieczenia osobowego. Znaczenie tego podziału wyraża się w przesłankach oddziałujących bezpośrednio na zakres prowadzonej działalności ubezpieczyciela. Ustawodawca biorąc pod uwagę ekonomiczny charakter ubezpieczenia, za pośrednictwem wyodrębnienia niektórych ryzyk na dwa działy, umożliwia prowadzenie działalności wyłącznie w zakresie jednego z nich. Ubezpieczyciel może prowadzić działalność wyłącznie w zakresie „ubezpieczeń osobowych”, o których mowa w dziale I załącznika, albo w zakresie „pozostałych ubezpieczeń osobowych i wszystkich ubezpieczeń majątkowych” (vide – art. 8 ust. 1 cytowanej ustawy).

</doc>
<doc id="822963" url="https://pl.wikipedia.org/wiki?curid=822963" title="Betsy Clifford">
Betsy Clifford

Elisabeth Anne "Betsy" Clifford (ur. 15 października 1953 w Ottawie) – kanadyjska narciarka alpejska, dwukrotna medalistka mistrzostw świata, zdobywczyni Małej Kryształowej Kuli Pucharu Świata.
Kariera.
W zawodach Pucharu Świata zadebiutowała 25 stycznia 1968 roku w Saint-Gervais-les-Bains, zajmując 17. miejsce w slalomie. Pierwsze punkty (do sezonu 1978/79 punktowało tylko dziesięć najlepszych zawodniczek) wywalczyła 24 lutego 1968 roku w Oslo, gdzie zajęła dziewiąte miejsce w gigancie. Na podium zawodów tego cyklu pierwszy raz stanęła 6 stycznia 1970 roku w Grindelwald, kończąc rywalizację w slalomie na drugiej pozycji. W zawodach tych rozdzieliła Francuzkę Michèle Jacot i Marilyn Cochran z USA. W kolejnych startach jeszcze 9 razy stawała na podium, odnosząc przy tym trzy zwycięstwa: 14 lutego 1970 roku w Val Gardena wygrała giganta, a 16 grudnia 1970 roku w Val d’Isère i 21 stycznia 1971 roku w Schruns była najlepsza w slalomach. W sezonie 1969/1970 zajęła siódme w klasyfikacji generalnej, a w klasyfikacji slalomu była czwarta. Ponadto w sezonie 1970/1971 zwyciężyła w klasyfikacji slalomu (w klasyfikacji generalnej była dziesiąta).
Wystartowała na igrzyskach olimpijskich w Grenoble w 1968 roku, gdzie zajęła 23. miejsce w zjeździe, a rywalizacji w gigancie i slalomie nie ukończyła. Podczas rozgrywanych osiem lat później igrzysk w Innsbrucku zajęła 22. miejsce w gigancie i zjeździe, a slalomu ponownie nie ukończyła. W 1970 roku zdobyła złoty medal w gigancie na mistrzostwach świata w Val Gardena. Wyprzedziła tam Francuzki: Ingrid Lafforgue i Françoise Macchi. Została tym samym najmłodszą w historii mistrzynią świata (w chwili zwycięstwa miała 16 lat i niespełna 4 miesiące). Zdobyła ponadto srebrny medal w zjeździe podczas mistrzostw świata w Sankt Moritz w 1974 roku. Rozdzieliła tam dwie Austriaczki: Annemarie Moser-Pröll i Wiltrud Drexel.
W 1976 roku zakończyła karierę.

</doc>
<doc id="822965" url="https://pl.wikipedia.org/wiki?curid=822965" title="Sottocapo">
Sottocapo



</doc>
<doc id="822972" url="https://pl.wikipedia.org/wiki?curid=822972" title="Baltic Cup 1998">
Baltic Cup 1998

Baltic Cup 1998 – turniej towarzyski Baltic Cup 1998, odbył się w dniach 21 kwietnia - 25 czerwca 1998 roku na Łotwie i w Estonii (w tym kraju organizowane były dwa ostatnie spotkania). W turnieju tradycyjnie wzięły udział trzy zespoły: Łotwy, Litwy i Estonii.
Końcowa tabela.
Triumfatorem turnieju Baltic Cup 1998 został zespół Litwy.

</doc>
<doc id="822976" url="https://pl.wikipedia.org/wiki?curid=822976" title="Nintendo Game Cube">
Nintendo Game Cube



</doc>
<doc id="822984" url="https://pl.wikipedia.org/wiki?curid=822984" title="Nagrody Tony">
Nagrody Tony



</doc>
<doc id="822986" url="https://pl.wikipedia.org/wiki?curid=822986" title="Kazimierz Stabrowski">
Kazimierz Stabrowski

Kazimierz Stabrowski (ur. 21 listopada 1869 w Kruplanach k. Nowogródka, zm. 10 czerwca 1929 w Garwolinie) – polski malarz, w latach 1904–1909 dyrektor Szkoły Sztuk Pięknych w Warszawie.
Życiorys.
Pochodził z rodziny ziemiańskiej. W latach 1880–1887 kształcił się w Szkole Realnej w Białymstoku, a następnie, w latach 1887–1897 studiował na Cesarskiej Akademii Sztuk Pięknych w Petersburgu pod kierunkiem Pawła Czistiakowa, później (od 1895) w pracowni Ilji Riepina. W Akademii utrzymywał kontakty z innymi polskimi studentami, wśród których byli m.in. Ferdynand Ruszczyc, Kazimierz Wasilkowski, Henryk Weyssenhoff i Stanisław Bohusz Siestrzeńcewicz, a także z Rosjanami, zwłaszcza z członkami Towarzystwa im. A. Kuindżiego.
W 1893 odbył podróż studyjną na Wschód, do Bejrutu i Palestyny, zwiedzając po drodze Odessę, Konstantynopol, Grecję i Egipt. Zgodnie z praktyką malarzy akademickich gromadził tam obszerny materiał, który wykorzystał później m.in. do odtworzenia realiów kostiumowych i topograficznych w kompozycji historycznej, jaką był jego obraz dyplomowy "Mahomet na pustyni (Ucieczka z Mekki)".
W uznaniu artystycznych dokonań wybrano go na członka jury wystaw organizowanych przez Akademię.
Swój mistrzowski warsztat doskonalił Stabrowski jeszcze w Académie Julian w Paryżu (1897-1898), gdzie poznał m.in. twórczość akademików Benjamina Constanta i Jeana-Paula Laurensa”, ale także nowe tendencje artystyczne, m.in. impresjonizm i fowizm.
Po powrocie do Petersburga brał w dalszym ciągu aktywny udział w tamtejszym życiu artystycznym, wystawiał też m.in. w Paryżu (Wystawa światowa 1900), Monachium (1901), Wenecji (1903).
W 1902 poślubił Julię Janiszewską, rzeźbiarkę, którą poznał na petersburskiej Akademii. Od tego roku został też członkiem Towarzystwa Artystów Polskich „Sztuka”. W 1903 osiadł w Warszawie, angażując się w działalność organizatorską i pedagogiczną. Wraz z Konradem Krzyżanowskim prowadził początkowo prywatną szkołę artystyczną, na bazie której udało się im reaktywować zamkniętą po Powstaniu styczniowym warszawską Szkoły Sztuk Pięknych. Jej otwarcie miało miejsce 19 marca 1904. Stabrowski został pierwszym dyrektorem Szkoły – funkcję tę pełnił do 1909. W wyniku konfliktu z Radą Pedagogiczną i Komitetem Opiekuńczym na tle jego publicznej działalności w zakresie ezoteryki podał się do dymisji.
Na lata 1909–1913 przypada kolejny okres podróży, m.in. do Francji, Niemiec, Szwecji, Hiszpanii, Włoch i na Wyspy Kanaryjskie. Letnie miesiące spędzał z rodziną w Dłużniewie ("Lūznavas muiža") na Łotwie.
Po okresie pierwszej wojny światowej, który Stabrowski spędził w Petersburgu, powrócił w 1918 do Warszawy. W Rosji nowa estetyka jego prac spotkała się z krytyką ze strony sił zachowawczych, a z poparciem czasopisma „Świat Sztuki”. W latach 1920. Stabrowski podróżował znów w poszukiwaniu malarskich motywów do Grecji, Turcji, Maroka, Bośni, Szwecji i Norwegii. W 1922 współtworzył ugrupowanie artystyczne "Sursum Corda". 
W IV 1927 r. miał wystawę autorską z okazji 40-lecia działalności artystycznej w Miejskiej Galerii Sztuki w Łodzi.
Zmarł w 1929, spoczywa na cmentarzu Powązkowskim (kwatera 205-2-8).
Twórczość.
Malował kompozycje figuralne o motywach z baśni, legend i historii. Kompozycje symboliczne, fantastyczne, a nawet mistyczne (interesował się teozofią) łączył z dekoracyjnością i secesyjną stylizacją. Tworzył też pejzaże z podróży i portrety, zajmował się rzemiosłem artystycznym.

</doc>
<doc id="822989" url="https://pl.wikipedia.org/wiki?curid=822989" title="Problem NP-pośredni">
Problem NP-pośredni

Problem NP-pośredni (, NPI) – problem decyzyjny należący do klasy NP, który nie należy ani do klasy NPC, ani do klasy P.
Jeśli formula_1 to klasa NPI zawiera nieskończenie wiele problemów, a jeśli formula_2 to klasa ta jest pusta.
Dla żadnego z często spotykanych w praktyce problemów obliczeniowych nie pokazano jeszcze, że należy do klasy NPI (przy założeniu, że formula_3). O przynależność do klasy NPI podejrzewa się m.in. problem izomorfizmu grafów.
Inny znany problem: "sprawdź, czy dana liczba jest pierwsza", podejrzewany o przynależność do klasy NPI, okazał się być problemem wielomianowym, a więc należącym do klasy P (zob. test pierwszości AKS).

</doc>
<doc id="822992" url="https://pl.wikipedia.org/wiki?curid=822992" title="Archie Hamilton (polityk)">
Archie Hamilton (polityk)

Archibald Gavin Hamilton (ur. 30 grudnia 1941), brytyjski arystokrata i polityk, młodszy syn Johna Hamiltona, 3. barona Hamilton of Dalzell i Rosemary Coke, córki majora Johna Coke'a, młodszy brat 4. barona Hamilton of Dalzell.
W życiu politycznym związany jest z Partią Konserwatywną. Z jej ramienia zasiadał w latach 1978-2001 w Izbie Gmin jako reprezentant okręgu Epsom and Ewell. 
W latach 1986-1993 był urzędnikiem niższej rangi w Ministerstwie Obrony. 
W latach 1997-2001 przewodniczył Komitetowi 1922 (komitet ten zrzesza szeregowych deputowanych Partii Konserwatywnej, tzw. "backbenchers", w odróżnieniu od jej liderów, tzw. "frontbenchers"). Jest również członkiem Conservative Monday Club, a w 1966 r. został przewodniczącym Grupy Studiów Obronnych w tym klubie.
17 czerwca 2005 r. otrzymał dożywotni tytuł parowski barona Hamilton of Epsom i zasiadł w Izbie Lordów. Jest również członkiem Tajnej Rady.
W 1967 r. poślubił Anne Catherine Napier i ma z nią trzy córki: Laurę, Ionę i Alice.

</doc>
<doc id="822998" url="https://pl.wikipedia.org/wiki?curid=822998" title="Lionel Van Praag">
Lionel Van Praag

Lionel Maurice Van Praag (ur. 17 grudnia 1908 w Sydney, zm. 15 maja 1987 w Greenslopes) – australijski żużlowiec.
Kariera sportowa.
Został pierwszym w historii indywidualnym mistrzem świata. Czterokrotnie był finalistą IMŚ, za każdym razem te finały odbywały się na stadionie Wembley.
Osiągnięcia.
Indywidualne mistrzostwa świata
Indywidualne mistrzostwa Australii
II wojna światowa.
W życiu pierwszego mistrza ważną rolę, oprócz żużla, odegrało lotnictwo. Van Praag czynnie uczestniczył w II wojnie światowej. W 1942 roku sierżant Van Praag był w załodze samolotu RAAF DC-2 A30-8, który został zaatakowany przez japoński samolot. Lionel wraz z załogą samolotu zostali ranni. Za swoje zasługi otrzymał Medal Jerzego (za bohaterstwo w walkach lotniczych).
Upamiętnienie.
W 2000 roku rząd Australijskiego Głównego Terytorium zadecydował, aby nadać placom i ulicom w Dywizji Gordon nazwiska australijskich sportowców, w tym Lionela Van Praaga.

</doc>
<doc id="823001" url="https://pl.wikipedia.org/wiki?curid=823001" title="Andy Bell (muzyk)">
Andy Bell (muzyk)

Andy Bell, właśc. Andrew Piran Bell (ur. 11 sierpnia 1970 w Cardiff) – brytyjski basista zespołu Oasis, wcześniej był wokalistą w grupie Ride.

</doc>
<doc id="823003" url="https://pl.wikipedia.org/wiki?curid=823003" title="Likofron z Chalkis">
Likofron z Chalkis

Likofron z Chalkis na Eubei, syn Lykosa – grecki poeta, dramaturg i gramatyk żyjący w 1. poł. III wieku p.n.e., jeden z tzw. plejady aleksandryjskiej, dramatopisarzy tworzących tragedie na dworze pierwszych Ptolemeuszów. Pracował w Bibliotece Aleksandryjskiej, gdzie opracowywał i porządkował dzieła greckich dramatopisarzy klasycznych, co zaowocowało dziełkiem "Peri komodias". Z jego twórczości zachowały się jedynie tytuły tragedii (przekazane w leksykonie Suda) oraz urywki dramatu satyrowego "Menedemos". W całości zachował się natomiast przypisywany dotychczas Likofronowi utwór "Aleksandra" ("Kasandra"). Ten długi monolog złożony z 1474 wersów jambicznych, jest napisany wyjątkowo aluzyjnym językiem pełnym zagadek i omówień; zawiera też jedną z najwcześniejszych w literaturze antycznej aluzji do mitu o założeniu Rzymu. Niektórzy badacze skłaniają się jednak ku twierdzeniu, że autorem tego poematu jest inny Likofron, żyjący na przełomie III i II wieku p.n.e. Zwolennicy tej tezy twierdzą, że dziełko to powstało w czasach II wojny macedońskiej tuż przed bitwą pod Kynoskefalaj w 197 p.n.e. i nawiązywało do sojuszu między Pergamonem i Rzymem.

</doc>
<doc id="823007" url="https://pl.wikipedia.org/wiki?curid=823007" title="Baltic Cup 1997">
Baltic Cup 1997

Baltic Cup 1997 – turniej towarzyski Baltic Cup 1997, odbył się w dniach 9 - 11 lipca 1997 roku w stolicy Litwy Wilnie. W turnieju tradycyjnie wzięły udział trzy zespoły: reprezentacja gospodarzy, Łotwy i Estonii.
Końcowa tabela.
Triumfatorem turnieju Baltic Cup 1997 został zespół Litwy.

</doc>
<doc id="823011" url="https://pl.wikipedia.org/wiki?curid=823011" title="Wicehrabia Powerscourt">
Wicehrabia Powerscourt

Wicehrabiowie Powerscourt 1. kreacji (parostwo Irlandii)
Wicehrabiowie Powerscourt 2. kreacji (parostwo Irlandii)
Hrabiowie Powerscourt 3. kreacji (parostwo Irlandii)
Następca 10. wicehrabiego Powerscourt: Mervyn Anthony Wingfield

</doc>
<doc id="823013" url="https://pl.wikipedia.org/wiki?curid=823013" title="Płaszczki słodkowodne">
Płaszczki słodkowodne

Płaszczki słodkowodne, płaszczki rzeczne (Potamotrygonidae) – jedyna rodzina ryb chrzęstnoszkieletowych występujących wyłącznie w wodach słodkich. Uzbrojone w kolec jadowy, stanowią zagrożenie dla człowieka w przypadku nieostrożnego zbliżenia lub nadepnięcia. Budzą one z tego powodu większy postrach wśród okolicznych mieszkańców, niż np. piranie lub węgorze elektryczne. Mniejsze gatunki płaszczek słodkowodnych hodowane są w akwariach.
Pochodzenie.
Płaszczki słodkowodne tworzą takson monofiletyczny. Według niepotwierdzonej teorii są one potomkami ryb ogończowatych, które żyły w dorzeczu Praamazonki, w czasach, kiedy wpływała ona jeszcze do Oceanu Spokojnego. Przez wypiętrzenie Andów zostały odcięte od swojego naturalnego środowiska i przystosowały się do życia w wodzie słodkiej. W zapisie kopalnym znane od środkowego eocenu; najstarszy znany przedstawiciel rodziny, "Potamotrygon ucayalensis", żył ok. 41 mln lat temu.
Występowanie.
Płaszczki rzeczne występują wyłącznie w tropikalnych strefach Ameryki Południowej. Żyją tylko w rzekach, które mają ujścia do Oceanu Atlantyckiego oraz na Karaibach, jednak nie w rozlewiskach Rio São Francisco. Większość żyje tylko w jednym systemie rzecznym (np. "Potamotrygon leopoldi"). Jedynie niektóre gatunki jak "Potamotrygon motoro" i "Potamotrygon orbignyi" występują na szerszych obszarach.
Wygląd.
Płaszczki słodkowodne są najczęściej okrągłe. Te z rodzaju "Paratrygon" mają ciało nieznacznie wydłużone. Nie posiadają płetwy grzbietowej i ogonowej. Ogon w kształcie pejcza zakończony jest kolcem jadowym. Kolec ten jest narostem pochodzenia skórnego i znajduje się na grzbietowej stronie ogona. W trakcie życia zużywa się, jest gubiony i odrasta co sześć do dwunastu miesięcy. Jedna płaszczka może posiadać do czterech kolców jadowych jednocześnie.
Kolor tych ryb jest najczęściej brązowy, szary lub czarny z rysunkiem barwnych kropek, plam albo pierścieni. Osiągają one w zależności od gatunku średnicę od 25 cm ("Potamotrygon schuhmacheri") do 100 cm ("Potamotrygon motoro"").
Rozmnażanie.
Płaszczki słodkowodne, jak większość płaszczek, są rybami jajożyworodnymi, u których następuje zapłodnienie wewnętrzne. Najczęściej rodzą się dwa do siedmiu młodych, rzadziej nawet do dwunastu.
Klasyfikacja.
Rodzaje zaliczane do tej rodziny:
"Elipesurus" — "Heliotrygon" — "Paratrygon" — "Plesiotrygon" — "Potamotrygon"

</doc>
<doc id="823014" url="https://pl.wikipedia.org/wiki?curid=823014" title="Sonja Haraldsen">
Sonja Haraldsen



</doc>
<doc id="823016" url="https://pl.wikipedia.org/wiki?curid=823016" title="Anatolij Sierdiukow">
Anatolij Sierdiukow

Anatolij Eduardowicz Sierdiukow (ros. Анатолий Эдуардович Сердюков, ur. 8 stycznia 1962 w miejscowości Chołmskij w rejonie abińskim Kraju Krasnodarskiego) – rosyjski ekonomista, prawnik, przedsiębiorca, działacz państwowy, polityk, w latach 2007–2012 minister obrony Rosji.
Życiorys.
W 1984 ukończył studia ekonomiczne w Instytucie Radzieckiego Handlu w Leningradzie, zaś w 2001 studia prawnicze na Uniwersytecie Petersburskim. Posiada stopień kandydata nauk ekonomicznych i prawniczych.
Po ukończeniu studiów w latach 1984–1985 odbywał służbę wojskową. Od 1985 pracował w branży meblarskiej. Do 1991 pełnił funkcje zastępcy kierownika sekcji i kierownika sekcji w sklepie przedsiębiorstwa „Lenmebeltorg” w Leningradzie, zaś w latach 1991–1993 był zastępcą dyrektora „Lenmebeltorg”, a po przekształceniu przedsiębiorstwa w spółkę „Mebel-Market” objął w niej funkcję dyrektora ds. marketingu. W latach 1995–2000 był dyrektorem generalnym „Mebel-Market”.
Od 2000 pracuje w administracji państwowej. Początkowo był zastępcą naczelnika Inspekcji, a następnie Oddziału Ministerstwa ds. Podatków w Sankt Petersburgu, a w latach 2001–2004 kierował tymże Oddziałem. W 2004 był wiceministrem ds. podatków, a następnie p.o. ministra ds. podatków, zaś w latach 2004–2007 szefem Federalnej Służby Podatkowej.
15 lutego 2007 zastąpił na stanowisku ministra obrony Rosji Siergieja Iwanowa. Urząd sprawował do 6 listopada 2012 roku, kiedy zastąpił go Siergiej Szojgu.

</doc>
<doc id="823032" url="https://pl.wikipedia.org/wiki?curid=823032" title="Rafał Piszcz">
Rafał Piszcz

Rafał Maciej Piszcz (ur. 24 października 1940 w Poznaniu, zm. 12 września 2012 w Poznaniu) – polski kajakarz, brązowy medalista olimpijski z Monachium, trzykrotny olimpijczyk (1964, 1968, 1972), wielokrotny mistrz Polski.
Kariera sportowa.
Przez całą karierę związany był z Wartą Poznań (1955-1974). Jego największym sukcesem w karierze był brązowy medal Letnich Igrzysk Olimpijskich w Monachium (1972) w konkurencji w K-2 1000 m (razem z Władysławem Szuszkiewiczem, pod kierunkiem trenera Andrzeja Niedzielskiego). Trzykrotnie startował na igrzyskach olimpijskich, pięciokrotnie na mistrzostwach świata, dwukrotnie na mistrzostwach Europy, 25 razy zdobywał tytuł mistrza Polski. Po zakończeniu kariery zawodniczej był działaczem sportowy, m.in. wiceprezesem Polskiego Związku Kajakowego i prezesem Wielkopolskiego Związku Kajakowego (1982-1993 i 2004-2008). Od 1980 był także sędzią sportowym, sędziował m.in. na Igrzyskach Olimpijskich w Atlancie (1996), Sydney (2000), Atenach (2004) i Pekinie (2008).
Był absolwentem Wydziału Prawa Uniwersytetu im. Adama Mickiewicza w Poznaniu i Akademii Wychowania Fizycznego im. Eugeniusza Piaseckiego w Poznaniu.
Został pochowany na cmentarzu Miłostowo w Poznaniu (pole 35, kwatera 4, rząd 12, grób 18). Jego córką jest kajakarka Agata Piszcz.
Mistrzostwa Polski.
Na mistrzostwach Polski zdobył 25 złotych medal:

</doc>
<doc id="823033" url="https://pl.wikipedia.org/wiki?curid=823033" title="Jack Milne">
Jack Milne

Jack Milne, właśc. John Walter Milne (ur. 14 czerwca 1907 w Buffalo, zm. 15 grudnia 1995 w Pasadenie) – amerykański żużlowiec.
Życie prywatne.
Brat Cordy’ego Milne’a, również żużlowca
Kariera sportowa.
Był pierwszym Amerykaninem, który zdobył tytuł indywidualnego mistrza świata – w 1937 r. na stadionie Wembley. W 1938. r. zdobył srebrny medal IMŚ. Był czterokrotnym uczestnikiem finałów indywidualnych mistrzostw świata.
W 1937 r. zdobył złoty medal indywidualnych mistrzostw Australii. Czterokrotnie zdobył medale indywidualnych mistrzostw Stanów Zjednoczonych: złoty (1936) oraz trzykrotnie srebrny (1935, 1946, 1947).
Osiągnięcia.
Indywidualne mistrzostwa świata

</doc>
<doc id="823035" url="https://pl.wikipedia.org/wiki?curid=823035" title="Ballobar">
Ballobar

Ballobar – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 127,73 km². Zgodnie z danymi INE, w 2005 roku liczba ludności wynosiła 1012, a gęstość zaludnienia 7,92 osoby/km². Wysokość bezwzględna gminy równa jest 154 metry. Współrzędne geograficzne gminy to 41°37′19″N, 0°11′27″E. Kod pocztowy do gminy to 22234.

</doc>
<doc id="823045" url="https://pl.wikipedia.org/wiki?curid=823045" title="Tadeusz Jan Dehnel">
Tadeusz Jan Dehnel

Tadeusz Jan Dehnel (ur. w 1906, zm. 22 września 1974) – tłumacz książek z języka angielskiego. 
Pochowany na cmentarzu Powązkowskim w Warszawie (kwatera 25-2-5/6)

</doc>
<doc id="823055" url="https://pl.wikipedia.org/wiki?curid=823055" title="Leica Camera">
Leica Camera

Leica Camera AG (nazwa pochodzi od nazwiska właściciela zakładów: Leitz oraz od słowa camera) – niemieckie przedsiębiorstwo będące jednocześnie marką pierwszych fotograficznych aparatów małoobrazkowych. Obecnie najbardziej znane z produkcji układów optycznych na rynku sprzętu geodezyjnego oraz laboratoryjnego.
Pierwszy aparat marki "Leica" skonstruował Oskar Barnack w 1913 roku. Pomysłem autora było użycie w aparacie fotograficznym około 2 metrów perforowanej taśmy kinematograficznej, w celu uzyskania 40 klatek na jednym odcinku błony. Klatka małoobrazkowa 24x36mm powstała z podwojenia kinowej 18x24mm.
Z nastaniem aparatów „Leica” rozpoczął się okres nowoczesnego reportażu fotograficznego. Dzięki rozmiarom i poręczności tego sprzętu fotoreporter mógł znajdować się w centrum wydarzeń.
Produkcję seryjną aparatów marki "Leica" rozpoczęto w 1925 roku w zakładach "E. Leitz Optische Werke" w Wetzlar.
W listopadzie 2007 na aukcji w Wiedniu za model z 1923 zapłacono 336 tysięcy euro. Model, który osiągnął tę cenę należy do prototypowej serii i jest oznaczony numerem 107. Jest pierwszym aparatem wyeksportowanym na rynek amerykański (w celu przedłożenia w tamtejszym urzędzie patentowym).
W maju 2011, na aukcji w Niemczech sprzedano aparat fotograficzny firmy Leica z 1923 za 1,32 miliona euro. Aparat ten pochodził z serii liczącej zaledwie 25 egzemplarzy. Ten jeden miał wygrawerowany napis „Germany”, gdyż starał się o patent w Nowym Jorku.
Obecnie w obiektywy Leica są wyposażane niektóre modele aparatów fotograficznych firmy Panasonic.
Aparaty firmy Leica są zastosowane również w nowszych wersjach smartfonów Huawei (począwszy od modelu P9).

</doc>
<doc id="823063" url="https://pl.wikipedia.org/wiki?curid=823063" title="Centra czułości">
Centra czułości

Centra czułości – miejsca na powierzchni ziaren bromku srebra (AgBr) w warstwie emulsji błony fotograficznej, w których pod wpływem światła następuje rozpad AgBr na brom i metaliczne srebro. 
AgBr + hν → Ag + Br· - reakcja rozpadu bromku srebra pod wpływem światła
W ten sposób powstaje obraz utajony.

</doc>
<doc id="823070" url="https://pl.wikipedia.org/wiki?curid=823070" title="Wacław Szymanowski (pisarz)">
Wacław Szymanowski (pisarz)

Wacław Szymanowski (ur. 9 lipca 1821 w Warszawie, zm. 21 grudnia 1886 w Warszawie) – polski pisarz i dziennikarz.
Po ukończeniu nauk gimnazjalnych w Liceum Warszawskim i jego następcy I Gimnazjum Gubernialnym w Warszawie i kilkuletniej służbie rządowej, rozpoczął działalność literacką. Pisywał teksty (w tym i wiersze) do rozmaitych czasopism; potem był współredaktorem „Dziennika Warszawskiego”, następnie „Kroniki”, współpracownikiem „Tygodnika Ilustrowanego”, „Wędrowca” oraz „Bluszczu”, a w końcu został redaktorem „Kurjera Warszawskiego”. Na polu dramatycznym wystąpił z kilku sztukami, które były z powodzeniem wystawiane, jak dramaty: "Salomon" i "Sędziwój" komedie: "Dzieje serca", "Matka", "Siła złego na jednego". Inne jego prace: "Szkice warszawskie, Lichwiarze" (Warszawa, 1855); "Ostatnie chwile Kopernika" obraz dramatyczny, wierszem (tamże, 1855); "Gawędy i satyry" (tamże, 1874). Przetłumaczył też na język polski kilka sztuk z francuskiego. W 1876 obchodził roku 25. rocznicę zawodu dziennikarskiego. Na scenie warszawskiej w 1880 były wystawione jeszcze jego utwory: "Ostatnia próba" (obrazek dramatyczny w jednym akcie); "Posąg" (dramat w 3 aktach). Zbiorowe wydanie jego dzieł ukazało się pod tytułem "Poezje i dramaty" (5 tomów, Warszawa, 1883).
Synem Wacława Szymanowskiego był rzeźbiarz Wacław Szymanowski.
Wacław Szymanowski został pochowany na cmentarzu Powązkowskim (kwatera 40-5-1/2/3/4/5).

</doc>
<doc id="823073" url="https://pl.wikipedia.org/wiki?curid=823073" title="Niccolò Orsini">
Niccolò Orsini

Hrabia Niccolò Orsini di Pitigliano (1442 – 1510), włoski kondotier z wielkiego rodu Orsinich, a konkretnie z jej linii zwanej Pitigliano. Szczególnie znany ze swej służby w armii weneckiej podczas wojen włoskich.
Wczesne lata.
Niccolò di Pitigliano urodził się w Pitigliano leżącym w regionie Maremma, jako syn Aldobrandino II, hrabiego Pitigliano i jego żony Bartolomei. Był potomkiem Romano „Romanello” Orsiniego, hrabiego Nola, który nabył własność nad małym toskańskim miasteczkiem Pitigliano w roku 1293 przez poślubienie Anastazji de Montfort, dziedziczki rodu Aldobrandeschi, który był właścicielem miasta. Jego rodzice pochodzili z dwóch różnych gałęzi rodu Orsinich.
Mając słynne nazwisko, dynastyczne koneksje, pokrewieństwo z wieloma panującymi rodzinami we Włoszech oraz własne posiadłości jako bazę, zarówno Niccolò, jak i jego ojciec Aldobrandino robili karierę jako kondotierzy, służąc w różnych okresach w armiach Florencji, Sieny, Państwa Kościelnego i Królestwa Neapolu.
Lista państw, w których armiach służył Niccolò di Pitigliano podana chronologicznie:
W służbie weneckiej.
Od roku 1495 aż do ostatnich dni swego życia Niccolò di Pitigliano służył w armii weneckiej na stanowisku „Governatore Generale delle Milizie Veneziane”, czyli naczelnego wodza sił weneckich. Szczytowym punktem w jego karierze okazała się rola, jaką odegrał podczas udziału Wenecji w wojnach włoskich.
W pierwszej dekadzie XVI wieku papież Juliusz II postanowił zredukować wpływy Wenecji w północnych Włoszech. By tego dokonać stworzył tak zwaną „Ligę Cambrai” (od miasta Cambrai, gdzie prowadzono negocjacje). Do ligi, obok samego Państwa Kościelnego, przystąpił król Francji Ludwik XII, cesarz Maksymilian I oraz król Hiszpanii Ferdynand Aragoński.
15 kwietnia 1509 roku król Francji Ludwik XII opuścił Mediolan na czele potężnej armii francuskiej i błyskawicznie wkroczył na terytorium Republiki Weneckiej. By mu się przeciwstawić Wenecjanie wystawili armię pod wodzą Niccolò di Pitigliano i jego kuzyna Bartolomeo d’Alviano.
Kłótnie pomiędzy Pitigliano a jego kuzynem Alviano przeszkodziły w połączeniu ich sił, co było jedynym sposobem, by powstrzymać marsz armii francuskiej. Skutkiem tego Ludwik XII na początku maja bez przeszkód przeprawił swą armię przez Addę. Alviano ruszył Francuzom naprzeciw, natomiast Pitigliano uznał, że w tych warunkach lepiej uniknąć decydującej bitwy i wycofał się na południe.
Alviano 14 maja stawił czola Francuzom pod Agnadello, żądając jednocześnie od swego kuzyna posiłków. Zamiast wzmocnienia otrzymał rozkaz unikania bitwy i marszu w kierunku, w którym podążyły siły Niccolò Pitigliano. Alviano zlekceważył te rozkazy i przystąpił do walki z dwukrotnie silniejszym przeciwnikiem. Skutkiem tego jego armia została otoczona i zniszczona.
Pitigliano uniknął walki z armią Ludwika XII, jednak wśród jego wojsk najemnych na wieść o klęsce armii dowodzonej przez Alviano od rana następnego dnia zaczęły szerzyć się dezercje. Zmusiło go to do wycofania się z resztkami weneckiej armii do Treviso.
Wenecki upadek był całkowity, a Ludwik XII bez większego oporu poszerzał swą strefę okupacyjną sięgając daleko na wschód, aż do Brescii. Główne miasta, które wolne były jeszcze od francuskiej okupacji, jak Padwa, Werona i Vicenza, na skutek odwrotu Pitigliano pozostawione zostały bez obrony. Wraz z pojawieniem się wysłanników cesarskich na terytoriach weneckich natychmiast poddały się Maksymilianowi I.
Papież Juliusz II obłożywszy w międzyczasie Wenecję interdyktem, który ekskomunikował wszystkich obywateli Republiki, dokonał inwazji na prowincję Romania i z pomocą nowego członka ligi, księcia Ferrary, obległ Rawennę. Wojska Ferrary zagarnęły prowincję Polesine.
Gubernatorzy Maksymiliana I swoją działalnością zdołali szybko zrazić mieszkańców do władzy cesarskiej. W połowie lipca obywatele Padwy zbuntowali się i prowadzeni przez oddziały kawalerii dowodzone przez Andrea Grittiego uderzyli na cesarski garnizon złożony z lancknechtów. Liczba żołnierzy cesarskich w mieście okazała się zbyt mała by stawić skuteczny opór i Padwa wróciła pod władzę Wenecji 17 lipca.
Powodzenie rebelii skłoniło Maksymiliana do działania. Na początku sierpnia potężna armia cesarska wspomagana przez wojska francuskie i hiszpańskie wyruszyła z Trydentu i wkroczyła do prowincji Veneto. Z powodu braku koni jak i ogólnego rozgardiaszu siły Maksymiliana dotarły pod Padwę dopiero we wrześniu, dając naczelnemu wodzowi weneckiemu Pitigliano czas na koncentrację swych wojsk. Oblężenie Padwy rozpoczęło się 15 września. Francuska i cesarska artyleria szybko zrobiła wyłom w murach twierdzy, jednak pomimo tego obrońcy zdołali utrzymać miasto aż do momentu, gdy zniecierpliwiony Maksymilian opuścił oblężenie 30 września i wycofał się do Tyrolu z większością swojej armii.
W połowie listopada Pitigliano przeszedł do ofensywy. Weneckie wojska z łatwością pokonały pozostałe cesarskie siły, zdobyły Vicenzę, Este, Feltre i Belluno. Pomimo nieudanego ataku na Weronę Pitigliano zniszczył papieską armię dowodzoną przez księcia Mantui Franciszka II Gonzagę.
Wenecjanie po wodzą Angelo Trevisan, używając galer, przeprowadzili rzeką atak na Ferrarę, który zakończył się niepowodzeniem. Do tego, gdy weneckie okręty stały zakotwiczone na rzece Pad, zatopione zostały przez artylerię Ferrary. Wkrótce nowa francuska ofensywa zmusiła Pitigliano do ponownego wycofania się do Padwy.
Wojna Wenecji z „Ligą Cambrai” wciąż trwała, gdy w październiku 1510 roku w Lonigo zmarł naczelny wódz armii weneckiej Niccolò di Pitigliano.
Rodzina.
Niccolò di Pitigliano był żonaty dwukrotnie. Za pierwszym razem, w roku 1467, poślubił Elenę dei Conti Montalcino (zmarła w Nola w 1504 roku), za drugim razem poślubił niewiastę niskiego urodzenia o imieniu Gugliemina.
Z pierwszego małżeństwa miał dwoje dzieci – córkę Francescę (urodzona w 1469, zmarła w 1562), która w roku 1500 poślubiła Don Sigismondo Carafę, księcia Aliano, oraz syna Ludovico (zmarł w 1534), który odziedziczył po nim tytuł hrabiego Pitigliano.

</doc>
<doc id="823075" url="https://pl.wikipedia.org/wiki?curid=823075" title="Belver de Cinca">
Belver de Cinca

Belver de Cinca (arag. "Belber d'a Zinca") – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 82,63 km². Zgodnie z danymi INE, w 2005 roku liczba ludności wynosiła 1375, a gęstość zaludnienia 16,64 osoby/km². Wysokość bezwzględna gminy równa jest 196 metrów. Współrzędne geograficzne gminy to 41°41'31"N, 0°10'44"E. Kod pocztowy do gminy to 22533.

</doc>
<doc id="823078" url="https://pl.wikipedia.org/wiki?curid=823078" title="Maud Koburg">
Maud Koburg



</doc>
<doc id="823080" url="https://pl.wikipedia.org/wiki?curid=823080" title="Rockmond Dunbar">
Rockmond Dunbar

Rockmond Dunbar (ur. 11 stycznia 1973 w Berkeley) – amerykański aktor, występował w roli Benjamina „C-Note” Franklina w serialu "Skazany na śmierć".

</doc>
<doc id="823085" url="https://pl.wikipedia.org/wiki?curid=823085" title="Pasze objętościowe">
Pasze objętościowe



</doc>
<doc id="823086" url="https://pl.wikipedia.org/wiki?curid=823086" title="Götaland">
Götaland

Götaland (w polskiej nomenklaturze nazywany także Gotalandia oraz Gotlandia; ta ostatnia nazwa jest myląca ze względu na istnienie szwedzkiej wyspy Gotlandia) – historyczna kraina w południowej Szwecji. Od północy graniczy ze Svealandią, od której dawniej była oddzielona puszczami Tiveden, Tylöskog i Kolmården. 
Historyczne krainy.
W skład Götalandu wchodzi 10 mniejszych krain:

</doc>
<doc id="823089" url="https://pl.wikipedia.org/wiki?curid=823089" title="Sachalin (Podlesie)">
Sachalin (Podlesie)

Sachalin – kolonia wsi Podlesie w Polsce, położona w województwie świętokrzyskim, w powiecie buskim, w gminie Tuczępy.
W latach 1975–1998 kolonia administracyjnie należała do województwa kieleckiego.

</doc>
<doc id="823090" url="https://pl.wikipedia.org/wiki?curid=823090" title="Wade Williams">
Wade Williams

Wade Williams (ur. 24 grudnia 1961 w Tulsa) – amerykański aktor, występował w roli kapitana Brada Bellicka w serialu "Skazany na śmierć".

</doc>
<doc id="823092" url="https://pl.wikipedia.org/wiki?curid=823092" title="Candasnos">
Candasnos

Candasnos – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 122,45 km². Zgodnie z danymi INE, w 2005 roku liczba ludności wynosiła 470, a gęstość zaludnienia 3,84 osoby/km². Wysokość bezwzględna gminy równa jest 283 metry. Współrzędne geograficzne gminy to 41°30'10"N, 0°3'46"E. Kod pocztowy do gminy to 22591.

</doc>
<doc id="823094" url="https://pl.wikipedia.org/wiki?curid=823094" title="Paul Allender">
Paul Allender

Paul Allender (ur. 17 listopada 1970 w Colchesterze) – angielski muzyk, kompozytor i gitarzysta, a także grafik. Paul Allender znany jest przede wszystkim z wieloletnich występów w blackmetalowym zespole Cradle of Filth, którego był członkiem w latach 1993-1996 i 2000-2014. W latach 1995-1997 członek The Blood Divine, występował ponadto w zespołach Primary Slave i Vomitorium. Muzyk gra na sygnowanej własnym nazwiskiem gitarze firmy PRS.

</doc>
<doc id="823096" url="https://pl.wikipedia.org/wiki?curid=823096" title="Dani Davey">
Dani Davey



</doc>
<doc id="823099" url="https://pl.wikipedia.org/wiki?curid=823099" title="CCMP">
CCMP

CCMP () – tryb licznika z CBC-MAC – protokół szyfrujący oparty na AES, zastąpił WEP i TKIP, gdy 24 czerwca 2004 roku pojawiła się ostateczna wersja standardu bezpieczeństwa 802.11i, wymagany przez certyfikację WPA w wersji 2.

</doc>
<doc id="823100" url="https://pl.wikipedia.org/wiki?curid=823100" title="Halowe Mistrzostwa Świata w Hokeju na Trawie 2003">
Halowe Mistrzostwa Świata w Hokeju na Trawie 2003

Pierwsze Halowe Mistrzostwa Świata w Hokeju na Trawie rozegrane zostały w Lipsku, w Niemczech, w dniach 5-9 lutego 2003. 
Tytuły wywalczyła męska i żeńska reprezentacja Niemiec. Męska reprezentacja Polski zdobyła medal srebrny. Polki nie startowały.
Końcowa klasyfikacja turnieju mężczyzn.
Finał mężczyzn 9 lutego 2003
Końcowa klasyfikacja turnieju kobiet.
Finał kobiet 9 lutego 2003

</doc>
<doc id="823101" url="https://pl.wikipedia.org/wiki?curid=823101" title="Rondo Romana Dmowskiego w Warszawie">
Rondo Romana Dmowskiego w Warszawie

Rondo Romana Dmowskiego – rondo w śródmieściu Warszawy, na skrzyżowaniu Alej Jerozolimskich i ul. Marszałkowskiej.
Opis.
Rondo położone jest na styku ulic:
Rondo zostało oddane do użytku 30 grudnia 1970, po zakończeniu przebudowy skrzyżowania obu ulic. 29 kwietnia 1971 pod rondem otwarto podziemne przejście dla pieszych.
Średnica ronda wynosi ok. 90 metrów. Jest to klasyczne czterowlotowe rondo z okrągłą wyspą centralną. Na wyspie krzyżują się linie tramwajowe (tylko krzyżówka, bez możliwości skrętu). Rondo wyposażone jest w sygnalizację świetlną. Pod rondem znajdują się podziemne przejścia dla pieszych z galerią handlową oraz wyjściem, poprzez niewielki placyk (tzw. Patelnię), do stacji metra Centrum. W odległości 250 metrów mieszczą się wejścia na dworzec kolejowy Warszawa Śródmieście.
Jest to jedno z najbardziej ruchliwych i zatłoczonych miejsc w Warszawie. Z badań wynika, że w 2017 w porannym szczycie komunikacyjnym przez rondo przejeżdżało 7 tysięcy samochodów na godzinę, zaś po południu 6,6 tysiąca na godzinę. Ruch pieszy w tym miejscu wynosił odpowiednio 14 tysięcy osób na godzinę i 22 tysiące osób na godzinę.
W 1995 Rada Warszawy nadała rondu imię Romana Dmowskiego.
Od 2011 z tego miejsca wyrusza organizowany co roku Marsz Niepodległości.
W 2022 zakończyła się budowa przejść dla pieszych i przejazdów dla rowerzystów w pobliżu ronda, w ciągu ulic Widok, Parkingowej, Nowogrodzkiej i Poznańskiej, zapowiadana przez władze miejskie od 2014.
Plany przebudowy.
Sporządzony przez władze Warszawy miejscowy plan zagospodarowania przestrzennego rejonu Ściany Wschodniej, obejmujący rondo Dmowskiego, przewidywał jego przekształcenie w zwykłe skrzyżowanie z naziemnymi przejściami dla pieszych, dzięki czemu w narożnikach będą mogły powstać nowe budynki. Na skrzyżowaniu przywrócone zostaną tory dla tramwajów skręcających z Alej Jerozolimskich w ul. Marszałkowską, a ta ostatnia ma zostać zwężona do dwóch pasów ruchu. Wobec takich planów środowiska narodowe rozpoczęły starania o uczczenie Romana Dmowskiego w innym miejscu. Rondo ma zostać zlikwidowane i zastąpione skrzyżowaniem w czasie przebudowy tunelu linii średnicowej i zwężenia jezdni Alej Jerozolimskich, zaplanowanego na lata 2027–2028.

</doc>
<doc id="823102" url="https://pl.wikipedia.org/wiki?curid=823102" title="Muse Watson">
Muse Watson

 
Muse Watson (ur. 20 lipca 1948 w Alexandrii) – amerykański aktor.

</doc>
<doc id="823106" url="https://pl.wikipedia.org/wiki?curid=823106" title="Joanna Rutkowska">
Joanna Rutkowska

Joanna Rutkowska (ur. 1981 w Warszawie) – polska informatyczka, specjalistka w dziedzinie zabezpieczeń komputerowych. Absolwentka Wydziału Elektroniki i Technik Informacyjnych Politechniki Warszawskiej na kierunku informatyka.
Joanna Rutkowska stała się znana po zaprezentowaniu 4 sierpnia 2006 na konferencji Black Hat dwóch nowych metod ominięcia mechanizmów ochraniających system Windows Vista. Pierwsza metoda pozwala na ominięcie testów integralności systemu Windows Vista i załadowanie do jądra kodu niepodpisanego odpowiednimi certyfikatami, a więc potencjalnie pochodzącego z niezaufanego źródła. Druga metoda jest rootkitem o nazwie Blue Pill, pozwalającym na umieszczenie działającego systemu operacyjnego w kontrolowanym przez rootkita środowisku, w sposób dla tego systemu niezauważalny, dzięki wykorzystaniu techniki wirtualizacji procesorów (hypervisor). Charakteryzacja tej techniki jako całkowicie niewykrywalnej stała się przedmiotem kontrowersji w środowisku specjalistów. Za swoje odkrycia Joanna Rutkowska została uhonorowana tytułem jednego z "Pięciu hakerów, którzy odcisnęli swe piętno na roku 2006" przez magazyn eWeek Magazine.
Joanna Rutkowska jest założycielką firmy Invisible Things Lab i powiązanego projektu Qubes OS, dystrybucji systemu operacyjnego Linux, zbudowanego w oparciu o nowatorskie mechanizmy bezpieczeństwa komputerowego.
25 października 2018 roku Joanna Rutkowska opuściła projekt Qubes OS i objęła stanowiska Chief Strategy Officer oraz Chief Security Officer w Projekcie Golem.

</doc>
<doc id="823110" url="https://pl.wikipedia.org/wiki?curid=823110" title="Skarbomierz">
Skarbomierz

Skarbomierz – polski herb szlachecki.
Opis herbu.
W polu czerwonym tarczy korona złota na tle dwóch skrzyżowanych na skos złotych kluczy piórami na dół ku sobie. W klejnocie ręka zgięta w łokciu, w rękawie czerwonym obrócona ku prawej heraldycznie stronie, trzymająca klucz złoty, piórem do dołu ku sobie w skos. 
Najwcześniejsze wzmianki.
Nadany wraz z nobilitacją Janowi Studzińskiemu w 1790.
Herbowni.
Studziński, Dudziński.
Uwagi.
W "Księdze herbowej rodów polskich" Juliusza Karola Ostrowskiego pod ilustracją przedstawiającą herb Skarbomierz omyłkowo znalazł się podpis Skarbnik, dotyczący sąsiedniej grafiki.

</doc>
<doc id="823111" url="https://pl.wikipedia.org/wiki?curid=823111" title="Jan Kempiński &quot;Błysk&quot;">
Jan Kempiński &quot;Błysk&quot;



</doc>
<doc id="823113" url="https://pl.wikipedia.org/wiki?curid=823113" title="Por. Jan Kempiński &quot;Błysk&quot;">
Por. Jan Kempiński &quot;Błysk&quot;



</doc>
<doc id="823114" url="https://pl.wikipedia.org/wiki?curid=823114" title="Trasa transgambijska">
Trasa transgambijska

Trasa transgambijska (ang. "Trans-Gambia Highway") – jedna z ważniejszych dróg w Gambii, przecinająca kraj z północy na południe. Trasa ma też duże znaczenie gospodarcze dla sąsiedniego Senegalu.
Znaczenie gospodarcze trasy transgambijskiej wynika z faktu, że jest ona najważniejszą arterią komunikacyjną łączącą Dakar i Kaolack z regionem Casamance w południowym Senegalu, niemal całkowicie odseparowanym od reszty kraju przez wąską i wydłużoną enklawę, jaką jest państwo Gambia.
Przebieg trasy.
Trasa transgambijska, oznaczona w Senegalu jako droga N4, rozpoczyna się w mieście Kaolack i prowadzi na południowy wschód przez miasto Nioro du Rip do granicy z Gambią około 2 km na północ od Farafenni. Droga skręca tu na południe, przecina w Farafenni trasę North Bank Road, po czym około 5 kilometrów dalej wkracza w obszar lasów namorzynowych nad brzegiem rzeki Gambia. Połączenie z przeciwległym brzegiem zapewnia w tym miejscu przeprawa promowa (jest to najważniejsze połączenie promowe w Gambii po trasie Bandżul/Barra). Trasa transgambijska biegnie dalej przez miasto Soma i po przecięciu South Bank Road ponownie wkracza na terytorium Senegalu. Jako droga N4 trasa skręca tu na południowy zachód i wiedzie do Bignony, gdzie zbiega się z główną drogą łączącą gambijską stolicę Bandżul z położonym dalej na południe Ziguinchorem.

</doc>
<doc id="823115" url="https://pl.wikipedia.org/wiki?curid=823115" title="Goodyear">
Goodyear



</doc>
<doc id="823116" url="https://pl.wikipedia.org/wiki?curid=823116" title="Trans-Gambia Highway">
Trans-Gambia Highway



</doc>
<doc id="823119" url="https://pl.wikipedia.org/wiki?curid=823119" title="Halowe Mistrzostwa Świata w Hokeju na Trawie 2007">
Halowe Mistrzostwa Świata w Hokeju na Trawie 2007

Drugie Halowe Mistrzostwa Świata w Hokeju na Trawie były rozgrywane w dniach 14-18 lutego 2007 w Wiedniu. Tytułu broniły męska i żeńska reprezentacja Niemiec. 
Męska reprezentacja Polski obroniła srebrny medal zdobyty podczas mistrzostw świata w Lipsku w 2003. Polki nie startowały.

</doc>
<doc id="823120" url="https://pl.wikipedia.org/wiki?curid=823120" title="Trans-Gambian Highway">
Trans-Gambian Highway



</doc>
<doc id="823122" url="https://pl.wikipedia.org/wiki?curid=823122" title="Robin Graves">
Robin Graves



</doc>
<doc id="823123" url="https://pl.wikipedia.org/wiki?curid=823123" title="Extended Service Set">
Extended Service Set



</doc>
<doc id="823125" url="https://pl.wikipedia.org/wiki?curid=823125" title="Przymiotno gałęziste">
Przymiotno gałęziste

Przymiotno gałęziste, p. szczeciniaste ("Erigeron ramosus" Walters) – gatunek rośliny z rodziny astrowatych. Gatunek pochodzący pierwotnie z Ameryki Północnej, w Europie i Polsce zadomowiony (kenofit). Przez niektórych botaników uważany za podgatunek przymiotna białego. 
Biologia i ekologia.
Roślina dwuletnia, hemikryptofit. Rośnie w lasach łęgowych, zaroślach, przydrożach, wysypiskach, nasypach, polach, brzegach rzek i rowów, żwirowiskach. W klasyfikacji zbiorowisk roślinnych gatunek charakterystyczny dla Ass. "Erysimo-Melilotetum".

</doc>
<doc id="823131" url="https://pl.wikipedia.org/wiki?curid=823131" title="Bridgette Wilson">
Bridgette Wilson

Bridgette Leann Wilson (ur. 25 września 1973 w Gold Beach) – amerykańska aktorka.
Jest żoną amerykańskiego tenisisty Pete’a Samprasa.

</doc>
<doc id="823133" url="https://pl.wikipedia.org/wiki?curid=823133" title="Podwójna spirala">
Podwójna spirala



</doc>
<doc id="823135" url="https://pl.wikipedia.org/wiki?curid=823135" title="Dębik">
Dębik

Dębik ("Dryas" L.) – rodzaj roślin z rodziny różowatych. Należy do niego 11 gatunków, według niektórych ujęć – 15. Rośliny te występują w arktycznych i alpejskich rejonach półkuli północnej. Mają znaczny udział pod względem pokrycia i biomasy w zbiorowiskach roślinnych tundry. W florze Polski występuje tylko jeden gatunek – dębik ośmiopłatkowy.
Systematyka.
Rodzaj należący do podrodziny "Dryadoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Rosanae" Takht., rząd różowce ("Rosales" Perleb), podrząd "Rosineae" Erchb., rodzina różowate ("Rosaceae" Juss.), podrodzina "Dryadoideae" (Lam. &amp; DC.) Sweet, plemię "Dryadeae" Lam. &amp; DC., podplemię "Dryadinae" Torr. &amp; A. Gray, rodzaj dębik ("Dryas" L.).

</doc>
<doc id="823141" url="https://pl.wikipedia.org/wiki?curid=823141" title="Droga N4">
Droga N4



</doc>
<doc id="823142" url="https://pl.wikipedia.org/wiki?curid=823142" title="Rezerwat przyrody Krutynia Górna">
Rezerwat przyrody Krutynia Górna

Rezerwat przyrody Krutynia Górna (do 2019 roku Krutynia) – leśny rezerwat przyrody utworzony w 1983 r. dla ochrony Jeziora Krutyńskiego z zespołem roślinności wodnej wraz z górnym odcinkiem Krutyni oraz przyległymi lasami liściastymi i mieszanymi. Znajduje się na terenie gminy Piecki, w powiecie mrągowskim, w województwie warmińsko-mazurskim. Zajmuje powierzchnię 271,01 ha (akt powołujący podawał 273,12 ha). Obszary leśne w granicach rezerwatu leżą na gruntach będących w zarządzie Nadleśnictwa Strzałowo.
Znajduje się tu malowniczy odcinek rzeki Krutyni wijącej się pośród lasów. Rezerwat jest kresowym stanowiskiem zespołów leśnych na Pojezierzu Mazurskim. Rezerwat znajduje się na terenie Mazurskiego Parku Krajobrazowego.
Przez teren rezerwatu biegnie ścieżka przyrodnicza „Rezerwat Krutynia” o długości 2,5 km.
Na terenie rezerwatu występują.
rośliny:
ptaki:

</doc>
<doc id="823144" url="https://pl.wikipedia.org/wiki?curid=823144" title="Tar-Kiryatan">
Tar-Kiryatan



</doc>
<doc id="823145" url="https://pl.wikipedia.org/wiki?curid=823145" title="Nicholas Barker">
Nicholas Barker

Nicholas Howard Barker (ur. 25 kwietnia 1973 w Chesterfield) – brytyjski perkusista. Barker znany jest przede wszystkim z wieloletnich występów w grupach muzycznych Cradle of Filth oraz Dimmu Borgir. Ponadto współpracował on również z takimi grupami jak Testament, Borknagar, Brujeria, Leaves’ Eyes, Berwick RBL, Eyemouth RBLS, Benediction, Atrocity, Old Man’s Child, Lock Up czy nawet z tribute bandem poświęconym twórczości Death tj. Symbolic. Był także członkiem inkarnacji zespołu Gorgoroth bez jego lidera Rogera "Infernusa" Tiegsa.
Muzyk naukę gry na instrumencie rozpoczął w wieku 13 lat, jako główne inspiracje wymienia takich instrumentalistów jak Neil Peart, Gene Hoglan, Clive Burr, Nicko McBrain, Dave Lombardo oraz Pete Sandoval.

</doc>
<doc id="823151" url="https://pl.wikipedia.org/wiki?curid=823151" title="Royal College of Art">
Royal College of Art

Royal College of Art – brytyjska uczelnia artystyczna, z siedzibą w South Kensington, w Londynie, w Wielkiej Brytanii.
Historia.
Uczelnia została założona w 1837 pod nazwą Government School of Design. Po Wielkiej Wystawie w Londynie, placówkę przemianowano w 1853 na National Art Training School, a w 1896 na Royal College of Art.
Od 1967 wraz z otrzymaniem królewskiego przywileju ("Royal Charter") posiada status uniwersytetu. Oferuje kierunki na poziomie magisterskim i doktorskim z zakresu m.in. sztuk pięknych, sztuki użytkowej, projektowania, komunikacji i nauk społecznych.

</doc>
<doc id="823152" url="https://pl.wikipedia.org/wiki?curid=823152" title="Chalamera">
Chalamera

Chalamera (kat. "Xalamera") – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 11,5 km². Zgodnie z danymi INE, w 2004 roku liczba ludności wynosiła 153, a gęstość zaludnienia 13,3 osoby/km². Wysokość bezwzględna gminy równa jest 195 metrów. Współrzędne geograficzne gminy to 41°39'54"N, 0°9'43"E. Kod pocztowy do gminy to 22233.

</doc>
<doc id="823154" url="https://pl.wikipedia.org/wiki?curid=823154" title="Jezioro Czarne (Pojezierze Mrągowskie)">
Jezioro Czarne (Pojezierze Mrągowskie)

Jezioro Czarne – jezioro położone w województwie warmińsko-mazurskim, w powiecie mrągowskim, w gminie Mrągowo, na północ od Mrągowa. Linia brzegowa jest słabo rozwinięta brzegi na zachodzie są płaskie i podmokłe, pozostałe wysokie i strome. Przez jezioro przepływa rzeka Dajna, wpływając od południowej strony jeziora, wypływa na północy, gdzie nieopodal wpada do jeziora Kot. Powierzchnia jeziora wynosi 78 ha, a głębokość maksymalna 23,3 m. Długość wynosi 1,5 km, a szerokość 750 m.
Inne jeziora o nazwie Czarne: Jezioro Czarne

</doc>
<doc id="823157" url="https://pl.wikipedia.org/wiki?curid=823157" title="Karabinek MPi-K">
Karabinek MPi-K

Maschinenpistole Kalaschnikow (MPi-K) – licencyjna wersja karabinka AK produkowana w zakładach VEB Fahrzeug und Waffenfabrik "Ernst Thälmann".
Historia.
Produkcję MPi-K uruchomiono w 1958 roku w zakładach należących przed wojną do firmy Sauer. Kolby, łoża oraz chwyty pistoletowe były wykonane z drewna. Początkowe egzemplarze nie posiadały wyciora. W odróżnieniu od karabinków AK produkowanych w ZSRR, niemieckie MPi-K nie miały w kolbie gniazda na przybornik z przyrządami do czyszczenia broni – były one przenoszone oddzielnie. Poza wersją z kolbą stałą ("MPi-K"), produkowano wersję z kolbą składana – MPi-KmS ("Maschinenpistole Kalaschnikow mit Schulterstütze"). Produkcję MPi-K zakończono w 1961 roku po rozpoczęciu produkcji karabinka MPi-KM – licencyjnej wersji AKM.
Opis.
MPi-K był bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie, w którym porusza się rękojeść przeładowania. Magazynki 30 nabojowe, wymienne z AK i AKM. Kolba stała (MPi-K) lub składana (MPi-KmS). Przyrządy celownicze mechaniczne, składają się z muszki i celownika krzywiznowego (nastawy do 800 m).

</doc>
<doc id="823158" url="https://pl.wikipedia.org/wiki?curid=823158" title="Barra">
Barra



</doc>
<doc id="823160" url="https://pl.wikipedia.org/wiki?curid=823160" title="Mequinenza">
Mequinenza

Mequinenza (kat. "Mequinensa") – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 307 km². Zgodnie z danymi INE, w 2004 roku liczba ludności wynosiła 2486, a gęstość zaludnienia 8,09 osoby/km². Wysokość bezwzględna gminy równa jest 75 metrów. Współrzędne geograficzne gminy to 41°22'30"N, 0°18'10"E. Kod pocztowy do gminy to 50170.

</doc>
<doc id="823161" url="https://pl.wikipedia.org/wiki?curid=823161" title="Karol Filip Bernadotte">
Karol Filip Bernadotte

Karol Filip Bernadotte (szw. Carl Philip Edmund Bertil; ur. 13 maja 1979 w Sztokholmie) – książę Szwecji, książę Värmlandu. Jest drugim dzieckiem i jedynym synem króla Szwecji, Karola XVI Gustawa, oraz jego żony, Sylwii Sommerlath. Obecnie zajmuje czwarte miejsce w linii sukcesji do szwedzkiego tronu.
W 2015 ożenił się ze szwedzką modelką, Zofią Hellqvist. Mają razem trzech synów – Aleksandra (ur. 2016), Gabriela (ur. 2017) i Juliana (ur. 2021), którzy zajmują kolejno piąte, szóste i siódme miejsce w linii sukcesji do szwedzkiego tronu.
Życiorys.
Narodziny i chrzest.
Urodził się 13 maja 1979 roku w Pałacu Królewskim w Sztokholmie jako drugie dziecko króla Szwecji, Karola XVI Gustawa, oraz jego żony, Sylwii Sommerlath. Przyszedł na świat kilka tygodni przed planowanym terminem porodu. Jego ojciec przebywał wówczas na Mainau, aby świętować urodziny kuzyna swojego ojca, Lennarta. Otrzymawszy wiadomość o narodzinach syna, prędko powrócił do Szwecji.
Nowo narodzony następca szwedzkiego tronu otrzymał imiona Karol Filip Edmund Bertil (szw. Carl Philip Edmund Bertil). Imię Karol jest tradycyjnym imieniem występującym w szwedzkiej rodziny królewskiej, nosili je między innymi jego ojciec, Karol XVI Gustaw, a także pierwszy przedstawiciel dynastii Bernadotte na tronie Szwecji, Karol XIV Jan. Trzecie imię, Edmund, otrzymał na cześć swojego dziadka – Gustawa Adolfa, który tragicznie zginął w katastrofie lotniczej, a w kręgu rodzinnym znany był pod swoim ostatnim imieniem – Edmund. Ostatnie imię, Bertil, otrzymał natomiast po stryju ojca, a zarazem swoim ojcu chrzestnym, Bertilu.
Został ochrzczony w wierze luterańskiej 31 sierpnia 1979 roku w kaplicy Pałacu Królewskiego w Sztokholmie. Jego rodzicami chrzestnymi zostali: Leopold Bawarski (książę Bawarii), a także kuzynka ojca, Małgorzata II (królowa Danii), siostra ojca, Brygida Bernadotte (księżniczka Szwecji), oraz stryj ojca, Bertil Bernadotte (książę Hallandu), po którym otrzymał swoje ostatnie imię. Karol Filip wystąpił w tradycyjnym stroju, w którym jako pierwszy w 1906 roku został ochrzczony jego dziadek, Gustaw Adolf Bernadotte. Oprócz tego, zgodnie z tradycją zapoczątkowaną podczas chrztu jego starszej siostry, został ochrzczony wodą pochodzącą z drugiej co do wielkości wyspy szwedzkiej – Olandii.
Karol Filip dwie siostry – Wiktorię (ur. 14 lipca 1977) i Magdalenę (ur. 10 czerwca 1982).
Młodość.
Urodził się jako następca tronu, ale po zmianie ustawy sukcesyjnej, wprowadzającej zasadę primogenitury niezależnie od płci, po 8 miesiącach, 1 stycznia 1980 roku stracił ten tytuł na rzecz starszej siostry – Wiktorii. Stało się to wbrew wielowiekowej tradycji (wywodzącej się z zasad prawa salickiego) i zastrzeżeniom jego ojca, który protestował przeciw ustawie o działaniu retroaktywnym.
Uczęszczał do przedszkola Västerled, następnie do szkół: Smedslättsskolan, Ålstensskolan i Enskilda Gymnasiet. Podobnie jak ojciec i starsza siostra, u Karola Filipa została stwierdzona dysleksja. W 1994 roku został konfirmowany w kościele Vadstena. Tego samego roku przeniósł się do Stanów Zjednoczonych, aby uczyć się w Kent School, prywatnej szkole w Connecticut, gdzie spędził dwa lata. Następnie zaczął uczęszczać do liceum Lundbergs, które znajdowało się w Värmland (prowincji, której jest księciem). Ponadto był harcerzem, odbył służbę wojskową i ukończył kurs na oficera marynarki.
W 2005 roku przedstawił pierwszą wystawę swoich fotografii. Kilka tygodni później ukończył Forsbergs School for Graphic Design. Książę postanowił dalej rozwijać się w zakresie fotografii i już w następnym roku przeniósł się do stolicy Stanów Zjednoczonych – Waszyngtonu, gdzie pracował w siedzibie National Geographic. Tam poznał Matthiasa Kluma, fotografa, z którym zwiedził wiele miejsc na świecie, rozwijając swoje umiejętności fotograficzne.
Życie prywatne.
Małżeństwo.
W 2010 roku poznał szwedzką modelkę i uczestniczkę Paradise Hotel, Zofię Hellqvist. Para zakochała się w sobie, ale – ze względu na przeszłość kobiety – spotkała się z nieprzychylnością mediów. Dziennikarze donosili nawet o tym, że siostry księcia nie zaakceptowały modelki u boku swojego brata i nie wspierają ich relacji. Ostatecznie pogłoski te zostały zdementowane. 27 czerwca 2014 roku zostały ogłoszone zaręczyny pary. 13 czerwca 2015 w kaplicy królewskiej w Pałacu Królewskim w Sztokholmie odbyła się ceremonia zaślubin. Drużbą księcia był jego przyjaciel, Jan-Åke Hansson. Suknię panny młodej zaprojektowała Ida Sjöstedt.
Potomstwo.
15 października 2015 roku ogłoszono, że para książęca spodziewa się swojego pierwszego dziecka. 19 kwietnia 2016 roku urodził się pierwszy syn księcia Karola Filipa, który otrzymał imiona Aleksander Eryk Hubert Bertil (szw. Alexander Erik Hubertus Bertil) oraz tytuł księcia Sudermanii.
23 marca 2017 roku ogłoszono, że żona księcia, Zofia Hellqvist, jest w kolejnej ciąży. 31 sierpnia 2017 roku urodziła drugiego chłopca, który otrzymał imiona Gabriel Karol Walter (szw. Gabriel Carl Walther) i tytuł księcia Dalarny.
11 grudnia 2020 roku ogłoszono, że para książęca spodziewa się swojego trzeciego dziecka. 26 marca 2021 roku urodził się trzeci chłopiec, który otrzymał imiona Julian Herbert Folke (szw. Julian Herbert Folke) oraz tytuł księcia Hallandu.
Ojciec chrzestny.
Jest ojcem chrzestnym księżniczki Stelli (ur. 2012), córki księżniczki Wiktorii i jej męża, Daniela Westlinga, a także księcia Mikołaja (ur. 2015), syna księżniczki Magdaleny i jej męża, Christophera O'Neilla.
Tytulatura.
13 maja 1979 – 31 grudnia 1979: "Jego Królewska Wysokość" książę koronny Szwecji, książę Värmlandu
Od 1 stycznia 1980: "Jego Królewska Wysokość" książę Karol Filip, książę Värmlandu

</doc>
<doc id="823163" url="https://pl.wikipedia.org/wiki?curid=823163" title="Ontiñena">
Ontiñena

Ontiñena (kat. "Ontinyena") – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 136,92 km². Zgodnie z danymi INE, w 2005 roku liczba ludności wynosiła 621, a gęstość zaludnienia 4,53 osoby/km². Wysokość bezwzględna gminy równa jest 215 metrów. Współrzędne geograficzne gminy to 41°40'33"N, 0°5'16"E. Kod pocztowy do gminy to 22232.

</doc>
<doc id="823164" url="https://pl.wikipedia.org/wiki?curid=823164" title="Tony Awards">
Tony Awards



</doc>
<doc id="823166" url="https://pl.wikipedia.org/wiki?curid=823166" title="Claus Christiansen">
Claus Christiansen

Claus Odgaard Christiansen (ur. 19 października 1967 w Glostrup) – piłkarz pochodzący z Danii, grający na pozycji obrońcy.
Całą piłkarską karierę spędził w jednym klubie, Lyngby BK. W jego barwach zaliczył 295 występów w Superligaen, strzelił 4 bramki. W 1990 wygrał z nim Puchar Danii, a w 1992 mistrzostwo. Karierę zakończył w 1998 roku. Grał też w Herning Fremad.
W rodzimej reprezentacji zaliczył pięć występów. W 1992 roku sięgnął z nią po tytuł mistrza Europy.

</doc>
<doc id="823167" url="https://pl.wikipedia.org/wiki?curid=823167" title="Whoa, Nelly!">
Whoa, Nelly!

Whoa, Nelly! – debiutancki album studyjny kanadyjskiej piosenkarki Nelly Furtado, wydany 24 października 2000 przez DreamWorks Records. Producentem wydawnictwa jest Nelly Furtado, Gerald Eaton, Brian West i John Levine. Album jest nagrany w stylu pop, folk, R&amp;B i trip-hop. Był nagrywany w Toronto i Kalifornii. Zadebiutował na 24. pozycji Billboard 200 i uzyskał dość przychylne recenzje. Album promował inauguracyjny singel „I'm Like a Bird” (za który Furtado odebrała Nagrodę Grammy). Kilka tygodni przed datą wydania na rynku pojawił się singel „Party’s Just Begun (Again)”, zaadresowany wyłącznie dla dyskotek. Na albumie piosenka ta znajduje się pod krótszym tytułem „Party”. Rok wcześniej, w 1999, wydano ją na ścieżce dźwiękowej do filmu "W matni". Furtado była nominowana w kategorii „Best New Artist” (Najlepszy Nowy Artysta), jak również w „Song of the Year” (Piosenka Roku) i „Best Pop Vocal” (Najlepszy Wokal Popowy). Według Maclean’s Magazine "Whoa, Nelly!" sprzedał się w 6 milionach kopii na całym świecie. Wydawnictwo promowała trasa "Burn in the Spotlight Tour".

</doc>
<doc id="823170" url="https://pl.wikipedia.org/wiki?curid=823170" title="Hrabstwo King (Nowy Jork)">
Hrabstwo King (Nowy Jork)



</doc>
<doc id="823172" url="https://pl.wikipedia.org/wiki?curid=823172" title="Le Prieur">
Le Prieur

Le Prieur () – francuski zapalający niekierowany lotniczy pocisk rakietowy powietrze-powietrze, używany podczas I wojny światowej głównie przeciwko balonom obserwacyjnym i sterowcom.
Tło.
Balony obserwacyjne, powszechne na liniach frontu I wojny światowej były bardzo groźne dla przeciwnika: umieszczeni w nich obserwatorzy mieli wgląd na zaplecze frontu, co zapobiegało niezauważonej koncentracji sił, utrudniało manewry, dostarczanie zaopatrzenia, zwłaszcza, że obserwatorzy równocześnie korygowali ogień artylerii. Z tego względu niszczenie balonów uważano za nader istotne zadanie, ale mimo wielkości i potencjalnej łatwopalności wypełniającego je wodoru, były one bardzo trudnym celem. Nawet trafienie karabinowym pociskiem zapalającym nie gwarantowało zapłonu wodoru – potrzebne było poważne uszkodzenie powłoki ciągłym ogniem karabinów maszynowych, by doprowadzić do wymieszania się gazu z powietrzem i wybuchu. Stanowiska balonów były otoczone pozycjami obrony przeciwlotniczej, przez co powtarzanie ataków było bardzo ryzykowne.
By dać samolotom większą szansę zniszczenia balonu, francuski porucznik Yves Le Prieur zaproponował użycie prostego pocisku rakietowego, co początkowo nie spotkało się z entuzjazmem władz wojskowych. Zezwolono mu jednak na eksperymenty, po których przeprowadzeniu, w jego pociski została uzbrojona niewielka eskadra. Stworzył w ten sposób pierwszy rakietowy pocisk powietrze-powietrze.
Konstrukcja.
Pociski rakietowe Le Prieur miały postać rurki wypełnionej paliwem stałym (około 200 gramów czarnego prochu); głowica zakończona była metalowym grotem do przebijania powłok balonów. Działanie niszczące polegało na rozdarciu powłoki balonu (co było możliwe przy strzale z dystansu około 200 metrów) i zapłonie wodoru przez wciąż działający silnik rakiety. Pocisk był długi na około 45 centymetrów i stabilizowany prętem o długości około 1 metra.
Wyrzutnie miały postać niewielkich rurek, średnicy około 2,5 centymetra, montowanych (najczęściej po cztery) na rozpórkach skrzydeł samolotów dwupłatowych, które odpowiednio zabezpieczano folią metalową i azbestową tekturą (folią zabezpieczano też narażone na ogień wylotowy powierzchnie skrzydeł). Do rurek wsuwano pręty stabilizujące rakiet. Odpalanie następowało elektrycznie po naciśnięciu włącznika w kabinie pilota. Zasięg skuteczny nie przekraczał 120 metrów, powyżej tej odległości trajektoria pocisku była nazbyt zakrzywiona, by umożliwić celowanie.
Użycie bojowe.
Pierwsze użycie tej broni zanotowano podczas bitwy pod Verdun 22 maja 1916 roku. Przygotowując natarcie na fort Douaumont, Francuzi uznali za konieczne zlikwidowanie niemieckich posterunków obserwacyjnych. Atak całej eskadry na osiem balonów zakończył się znacznym sukcesem – zniszczono sześć, kosztem jednego samolotu, zmuszonego do lądowania po wrogiej stronie frontu (nieodpalone pociski wpadły w ręce niemieckie).
Broń nie była zbyt popularna wśród pilotów ze względu na trudność użycia: piloci ćwiczyli strome nurkowanie na cel wyznaczony na ziemi, podrywając maszyny na kilkudziesięciometrowej wysokości i odpalając pociski. Właściwy atak był jeszcze bardziej ryzykowny, ze względu na słabą manewrowość obciążonego samolotu, możliwość zderzenia z balonem, jego linami lub trafienia przez artylerię przeciwlotniczą na małej wysokości. Niemniej bywały skuteczne: 25 czerwca 1916 roku Royal Flying Corps w równoczesnym ataku na 23 balony zniszczył 15, z czego cztery pociskami. Nietypowa akcja miała miejsce w dniu 25 września 1916 roku. Balony, które miało zaatakować dwóch pilotów 60 Squadron RAF, Albert Ball i A. Walker, były na ziemi, więc Brytyjczycy użyli swych pocisków przeciw niemieckim samolotom. Pociski Balla nie trafiły dwumiejscowego Rolanda i pilot musiał dokończyć ataku używając standardowego uzbrojenia; rakiety Walkera zniszczyły natomiast obserwacyjną maszynę LVG.
Pociski poważnie ograniczały manewrowość samolotu i były dość ciężkie, więc wobec ich niezbyt wielkiej skuteczności, piloci broniący Londynu przed zeppelinami uważali je za przeszkodę. Najważniejsze było dla nich osiągnięcie dużej wysokości, na której operowały niemieckie sterowce – w tym celu starali się odciążać samoloty, zostawiając na ziemi zalecane przez dowództwo pociski, bomby zapalające i tym podobne. Wulstan Tempest wspominał, że po zestrzeleniu sterowca 1 października 1916 roku miał kłopoty, bo przyznał w raporcie, że nie użył pocisków Le Prieur, a jedynie km-u Lewisa z amunicją zapalającą. Łącznie w czasie wojny pociskami Le Prieur zniszczono około 50 niemieckich balonów, ale nigdy nie zanotowano zestrzelenia żadnego sterowca.
Od 1917 roku pociski były wycofywane i zastępowane przez trasery i fosforowe pociski zapalające Buckingham. Te ostatnie miały płaską powierzchnię czołową, powodującą większe rozdarcie tkaniny. Inną amunicją, którą wprowadzono do użycia przeciw sterowcom, były wypełnione nitrogliceryną zapalające pociski Pomeroya.
Pociski Le Prieur były przenoszone przez myśliwce Nieuporta (między innymi 16 i 17), Sopwithy Pup i Camel, czasem też inne, jak SPAD S.VII i XIII.

</doc>
<doc id="823175" url="https://pl.wikipedia.org/wiki?curid=823175" title="Hrabstwo Nowy Jork">
Hrabstwo Nowy Jork



</doc>
<doc id="823176" url="https://pl.wikipedia.org/wiki?curid=823176" title="Osso de Cinca">
Osso de Cinca

Osso de Cinca (arag. "Osso d'a Zinca") – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 26,97 km². Zgodnie z danymi INE, w 2004 roku liczba ludności wynosiła 746, a gęstość zaludnienia 27,66 osoby/km². Wysokość bezwzględna gminy równa jest 182 metry. Współrzędne geograficzne gminy to 41°39'54"N, 0°11'27"E. Kod pocztowy do gminy to 22532.

</doc>
<doc id="823177" url="https://pl.wikipedia.org/wiki?curid=823177" title="Rondo Zesłańców Syberyjskich w Warszawie">
Rondo Zesłańców Syberyjskich w Warszawie

Rondo Zesłańców Syberyjskich – skrzyżowanie w zachodniej części Warszawy, w dzielnicy Ochota.
Położone jest na styku ulic:
Opis.
Skrzyżowanie pierwotnie wybudowano jako jednopoziomowe rondo, jednak ze względu na gwałtowny wzrost ruchu samochodowego, zostało ono przebudowane w 2003 roku. Po przebudowie rondo stało się trzypoziomowym węzłem drogowym:
Pod częścią skrzyżowania znajdują się przejścia podziemne dla pieszych i rowerzystów (pod północną jezdnią Al. Jerozolimskich).
Obecnie, wbrew swojej nazwie, rondo Zesłańców Syberyjskich nie jest skrzyżowaniem o ruchu okrężnym (w rozumieniu prawa o ruchu drogowym), zwanym potocznie rondem.
Nazwa upamiętnia Polaków zesłanych na Syberię w XIX i XX wieku. 

</doc>
<doc id="823179" url="https://pl.wikipedia.org/wiki?curid=823179" title="Liliuokalani">
Liliuokalani



</doc>
<doc id="823180" url="https://pl.wikipedia.org/wiki?curid=823180" title="Rondo Zesłańców Syberyjskich">
Rondo Zesłańców Syberyjskich



</doc>
<doc id="823181" url="https://pl.wikipedia.org/wiki?curid=823181" title="Królowa Lili'uokalani">
Królowa Lili'uokalani



</doc>
<doc id="823182" url="https://pl.wikipedia.org/wiki?curid=823182" title="Królowa Liliuokalani">
Królowa Liliuokalani



</doc>
<doc id="823185" url="https://pl.wikipedia.org/wiki?curid=823185" title="Torrente de Cinca">
Torrente de Cinca

Torrente de Cinca (arag. "Torrén d'a Zinca") – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 56,77 km². Zgodnie z danymi INE, w 2004 roku liczba ludności wynosiła 1002, a gęstość zaludnienia 17,65 osoby/km². Wysokość bezwzględna gminy równa jest 109 metrów. Współrzędne geograficzne gminy to 41°28'22"N, 0°20'6"E. Kod pocztowy do gminy to 22590.

</doc>
<doc id="823193" url="https://pl.wikipedia.org/wiki?curid=823193" title="Bagüeste">
Bagüeste

Bagüeste – opuszczona miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2004 roku miejscowości nie zamieszkiwała żadna osoba. Wysokość bezwzględna miejscowości jest równa 1 207 metrów. Kod pocztowy do miejscowości to 22330.

</doc>
<doc id="823195" url="https://pl.wikipedia.org/wiki?curid=823195" title="Javierre de Olsón">
Javierre de Olsón

Javierre de Olsón (arag. "Chabierre d'o Elsón") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 13 osób. Wysokość bezwzględna miejscowości jest równa 582 metry. Kod pocztowy do miejscowości to 22330.

</doc>
<doc id="823200" url="https://pl.wikipedia.org/wiki?curid=823200" title="Gerbe">
Gerbe

Gerbe (arag. "Cherbe", "Ixeribe") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwały 22 osoby. Wysokość bezwzględna miejscowości jest równa 686 metrów. Kod pocztowy do miejscowości to 22330.

</doc>
<doc id="823204" url="https://pl.wikipedia.org/wiki?curid=823204" title="Sala Pod Planetami na Wawelu">
Sala Pod Planetami na Wawelu

Sala Pod Planetami – jedna z sal Zamku Królewskiego na Wawelu, wchodząca obecnie w skład ekspozycji "Reprezentacyjne Komnaty Królewskie na Wawelu".
Nazwa sali pochodzi od fryzu autorstwa Leonarda Pękalskiego z 1929, przedstawiającego personifikacje planet. Tematyka fryzu nawiązuje do wcześniejszych, niezachowanych malowideł z XVI wieku. W sali znajduje się renesansowe wyposażenie, m.in. arras "Bóg błogosławi rodzinie Noego" z XVI wieku, obrazy włoskie (m.in. "Jowisz, Merkury i Cnota" Dossa Dossiego z 1524), meble i wazy majolikowe.

</doc>
<doc id="823205" url="https://pl.wikipedia.org/wiki?curid=823205" title="Aínsa">
Aínsa

Aínsa (arag. "L’Aínsa") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 1295 osób. Wysokość bezwzględna miejscowości jest równa 589 metrów. Kod pocztowy do miejscowości to 22330.

</doc>
<doc id="823206" url="https://pl.wikipedia.org/wiki?curid=823206" title="Banastón">
Banastón

Banastón – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwały 93 osoby. Wysokość bezwzględna miejscowości jest równa 596 metrów. Kod pocztowy do miejscowości to 22330.

</doc>
<doc id="823207" url="https://pl.wikipedia.org/wiki?curid=823207" title="16 Horsepower">
16 Horsepower

16 Horsepower – amerykański zespół muzyczny grający muzykę alternatywną założony w 1992 roku w Los Angeles. Teksty do tworzonych przez zespół utworów często miały wyraźnie chrześcijańską wymowę. W skład grupy wchodzili: David Eugene Edwards, Jean-Yves Tola i Pascal Humbert. Po wydaniu siedmiu albumów grupa rozpadła się w 2005 roku, podając "duchowe i polityczne różnice" między członkami zespołu za przyczynę.
Skład.
Inni członkowie (odeszli z zespołu przed 2005 rokiem):

</doc>
<doc id="823209" url="https://pl.wikipedia.org/wiki?curid=823209" title="Camporrotuno">
Camporrotuno

Camporrotuno – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 26 osób. Wysokość bezwzględna miejscowości jest równa 579 metrów. Kod pocztowy do miejscowości to 22330.

</doc>
<doc id="823210" url="https://pl.wikipedia.org/wiki?curid=823210" title="Castejón de Sobrarbe">
Castejón de Sobrarbe

Castejón de Sobrarbe (arag. "Castillón de Sobrarbe") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwały 4 osoby. Leży ona na wysokości bezwzględnej 884 m. Kod pocztowy do miejscowości to 22330.

</doc>
<doc id="823213" url="https://pl.wikipedia.org/wiki?curid=823213" title="Las Bellostas">
Las Bellostas

Las Bellostas (arag. "As Bellostas") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 10 osób. Wysokość bezwzględna miejscowości jest równa 1 110 metrów. Kod pocztowy do miejscowości to 22330.

</doc>
<doc id="823214" url="https://pl.wikipedia.org/wiki?curid=823214" title="Usana">
Usana

Usana – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 17 osób. Wysokość bezwzględna miejscowości jest równa 598 metrów. Kod pocztowy do miejscowości to 22330.

</doc>
<doc id="823215" url="https://pl.wikipedia.org/wiki?curid=823215" title="Paulés de Sarsa">
Paulés de Sarsa

Paulés de Sarsa, także: Paúls de Sarsa – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 30 osób. Wysokość bezwzględna miejscowości jest równa 861 metrów.

</doc>
<doc id="823220" url="https://pl.wikipedia.org/wiki?curid=823220" title="Solitude Aeturnus">
Solitude Aeturnus

Solitude Aeturnus - amerykańska grupa muzyczna wykonująca doom metal, powstała w 1987 roku. Zespół do 1989 roku występował pod nazwą "Solitude".
Obok Candlemass i Saint Vitus jeden z filarów tradycyjnego doom metalu.
12 lutego 2007 roku podczas koncertu, który odbył się w Warszawie w klubie Stodoła zostało zarejestrowane ostatnie DVD zespołu 'Hour of Despair'
Muzycy.
Opracowano na podstawie materiału źródłowego.
Dyskografia.
Opracowano na podstawie materiału źródłowego.

</doc>
<doc id="823221" url="https://pl.wikipedia.org/wiki?curid=823221" title="Sarratillo">
Sarratillo

Sarratillo (arag. "Sarratiello") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 5 osób. Wysokość bezwzględna miejscowości jest równa 970 metrów.

</doc>
<doc id="823223" url="https://pl.wikipedia.org/wiki?curid=823223" title="Sud Est">
Sud Est



</doc>
<doc id="823224" url="https://pl.wikipedia.org/wiki?curid=823224" title="Frontiñán">
Frontiñán

Frontiñán – opuszczona miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowości nie zamieszkiwała żadna osoba. Wysokość bezwzględna miejscowości jest równa 780 metrów. Kod pocztowy do miejscowości to 22330.

</doc>
<doc id="823226" url="https://pl.wikipedia.org/wiki?curid=823226" title="Plampalacios">
Plampalacios

Plampalacios (arag. "Plan de Palazios") – opuszczona miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowości nie zamieszkiwała żadna osoba. Wysokość bezwzględna miejscowości jest równa 579 metrów. Kod pocztowy do miejscowości to 22330.

</doc>
<doc id="823227" url="https://pl.wikipedia.org/wiki?curid=823227" title="Czynność ubezpieczeniowa">
Czynność ubezpieczeniowa

Czynności ubezpieczeniowe – jedna z szeregu operacji związanych z prowadzeniem działalności przez zakłady ubezpieczeń. Czynności ubezpieczeniowe można podzielić na:
Czynności wskazane w obu punktach tworzą zespół czynności ubezpieczeniowych "sensu largo".
Zakres czynności.
Zakres czynności w ujęciu wąskim definiuje ustawa z dnia 11 września 2015 r. o działalności ubezpieczeniowej i reasekuracyjnej w art. 4. Najważniejsze z nich to:
W zakresie czynności pozostałych występują m.in.:

</doc>
<doc id="823228" url="https://pl.wikipedia.org/wiki?curid=823228" title="Krążownik wielki">
Krążownik wielki



</doc>
<doc id="823229" url="https://pl.wikipedia.org/wiki?curid=823229" title="Sanford B. Dole">
Sanford B. Dole

Sanford Ballard Dole (ur. 23 kwietnia 1844 w Honolulu, zm. 9 czerwca 1926) – polityk i prawnik hawajski, republikanin, 1894–1900 jedyny prezydent Republiki Hawajów, 1900–1903 gubernator terytorialny.
Urodził się w rodzinie białego misjonarza protestanckiego pochodzącej z Norridgewock w stanie Maine w USA. Należał do bogatej elity hawajskiej społeczności imigracyjnej. Był znanym i cenionym na wyspach adwokatem, przyjacielem króla Davida Kalākaua oraz królowej Liliʻuokalani. Przyczynił się w znacznym stopniu do kontynuowania procesu okcydentalizacji (westernizacji) hawajskiej społeczności i kultury.

</doc>
<doc id="823230" url="https://pl.wikipedia.org/wiki?curid=823230" title="Latorrecilla">
Latorrecilla

Latorrecilla (arag. "A Torriziella", "A Torruzuella") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 28 osób. Wysokość bezwzględna miejscowości jest równa 686 metrów. Kod pocztowy miejscowości to 22330.
Klimat.
Średnia temperatura wynosi 14 °C. Najcieplejszym miesiącem jest lipiec (27 °C), a najzimniejszym grudzień (3 °C). Średnia suma opadów wynosi 1081 milimetrów rocznie. Najbardziej wilgotnym miesiącem jest kwiecień (141 milimetrów opadów), a najbardziej suchym jest lipiec (54 milimetrów opadów).

</doc>
<doc id="823231" url="https://pl.wikipedia.org/wiki?curid=823231" title="Sanford Ballard Dole">
Sanford Ballard Dole



</doc>
<doc id="823232" url="https://pl.wikipedia.org/wiki?curid=823232" title="Sanford Dole">
Sanford Dole



</doc>
<doc id="823235" url="https://pl.wikipedia.org/wiki?curid=823235" title="Castellazo">
Castellazo

Castellazo (arag. "Castiellás") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 15 osób. Wysokość bezwzględna miejscowości jest równa 885 metrów. Kod pocztowy do miejscowości to 22330.

</doc>
<doc id="823237" url="https://pl.wikipedia.org/wiki?curid=823237" title="Morillo de Tou">
Morillo de Tou

Morillo de Tou (arag. "Moriello de Tou") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 6 osób. Wysokość bezwzględna miejscowości jest równa 538 metrów. Kod pocztowy do miejscowości to 22330.

</doc>
<doc id="823238" url="https://pl.wikipedia.org/wiki?curid=823238" title="El Coscollar">
El Coscollar

El Coscollar (arag. "O Coscollar") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 10 osób. Wysokość bezwzględna miejscowości jest równa 903 metry. Kod pocztowy do miejscowości to 22330.

</doc>
<doc id="823243" url="https://pl.wikipedia.org/wiki?curid=823243" title="Buil">
Buil

Buil, także: Santa María de Buil – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 26 osób. Wysokość bezwzględna miejscowości jest równa 974 metry. Kod pocztowy do miejscowości to 22330.

</doc>
<doc id="823245" url="https://pl.wikipedia.org/wiki?curid=823245" title="Arro (Aínsa-Sobrarbe)">
Arro (Aínsa-Sobrarbe)

Arro – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwały 32 osoby. Wysokość bezwzględna miejscowości jest równa 610 metrów. Kod pocztowy do miejscowości to 22330.

</doc>
<doc id="823246" url="https://pl.wikipedia.org/wiki?curid=823246" title="Afenginn">
Afenginn

Afenginn - duński zespół wykonujący muzykę folkową z elementami rocka. Ich debiutancki album, "Retrograd", spotkał się z ciepłym przyjęciem w całej Skandynawii, został również wyróżniony podczas ceremonii rozdania nagród Danish World Awards. Materiał pochodzący z płyty wykorzystany został również w filmie dokumentalnym "Elgen kommer". Począwszy od swojego debiutu, 24 maja 2002, w kopenhaskim klubie Dragens Hule, zespół, słynący z żywiołowego zachowania na scenie, dał przeszło 200 koncertów, głównie w rodzinnej Danii, ale również w Szwecji, Norwegii, Estonii, Belgii, Szwajcarii, Niemczech oraz na Wyspach Owczych. W styczniu 2007 grupa, w ramach projektu artystycznego "Copenhagen-New York", zagrała dwa koncerty w Nowym Jorku.
W 2006 roku z zespołu odszedł dotychczasowy basista, Andrzej Krejniuk. Wyboru jego następcy dokonano podczas pierwszego koncertu promującego najnowszą płytę zespołu, album "Akrobakkus".
Muzyka grana przez Afenginn, ze względu na swoją różnorodność, nie daje się scharakteryzować w kilku zdaniach. Muzycy czerpią z różnych źródeł muzycznych, w ich dorobku odnaleźć można zarówno sentymentalnie brzmiące pieśni skandynawskie, jak i, przeplatające się z nimi, żywiołowe elementy zaczerpnięte z muzyki kozaków i tatarów. Pewnym zaskoczeniem dla polskich fanów może być pochodząca z ostatniej płyty zespołu melodia "Kaszubstep", skomponowana przez basistę, Andrzeja Krejniuka. Sami muzycy twierdzą, że ich muzykę można określić mianem "bastard-ethno".

</doc>
<doc id="823249" url="https://pl.wikipedia.org/wiki?curid=823249" title="Die Happy">
Die Happy

Die Happy – niemiecki zespół wykonujący szeroko pojętą muzykę rockową.
Grupa pochodzi z Ulm w Niemczech, zespół został założony w 1993 roku przez Czeszkę Martę Jandową i Thorstena Mewesa.

</doc>
<doc id="823251" url="https://pl.wikipedia.org/wiki?curid=823251" title="Sarsa de Surta">
Sarsa de Surta

Sarsa de Surta – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwały 4 osoby. Wysokość bezwzględna miejscowości jest równa 884 metry. Kod pocztowy do miejscowości to 22330.

</doc>
<doc id="823252" url="https://pl.wikipedia.org/wiki?curid=823252" title="Olsón">
Olsón

Olsón – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 26 osób. Wysokość bezwzględna miejscowości jest równa 686 metrów. Kod pocztowy do miejscowości to 22330.

</doc>
<doc id="823255" url="https://pl.wikipedia.org/wiki?curid=823255" title="Pośrednik ubezpieczeniowy">
Pośrednik ubezpieczeniowy

Pośrednik ubezpieczeniowy – osoba, która nie będąc ubezpieczającym ani ubezpieczycielem, na mocy zlecenia udzielonego w formie czynności cywilnoprawnej toruje innym drogę do zawarcia umowy ubezpieczenia, pośredniczy w jej zawieraniu albo zawierają ją w charakterze pełnomocnika oraz może również współdziałać w jej realizacji. W wymiarze prawnym pośrednik jest przedsiębiorcą, który za wynagrodzeniem wykonuje czynności faktyczne lub prawne związane z zawieraniem lub wykonywaniem umów ubezpieczenia. 
Ustawa z dnia 15 grudnia 2017 roku o dystrybucji ubezpieczeń, regulująca uprawnienia i obowiązki pośredników ubezpieczeniowych dopuszcza wykonywanie czynności pośrednika ubezpieczeniowego wyłącznie przez:
Warunkiem rozpoczęcia wykonywania przez pośrednika działalności jest uzyskanie wpisu do rejestru prowadzonego przez Komisję Nadzoru Finansowego. Rejestr ten jest jawny i dostępny dla osób trzecich.

</doc>
<doc id="823256" url="https://pl.wikipedia.org/wiki?curid=823256" title="La Pardina">
La Pardina

La Pardina (arag. "A Pardina") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Ainsa-Sobrarbe.
Według danych INE z 2005 roku miejscowość zamieszkiwało 8 osób. Wysokość bezwzględna miejscowości jest równa 520 metrów. Kod pocztowy do miejscowości to 22330.

</doc>
<doc id="823257" url="https://pl.wikipedia.org/wiki?curid=823257" title="Mondot">
Mondot

Mondot – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwały 3 osoby. Wysokość bezwzględna miejscowości jest równa 647 metrów. Kod pocztowy do miejscowości to 22330.

</doc>
<doc id="823258" url="https://pl.wikipedia.org/wiki?curid=823258" title="La Escapa">
La Escapa

La Escapa (arag. "L'Escapa", "L'Ascapa") – opuszczona miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowości nie zamieszkiwała żadna osoba. Wysokość bezwzględna miejscowości jest równa 560 metrów. Kod pocztowy do miejscowości to 22330.

</doc>
<doc id="823261" url="https://pl.wikipedia.org/wiki?curid=823261" title="Javierre de Guaso">
Javierre de Guaso

Javierre de Guaso (arag. "Chabierre de Guaso") – opuszczona miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowości nie zamieszkiwała żadna osoba. Wysokość bezwzględna miejscowości jest równa 752 metry. Kod pocztowy do miejscowości to 22330.

</doc>
<doc id="823264" url="https://pl.wikipedia.org/wiki?curid=823264" title="Guaso">
Guaso

Guaso – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 79 osób. Wysokość bezwzględna miejscowości jest równa 780 metrów. Kod pocztowy do miejscowości to 22330.

</doc>
<doc id="823266" url="https://pl.wikipedia.org/wiki?curid=823266" title="Griébal">
Griébal

Griébal (arag. "Griebal") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 5 osób. Wysokość bezwzględna miejscowości jest równa 870 metrów. Kod pocztowy do miejscowości to 22330.

</doc>
<doc id="823267" url="https://pl.wikipedia.org/wiki?curid=823267" title="Nagroda Sacharowa">
Nagroda Sacharowa

Nagroda Sacharowa, pełna nazwa: Nagroda im. Sacharowa za wolność myśli – wyróżnienie przyznawane dla jednej lub kilku osobistości, lub też grupy osób szczególnie zasłużonych w walce na rzecz praw człowieka i wolności. Nagroda ustanowiona w grudniu 1988 przez Parlament Europejski i nazwana na cześć radzieckiego naukowca oraz działacza politycznego Andrieja Sacharowa. 
Nagroda Sacharowa przyznawana jest zwykle w październiku. Nominacji może udzielić grupa polityczna lub przynajmniej 40 posłów Parlamentu Europejskiego. Komisja do Spraw Zagranicznych i Komisja Rozwoju poprzez głosowanie wybierają trzech finalistów z listy nominowanych, następnie Konferencja Przewodniczących PE wybiera laureata. 
Podczas pierwszej edycji nagroda została przyznana Nelsonowi Mandeli i Anatolijowi Marczenko ex aequo. W 1990 nagrodę przyznano Aung San Suu Kyi, która nie mogła jej odebrać aż do 2013 roku, ponieważ przebywała w więzieniu w Birmie. W 2020 postanowiono odebrać jej to wyróżnienie m.in. „za wspieranie masakry ludności muzułmańskiej Rohindżów w Mijanmie”. Nagrodę przyznaje się również organizacjom. Pierwszą z nich, która została uhonorowana była argentyńska Matki z Plaza de Mayo w 1992. Pięciu laureatów otrzymało później Pokojową Nagrodę Nobla – kolejno: Nelson Mandela, Aung San Suu Kyi, Malala Yousafzai, Denis Mukwege i Nadia Murad.

</doc>
<doc id="823268" url="https://pl.wikipedia.org/wiki?curid=823268" title="Ubezpieczenie majątkowe">
Ubezpieczenie majątkowe

Ubezpieczenia majątkowe – wyodrębniony w systemie prawnym dział ubezpieczeń gospodarczych, które mogą dotyczyć wyłącznie:
Odseparowany od ubezpieczeń osobowych dział regulowany jest przepisami Kodeksu cywilnego od art. 821 do art. 828.
Do ubezpieczeń majątkowych należą tak zwane ubezpieczenia komunikacyjne.

</doc>
<doc id="823269" url="https://pl.wikipedia.org/wiki?curid=823269" title="Arcusa">
Arcusa

Arcusa (arag. "L’Arcusa") – miejscowość w Hiszpanii, w Aragonii, w prowincji Huesca, w comarce Sobrarbe, w gminie Aínsa-Sobrarbe.
Według danych INE z 2005 roku miejscowość zamieszkiwało 35 osób. Wysokość bezwzględna miejscowości jest równa 869 metrów. Kod pocztowy do miejscowości to 22330.

</doc>
<doc id="823274" url="https://pl.wikipedia.org/wiki?curid=823274" title="Barra (Gambia)">
Barra (Gambia)

Barra, dawniej: Barrinding – miasto w zachodniej Gambii w dywizji North Bank, około 5,4 tys. mieszkańców (stan z roku 2006). Barra ma regularne połączenie promowe przez rzekę Gambia ze stolicą kraju Bandżulem. Jest to najbardziej uczęszczane połączenie promowe kraju - przez Barra biegnie najkrótsza droga łącząca Bandżul z Dakarem w Senegalu. Rozpoczyna się tu też jedna z ważniejszych tras komunikacyjnych Gambii - North Bank Road.
Na przylądku Barra Point w pobliżu miasta Barra znajduje się historyczny fort, wpisany na listę światowego dziedzictwa UNESCO.

</doc>
<doc id="823275" url="https://pl.wikipedia.org/wiki?curid=823275" title="Barrinding">
Barrinding



</doc>
<doc id="823276" url="https://pl.wikipedia.org/wiki?curid=823276" title="Kot (czasopismo)">
Kot (czasopismo)

KOT - miesięcznik dla miłośników kotów pod redakcją znanego felinologa Wojciecha Alberta Kurkowskiego. Ukazywał się od maja 2005 roku do stycznia 2010 roku. 
Historia.
Pierwsze cztery numery były dwumiesięcznikami. W miesięczniku można było znaleźć informacje o rasach kotów, obszerny dział poświęcony kotom domowym, schroniskom i pomocy kotom bezdomnym, jak również opracowania naukowe poświęcone weterynarii, genetyce, felinoterapii oraz inne informacje felinologiczne i artykuły poświęcone życiu dzikich kotów. Z miesięcznikiem KOT współpracowało wielu znanych dziennikarzy i fotografów z różnych krajów świata. W latach 2005–2010 pismo było organizatorem corocznych obchodów "Światowy Dzień Kota", a jej inicjatorem był redaktor naczelny pisma Wojciech Albert Kurkowski. Podczas Gali ŚDK miesięcznik KOT przyznawał tytuły "Kociarz Roku" dla zwycięzców plebiscytu czytelników. W kategorii "Człowiek" tytuły Kociarza Roku otrzymali: 
Główne działy:

</doc>
<doc id="823278" url="https://pl.wikipedia.org/wiki?curid=823278" title="Steve Coppell">
Steve Coppell

Stephen „Steve” James Coppell (ur. 9 lipca 1955 w Liverpoolu) – angielski piłkarz grający na pozycji prawego pomocnika, a po zakończeniu kariery trener. Jako zawodnik występował w Tranmere Rovers i Manchesterze United.
W sezonie 1999-2000 prowadził Crystal Palace. W latach 2003-2009 był szkoleniowcem Reading.

</doc>
<doc id="823284" url="https://pl.wikipedia.org/wiki?curid=823284" title="Bova">
Bova

Osoby noszące nazwisko Bova:

</doc>
<doc id="823286" url="https://pl.wikipedia.org/wiki?curid=823286" title="Jan Kanty Gregorowicz">
Jan Kanty Gregorowicz

Jan Kanty Gregorowicz, pseudonim Janek z Bielca (ur. 17 października 1818 w Warszawie, zm. 16 września 1890 tamże) – polski dziennikarz i pisarz, szczególnie zainteresowany tematyką wiejską.
Życiorys.
Syn kupca Jana Hrehorowicza Sołowiewa i Marii z Trzebieńskich, uczeń szkół pijarskich w Warszawie. Zajmował się w młodości gospodarstwem wiejskim, a w 1849 r. osiadł stale w Warszawie i poświęcił się wyłącznie pracom literackim. Pierwsze pisma drukował w "Bibljotece Warszawskiej". Rozprawa ogłoszona w „Rocznikach gospodarstwa krajowego” w 1850, pt. "Uwagi nad środkami podniesienia w kraju naszym gospodarstwa wiejskiego" zwróciła nań powszechną uwagę. Od 1851 do 1859 był redaktorem „Gazety Rolniczej, Przemysłowej i Handlowej” przy „Gazecie Codziennej”, następnie wraz z F.H. Lewestamem wydawał i redagował pismo humorystyczne „Wolne Żarty” (1858–1859) i przez rok „Gazetę Codzienną”, a w 1860 – „Kmiotka”. W 1860 nabywszy na własność „Magazyn Mód” zmienił jego tytuł na „Tygodnik Mód i Powieści” (1862) i wydawał go pod własnym kierunkiem do 1889; Gregorowicz firmował je własnym nazwiskiem, jednak pismo faktycznie prowadziła Joanna Belejowska. Redagował prócz tego „Przyjaciela Dzieci” (od 1867) i od 1872 lub 1873 "tygodnik dla ludu miejskiego i wiejskiego" „Zorza”. Oddzielnie wydał przeznaczone dla ludu (niektóre także dla dzieci) publikacje: "Obrazki wiejskie" (4 t., Warszawa 1852); "Zarysy wiejskie" (2 t., 1854); "Tomek beznogi i Proszaki" (3 tomy, Warszawa, 1854); "Dwie sceny z pożycia wiejskiego" (2 t., Warszawa, 1854); "Dobry ekonom" (2 t., Warszawa, 1858); "Tomek Sandomierzak" (2 t., Warszawa, 1858); "Elementarz dla chłopców wiejskich" (Warszawa, 1859; drugie wydanie Wilno, 1861); "Gawędy księdza proboszcza pod lipami" (1858–1860). Z powodzeniem wystawiana była jego komedyjka – „obrazek wiejski ze śpiewami” – "Janek spod Ojcowa" (muzykę napisał:Oskar Kolberg).
Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii.
Gregorowicz był przeciwnikiem pańszczyzny, działał na rzecz podniesienia oświaty wśród ludu wiejskiego i poprawy jego bytu. Sprzeciwiał się jednak posunięciom radykalnym i działaniom rewolucyjnym. Był aktywnym członkiem Sekcji Czytelń Bezpłatnych Towarzystwa Dobroczynności w 70. XIX w., czym zasłużył się m.in. dla czytelnictwa wśród rzemieślników.
Został pochowany na Cmentarzu Powązkowskim (R-II-26).

</doc>
<doc id="823296" url="https://pl.wikipedia.org/wiki?curid=823296" title="Ludolf (książę Saksonii)">
Ludolf (książę Saksonii)

Ludolf (ur. ok. 806, zm. 864 lub 866) – hrabia Saksonii od ok. 840 i książę Saksonii Wschodniej ("dux orientalis Saxonum") od ok. 850, założyciel dynastii Ludolfingów.
Prawdopodobnie już, nieznani z imienia, dziad i ojciec Ludolfa pełnili urząd margrabiów gandersheimskich. Żoną była Oda, córka frankońskiego princepsa Billunga i Aedy. Ludolf z żoną byli fundatorami żeńskiego klasztoru w Gandersheim. W związku z tą fundacją odbyli oni w latach 845-846 podróż do Rzymu, gdzie u papieża Sergiusza II wystarali się o dyspensę dla swojej córki Hathemody, ze względu na jej niepełnoletniość, aby mogła zostać przeoryszą w tym klasztorze. Dodatkowo Ludolf z żoną otrzymali z rąk papieża relikwie Atanazego i Innocentego I — dwóch świętych papieży. Kwestia, jaką rzeczywistą władzę i nad jakim obszarem miał Ludolf w Saksonii, pozostaje otwarta.
Ludolf i Oda mieli 11 lub 12 dzieci:

</doc>
<doc id="823297" url="https://pl.wikipedia.org/wiki?curid=823297" title="Czesław Kwieciński">
Czesław Kwieciński

Czesław Kwieciński (ur. 16 listopada 1942 w Romaszkinie, ob. Litwa) – polski zapaśnik walczący w stylu klasycznym. Pięciokrotny olimpijczyk, dwukrotny brązowy medalista olimpijski, trzykrotny medalista mistrzostw świata.
Życiorys.
Urodził się w wiosce nieopodal Kowna na dzisiejszej Litwie. W 1948 jego rodzina została wywieziona na Syberię, do Polski zostali repatriowani w 1958. Zamieszkali w Piotrkowie Trybunalskim, gdzie Kwieciński rozpoczął treningi. Był zawodnikiem piotrkowskich klubów Start i Piotrcovia. W 1963 został zawodnikiem Siły Mysłowice, w barwach tego klubu startował przez niemal 20 lat.
Jego naturalną wagą była półciężka. Na igrzyskach debiutował w Tokio w 1964. Medale zdobywał w Monachium i w Montrealu. Ponadto brał udział w IO 68 i IO 80. Zdobyty przez niego w 1972 krążek był pierwszym medalem olimpijskim polskich klasyków. Trzykrotnie zdobywał medale MŚ (srebro 1970 i 1973, brąz 1965), dziesięć razy był mistrzem Polski.
W 1972 został odznaczony Złotym Krzyżem Zasługi.
Mieszka w Gliwicach. Po zakończeniu kariery prowadził firmę transportową. Jego żona Ewa Gryziecka była znaną oszczepniczką, rekordzistką świata i olimpijką.
W 2008 został Honorowym Obywatelem Mysłowic.

</doc>
<doc id="823298" url="https://pl.wikipedia.org/wiki?curid=823298" title="I liga urugwajska w piłce nożnej (1992)">
I liga urugwajska w piłce nożnej (1992)

Mistrzostwa Urugwaju w roku 1992 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Dwa najlepsze kluby w tym turnieju uzyskały prawo gry w Copa Libertadores 1993, a trzeci i czwarty zespół – w Copa CONMEBOL 1993.
Primera División.
Końcowa tabela sezonu 1992.
Bezpośrednio do drugiej ligi spadł klub Rentistas Montevideo, a na jego miejsce awansował mistrz drugiej ligi Rampla Juniors. Natomiast Central Español Montevideo stoczył mecz barażowy o utrzymanie się w lidze z Huracán Buceo Montevideo.
Baraż o utrzymanie się w pierwszej lidze
Central Español Montevideo spadł do drugiej ligi, a na jego miejsce awansował zwycięzca rozegranego barażu Huracán Buceo Montevideo.

</doc>
<doc id="823300" url="https://pl.wikipedia.org/wiki?curid=823300" title="Stojan Zaimow">
Stojan Zaimow

Stojan Zaimow (bułg. "Стоян Заимов"; ur. 12 sierpnia 1853 w Czirpanie, zm. 9 września 1932 w Plewenie) – bułgarski działacz niepodległościowy i społeczny, pisarz. Uczestnik powstania kwietniowego z 1876 roku.
Podstawowe wykształcenie zdobył w szkole w Starej Zagorze w latach 1867-1869, gdzie zapoznał się z Wasylem Lewskim. Tam też zapoczątkował wieloletnią działalność na rzecz niepodległości Bułgarii wstępując do Bułgarskiego Centralnego Komitetu Rewolucyjnego. W latach 1870-1871 ukończył kurs pedagogiczny w Płowdiwie, a następnie pracował jako nauczyciel w męskiej szkole w Chaskowie (1871-1873). Wraz z innymi lokalnymi działaczami niepodległościowymi założył chaskowski komitet powstańczy i był jednym z jego najaktywniejszych członków. Wkrótce potem wziął udział w przygotowaniach do zamachu na lokalnego obszarnika osmańskiego Stawriego. W 1873 został aresztowany przez siły tureckie i uwięziony w twierdzy w Diyarbakırze. W rok później zdołał zbiec i przedostać się do Królestwa Rumunii, gdzie osiedlił się.
Na emigracji zapoznał się z Lubenem Karawełowem, Christem Botewem i innymi działaczami na rzecz niepodległości i na nowo zaangażował się w sprawę narodową. W 1875 roku zarząd Bułgarskiego Centralnego Komitetu Rewolucyjnego powierzył mu zadanie podpalenia Stambułu w celu zainicjowania planowanego na wrzesień 1875 roku powstania narodowego. Jego pomocnikiem w tej misji był Georgi Benkowski. Planu nie udało się jednak zrealizować, w związku z czym Zaimow powrócił do Bukaresztu. Następnie uczestniczył w założeniu komitetu rewolucyjnego w Giurgiu, który zajął się przygotowaniem nowego, ogólnonarodowego powstania. Komitet przydzielił mu funkcję głównego "apostoła" (agitatora) w okręgu powstańczym we Wracy. Na początku 1876 roku Zaimow przedostał się do Bułgarii, jednak wkrótce po wybuchu powstania kwietniowego został schwytany przez władze osmańskie. Otrzymał wyrok śmierci, który zamieniono mu później na karę dożywotniego więzienia w twierdzy w mieście Akka w Azji Mniejszej. 
Dzięki amnestii udzielonej byłym powstańcom stosownie do postanowień Pokoju w San Stefano, odzyskał wolność i powrócił do niepodległej już Bułgarii. W 1882 ukończył studia w Instytucie Pedagogicznym w Moskwie, po czym pracował jako nauczyciel w Szumenie (1882-1884), Warnie (1884-1885), Kiustendile (1888-1895) i Sofii (1898-1901). W latach 1895-1898 był członkiem komitetu naukowego przy Ministerstwie Oświaty Narodowej. Pisał podręczniki i przewodniki metodyczne, założył czasopismo "Przegląd Szkolny" (bułg. "Училищен преглед"), które ukazywało się w latach 1896-1949. W latach 1903-1908 pełnił funkcję dyrektora Biblioteki Narodowej w Sofii. Wraz z Zacharim Stojanowem stworzył podwaliny współczesnej bułgarskiej prozy wspomnieniowej. Napisał m.in. "Przeszłość. Beletrystyczne i historyczne szkice z dziedziny bułgarskich ruchów z lat 1870-1877" (bułg. "Миналото. Белетристични и исторически очерки из областта на българските движения от 1870-1877 година") w czterech tomach. Był ojcem generała Władimira Zaimowa.

</doc>
<doc id="823301" url="https://pl.wikipedia.org/wiki?curid=823301" title="Apologetyka (piśmiennictwo)">
Apologetyka (piśmiennictwo)

Apologetyka – dział piśmiennictwa poświęcony obronie wiary danego wyznania. Znana jest najbardziej chrześcijańska literatura apologetyczna, która rozwijała się w II-V w. Istniała jednak także apologetyka żydowska, dowodząca, że Jezus Chrystus nie był wypełnieniem proroctw mesjańskich Biblii hebrajskiej. 
Chrześcijaństwo.
Apologetyka chrześcijańska broniła wiarę przed atakami ze strony judaizmu, oraz pogan oraz przed herezjami. Jako środkiem wyrazu posługiwała się dialogiem lub apologią. 
Apologetyka dzieli się na 3 etapy: 
Na wszystkich etapach swojego rozwoju apologetyka wykazywała prawdziwość wszelkich obecnych wówczas doktryn chrześcijańskich.

</doc>
<doc id="823302" url="https://pl.wikipedia.org/wiki?curid=823302" title="Indywidualne Mistrzostwa Świata na Żużlu 1938">
Indywidualne Mistrzostwa Świata na Żużlu 1938

Indywidualne Mistrzostwa Świata na Żużlu 1938 - cykl turniejów żużlowych mających wyłonić najlepszych żużlowców na świecie. Tytuł wywalczył Australijczyk Bluey Wilkinson.
Wyniki półfinałowe
Zawody finałowe
Do końcowej klasyfikacji wliczono wyniki półfinałów

</doc>
<doc id="823304" url="https://pl.wikipedia.org/wiki?curid=823304" title="Indywidualne Mistrzostwa Świata na Żużlu 1939">
Indywidualne Mistrzostwa Świata na Żużlu 1939

Indywidualne Mistrzostwa Świata na Żużlu 1939 – cykl turniejów żużlowych mających wyłonić najlepszych żużlowców na świecie. Finał nierozegrany z powodu wybuchu drugiej wojny światowej.

</doc>
<doc id="823305" url="https://pl.wikipedia.org/wiki?curid=823305" title="Kot egzotyczny">
Kot egzotyczny

Kot egzotyczny, kot egzotyczny krótkowłosy (potocznie "egzotyk") – współczesna, sztucznie wyhodowana rasa kota pochodząca ze Stanów Zjednoczonych, powstała przez skrzyżowanie amerykańskiego kota krótkowłosego z kotem perskim. Fikcyjnym przedstawicielem tej rasy jest Garfield – bohater wielu komiksów i filmów animowanych.
Historia.
Pochodzenie rasy.
Początki tej rasy przypadają na wczesne lata 60. XX wieku, kiedy hodowcy amerykańskich kotów krótkowłosych, chcąc otrzymać osobniki o srebrzystej barwie z zielonymi oczami, zaczęli je krzyżować z kotami perskimi. Efektem tego były mioty, w których kocięta wyglądem coraz mniej przypominały przedstawicieli wyjściowej rasy, co stanowiło zagrożenie dla amerykańskich kotów krótkowłosych. Jednocześnie część hodowców dostrzegała potencjał w otrzymanej hybrydzie, dlatego też w 1966 roku, za sprawą Jane Martinke, sędzi w The Cat Fanciers’ Association (CFA), mieszańce te stały się odrębną rasą, natomiast rok później CFA nadało im status championa.
Geneza nazwy.
Początkowo koty te nazywano „sterling” ( – srebro wysokiej próby), co nawiązywało do ich srebrzystego ubarwienia. Dopiero po pewnym czasie, chcąc umożliwić hodowlę innych odmian kolorystycznych, zmieniono nazwę na „egzotyczne krótkowłose”.
Dalszy rozwój rasy.
Po oficjalnym uznaniu kotów egzotycznych stworzono standard tej rasy, który od wzorca kotów perskich odróżniał się kwestią długości sierści oraz zniesieniem wymogu obecności stopu (widocznego załamania u nasady nosa). Z czasem do puli genowej egzotyków hodowcy zaczęli wprowadzać inne rasy, takie jak rosyjski kot niebieski czy kot burmski, w celu utrwalenia genu krótkiego włosa. Jednocześnie osobniki pochodzące z takich krzyżówek ponownie rozmnażano z persami, aby zachować charakterystyczne cechy budowy ciała. W 1973 roku do standardu kota egzotycznego wprowadzono wymóg obecności stopu, co przyczyniło się do ujednolicenia ich wzorca z tym, który odpowiadał kotom perskim, a jedyną różnicą pomiędzy tymi rasami stała się długość futra. Do 1987 roku istniała możliwość krzyżowania egzotyków z amerykańskim kotem krótkowłosym, jednak później zostało to zakazane i obecnie można je rozmnażać tylko z kotami perskimi. Do dziś w miotach kotów egzotycznych trafiają się kocięta o długiej sierści.
W historię hodowli kotów egzotycznych znacząco wpisały się panie Doris Walkingstick (z hodowli "Grayfire"), która była właścicielką pierwszego championa tej rasy, oraz Carolyn Bussey (z hodowli "New Dawn"), która za sprawą krzyżówek egzotyków z kotami burmskimi doczekała się 24 championów.
Do Europy kot egzotyczny krótkowłosy dotarł w latach 80. XX wieku.
Charakter i zdrowie.
Pod względem charakteru koty egzotyczne krótkowłose porównywane są do kotów perskich. Cechują się spokojnym usposobieniem, są delikatne, uczuciowe i silnie przywiązują się do właściciela. Przedstawiciele tej rasy łatwo adaptują się zarówno do nowego otoczenia, jak i innych zwierząt w domu. Z natury są ciche, chcąc zwrócić na siebie uwagę najczęściej wybierają cierpliwe wyczekiwanie, choć czasem również delikatnie miauczą. Kocury są bardziej skłonne do zabaw i aktywności niż kotki, które z kolei sprawiają wrażenie zdystansowanych.
Ze względu na swoje usposobienie egzotyki są jedną z najczęściej wykorzystywanych ras do felinoterapii.
Kształt pyszczka sprawia, że szczególną uwagę w ich pielęgnacji należy zwracać na oczy, które narażone są na infekcje i łzawienie, oraz na płaski nos, który może powodować problemy z oddychaniem.

</doc>
<doc id="823306" url="https://pl.wikipedia.org/wiki?curid=823306" title="Historia Szydłowca">
Historia Szydłowca

Początki historia Szydłowca sięgają XII wieku, istniał tu gród będący siedzibą jednej z gałęzi rodziny Odrowążów, którzy w 1401 roku, przybrali nazwisko Szydłowieckich. Szydłowieccy sprawowali wysokie godności na dworze królewskim w Krakowie, co przyczyniło się do szybkiego rozkwitu miasta. Największego rozwoju terytorialnego w owym czasie dokonał Mikołaj Szydłowiecki, poszerzając granice miasta i budując nowe dzielnice. Szydłowiec poprzez małżeństwo córki Krzysztofa Szydłowieckiego, ostatniego z rodu Szydłowieckich, z Mikołajem „Czarnym” Radziwiłłem przeszedł w ręce bogatej litewskiej rodziny Radziwiłłów. Za czasów Szydłowieckich i Radziwiłłów Szydłowiec znany był jako jeden z ważniejszych ośrodków handlu żelazem w Polsce oraz jako ośrodek wydobycia i obróbki piaskowca szydłowieckiego. Miasto słynęło także z bogatych monumentalnych budowli, kościołów farnego i szpitalnego, ratusza miejskiego, zamku na wyspie, bram miejskich oraz podcieniowanych kamienic.
Początki społeczności ludzkiej.
Najwcześniejsze ślady działalności ludzkiej pochodzą z epoki kamiennej. Są to pozostałości z okolic Orońska, Polan i Wierzbicy, w których wytwarzano wyroby z tak zwanego krzemienia czekoladowego, występującego w dolinie rzeki Kamiennej. Kamień ten był podstawowym surowcem do masowego wyrobu narzędzi i broni, rozpowszechnionej w Małopolsce i w sąsiednich dzielnicach.
Osady wiejskie.
Z okresu wczesnego średniowiecza pochodzą pozostałości wiejskich osad otwartych (np. domostw odkrytych w Łączanach) i cmentarzysk ciałopanych (Wysoka) oraz ślady produkcji metalurgicznej i warsztatów garncarskich. Nasilenie osadnictwa przypada na okres średniowiecza, szczególnie w okolicach Wierzbicy, w Chlewiskach i Szydłowcu.
Słowiański gród.
Niegdyś na terenach dzisiejszego Szydłowca istniały rozległe mokradła, które kończyły się lasami na południu i równinami na północy. Pośród rozlewisk rzeki Szabasówki i Korzeniówki stał na miejscu dzisiejszego zamku warowny gród. Pełnił on funkcje głównie handlowe, choć rozwijało się w nim także rzemiosło. Okoliczni kmiecie sprzedawali w nim płody ziemi. Handel opierał się na garncarstwie, krawiectwie i zbrojeniu. Nie wiadomo dlaczego gród otrzymał istniejącą nazwę. Przypuszcza się, że pochodzi ona od rzemiosła krawców, którzy szyli odzież z różnorodnych tkanin transportowanych lędziańskimi szlakami handlowymi. Gród był dość silnie obwarowany, ponieważ chronił on lokalny trakt łączący Końskie z Iłżą.
Miasto Odrowążów.
Od XII wieku, dzięki księciu Bolesławowi III Krzywoustemu, wójtem Szydłowca został Bolko Odrowąż – dostojnik małopolski pochodzenia czeskiego. W XIV wieku gród, wskutek rodzinnych sporów dostał się w ręce chlewickiej linii rodu. Pod koniec wieku bracia Jakub i Sławko Odrowążowie założyli w łagodnym kolanie Korzeniówki, na południe od grodu, osadę targową. Pierwotnie osada miała mieć charakter rozsiedlenia zatłoczonego grodu. Jednak nowa osada została właściwym początkiem współczesnego Szydłowca. Wkrótce osada rozrosła się. Bracia Odrowążowie położyli nadzieję w osadzie i zastosowali magdeburski układ ulic, który widać po dzień dzisiejszy. Jakub, a później także Sławko na cześć miejscowości przyjęli nazwisko Szydłowieccy. Niedługo potem bracia nadali osadzie prawa miejskie zwane prawem średzkim. Potwierdzone ono zostało dekretem z 1305 r. nadanym przez Wacława III Przemyślidę. Następnie prawo to zostało potwierdzone przez Władysława II Jagiełłę w 1427 r. (oficjalna data nadania praw miejskich). Po uzyskaniu praw miejskich dla Szydłowca Jakub Szydłowiecki wybudował w centrum miasta drewniany, gotycki kościół pod wezwaniem św. Zygmunta I Burgundzkiego (Króla), który stał się patronem miasta. Po zakończeniu prac budowlanych rozpoczęto zasiedlanie nowego rynku, który powstał na miejscu placu przykościelnego. Okres odrowążki pozwolił, aby Szydłowiec z rąk Władysława III Warneńczyka uzyskał prawo do corocznego jarmarku. W tym też czasie głównym z zajęć szydłowian stało się wydobycie i obróbka piaskowca.
Rozwój za czasów Szydłowieckich.
Intensywny rozwój Szydłowiec zawdzięcza wnukowi Jakuba – Stanisławowi. Dzięki swej pozycji u Kazimierza IV Andrzeja Jagiellończyka starosta krakowski uzyskał dla miasta prawo ulgi handlowej w 1470 r. Za jego czasów powstał też w Szydłowcu pierwszy zamek wybudowany w stylu gotyku saksońskiego. Rozkwit miasta nastąpił pod rządami synów Stanisława, głównie Jakuba Szydłowieckiego. Ufundował on przebudowę kościoła św. Zygmunta. Stanął murowany kościół w stylu saksońskim. Jako podskarbi wielki koronny Jakub uzyskał dla miasta kolejne przywileje dotyczące jarmarków. Jego brat Mikołaj uzyskał dla miasta od Aleksandra I Jagiellończyka prawo składu żelaza. Za czasów Szydłowieckich miasto znacznie rozrosło się, powstały nowe dzielnice „Skałka” oraz Składów”. Mikołaj rozbudował zamek na renesansową rezydencję. Do Szydłowca przybywali kupcy z całej Korony, miasto stało się swoistym centrum handlu. Oprócz kongregacji kupieckiej istniały w Szydłowcu liczne cechy rzemieślnicze. Jednocześnie, już od początku istnienia, miasto słynęło swoimi kamieniarzami pracującymi w oparciu o złoża piaskowca tzw. szydłowieckiego, a widomym tego śladem są istniejące kamieniołomy. Na ten okres przypada także chwilowy upadek miasta, gdy załamuje się, wskutek braku męskich potomków, ród Szydłowieckich.
Czasy Radziwiłłów.
W 1532 roku zmarł Mikołaj Szydłowiecki – ostatni z rodziny Szydłowieckich. Po śmierci w 1532 r. ostatnich Szydłowieckich, miasto jako wiano Elżbiety Szydłowiecczanki dostało się Radziwiłłom (1547) i pozostawało w rękach przedstawicieli tego rodu przez kilka stuleci. Właściciele odtąd tutaj nie rezydowali, jednak w XVI wieku dynamiczny rozwój miasta trwał – w 1550 roku przyznano miastu prawo do kolejnych dwóch jarmarków oraz zwolniono tutejszych kupców od opłat w całym kraju. W 1553 roku Mikołaj Radziwiłł Czarny uzyskał od cesarza Ferdynanda I Habsburga tytuł hrabiego na Szydłowcu, stąd dobra szydłowieckie określano odtąd mianem hrabstwa. Zaś folwark zamkowy nabył kolejne wsie oraz rozszerzył zwierzyniec. W latach 1602–1629 budowano na rynku ratusz miejski, który do dziś jest wizytówką miasta. W najstarszej (najbogatszej) części miasta, bogaci kupcy wybudowali wspaniałe kamienice z attykami i podcieniami.
W latach 1602–1610 hrabstwo szydłowieckie powiększyło się o zakupione wsie: Jankowice, Świniów, Wysoka i Zdziechów.
Okres upadku.
Kolejni Radziwiłłowie także dbali o rozwój miasta, rozbudowywali też zamek. Od drugiej połowy XVII stulecia w Szydłowcu zaczęli także licznie osiedlać się Żydzi. Okres ten, podobnie jak i wiek XVIII, przyniósł początek upadku miasta – liczne zarazy i wojny (szczególnie epidemia dżumy w latach 1652–1653 oraz III wojna północna) spowodowały wyludnienie miasta (90%) i ruinę majątków mieszczan. Miasto spustoszało, na miejsce osadników polskich, Radziwiłłowie sprowadzili Żydów. Gmina Żydowska rosła w siłę, wybudowano synagogę w 1711 roku.
Pod zaborami.
Pierwsza poł. XIX w. była okresem specyficznym dla gospodarki w ogóle, a zwłaszcza folwarcznej, na co wpłynęły głównie zmiany w kalkulacji finansowej. W życie weszły reformy, które umożliwiły nowy system gospodarowania. Pieniądze docierały głównie do właścicieli dóbr, na których terenie były położone zakłady przemysłowe, a następnie posiadali je mieszczanie i w niewielkim stopniu włościanie.
Po III rozbiorze Polski Szydłowiec należał do zaboru austriackiego. Władze Austriackie usiłowały uregulować zabudowę miasta. Powolny proces odbudowy aktywności społeczno-ekonomicznej Szydłowca został zapoczątkowany utworzeniem prefektury powiatu w departamencie radomskim, w okresie Księstwa Warszawskiego. Powiat szydłowiecki istniał w latach 1809–1866 i obejmował dobra rządowe samsonowskie, suchedniowskie i bodzentyńskie, a więc poważną część Staropolskiego Zagłębia Przemysłowego. Miały tutaj swoją siedzibę gmina, parafia, sąd pokoju, poczta i szkoła elementarna. Odbywały się sejmiki i jarmarki. Nieco później zlokalizowano tutaj siedzibę nadleśnictwa, a także dyrekcję obwodu górniczego. W 1802 r., po śmierci Macieja Radziwiłła dobra Szydłowieckie przeszły w drodze licytacji w ręce Anny ks. Sapieżyny, która z kolei w 1828 r. odsprzedała dobra Szydłowieckie skarbowi Królestwa Polskiego. Do miasta zjechali się różni usługodawcy oraz zwiększono wydobycie rzadkiego na Mazowszu i w Rosji piaskowca.
Kolebka powstania.
Szydłowiec uważa się za jedno z pierwszych miast wyzwolonych przez powstańców styczniowych. Ogółem w Szydłowcu rozegrały się 3 potyczki: 23 stycznia, 27 maja i 8 listopada, z czego większe znacznie miała tylko pierwsza.
W nocy z 22 na 23 stycznia 1863 r. Gen. Marian Langiewicz przeprowadził manewr wojskowy, który wyparł Rosjan poza rogatki Szydłowca.
Około 2 w nocy 23 stycznia 1863, 500 powstańców zaatakowało z 3 stron stacjonujące w Szydłowcu 2 roty piechoty rosyjskiej (ok. 400 żołnierzy) pod dowództwem mjr. Rüdigera. Atak mimo dość chaotycznego przebiegu i przedwczesnej dekonspiracji zakończył się wyparciem Rosjan z miasta. Po połowicznym zwycięstwie wśród powstańców nastało rozprężenie. Nie ubezpieczono pozycji i nie śledzono poczynać wroga. Nad ranem nastąpił kontratak sił rosyjskich, w wyniku czego powstańcy pod wodzą Langiewicza musieli wycofać się z miasta w kierunku Wąchocka. Rosjanie po powrocie zabili 36, i wzięli do niewoli przeszło 70 mieszczan, oraz księdza proboszcza Aleksandra Malanowicza.
27 maja 15 konnych pod dowództwem por. Wiśniewskiego rozpędziło stacjonujących w Szydłowcu żołnierzy rosyjskich. Zaś 8 listopada oddział pod dowództwem ppłk. Jana Rudowskiego rozbił stacjonujące w mieście siły rosyjskie (ok. 50 żołnierzy) i przejął transport kożuchów.
20-lecie międzywojenne.
W czasie I wojny światowej miasto niewiele ucierpiało. Najbardziej wojnę odczuł ratusz, który stracił wieżę w wyniku bombardowania austriackiej artylerii.
Po odzyskaniu przez Polskę niepodległości w 1918 roku, Szydłowiec znalazł się w powiecie koneckim, w województwie kieleckim. Mimo usilnych starań lokalnych polityków w województwie nie udało się utworzyć powiatu z siedzibą w Szydłowcu. W samym mieście prowadzono prace urbanizacyjne. Wytyczono kilka ulic łączących centrum z dzielnicą przemysłową, zaś w roku 1938 nowy przebieg ulicy Głównej i dwa place: Niepodległości i Targowica. W 1921 wzniesiono, na skwerze przy Rynku, pomnik T. Kościuszki. Rada miasta zabiegała o połączenie kolejowe. Jednak budowana wtedy linia kolejowa Warszawa-Kraków minęła miasto. Szydłowiec połączono z nią linią kolejki wąskotorowej, która dochodziła aż do zakładów metalowych w Chlewiskach.
W mieście istniało wiele rodzinnych zakładów kamieniarskich opartych na eksploatacji kamieniołomów w Śmiłowie (m.in. Anteckich, Piklów, Kasprzyków, Podkowińskich, Majewskich i Dworaków). Głównie w dzielnicy żydowskiej mieściły się także garbarnie. Jeden z żydowskich właścicieli pozostawił po sobie swój dom przy ul. Garbarskiej, jako cenny zabytek sztuki żydowskiej w Polsce. W 1938 r., Władysław Trzeciakowski założył fabrykę gwoździ do podków „Podkowiak”. Był to jeden z większych zakładów w mieście, zatrudniał 35 pracowników. Przy ul. Głównej, w miejscu dzisiejszej szkoły ponadgimnazjalnej, mieściła się fabryka Braci Węgrzeckich. Produkowała bryczki i powozy, a od 1923 roku nadwozia do samochodów marki As, współpracując z firmą Jana Łaskiego w Warszawie. Pierwsze 100 taksówek dla Warszawy wyprodukowano właśnie w tych dwóch zakładach. Kursowały one do 1928 roku jako pierwsze taksówki w Polsce. W roku 1929 na Powszechnej Wystawie Krajowej w Poznaniu szydłowiecka fabryka „Bracia Węgrzeccy” otrzymała srebrny medal za produkcję bryczek i nadwozi samochodowych. Tak więc niniejszy okres minął jako „złoty wiek szydłowieckiej gospodarki”.
II wojna światowa.
Wojna Obronna.
Gdy rozpoczęła się wojna Szydłowiec i jego okolice nie znalazły się w strefie żadnej z armii. Naczelne dowództwo wierzyło, że zgrupowane na pograniczu Armia „Łódź” i Armia „Kraków” zatrzymają natarcie wroga. Jednak w oparciu o Blitzkrieg wojska niemieckie szybko pokonały stawiany im opór i już po ośmiu dniach zawitały do rogatek miasta. 8 września 1939 r. Południowe Zgrupowanie Armii Prusy w składzie 3 Dywizja Piechoty Leginów, 12 Dywizja Piechoty w drodze odwrotowej w kierunku Wisły zostało zaatakowane pod Iłżą, przez hitlerowców z XV Korpusu Lekkiego, wzmocnionego częścią 29 Dywizji Piechoty Zmotoryzowanej. Wchodząca w skład Południowego Zgrupowania Armii „Prusy” 36 DP rez, zmobilizowana w znacznej mierze z żołnierzy Korpusu Ochrony Pogranicza z Brygady KOP Podole, po ciężkich walkach (7 września) pod Kazanowem koło Końskich, znajdowała się w znacznym oddaleniu od sił głównych, w odwrocie z okolic Końskich w rejon Szydłowca. Tutaj w okolicach Baraku, 8 września została odcięta od głównych sił Zgrupowania, przez oddziały 2 Dywizji Lekkiej Wehrmachtu.
W wyniku ataku sił polskich pod dowództwem ppłk. Przemysława Nakoniecznikoffa-Klukowskiego, na zagradzające drogę w kierunku Wisły siły niemieckie, doszczętnie został zniszczony pluton piechoty niemieckiej z działkiem ppanc., oraz rozbita kolumna pancerno-motorowa 2 DLek. Szczególnie duże straty poniosła niemiecka piechota zmotoryzowana, podczas ucieczki z płonących pojazdów do lasu. Pomimo włączenia przez Niemców do walki artylerii ciężkiej i lotnictwa, siły polskie zmusiły nieprzyjaciela do wycofania się w kierunku Skarżyska-Kamiennej. Droga odwrotu została wywalczona. Oddziały polskie przekroczyły szosę Radom- Kielce i kierując się przez m. Sadek i Kierz w kierunku Iłży. W walce pod Barakiem śmierć poniosło 136 żołnierzy polskich, było wielu rannych. Niemcy ponieśli wysokie straty, zginęło około 150 żołnierzy wroga. Zniszczonych zostało kilka czołgów i kilkadziesiąt samochodów i wozów pancernych.
Niestety krwawa bitwa sił zasadniczych Południowego Zgrupowania Armii „Prusy” (3 i 12 DP) bitwa, która przeszła do historii jako bitwa pod Iłżą, zakończyła się klęską Polaków. Podczas bitwy miasto zostało nieznacznie zbombardowane. Tego samego dnia wieczorem Szydłowiec zajęli Niemcy.
Okupacja.
Ponieważ w mieście mieszkała duża liczba Żydów, w połowie miesiąca założono na Skałce otwarte getto. Niemieccy żołnierze pieczołowicie dokumentowali większość wydarzeń w mieście (do dziś przetrwało wiele zdjęć). Nawet w tak małym miasteczku nie brakowało przejawów represji ze strony okupanta. Istotny jest fakt, że podczas wojny stracono wielu obywateli miasta. Podczas okupacji w mieście istniała siedziba V Podobwodu Radomsko-Kieleckiego Okręgu AK. 13 I 1943 Niemcy zamknęli getto, wywożąc przy tym do Treblinki wszystkich Żydów. Ulica Kolejowa, którą byli pędzeni na stację oddaloną od miasta o 5 km otrzymała niechlubne miano „Krwawej Drogi”. 16 I 1945 do Szydłowca wkroczyła Armia Czerwona pod dowództwem gen. płk. Władimir Kołpakczi. Populacja ludzi zmalała o 80%, nie uchowało się również wiele zabudowań.

</doc>
<doc id="823310" url="https://pl.wikipedia.org/wiki?curid=823310" title="DH.98 Mosquito">
DH.98 Mosquito



</doc>
<doc id="823311" url="https://pl.wikipedia.org/wiki?curid=823311" title="Chuy">
Chuy

Chuy () – miasto leżące we wschodniej części Urugwaju, w departamencie Rocha, w kierunku północno-wschodnim od Montevideo. Leży na granicy z Brazylią i jest oddzielone od brazylijskiego miasta Chuí tylko wspólną alejką, która służy jako granica oraz przez potok Arroyo Chuy od wschodu. W 2011 roku populacja wynosiła 9 675.
Etymologia nazwy.
Według większości badaczy słowo "Chuy" pochodzi z grupy języków tupi-guarani. Indianie nazwali tak mały strumień, na którego brzegu powstało miasto o takiej samej nazwie. Zdaniem hiszpańsko-urugwajskiego filologa Daniela Granada, "Chui" była także nazwą, którą Indianie nadali ptakowi z żółtym brzuszkiem, powszechnie występującemu w swoim naturalnym środowisku jakim są okoliczne bagna. Według Tancredo Blotta, "chuy" to złożone słowo i powinno być tłumaczone jako „river of brown water” (rzeka z brązową wodą).
Brazylijski historyk Péricles Azambuja nawiązuje do pogłosek głoszących, że to słowo (oryginalnie "Chyu") może pochodzić od dawnych plemion, które przemieszczały się z Andów. Keczuańskie słowo, "achuy" oznaczało nauczanie przez opowiadanie historii, zatem "chuy'o" mógł być „mistrzem” lub „narratorem”.
W innym kontekście, "chuy" może być odczytywane jako mała żaba albo ropucha w wodzie, mały żółw albo mały koń. Zwolennicy niektórych z powyższych teorii argumentują, że okoliczny potok i przepływ wody w nim jest nieznaczny w porównaniu z innymi obszarami.
Ludność.
W 2004 roku w Chuy mieszkało 10 401 osób.
Źródło: "Instituto Nacional de Estadística de Uruguay".

</doc>
<doc id="823313" url="https://pl.wikipedia.org/wiki?curid=823313" title="Ołeksandr Dowżenko">
Ołeksandr Dowżenko

Ołeksandr Petrowycz Dowżenko (; ur. w chutorze Wiuniszcze (ob. w granicach Sośnicy), gubernia czernihowska, zm. 25 listopada 1956 w Pieriediełkinie) – ukraiński reżyser, scenarzysta i producent filmowy, jeden z pionierów kina ukraińskiego, pisarz.
Życiorys.
W 1914 ukończył kolegium nauczycielskie w Głuchowie. W latach 1917-1919 studiował na Akademii Sztuk Pięknych w Kijowie. W latach 1921–23 pracownik Komisariatu Spraw Zagranicznych Ukraińskiej SRR, pracował początkowo w misji repatriacyjnej w Polsce a następnie w wydziale konsularnym poselstwa USRR w Berlinie. Tam w 1922–23 udoskonalał warsztat artystyczny, korzystając ze stypendium ludowego komisariatu oświaty USRR. W 1923 w związku z likwidacją odrębnej służby dyplomatycznej USRR odwołany na Ukrainę. W 1923–1926 pracował jako ilustrator w gazecie „Wisti WUCWK” („Вісті ВУЦВК”) w Charkowie. Tworzył poetyckie obrazy o tematyce rewolucyjnej, później także o wymowie propagandowej. Obok Siergieja Eisensteina i Wsiewołoda Pudowkina uważany za najwybitniejszego twórcę kina radzieckiego.
W swoich filmach poetycko-filozoficznych o podłożu ekspresjonistycznym nawiązywał do tradycji ludowej i kina poetyckiego m.in. w najbardziej znanym jego filmie "Ziemia" ("Земля", 1930). Był autorem wielu innowacji warsztatowych, zwłaszcza w zakresie montażu.
Dowżenko zmuszony był do realizowania wielu filmów w poetyce socrealizmu, a jego dokument "Wyzwolenie" ("Визволення") z lat 1939-1940, który dotyczył najazdu ZSRR na Polskę, okazał się banalnym plakatem patetyczno-propagandowym.
Zrealizował także filmy "Wasia – reformator" ("Вася – реформатор", 1925), "Jagódki miłości" ("Ягідки кохання", 1926), "Teczka kuriera dyplomatycznego" ("Сумка дипкур'єра", 1927), "Zwienigora" ("Звенигора", 1928), "Arsenał" ("Арсенал", 1928), "Iwan" ("Іван", 1932), "Aerograd" ("Аероград", 1935), "Szczors" ("Щорс", 1939). W okresie wojny Dowżenko zrealizował filmy "Bitwa za naszą Radziecką Ukrainę" ("Битва за нашу Радянську Україну", 1943) і "Zwycięstwo na prawobrzeżnej Ukrainie" ("Перемога на Правобережній Україні", 1945).
Dowżenko znany jest również jako pisarz i publicysta. Jest autorem opowiadań "Maty" ("Матu"), "Pered bojem" ("Перед боєм"), "Wola do żyttia" ("Воля до життя"). Ugruntował w literaturze ukraińskiej gatunek "opowieści filmowej", tworząc takie utwory jak "Poema pro more" ("Поема про море", 1950) i "Zaczarowana Desna" ("Зачарована Десна", 1954-1955). Duże znaczenia dla zrozumienia twórczości Dowżenki ma niedawno opublikowany "Dziennik" ("Щоденник"), który zbiera notatki ułożone w chronologicznym porządku – czytane razem tworzą pamiętnik.
Został odznaczony m.in. Orderem Lenina. Dwukrotny laureat Nagrody Stalinowskiej (1941 i 1949) i pośmiertnie Nagrody Leninowskiej (1959).
Pochowany na Cmentarzu Nowodziewiczym w Moskwie.

</doc>
<doc id="823314" url="https://pl.wikipedia.org/wiki?curid=823314" title="DH.82 Tiger Moth">
DH.82 Tiger Moth



</doc>
<doc id="823318" url="https://pl.wikipedia.org/wiki?curid=823318" title="Ja, ty i on">
Ja, ty i on

Ja, Ty i On () – komediowy film amerykański z 2006 roku.
Fabuła.
Młode małżeństwo, Molly i Carl krótko cieszy się swoim szczęściem, ponieważ Randy, najlepszy przyjaciel męża wprowadza się do ich domu. W domu jest z dnia na dzień coraz śmieszniej, ale też jest więcej kłopotów z współlokatorem.

</doc>
<doc id="823321" url="https://pl.wikipedia.org/wiki?curid=823321" title="Cerkiew św. Mikołaja w Gdańsku">
Cerkiew św. Mikołaja w Gdańsku

Cerkiew pod wezwaniem św. Mikołaja – prawosławna cerkiew konkatedralna i parafialna (prawosławna parafia św. Mikołaja) w Gdańsku. Należy do dekanatu Gdańsk diecezji białostocko-gdańskiej Polskiego Autokefalicznego Kościoła Prawosławnego. Użytkowana również przez gdańską parafię wojskową św. Jerzego Zwycięzcy.
Zlokalizowana jest w zabytkowym poniemieckim budynku z 1914 r. dawnej ewangelickiej kaplicy cmentarnej przy krematorium na terenie dzielnicy Wrzeszcz Górny, po zachodniej stronie ulicy Romualda Traugutta, na stoku Szubienicznej Góry. W 1954 obiekt został przekazany wyznawcom prawosławia. Świątynia posiada obecnie kopuły cebulaste. Zamurowana brama w ścianie wschodniej pod arkadami wychodzi na zachowaną dawną aleję cmentarną.
W bezpośrednim sąsiedztwie cerkwi znajduje się stadion miejski, szpital studencki na obszarze Parku Akademickiego (dawne cmentarze) i budynki Politechniki Gdańskiej. Cerkiew znajduje się na obszarze pocmentarnym przekształconym w latach 60. na park. W sąsiednim budynku (dawnej kostnicy, czynnej w latach 1914–1945), przez wiele lat powojennych mieścił się zakład wyrobu trumien.
Cerkiew została wpisana do rejestru zabytków 8 lutego 1996 pod nr A-1142.

</doc>
<doc id="823323" url="https://pl.wikipedia.org/wiki?curid=823323" title="Wsiewołod Jakimiuk">
Wsiewołod Jakimiuk

Wsiewołod Jan Jakimiuk (ur. 5 stycznia 1902 w Kożynie, zm. 24 listopada 1991 w Nemours) – polski inżynier lotnictwa, konstruktor samolotów w PZL, De Havilland i Sud Aviation.
Młodość.
Wsiewołod Jakimiuk urodził się jako dziecko prawosławnego duchownego. W Wilnie ukończył szkołę średnią w roku 1920, tu też wstąpił na studia i w roku 1925 uzyskał magisterium z matematyki na Uniwersytecie im. Stefana Batorego, a po studiach pracował jako nauczyciel matematyki w wileńskich gimnazjach. W latach 1927–1929 podjął studia w École Supérieure d’Aéronautique w Paryżu, zakończone uzyskaniem dyplomu inżyniera lotnictwa, a na Uniwersytecie na Sorbonie uzyskał licencję de l'aéronautique général (licencjat).
Początki kariery zawodowej w Polsce.
Po studiach wrócił do Polski i w 1930 podjął pracę w Państwowych Zakładach Lotniczych w Warszawie w zespole inż. Zygmunta Puławskiego jako konstruktor i obliczeniowiec. Początkowo pracował przy projektowaniu samolotu myśliwskiego PZL P.11, a po śmierci Puławskiego przejął kierownictwo nad projektami seryjnych myśliwców PZL P.7 i PZL P.11, produkowanych także na eksport do Rumunii. W roku 1933 na bazie wcześniejszych konstrukcji zaprojektował myśliwiec PZL P.24 w wersjach P.24A, P.24B, P.24C (1936), P.24E (1937), P.24F, P.24G, P.24H (1937) i P.24J (1939), produkowane na eksport do Bułgarii, Turcji, Rumunii i Grecji.
W latach 1931–1932 Jakimiuk kierował rozwojem samolotów myśliwskich PZL P.8/1 i P.8/11, na bazie których opracował PZL P.28. W 1935 opatentował wraz z inż. Tadeuszem Baudouin de Courtenay mechanizm sterowania karabinem maszynowym pilota.
Praca nad polskim samolotem pasażerskim "Wicher".
W roku 1936 otrzymał zadanie zaprojektowania polskiego samolotu pasażerskiego dla PLL LOT, który byłby odpowiednikiem amerykańskich samolotów Douglas DC-2 i Lockheed L-10 Electra. Skonstruowany przez niego PZL.44 Wicher został oblatany już 13 listopada 1938 i pomimo pozytywnych testów eksploatacyjnych w PLL LOT nie wszedł do masowej produkcji. W roku 1937 nowy projekt Jakimiuka PZL P.50 Jastrząb wygrał w wewnątrzzakładowym konkursie na samolot myśliwski wraz z inż. Jerzym Zbrożkiem, inż. por. Mikołajem Kaczanowskim i inż. Piotrem Bielkowiczem. Prototyp oblatano w lutym 1939 i został skierowany do produkcji seryjnej, jednak żaden egzemplarz seryjny nie został ukończony przed wybuchem II wojny światowej. Powstały jeszcze inne odmiany "Jastrzębia" z innymi silnikami (w miejsce zbyt słabego silnika Bristol Mercury VIII z prototypu – PZL.53 Jastrząb II), a wersja z silnikiem rzędowym Hispano Suiza 12 oznaczona została jako PZL P.56 Kania.
Równocześnie w latach 1936–1938 prowadził wykłady z wytrzymałości materiałów na Politechnice Warszawskiej w katedrze prof. Maksymiliana Hubera.
Okres wojny w Polsce, Francji, Wielkiej Brytanii i Kanadzie.
1 września 1939 roku został lekko ranny odłamkiem w czasie niemieckiego bombardowania Wytwórni Płatowców Nr 1 na Paluchu. Ewakuowany wraz z kadrą techniczną zakładów PZL do Rumunii, później do Francji, gdzie był jednym z pierwszych ewakuowanych Polaków. Już w listopadzie 1939 został kierownikiem zespołu polskich inżynierów w wytwórni SNCA-SE (Société Nationale des Constructions Aéronautiques – Sud Est) w Argenteuil k. Paryża. Do biura konstrukcyjnego do prac nad modyfikacjami myśliwca SE-100 i bombowca LeO-45, zebrał zespół wybitnych polskich konstruktorów.
W maju 1940 roku nawiązał kontakt z brytyjską wytwórnią De Havilland, gdzie otrzymał propozycję objęcia stanowiska w kanadyjskiej filii fabryki w Toronto. Latem tego roku wyjeżdża do Kanady, gdzie uzyskuje wizy i pożyczkę na koszty sprowadzenia 200 polskich specjalistów. W marcu 1941 gromadzi wokół siebie grono wybitnych inżynierów, którzy podjęli pracę w wytwórniach lotniczych w Kanadzie. W Toronto Jakimiuk został członkiem prestiżowego angielskiego klubu Granite Club.
W De Havilland of Canada uruchomił wraz z zespołem produkcję licencyjnego dwusilnikowego samolotu treningowego Avro Anson (zbudowano 352 szt.) w oparciu o miejscowe warunki, następnie skonstruował drewniane skrzydła do treningowego NA-66 Harvard II i zabudowę silnika Menasco do samolotu szkolnego DH.82 Tiger Moth. W 1942 uruchomił w Kanadzie produkcję samolotu myśliwsko-bombowego DH.98 Mosquito.
Konstrukcje samolotów w powojennej Kanadzie i Wielkiej Brytanii.
W 1945 na zamówienie RAF wraz z inż. Wiesławem Stępniewskim skonstruował samolot szkolny DHC-1 Chipmunk, którego pierwszy lot odbył się 22 maja 1946 roku i był to pierwszy samolot wytwórni De Havilland o konstrukcji praktycznie całkowicie metalowej (1283 szt. – 217 w Kanadzie, 1000 w Wielkiej Brytanii, 66 na licencji w Portugalii). W latach 1946–1947 powstał samolot do lokalnego transportu DHC-2 Beaver, oblatany 18 sierpnia 1947 roku (do 1965 zbudowano 1718 szt.) oraz wstępny projekt samolotu wielozadaniowego i lokalnego transportu DHC-3 Otter, oblatanego 21 grudnia 1951 (zbudowano 448 szt.).
W 1948 Jakimiuk przeniósł się do Anglii do wytwórni de Havillanda w Hatfield, gdzie opracował pokładowy odrzutowy samolot myśliwski DH-112 Sea Venom, oblatany 27 marca 1953 roku, produkowany w Anglii i Francji (381 szt.).
Praca we Francji, współpraca przy tworzeniu "Concorde".
W roku 1951 ponownie podjął pracę we Francji w wytwórni SNCA-SE (Sud Est), gdzie zaprojektował odrzutowy samolot myśliwski SE-5000 Baroudeur (oblatany 1 czerwca 1953, nie wszedł do produkcji). Został konsultantem przy projekcie odrzutowego samolotu pasażerskiego SE-210 Caravelle (oblatanego 27 maja 1955 roku, zbudowano 282 szt.).
Po połączeniu się francuskich wytwórni w koncern Aérospatiale w latach 1962–1966, został jednym z pięciu dyrektorów ds. handlowych przy budowie naddźwiękowego francusko-brytyjskiego samolotu Concorde (oblatany 2 listopada 1969, zbudowano 16 szt.).
Schyłek życia.
W latach 1966–1972 Jakimiuk został prezesem French Aerospace Corporation, czyli przedstawicielstwa Aerospatiale na Amerykę Północną i Środkową. W 1972 przeszedł na emeryturę, pozostając jednak konsultantem techniczno-ekonomicznym w Aerospatiale.
W 1976 przyjechał do Polski i wygłosił w Warszawie odczyty m.in. na temat samolotu Concorde i roli komunikacji lotniczej. Zmarł we wrześniu 1991 roku w Paryżu. Został pochowany na Cmentarzu Saint-Ouen (kwatera 33-17-18).

</doc>
<doc id="823324" url="https://pl.wikipedia.org/wiki?curid=823324" title="Kevin Pollak">
Kevin Pollak

Kevin E. Pollak (ur. 30 października 1957 w San Francisco) – amerykański aktor.
Linki zewnętrzne.
__ZESPISEM__

</doc>
<doc id="823327" url="https://pl.wikipedia.org/wiki?curid=823327" title="Wilczkowo (powiat świdwiński)">
Wilczkowo (powiat świdwiński)

Wilczkowo (niem. "Völzkow") – osada w północno-zachodniej Polsce, położona w woj. zachodniopomorskim, w powiecie świdwińskim, w gminie Brzeżno, 4 km od Świdwina. Przy północnej części osady znajduje się jezioro Wilczkowo. 
Zobacz też: Wilczkowo

</doc>
<doc id="823328" url="https://pl.wikipedia.org/wiki?curid=823328" title="Ingrid Lafforgue">
Ingrid Lafforgue

Ingrid Lafforgue (ur. 5 listopada 1948 w Luchon) – francuska narciarka alpejska, dwukrotna medalistka mistrzostw świata, zdobywczyni Małej Kryształowej Kuli Pucharu Świata.
Kariera.
W zawodach Pucharu Świata zadebiutowała 7 stycznia 1967 roku w Oberstaufen, zajmując 11. miejsce w slalomie. Pierwsze punkty (do sezonu 1978/79 punktowało tylko dziesięć najlepszych zawodniczek) wywalczyła 3 stycznia 1969 roku w Oberstaufen, gdzie zajęła czwarte miejsce w slalomie. Walkę i podium przegrała tam z Austriaczką Olgą Pall o 0,19 sekundy. Na podium zawodów tego cyklu pierwszy raz stanęła 23 stycznia 1969 roku w Saint-Gervais, wygrywając rywalizację w slalomie. W zawodach tych wyprzedziła swą rodaczką, Annie Famose i Judy Nagel z USA. W kolejnych startach 13 razy stawała na podium, odnosząc kolejne sześć zwycięstw: 13 stycznia 1970 roku w Badgastein, 2 lutego 1970 roku w Abetone, 13 lutego 1970 roku w Val Gardena, 22 lutego 1970 roku w Jackson Hole i 1 marca 1970 roku w Vancouver wygrywała slalomy, a 12 marca 1970 roku w Voss była najlepsza w gigancie. W sezonie 1969/1970 zajęła czwarte miejsce w klasyfikacji generalnej, w klasyfikacji slalomu była najlepsza, a w klasyfikacji giganta piąta. Ponadto w sezonie 1968/1969 była piąta w klasyfikacji generalnej, w klasyfikacji slalomu była trzecia, a w klasyfikacji giganta zajęła ósme miejsce.
Wystartowała na mistrzostwach świata w Val Gardena w 1970 roku, zdobywając w slalomie złoty medal. Wyprzedziła na podium Barbarę Cochran z USA i kolejną Francuzkę, Michèle Jacot. Dzień później wywalczyła srebrny medal w gigancie, plasując się za Kanadyjką Betsy Clifford a przed rodaczką Françoise Macchi. Nigdy nie wystąpiła na igrzyskach olimpijskich.
Jest córką narciarzy: Szwedki May Nilsson i Francuza Maurice'a Lafforgue. Jej mężem jest także narciarz Henri Duvillard, a siostrą bliźniaczką narciarka Britt Lafforgue. Jest też siostrzenicą szwedzkiego narciarza Åke Nilssona i szwagierką francuskiego narciarza Adriena Duvillarda. Jest także ciotką francuskich narciarzy dowolnych: Juliena Regnier-Lafforgue i Cédrica Regnier-Lafforgue.
W 1970 roku zakończyła karierę.

</doc>
<doc id="823338" url="https://pl.wikipedia.org/wiki?curid=823338" title="Buddyzm w Polsce">
Buddyzm w Polsce

Buddyzm w Polsce – obecność w Polsce jednej z najliczniejszych współcześnie religii zapoczątkowanej na subkontynencie indyjskim przez buddów (odpowiednio też arhatów i bodhisatwów). Duża procentowo liczba wyznawców buddyzmu w Polsce, to członkowie wspólnot zen i szkół buddyzmu tybetańskiego. W Polsce buddyjskie związki wyznaniowe prowadzą działalność w oparciu o rejestrację w MSWiA.
Historia.
Korzenie buddyzmu w Polsce sięgają początków XX wieku i wiążą się z nagłym zafascynowaniem Polaków religiami i kulturą Chin, Japonii, Tybetu czy Korei. Do buddyzmu nawiązywali polscy orientaliści w czasopismach naukowych. Do najbardziej znanych należał Andrzej Gawroński (1885–1927), który zajmował stanowisko profesora sanskrytu na Uniwersytecie Lwowskim. Poza artykułami napisanymi dla licznych czasopism, był on autorem dwóch prac, które zyskały w Polsce rangę klasycznych: „Studies about Sanskrit Buddhist Literature” („Studia nad buddyjską literaturą w sanskrycie”, Kraków, 1919) oraz „Podręcznik sanskrytu” (Kraków, 1932). Swój wkład w studia nad językiem pāḷijskim miał natomiast Stanisław Franciszek Michalski, wykładowca Uniwersytetu Łódzkiego. Przetłumaczył on Dhammapadę w 1925 uzupełniając tekst długim komentarzem oraz ogólnym przedstawieniem buddyzmu. Przetłumaczył również „Buddyzm” Rhyasa Davidsa (Warszawa-Kraków, 1912) oraz pozostawił po sobie niedokończoną gramatykę języka palijskiego.
Profesor filozofii indyjskiej na Uniwersytecie Warszawskim, Stanisław Schayer, był założycielem Instytutu Orientalistycznego w Warszawie oraz współredaktorem Polish Bulletin of Oriental Studies („Polski Biuletyn Orientalistyczny”, 1937–1939). Zajmował się badaniem filozofii mahāyāny a dzięki uczestnictwu w międzynarodowych konferencjach znany był także poza granicami kraju. W zakres jego zainteresowań wchodziły nie tylko teksty w języku palijskim i sanskrycie, ale także pisma tybetańskie.
Pierwsza buddyjska grupa w Polsce została zorganizowana przez Piotra Bonińskiego z Gliwic i Władysława Misiewicza z Radomia w 1949, kiedy to w Radomiu założyli Koło Przyjaciół Buddyzmu. Boniński bardzo aktywnie tłumaczył teksty buddyjskie (około 140 tłumaczeń sutt, bazując na przekładzie niemieckim), umożliwiając szerszej publiczności zapoznanie się z Dhammą. Jego przedwczesna śmierć w 1968 spowodowała znaczne spowolnienie rozprzestrzeniania się buddyzmu w Polsce. Misiewicz zaś był redaktorem czasopisma buddyjskiego „Ehi passiko” w języku polskim, jak również korespondentem Pali Buddhist Union, z siedzibą przy ulicy Gwardii Ludowej 12/23, w Radomiu. W 1961 przetłumaczył „Słowo Buddy” autorstwa Nyanatiloki, (wyd. Ludziom dobrej woli, USA, 1961) dzięki wsparciu Teofila Drobnego.
Dopiero na przełomie lat 60. i 70. XX wieku grupa osób związana z pracownią artystów malarzy Urszuli Broll i Andrzeja Urbanowicza, przy ul. Piastowskiej 1 w Katowicach, na drodze swych artystycznych i duchowych poszukiwań zaczęła praktykować medytację. Bezpośrednią inspiracją były „Trzy Filary Zen” zredagowane przez Philipa Kapleau. Książka ta dotarła do pracowni w 1967. W grudniu 1971 rozpoczęły się wspólne cotygodniowe spotkania medytacyjne. Pierwszym nieformalnym liderem grupy był Henryk Waniek. W 1973 Andrzej Urbanowicz skończył kilkuletni okres eksperymentów z LSD. Przeżył doświadczenie, po którym, jak powiedział, wszystko poza buddyzmem straciło dla niego sens. W lutym 1974 ukazuje się inauguracyjny numer pierwszego w PRL-u periodyku buddyjskiego. Pierwsze cztery zeszyty były zatytułowane "Droga", a następne "Droga Zen". Zerwano z anonimowością, powszechną w nielegalnej działalności wydawniczej owego czasu. Jako wydawcy pierwszych numerów figurują Urszula i Andrzej, z adresem Piastowska 1 Katowice. W sierpniu 1974 na Kamieńczyku w Górach Świętokrzyskich Andrzej Urbanowicz zorganizował 5-dniowe grupowe zazen wzorowane na sessin (intensywnym okresie medytacji praktykowany w klasztorach zen). Zawiązuje się grupa utożsamiająca się z buddyzmem, która później przekształca się w Koło Zen. Andrzej Urbanowicz budzi buddyzm w Polsce do życia. Rok później, w sierpniu 1975 na zaproszenie Urszuli i Andrzeja, przyjeżdża do Polski nauczyciel zen Philip Kapleau. Z czasem osoby związane z grupą na Piastowskiej zapoczątkowują  powstawanie nowych grup buddyjskich. 
Jesienią 1976, na zaproszenie Władysława i Zuzanny Czapnik (członków Koła Zen), do Krakowa przyjeżdża Lama Ole Nydahl
W kwietniu 1978, na zaproszenie Antoniego Szoski (członka Koła Zen), do Polski przyjeżdża koreański mistrz zen Soen Sa Nim. Odwiedza zenda w Warszawie, Krakowie i Katowicach.
Po 1989 nastąpił gwałtowny rozwój buddyzmu, szacuje się, że obecnie w Polsce żyje ponad 5000 Polaków praktykujących buddyzm i kilkadziesiąt tysięcy sympatyków buddyzmu.
Ponadto istnieje w Polsce diaspora wietnamska, utrzymująca kontakty z polskimi buddystami, szczególnie z tradycji Bencien Karma Kamtsang w Polsce.
W maju 2000, Jego Świątobliwość XIV Dalajlama, Tenzin Gjaco uroczyście otworzył buddyjski departament Biblioteki Pomorskiej w Szczecinie.
Buddyjskie związki wyznaniowe.
Obecnie w Polsce działa czternaście (według rejestru kościołów i innych związków wyznaniowych MAiC) związków wyznaniowych, szkół oraz wspólnot buddyjskich. Największe z nich to m.in.:
Wspólnoty buddyjskie organizują w Polsce wizyty nauczycieli, kursy medytacyjne oraz regularne praktyki w swoich ośrodkach.
Polska Unia Buddyjska.
Organizacją międzywyznaniową zrzeszającą osiem (spośród czternastu według rejestru kościołów i innych związków wyznaniowych MAiC) buddyjskich związków wyznaniowych w Polsce jest Polska Unia Buddyjska. Unia ma za zadanie koordynować współpracę pomiędzy należącymi do niej związkami buddyjskimi oraz pomagać w szeroko rozumianej działalności na rzecz społeczeństwa.
Do Unii nie należy jednak wiele innych polskich wspólnot buddyjskich, jak np. Buddyjski Związek Diamentowej Drogi Linii Karma Kagyu, Zazen International, Szkoła Zen „Zwykły Umysł”, Szkoła Vipassana, Wspólnota Buddyjska Triratna.
Do Unii nie należą również liczne grupy i ośrodki buddyjskie skupione wokół Misji Buddyjskiej „Trzy Schronienia”, m.in.: Shangpa, Szambala Polska, Sakya Dechen Choling, Ho Hakubaji Sangen, Polska Sangha Jodo Shinshu, Drukpa Kagyu – Druk Jesze Dordże i inne, jak na przykład nowa grupa w tradycji Gelug.
Ponadto w Polsce działa związek wyznaniowy tybetańskiej religii bön o nazwie Związek Garuda w Polsce.

</doc>
<doc id="823339" url="https://pl.wikipedia.org/wiki?curid=823339" title="Kodeks Becker I">
Kodeks Becker I



</doc>
<doc id="823340" url="https://pl.wikipedia.org/wiki?curid=823340" title="Indywidualne Mistrzostwa Świata na Żużlu 1949">
Indywidualne Mistrzostwa Świata na Żużlu 1949

Indywidualne Mistrzostwa Świata na Żużlu 1949 - cykl turniejów żużlowych mających wyłonić najlepszych żużlowców na świecie. Tytuł wywalczył Brytyjczyk Tommy Price. Był to pierwszy finał rozgrywany po II wojnie światowej.
Runda mistrzowska.
Rozgrywano 8 eliminacji na torach brytyjskich.
Awans: 16+2 do Finału Światowego

</doc>
<doc id="823346" url="https://pl.wikipedia.org/wiki?curid=823346" title="Adam z Bochynia">
Adam z Bochynia



</doc>
<doc id="823347" url="https://pl.wikipedia.org/wiki?curid=823347" title="Kot cornish rex">
Kot cornish rex

Kot cornish rex – rasa kotów krótkowłosych zarejestrowanych przez Fédération Internationale Féline.
Historia.
"Serena", kotka Niny Ennismore, była zwykłą szylkretową „dachówką”. W latach 50. urodziła w miocie pięć kociąt. Cztery z nich wyglądały zwyczajnie, ale piąty kocurek był pokryty falującą, krótką sierścią. Nina nazwała „odmieńca” "Kallibunker". Kiedy kocurki dorosły, dało się zauważyć, że oprócz sierści od rodzeństwa odróżnia go także smukła sylwetka, szczupła talia i nietoperzowate uszy. 
Nina postanowiła przedłużyć tę rasę. W tym celu pokryła Serenę jej nietypowym synem. W miocie urodziły się trzy maluchy z falującą sierścią. Powtórzyła to kilka razy i uzyskała odpowiedni materiał hodowlany. Jednak protoplasta cornishów nie żył długo. Jego miejsce zajął jego syn, "Poldhu". Posłużył on do dalszego rozwoju rasy. Został ojcem niebieskiej kotki o imieniu "Lamorne Cove". Wysłano ją do Stanów Zjednoczonych, gdzie zapoczątkowała amerykańską linię cornishy. Rasę postanowiono nazwać "cornish rex" od nazwy miejscowości, w której się narodziła. Uznano ją w Anglii w 1967 roku, a w USA w 1979 roku.
Wygląd.
Jest kotem filigranowej budowy w orientalnym typie. Jest szczupły i elegancki. Ma smukłą, ale też muskularną sylwetkę. Ma bardzo długie nogi, które zapewniają mu sprężyste i lekkie poruszanie się. Tylne nogi ma dłuższe od przednich, co umożliwia mu wysokie skoki.Posiada także ogromne i wysoko osadzone uszy. Jednak najważniejszą cechą cornisha jest krótka, falująca, przyjemna w dotyku pluszowa sierść.
Charakter.
Jest kotem żywym, towarzyskim, ciekawskim i wesołym. Uwielbia gonitwy i zabawy, dlatego jest doskonałym kompanem dla dzieci. Jest też wyjątkowo łagodny i pozbawiony agresji, a w zabawie w ogóle nie używa pazurów. Bardzo przywiązuje się do wszystkich domowników w równym stopniu. Nie lubi zostawać sam w domu. Natomiast jego współżycie z innymi kotami zależy od ich charakteru, temperamentu i nastawienia. 

</doc>
<doc id="823350" url="https://pl.wikipedia.org/wiki?curid=823350" title="Okręty desantowe typu Wasp">
Okręty desantowe typu Wasp



</doc>
<doc id="823351" url="https://pl.wikipedia.org/wiki?curid=823351" title="Cornish rex">
Cornish rex



</doc>
<doc id="823362" url="https://pl.wikipedia.org/wiki?curid=823362" title="Tommy Price">
Tommy Price

Thomas „Tommy” Price (ur. 2 grudnia 1911 w Cambridge, zm. 26 grudnia 1997 w Perth) – brytyjski żużlowiec.
Był pierwszym indywidualnym mistrzem świata na żużlu pochodzącym z Europy. Był cztery razy w finałach mistrzostw świata.

</doc>
<doc id="823370" url="https://pl.wikipedia.org/wiki?curid=823370" title="Hoehenkirchen-Siegertsbrunn">
Hoehenkirchen-Siegertsbrunn



</doc>
<doc id="823371" url="https://pl.wikipedia.org/wiki?curid=823371" title="Siegertsbrunn">
Siegertsbrunn



</doc>
<doc id="823372" url="https://pl.wikipedia.org/wiki?curid=823372" title="Kirchheim bei Munchen">
Kirchheim bei Munchen



</doc>
<doc id="823373" url="https://pl.wikipedia.org/wiki?curid=823373" title="Kirchheim koło Monachium">
Kirchheim koło Monachium



</doc>
<doc id="823375" url="https://pl.wikipedia.org/wiki?curid=823375" title="Oberschleissheim">
Oberschleissheim



</doc>
<doc id="823378" url="https://pl.wikipedia.org/wiki?curid=823378" title="Kopytnik (roślina)">
Kopytnik (roślina)

Kopytnik ("Asarum" L.) – rodzaj roślin z rodziny kokornakowatych. Obejmuje ok. 70-90 gatunków występujących głównie w Azji południowo-wschodniej, zasięg kilku gatunków obejmuje Amerykę Północną, jeden gatunek jest endemiczny dla Europy, w tym także rośnie w Polsce – kopytnik pospolity. Niektóre gatunki uprawiane są jako rośliny ozdobne. Wiele gatunków jest zagrożonych (np. "Asarum speciosum" znany jest w naturze z trzech stanowisk).
Systematyka.
Rodzaj siostrzany dla rodzaju "Saruma", wraz z którym tworzy podrodzinę "Asaroideae" O. C. Schmidt, stanowiącą z kolei klad bazalny w obrębie rodziny kokornakowate "Aristolochiaceae". Rodzina ta jest z kolei kladem bazalnym rzędu pieprzowce "Piperales" z kladu magnoliowych, będących jedną ze starszych linii rozwojowych okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Piperopsida" Bartl., podklasa pieprzowe ("Piperidae" Reveal), nadrząd "Lactoridanae" Tahkt. ex Reveal &amp; Doweld, rząd kokornakowce ("Aristolochiales"), rodzina kokornakowate ("Aristolochiaceae" Juss.), podrodzina "Asaroideae" Liunk, plemię "Asareae" Rchb., rodzaj kopytnik ("Asarum" L.).
Zastosowanie.
Różne gatunki z tego rodzaju uprawiane są jako rośliny ozdobne w Europie, Ameryce Północnej i Azji, zwłaszcza w Japonii. W tym ostatnim kraju w ramach sztuki "koten engei" (uprawa „klasycznych roślin”) wyselekcjonowano liczne kultywary rodzimych tam gatunków. Pozyskiwanie roślin z natury jest jednym z powodów zagrożenia wymarciem wielu rzadko spotykanych gatunków (w Japonii krytycznie zagrożonych jest 10 gatunków).

</doc>
<doc id="823383" url="https://pl.wikipedia.org/wiki?curid=823383" title="Hinduizm w Polsce">
Hinduizm w Polsce

Hinduizm jest w Polsce religią mniejszościową, w latach 20. XXI w. wyznawaną przez mniej niż 1% ludności. Liczba przedstawicieli mogła się zwiększyć w ciągu ostatnich kilku lat przez migrację z Indii (9,9 tysiąca osób w 2019).
Historia.
Od XIX wieku do początku XX wieku.
Po raz pierwszy teologia i filozofia hinduistyczna dotarła na ziemie polskie w pierwszej połowie XIX w., początkowo za pośrednictwem niemiecko- i anglojęzycznej literatury, poświęconej wedyzmowi i hinduizmowi. Epoka romantyzmu sprzyjała przenikaniu do literatury polskiej elementów hinduizmu, zawartych w dziełach niemieckich myślicieli: Humboldta, Schellinga i Schopenhauera, którzy pasjonowali się "Upaniszadami". Rozważania na temat reinkarnacji zawarł np. Juliusz Słowacki w swoim dziele "Genezis z Ducha".
Kolejnym impulsem była Misja Ramakriszny (założona w 1897), która zaczęła działalność najpierw w USA, a potem także w Europie. Pod jej wpływem były pastor luterański Karol Grycz-Śmiłowski założył w 1937 Krakowie Kościół nowoariański pod nazwą Jednota Braci Polskich, który wprawdzie nawiązywał do chrześcijańskiego ruchu braci polskich z XVI w., ale na płaszczyźnie teologicznej inspirował się w dużym stopniu ideami teologa hinduskiego Vivekanandy (np. zasada jedności w różnorodności i tolerancji religijnej), które były zbieżne z zasadami historycznego arianizmu polskiego.
Pod wpływem Ramakriszny Witold Lutosławski napisał i wydał w 1910 pierwszą polską książkę, poświęconą hathajodze "Rozwój potęgi woli".
Popularyzatorem hinduizmu w Polsce był Antoni Lange, który tłumaczył na język polski dzieła poświęcone jodze, fragmenty Wed i "Mahabharaty". Najstarsze tłumaczenie "Bhagawat Gity" ("Pieśni Pana") na język polski pochodzi z 1910, a dokonał go Stanisław Franciszek Michalski. Jemu też zawdzięczamy pierwsze tłumaczenia fragmentów takich dzieł jak "Rygweda" i "Upaniszady" (1913, 1924 i 1929).
Idee zawarte w "Bhagawat Gicie" rozpowszechniły się na ziemiach polskich także za pośrednictwem twórczości Rabindranatha Tagore; jego "Pieśni ofiarne" przetłumaczone zostały na język polski już w 1913. Propagatorem "Wedanty" był indolog Andrzej Gawroński (1885-1927).
Pierwszym polskim kompendium teologii hinduizmu była rozprawa Eugeniusza Słuszkiewicza pt. "O duchach, duszach, diabłach i demonach indyjskich", wydana w 1936 we Lwowie.
Współcześnie.
Ważną popularyzatorką hinduizmu w Polsce w latach 40., 50. i 60. XX w. była Wanda Dynowska (Umadevi) (1888-1971), która spędziła wiele lat w Indiach w różnych aśramach i tam też zmarła. Wydała wiele dzieł, poświęconych zwłaszcza teologii i filozofii współczesnego hinduizmu. W 1947 ukazał się jej przekład "Bhagawat Gity". Dynowska założyła w Madrasie serię wydawniczą „Biblioteka Polsko-Indyjska”, która upowszechniała hinduską myśl filozoficzno-religijną.
Kult hinduistyczny w formie gaudija wisznuizmu został wprowadzony do Polski przez Międzynarodowe Towarzystwo Świadomości Kryszny w drugiej połowie lat 70. XX w. Pierwsza świątynia hinduistyczna powstała w 1980 w Czarnowie- (Świątynia Nowe Śantipur w Czarnowie) istnieje tam do dzisiaj w rolniczym gospodarstwie ekologicznym ruchu (zob. świątynie hinduistyczne w Polsce). Od 1991 rozpoczęto tam pierwszy w Polsce kult "murti" (Panća Tattwa). Ponadto Hare Kryszna obecnie posiada 2 świątynie w Mysiadle pod Warszawą i Wrocławiu. Od 2009 we Wrocławiu zapoczątkowano coroczne świętowanie festiwalu Ratha Jatra.
Hinduizm w Polsce propaguje także Bractwo Zakonne Himavanti i Organizacja Sathya Sai, które przyczyniły się do rozwoju hinduizmu i zainteresowania duchową kulturą Wschodu w Polsce.
Nie istnieją w pełni wiarygodne dane o liczbie wyznawców hinduizmu w Polsce. Niewątpliwie najliczniejszym jest ruch Hare Kryszna, jednak liczba wyznawców tego kierunku jest oceniana różnie: od 915 osób (dane statystyczne z 2005, według deklaracji) do 5000 i nawet 50 000 (dane szacunkowe, wraz z sympatykami). Drugą pod względem liczebności jest Misja Czaitanii wywodzącą się z Hare Kryszna (97 wyznawców w 2003- dane statystyczne, do około 1500 wyznawców- dane szacunkowe). Te dwa wyznania mają ośrodki we wszystkich większych miastach, własnych duchownych i świątynie, a także prowadzą aktywną działalność misjonarską. Organizacja Sathya Sai organizuje wiele zjazdów w całym kraju. W 2002 na taki zjazd przybyło 200 wyznawców, jednak od tamtej pory liczebność związku wzrosła. Pozostałe związki wyznaniowe są znacznie mniej liczne.
Wyznawcami hinduizmu w Polsce są też mieszkający tu cudzoziemcy – hindusi (głównie obywatele Indii), przypuszczalnie kilka tysięcy osób. Korzystają oni z ośrodków kultowych wspólnie z Polakami. Hindusi należą do dwóch grup zawodowych: pierwsza to kupcy, hurtownicy i pośrednicy handlowi, a druga (która pojawiła się w latach 90. XX w.) to młodzi pracownicy międzynarodowych kompanii głównie branży komputerowej.
Obecnie w Polsce działa około trzynastu związków wyznaniowych oraz wspólnot hinduistycznych. Są to m.in.:
W 2009 otwarto w Warszawie pierwszą świątynię hinduistyczną nie związaną z ruchem Hare Kryszna – Świątynia Śri Wara Lakszmi Narszingadew w Warszawie. W Czarnowie jest pierwsza polska świątynia śiwaicka. Działają też aśramy, np. Aśram Bhole Baba Seva Dham w Lanckoronie.
21 lutego 1991 r. zostało zarejestrowane reprezentujące filozofię Raganuga Bhakti Stowarzyszenie Świadomości Duchowej Miłości w Polsce (polski oddział Jagadguru Kripalu Parishad). Trzy lata później organizacja pozyskała swoją siedzibę przy ul. Basztowej 5/5A w Krakowie, gdzie mieściło się centrum, będące miejscem spotkań wyznawców. W sierpniu 2006 został zakupiony dom w Brzegach koło Krakowa gdzie został ustanowiony Aśram. W 2008 została zmieniona nazwa organizacji na Radha Gowind Society of Poland.

</doc>
<doc id="823384" url="https://pl.wikipedia.org/wiki?curid=823384" title="Gdańsk Brzeźno">
Gdańsk Brzeźno

Gdańsk Brzeźno – dawny przystanek Szybkiej Kolei Miejskiej leżący w dzielnicy Nowy Port (zawieszony od 18 kwietnia 2005).
Formalnie przystanek nie znajduje się w Brzeźnie jak sugeruje nazwa; granica z tą dzielnicą znajduje się kilkaset metrów na południowy zachód od przystanku. Dysponuje jednym kompletnie zadaszonym peronem (odjazdy pociągów SKM odbywały się w ruchu wahadłowym z jednego toru), budynkiem byłej kasy i poczekalnią. Bezpośrednio w sąsiedztwie przystanku przebiega linia tramwajowa łącząca Nowy Port z Brzeźnem i Wrzeszczem. Przystanek obsługiwał pobliski terminal promowy, WOC i obszar przykoszarowy (obecnie Straż Graniczna) przy ulicy Oliwskiej, jak również (w mniejszym stopniu) osiedle Łozy w obrębie Brzeźna i Kolonię Gwiazda Morza, zwaną także Letniewem.
Do momentu wybudowania wiaduktu w ciągu ulicy Ignacego Krasickiego istniało uciążliwe skrzyżowanie linii SKM z linią tramwajową do Nowego Portu prowadzącą od strony Wrzeszcza.
Obecnie (2013) zaraz za przystankiem znajduje się kozioł oporowy, stanowiący zakończenie tej linii. Tor do p.o. Gdańsk Nowy Port został całkowicie zdemontowany w trakcie odbywającego się w 2007 roku remontu dojazdu do Terminala Promowego w Nowym Porcie.
Przystanek wpisany jest do gminnej ewidencji zabytków.

</doc>
<doc id="823386" url="https://pl.wikipedia.org/wiki?curid=823386" title="Góry Zemplén">
Góry Zemplén



</doc>
<doc id="823387" url="https://pl.wikipedia.org/wiki?curid=823387" title="Schaftlarn">
Schaftlarn



</doc>
<doc id="823389" url="https://pl.wikipedia.org/wiki?curid=823389" title="Schaeftlarn">
Schaeftlarn



</doc>
<doc id="823390" url="https://pl.wikipedia.org/wiki?curid=823390" title="Central Palestino Chuy">
Central Palestino Chuy

Club Social y Deportivo Central Palestino Fútbol Club jest urugwajskim klubem piłkarskim z siedzibą w mieście Chuy leżącym w departamencie Rocha.
Historia.
Klub założony został 21 września 1987 roku przez zamieszkujących miasto Chuy emigrantów z Palestyny i stąd też pochodzi nazwa klubu. Klub gra w lidze regionalnej Liga Regional de Fútbol de Chuy. Największym sukcesem w historii klubu było dotarcie do finału turnieju Copa El País, czyli mistrzostw Urugwaju klubów prowincjonalnych. W finale Central Palestino przegrał jednak z klubem Porongos Trinidad. Jako jeden z czterech najlepszych klubów prowincjonalnych uzyskał prawo gry w turnieju Torneo Integración, dającym szansę dotarcia do pucharów międzynarodowych. Dwukrotna porażka po 1:2 na wyjeździe i u siebie z pierwszoligowym klubem River Plate Montevideo odebrała klubowi Central Palestino szansę na dotarcie do rozgrywek międzynarodowych.

</doc>
<doc id="823391" url="https://pl.wikipedia.org/wiki?curid=823391" title="Strasslach-Dingharting">
Strasslach-Dingharting



</doc>
<doc id="823392" url="https://pl.wikipedia.org/wiki?curid=823392" title="Strasslach">
Strasslach



</doc>
<doc id="823394" url="https://pl.wikipedia.org/wiki?curid=823394" title="Kraski">
Kraski

miejscowości w Polsce:
miejscowości na Białorusi:

</doc>
<doc id="823395" url="https://pl.wikipedia.org/wiki?curid=823395" title="Dingharting">
Dingharting



</doc>
<doc id="823397" url="https://pl.wikipedia.org/wiki?curid=823397" title="Unterfohring">
Unterfohring



</doc>
<doc id="823398" url="https://pl.wikipedia.org/wiki?curid=823398" title="Unterfoehring">
Unterfoehring



</doc>
<doc id="823399" url="https://pl.wikipedia.org/wiki?curid=823399" title="Indywidualne Mistrzostwa Świata na Żużlu 1950">
Indywidualne Mistrzostwa Świata na Żużlu 1950

Indywidualne Mistrzostwa Świata na Żużlu 1950 – cykl turniejów żużlowych mających wyłonić najlepszych żużlowców na świecie. Tytuł wywalczył Walijczyk Freddie Williams.
Po raz pierwszy w eliminacjach uczestniczyli reprezentanci z Nowej Zelandii, Walii i Irlandii.
Runda mistrzowska.
Rozgrywano 9 eliminacji na torach brytyjskich.
Awans: 16+2 do Finału Światowego
Finał Światowy.
Uwaga! Mike Erskine zastąpił w rezerwie Arthura Forresta.

</doc>
<doc id="823401" url="https://pl.wikipedia.org/wiki?curid=823401" title="Brad Bellick">
Brad Bellick

Bradley (Brad) Bellick – fikcyjna postać z amerykańskiego serialu telewizyjnego "Skazany na śmierć", grana przez Wade’a Williamsa.
Sezon I.
Brad Bellick to szef strażników więziennych w Fox River. Jedna z głównych czarnych postaci w serialu. W sezonie pierwszym utrudnia Michaelowi Scofieldowi ucieczkę z więzienia. Jest podejrzliwy, we wszystkim wietrzy podstęp. Brad Bellick czuje się niedowartościowanym, mimo że ma już czterdziestkę na karku to wciąż jest samotny i mieszka z matką. Za to w pracy stara się być twardym i nieustępliwym. Praca jest dla niego najważniejsza. Wykorzystuje Davida Apolskisa by miał na oku Scofielda. W późniejszym czasie dowiaduje się, iż ekipa Michaela ucieka. Odnajduje dziurę w pokoju strażników, gdzie dochodzi do walki między nim a D.B Cooperem. Ostatecznie D.B ciężko ranny zwycięża i ukrywa związanego Bellicka w dziurze.
Sezon II.
Po ucieczce Michaela z więzienia i początkowo bezskutecznej obławie, a także utracie pracy Brad próbuje popełnić samobójstwo, jednak wiadomość o nagrodzie za zbiegów odwodzi go od tego pomysłu. Pojawia się szansa na odmienienie swojego życia. Bellick rozpoczyna pogoń za „ósemką z Fox River” jak media określają ośmiu uciekinierów z więzienia Fox River. Wkrótce koleje losu Brada zaprowadzą jego samego do więzienia, w którym niegdyś wiele znaczył, więźniowie będą o tym pamiętać...
Po kilku dniach zostaje oczyszczony z zarzutów dzięki wpływom Alexandra Mahone’a, aby mógł pomóc mu w ściganiu zbiegów. W pościgu za skazańcami trafia do Panamy, gdzie zostaje ponownie wrobiony w morderstwo. Michael mija go w Sonie leżącego prawie całkowicie nago na ziemi.
Sezon III.
Półnagi Bellick ma ciężkie życie w Sonie. Prosi kilku więźniów o wodę i w efekcie zostaje poniżony przez nich. Gdy zszedł do ścieku wyrzucić „odpady” usłyszał jak mężczyzna za ścianą prosi o wyświadczenie przysługi. Bellick idzie głodny i wyczerpany do bossa więzienia i mówi o tym mężczyźnie. Okazuje się, że mężczyzna ze ścieków jest poszukiwany przez wszystkich. W nagrodę Bellick zostaje ubrany i nakarmiony. Dalej prowadzi życie w Sonie jako „mistrz wagi ciężkiej” na ringu. Zyskał sławę po zabiciu jednego z kolegów Sammiego. T-bag zmusza Bellicka do walki z Sammym i w zamian za zwycięstwo obiecuje mu udział w ucieczce. Brad rzuca Jamajczykowi wyzwanie do walki, jednak okazuje się na jego nieszczęście, że w Sonie nie ma już Acetonu. Bellick podchodzi do walki kompletnie nieprzygotowany. Zostaje dość szybko pokonany i gdy Sammy przymierza się do zabicia Bellicka, Jamajczyka wołają Cyrus i Cristoball, jego kompani którzy zobaczyli Scofielda. Bellick cudem uszedł z życiem. Po tym jak tunel zawala się na Sammiego i ginie, Bellick zostaje włączony do ucieczki. Podczas kopania tunelu próbuje zawrzeć układ z Alexem, jednak ten po ucieczce pragnie odszukać rodzinę i być z nią szczęśliwy. Nadchodzi moment ucieczki. Lechero i Bagwell zastraszają Scofielda, że jeśli nie pójdą pierwsi Whisler zginie. Michael zgadza się. Z tunelu wychodzą Lechero, Bagwell i Bellick. Jednak gdy biegną zapala się światło i zostają złapani(Lechero postrzelony). Strażnicy próbują siłą wymusić informacje. Bellick wystraszony mówi klawiszom, że próbowali uciec tunelem. Gdy okazuje się, że pozostała czwórka uciekła, strażnicy zaczynają katować Bellicka na dziedzińcu. Brad mocno pobity traci przytomność. Wybuchają zamieszki. T-bag zabija Lechero na oczach Bellicka i wygłasza płomienną mowę, obwieszczając, że to teraz on rządzi więzieniem. Bellick jest wyraźne tym załamany. Do SONY trafia też Sucre, który być może będzie pragnął zemsty na Bellicku za to, że ten porwał Maricruz.
Sezon IV.
W czwartym sezonie były klawisz odzyskuje wolność i razem z grupą Michaela dąży do likwidacji Firmy, przez którą stracił posadę w Fox River. W 9 odcinku 4 serii, podczas robienia przejścia z budynku firmy GATE do budynku Firmy, Brad poświęca się dla drużyny, ginąc jako bohater.

</doc>
<doc id="823402" url="https://pl.wikipedia.org/wiki?curid=823402" title="Royal College Of Art">
Royal College Of Art



</doc>
<doc id="823403" url="https://pl.wikipedia.org/wiki?curid=823403" title="Fraga (miasto)">
Fraga (miasto)

Fraga – hiszpańskie miasto w Aragonii, w prowincji Huesca, stolica comarki Bajo Cinca.
Powierzchnia miasta wynosi 435 km². Zgodnie z danymi INE, w 2010 roku liczba ludności wynosiła 13,341, a gęstość zaludnienia 29,58 osoby/km². Wysokość bezwzględna gminy równa jest 118 metrów. Współrzędne geograficzne gminy to 41°31'0"N, 0°20'0"E. Kod pocztowy do gminy to 22520.

</doc>
<doc id="823404" url="https://pl.wikipedia.org/wiki?curid=823404" title="Marco Borsato">
Marco Borsato

Marco Roberto Borsato (ur. 21 grudnia 1966 w Alkmaarze) – holenderski piosenkarz śpiewający w językach: niderlandzkim i włoskim.
Życiorys.
Marco urodził się w Alkmaarze – jego rodzicami są Roberto Borsato i Mary de Graaf. Rodzina przeprowadziła się do Włoch, gdzie ojciec Marco otworzył restaurację w miejscowości Garda. Marco spędził we Włoszech dużo czasu i mówi płynnie po włosku. Marco ma brata imieniem Armando i siostrę Sylvanę.
Marco zadebiutował jako piosenkarz kiedy wygrał holenderski Soundmixshow 7 kwietnia 1990 roku z piosenką "At This Moment" napisaną przez Billa Verę.
Inne funkcje.
Marco Borsato jest ambasadorem holenderskiej organizacji pozarządowej War Child, która pomaga dzieciom z terenów, na których toczyła lub nadal toczy się wojna.

</doc>
<doc id="823405" url="https://pl.wikipedia.org/wiki?curid=823405" title="Fraga">
Fraga



</doc>
<doc id="823411" url="https://pl.wikipedia.org/wiki?curid=823411" title="Wrzosy (województwo zachodniopomorskie)">
Wrzosy (województwo zachodniopomorskie)

Wrzosy – osada w Polsce położona w województwie zachodniopomorskim, w powiecie wałeckim, w gminie Tuczno.
W latach 1975–1998 miejscowość administracyjnie należała do województwa pilskiego.

</doc>
<doc id="823412" url="https://pl.wikipedia.org/wiki?curid=823412" title="Club Social y Deportivo Central Palestino Fútbol Club">
Club Social y Deportivo Central Palestino Fútbol Club



</doc>
<doc id="823413" url="https://pl.wikipedia.org/wiki?curid=823413" title="Naciek (medycyna)">
Naciek (medycyna)

Naciek, infiltracja () – wniknięcie lub gromadzenie się komórek nieprawidłowych (nowotworowych) lub prawidłowych, charakterystycznych dla stanu patologii (zapalnych) w struktury sąsiadujących tkanek. Może to być naciek nowotworowy, gdy guz nowotworowy szerzy się do sąsiadujących tkanek, albo naciek zapalny, gdy komórki zapalne rozprzestrzeniają się w obrębie zdrowej albo uszkodzonej tkanki.

</doc>
<doc id="823415" url="https://pl.wikipedia.org/wiki?curid=823415" title="Fredy Guarín">
Fredy Guarín

Fredy Alejandro Guarín Vasquez (ur. 30 czerwca 1986 w Puerto Boyacá) – kolumbijski piłkarz występujący na pozycji pomocnika w chińskim klubie Shanghai Shenhua oraz w reprezentacji Kolumbii.
Kariera klubowa.
Swoją piłkarską karierę Guarín rozpoczął w klubie Atlético Huila, w barwach którego zadebiutował w 2002 roku w Copa Mustang. W 2003 r. przeniósł się do Envigado FC. Już w 2. kolejce ligowej w meczu przeciwko Deportivo Pereira (1:1) zdobył gola. W całym sezonie zagrał w 10 ligowych meczach, a jego drużyna najpierw weszła do drugiej fazy rozgrywek, a tam zajęła 2. miejsce w grupie B. Jednak jeszcze w połowie sezonu Guarín trafił na wypożyczenie do jednego z najsłynniejszych klubów Ameryki Południowej, Boca Juniors. Najpierw pół roku spędził w młodzieżowej drużynie tego klubu, a po dobrej grze w styczniu 2006 w sparingach oraz wobec kontuzji Fernando Gago i Sebastiána Battagli otworzyła się szansa gry w pierwszym składzie Boca. Ostatecznie Guarín zagrał tylko w 2 meczach Primera División, a z Boca wygrał fazę Clausura i tym samym wywalczył mistrzostwo Argentyny.
Saint-Étienne.
W sierpniu 2006 Fredy trafił na wypożycznie do klubu francuskiej Ligue 1, AS Saint-Etienne, które zapłaciło za ten transfer 0,1 mln euro. W barwach „Zielonych” zadebiutował 5 października w sparingu z Espanyolem Barcelona. Jego klub wygrał 2:0 a on sam zdobył obie bramki. Swój debiut w Ligue 1 Guarín zaliczył 14 października w derbach regionu Rodan-Alpy z Olympique Lyon. Pomimo porażki 1:2 Guarín został chwalony przez francuską prasę i od czasu debiutu trener zespołu Ivan Hašek coraz częściej zaczął stawiać na młodego Kolumbijczyka. Kierownictwo Saint-Etienne ostatecznie zdecydowało się wykupić zawodnika na stałe z Boca Juniors płacąc 0,5 mln euro, co stało się faktem w 2007 roku. Nowopodpisany kontrakt miał obowiązywać przez 4 lata. Do lata 2008 Guarín rozegrał dla "Zielonych" 36 spotkań i zdobył jednego gola w spotkaniu z Troyes AC (17 marca 2007).
FC Porto.
10 lipca 2008 roku Guarín podpisał czteroletni kontrakt z FC Porto. Sumy transferu nie podano (prawdopodobnie ok. 1 mln euro), ale w zamian za Kolumbijczyka "Les Verts" wypożyczyli Paulo Machado. Debiut "Il Guaro" miał miejsce podczas meczu o Superpuchar Portugalii z CS Marítimo rozegranym 16 sierpnia 2008 r. 14 grudnia 2008 strzelił dwie bramki w starciu z CD Cinfaes w Pucharze Ligi. Pierwszą bramkę dla Porto strzelił w spotkaniu z Vitórią Setúbal 6 grudnia 2008 r. 24 kwietnia 2010 również w meczu z Vitorią strzelił gola i zaliczył 2 asysty. Graczem pierwszej jedenastki został od sezonu 2010/11, gdy "Smoki" opuścił Raul Meireles. W finale Ligi Europy 2011 zaliczył asystę przy trafieniu Radamela Falcao. Jedna z jego dwóch bramek w wygranym 4:1 spotkaniu z Maritimo została wybrana najpiękniejszą w sezonie 2010/11 w Europie. W meczu o Superpuchar Europy został ukarany czerwoną kartką. Po wygraniu Ligi Europy i odejściu Villasa-Boasa Guarin pod wodzą nowego trenera Vitora Pereiry stracił miejsce w wyjściowej jedenastce. W listopadzie 2011 r. doznał kontuzji wykluczającej go z gry do kwietnia. Dla Porto zagrał w 63 meczach ligowych i zdobył 11 bramek.
Inter Mediolan.
Nie przeszkodziło mu to jednak zmienić klubu, gdyż 31 stycznia 2012 Guarin został wypożyczony do Interu Mediolan za 1,5 mln euro, gdzie miał zastąpić odchodzącego do PSG Thiago Mottę. Jego debiut miał miejsce 1 kwietnia 2012 roku w meczu wygranym przez Inter Mediolan 5:4 z Genoa CFC, kiedy zmienił w 61 minucie Dejana Stankovicia. Po zakończeniu sezonu Inter Mediolan zdecydował się wykupić Kolumbijczyka za 11 milionów euro, co stanowiło kwotę o 2,5 mln mniejszą niż zakładano w umowie o wypożyczeniu. Pierwszą bramkę dla "Nerazzurich" zdobył 30 sierpnia 2012 r. w meczu z FC Vaslui (2:2) w eliminacjach Ligi Europy. 4 października podczas meczu z Neftçi PFK zaliczył 3 asysty. 8 listopada w meczu z Partizanem zdobył gola i dwukrotnie asystował. 21 lutego w meczu z CFR Cluj zdobył dwie bramki.
Kariera reprezentacyjna.
W dorosłej reprezentacji Kolumbii Guarín zadebiutował 24 maja 2006 roku w zremisowanym 1:1 wyjazdowym meczu z Ekwadorem. Brał udział w sparingach zespołu w 2006 roku (m.in. w meczu z Polską, wygranym w Chorzowie 2:1).
Przed debiutem w pierwszej reprezentacji Guarín reprezentował młodzieżowe reprezentacje Kolumbii. Ma na swoim koncie udział w dwóch finałach Młodzieżowych Mistrzostw Świata: w 2003 roku w Zjednoczonych Emiratach Arabskich, skąd przywiózł brązowy medal i w 2005 roku w Holandii (Kolumbia odpadła w 1/8 finału, Guarín zdobył 2 gole w całym turnieju) oraz w Mistrzostwach Świata do lat 17 w 2003 r.
Styl gry.
Dysponuje mocnym i precyzyjnym uderzeniem z dystansu z obu nóg oraz świetnym wyszkoleniem technicznym. Potrafi grać defensywnie, ale nie obce jest mu też ustawienie w okolicach środkowej linii boiska. Jest świetny jako ofensywny pomocnik, ale wydaje się, że jego właściwą rolą jest bycie rozgrywającym. Jak zauważa La Gazetta dello Sport: " Jeżeli drużyna ma na boisku Fredy'ego Guarina to można być pewnym, że ten gracz da swojemu zespołowi albo wszystko, albo nic."
Życie prywatne.
Pomimo urodzenia w miejscowości Puerto Boyacá wychowywał się w Tului, którą opuścił po ukończeniu szkoły podstawowej. Przeniósł się wówczas do Ibagué. Jego idolem jest Patrick Vieira na którego cześć zdecydował się nosić w Interze koszulkę z numerem 14, a także dla urodzonego w tym dniu syna. Z żoną ma dwójkę synów, starszy - Daniel ma 8 lat, a młodszy 2. Jest kibicem zespołu Millonarios FC.
Statystyki.
Reprezentacyjne.
Pierwsza reprezentacja
MŚ U-20 2005
MŚ U-20 2003
MŚ U-17 2003
Bramki w reprezentacji

</doc>
<doc id="823417" url="https://pl.wikipedia.org/wiki?curid=823417" title="Freddy Guarin">
Freddy Guarin



</doc>
<doc id="823419" url="https://pl.wikipedia.org/wiki?curid=823419" title="Bliznowiec">
Bliznowiec

Bliznowiec, keloid (łac. "keloid") – przerośnięta, guzowata, stwardniała blizna tworząca się w skórze pod wpływem urazu lub bez uchwytnej przyczyny.
Na to, czy powstanie bliznowiec, wpływa miejsce urazu, ale większe znaczenie ma skłonność osobnicza. Wykazuje ona charakter rodzinny, zależy też od rasy (częściej zmiany takie występują u rdzennych mieszkańców Afryki i Azji). Ponadto w zespole Turnera stwierdza się większą częstość bliznowców.
Leczenie.
Konsekwentne zakładanie opatrunków uciskowych (okluzyjnych) z fluorowanymi steroidami może w dużym stopniu zapobiegać powstawaniu bliznowca. Zaleca się też wstrzykiwanie triamcynolonu w dawce 10 mg/cm3 kilka razy w odstępach 7–20 dni. Korzystny efekt dają iniekcje interferonu gamma, hamującego syntezę kolagenu i proces włóknienia.

</doc>
<doc id="823421" url="https://pl.wikipedia.org/wiki?curid=823421" title="Miodunka lekarska">
Miodunka lekarska



</doc>
<doc id="823422" url="https://pl.wikipedia.org/wiki?curid=823422" title="Freddie Williams">
Freddie Williams

Freddie Williams (ur. 12 marca 1926 w Port Talbot, zm. 20 stycznia 2013 w Swindon) – brytyjski żużlowiec pochodzenia walijskiego.
Dwukrotny indywidualny mistrz świata na żużlu. Był pięciokrotnym finalistą mistrzostw świata. Jest jak dotąd jedynym Walijczykiem, który sięgnął po miano najlepszego żużlowca globu.
Jego dwaj bracia, Eric Williams oraz Ian Williams, również byli żużlowcami.

</doc>
<doc id="823427" url="https://pl.wikipedia.org/wiki?curid=823427" title="Ponikiew (Płociczno)">
Ponikiew (Płociczno)

Ponikiew (w użyciu także nazwa Ponikiew-Folwark) – część wsi Płociczno w Polsce, położona w województwie zachodniopomorskim, w powiecie wałeckim, w gminie Tuczno.
W latach 1975–1998 Ponikiew administracyjnie należał do województwa pilskiego.

</doc>
<doc id="823428" url="https://pl.wikipedia.org/wiki?curid=823428" title="Krążowniki typu Leander">
Krążowniki typu Leander



</doc>
<doc id="823430" url="https://pl.wikipedia.org/wiki?curid=823430" title="Wymiar ochronny">
Wymiar ochronny

Wymiar ochronny – określona przepisami długość złowionej ryby, poniżej której musi być z powrotem wypuszczona do wody. Długość ryby liczona jest od początku pyska do końca płetwy ogonowej. Obowiązujący w Polsce wymiar ochronny określa Rozporządzenie Ministra Rolnictwa i Rozwoju Wsi z dnia 12 listopada 2001 r. 
Od 1 stycznia 2020 r. na wodach użytkowanych przez Polski Związek Wędkarski wymiar ochronny określany jest w "Zezwoleniach na amatorski połów ryb wędką", uchwalanych przez zarządy okręgów PZW – wymiar ten nie może być mniejszy niż określony w przepisach ustawowych. Poszczególne okręgi PZW w swoich zezwoleniach ustalają własne wymiary ochronne. Wcześniej, do 31 grudnia 2019 r. wymiar ochronny określany był w "Regulaminie amatorskiego połowu ryb", uchwalanym przez Zarząd Główny Polskiego Związku Wędkarskiego.
Rozporządzenie Ministra Rolnictwa i Rozwoju Wsi.
Na podstawie rozporządzenia Ministra Rolnictwa i Rozwoju Wsi niedozwolony jest połów ryb i raków, których długość mierzona od początku głowy do najdalszego krańca płetwy albo tarczy ogonowej (długość całkowita) nie przekracza wymiaru ochronnego dla danego gatunku:
Okręg Mazowiecki PZW.
W wodach Okręgu Mazowieckiego PZW w 2020 roku zabrania się zabierania ryb poniżej wymiaru gospodarczego (wymiary ochronne zaostrzające i uzupełniające przepisy ustawowe): 

</doc>
<doc id="823432" url="https://pl.wikipedia.org/wiki?curid=823432" title="Siły endogeniczne">
Siły endogeniczne

Siły endogeniczne - procesy wywołane energią z wnętrza Ziemi:

</doc>
<doc id="823436" url="https://pl.wikipedia.org/wiki?curid=823436" title="Karabinek MPi AK-74N">
Karabinek MPi AK-74N

MPi AK-74N – produkowana w Niemieckiej Republice Demokratycznej wersja licencyjna karabinka AK-74.
W 1958 w NRD rozpoczęto produkcję licencyjną karabinka AK. Producentem karabinków oznaczonych jako MPi-K zostały zakłady VEB Fahrzeug und Waffenfabrik „Ernst Thälmann”. Już w 1961 MPi-K został zastąpiony na liniach produkcyjnych przez licencyjną wersję karabinka AKM oznaczoną jako MPi-KM. W 1972 rozpoczęto produkcję zmodernizowanej wersji MPi-KM 72, ale pod koniec lat 70. XX wieku stało się jasne, że istnieje potrzeba zastąpienia MPi-KM nową konstrukcją.
W 1981 NRD zakupił licencję na produkcję radzieckiego AK-74. Po otrzymaniu dokumentacji zdecydowano się na wprowadzenie w tej broni kilku zmian i w rezultacie powstał karabinek wprowadzony do uzbrojenia jako MPi AK-74N. Zmiany wprowadzone w stosunku do AK-74 miały głównie umożliwić wykorzystanie oprzyrządowania stosowanego do produkcji MPi-KM. MPi AK-74N został wyposażony w kolbę i łoże wykonane z szaroniebieskiego (rzadziej ciemnobrązowego) tworzywa sztucznego. Kolba miała charakterystyczną, kropkowaną fakturę. Wersja z kolbą składaną oznaczona jako MPi AKS-74N otrzymała prętową kolbę składaną na bok komory zamkowej. Opracowano także karabinek MPi AK-74NK różniący się od MPi AKS-74N zastosowaniem krótszej lufy.
Karabinki MPi AK-74N były dostarczane wschodnioniemieckiej armii i policji od 1982. Ich produkcję wstrzymano w 1990, po zjednoczeniu Niemiec.
Opis.
MPi AK-74N jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie, w którym porusza się rękojeść przeładowania. Magazynki 30 nabojowe, wymienne z AK-74. Kolba stała (MPi AK-74N) lub składana (MPi AKS-74N i MPi AKS-74NK). Przyrządy celownicze mechaniczne, składają się z muszki i celownika krzywkowego.

</doc>
<doc id="823438" url="https://pl.wikipedia.org/wiki?curid=823438" title="Krążowniki wielkie typu Alaska">
Krążowniki wielkie typu Alaska



</doc>
<doc id="823440" url="https://pl.wikipedia.org/wiki?curid=823440" title="MPi AKS-74N">
MPi AKS-74N



</doc>
<doc id="823442" url="https://pl.wikipedia.org/wiki?curid=823442" title="MPi AKS-74NK">
MPi AKS-74NK



</doc>
<doc id="823443" url="https://pl.wikipedia.org/wiki?curid=823443" title="Sanjay Dutt">
Sanjay Dutt

Sanjay Balraj Dutt (ur. 29 lipca 1959) – jeden z czołowych aktorów Bollywood. Syn aktorów Nargis i Sunila Duttów. Fani często nazywają go pieszczotliwie Sanju Baba, ponadto po sukcesie serii filmów "Munna Bhai" wielu fanów nazywa go Munna Bhai.
Kariera filmowa.
Zadebiutował w 1981 w filmie "Rocky", reżyserowanym przez jego ojca. Choć film był hitem, nie zyskał mu statusu gwiazdy.
Stopniowo zaczął budować swoją karierę i zagrał w wielu przebojach takich jak "Vidhaata", "Naam", "Kabzaa", "Hathyar", "Sadak" czy "Saajan". Ostatecznie wybił się rolą w "Khal Nayak" Subhasha Ghaia. Premiera filmu zbiegła się w czasie z aresztowaniem Dutta w związku z zamachami bombowymi w Bombaju w 1993. Wrzawa otaczająca to wydarzenie w połączeniu z przekonującą rolą czarnego charakteru nadały jego karierze potrzebnego przyspieszenia i zyskały mu nominację do Nagrody Filmfare dla Najlepszego Aktora. "Khal Nayak" okazał się być wielkim hitem, częściowo także dzięki piosence "Choli Peeche Kya Hai".
Dutt utrzymał wizerunek macho po wyjściu z więzienia i zdobywał oddanych fanów. W ciągu kolejnych 10 lat dojrzał jako aktor, z rolami w filmach akcji, gangsterskich i komediowych jako swym znakiem rozpoznawczym. Jego występy w "Vaastav", "Misji w Kaszmirze", "Munnabhai M.B.B.S." i "Lage Raho Munna Bhai" zdobyły entuzjastyczne recenzje. Za rolę gangstera w "Vaastav" otrzymał niemal wszystkie możliwe nagrody przyznawane przez bombajski przemysł filmowy, umacniając swą pozycję jednego z najlepszych aktorów Bollywood.
Razem z przyjaciółmi i reżyserem Sanjayem Guptą założył firmę producencką White Feather Films. Wyprodukowała ona takie filmy jak "Kaante", "Musafir" i "Zinda", w których grał wiodące role. Świetnie znane są jego komediowe występy w "Munnabhai M.B.B.S.", "Haseena Maan Jayegi", "Jodi No. 1", "Lage Raho Munna Bhai" i inne.
Życie osobiste.
Syn niezwykle popularnej w Indiach pary aktorskiej, przez długi czas nie umiał sobie poradzić ze swoją pozycją - wyjątkowe, jak na tak popularnego gwiazdora Bollywood, są liczne konflikty z prawem, w które popadał aktor. Poczynając od ciężkiego uzależnienia od narkotyków, poprzez zarzuty nielegalnego posiadania broni (karabin maszynowy AK-47), w związku z czym był skazany na sześć lat więzienia, aż po zarzut udziału w organizacji terrorystycznej i powiązanie z zamachami bombowymi, w których zginęło kilkadziesiąt osób. Mimo to Dutt utrzymał rzesze fanów, co może wynikać z typu odtwarzanych przez niego postaci, nie jest jednak w kinie indyjskim regułą.
Problemy Sanjaya Dutta zaczęły się w szkole średniej. Wpadł w narkomanię, prawdopodobnie nie radząc sobie z presją bycia synem jednej z najbardziej znanych par w Indiach. Jego problemy z narkotykami wpłynęły na pogorszenie stanu zdrowia matki, u której już wcześniej wykryto chorobę nowotworową. Nargis Dutt zmarła kilka tygodni przed premierą pierwszego filmu syna. Załamany Dutt zaczął brać jeszcze więcej narkotyków, czego efektem był pobyt w centrum odwykowym w Teksasie. Kuracja przyniosła efekty, jednak podczas pobytu w Nowym Jorku u Dutta zdiagnozowano zapadnięte płuco. Po terapii w Stanach Zjednoczonych, zdrowy i wolny od nałogu, Dutt wrócił do kariery filmowej i poślubił Richę Sharmę, która opiekowała się nim, gdy cierpiał na problemy płucne. Śmierć żony na guza mózgu wkrótce po ślubie i zaledwie kilka miesięcy po narodzinach ich córki Trishali poprzedziła gorzką walkę z teściami o prawo do opieki nad dzieckiem, którą Dutt przegrał. Po okresie ciężkiej pracy zdołał wskrzesić swą karierę hitowym "Saajan", za który otrzymał swą pierwszą nominację do nagrody Filmfare dla Najlepszego Aktora. Tuż po tym policja w Bombaju oskarżyła Dutta o udział w zamachach bombowych w 1993. Aresztowany w związku z tą sprawą Dutt spędził 18 miesięcy w celi, cały czas walcząc o uwolnienie od najcięższych zarzutów. Po wyjściu na wolność poślubił Rheę Pillai, ale małżeństwo nie przetrwało długo i para rozwiodła się w 2005 po kilku latach w separacji. Jego ojciec, który w chwili śmierci pełnił funkcję ministra sportu Indii, zmarł w 2005 roku. W 2013 roku został, w związku z zamachami bombowymi z 1993, skazany na 5 lat więzienia, przy czym do kary wliczono 18 miesięcy odsiedziane przez Dutta w areszcie w czasie procesu. Aktor opuścił więzienie w 2016 roku, po odsiedzeniu kary.
Historia życiowych problemów Sanjaya Dutta stała się podstawą dla filmu Sanju (2018), jednego z najbardziej kasowych w historii kinematografii indyjskiej.
Nagrody i wyróżnienia.
Nagroda IIFA.
2000: zwycięzca w kategorii „Nagroda za Artystyczną Znakomitość dla Aktora w Roli Wiodącej” za ""
2001: Nominacja do "Nagrody IIFA dla najlepszego aktora" za rolę w "Misji w Kaszmirze"
Nagroda Filmfare.
1992: Nominacja, Nagroda Filmfare dla Najlepszego Aktora za "Saajan"
1994: Nominacja, Nagroda Filmfare dla Najlepszego Aktora za "Khal Nayak"
2000: Zwycięzca, Nagroda Filmfare dla Najlepszego Aktora za ""
2001: Nominacja, Nagroda Filmfare dla Najlepszego Aktora za "Misję w Kaszmirze"
2003: Nominacja, Nagroda Filmfare dla Najlepszego Aktora Drugoplanowego za "Kaante"
2004: Zwycięzca, Nagroda Filmfare dla Najlepszego Aktora Komediowego za "Munnabhai M.B.B.S."
2006: Nominacja, Nagroda Filmfare dla Najlepszego Aktora Drugoplanowego za "Paarinetę" ("Poślubioną")
Światowa Indyjska Nagroda Filmowa.
2006: Zwycięzca, Światowa Indyjska Nagroda Filmowa, "Nagroda krytyków dla najlepszego aktora" za "Lage Raho Munna Bhai"
Nagroda Stardust.
2004: Zwycięzca, "Nagroda Stardust dla Gwiazdy Roku" za "Munnabhai M.B.B.S."
Nagrody Star Screen.
2000: Zwycięzca, Nagroda Star Screen dla Najlepszego Aktora za ""
2001: Nominacja, Nagroda Star Screen dla Najlepszego Aktora za "Kurukshetra"
2001: Zwycięzca, Nagroda Star Screen dla Najlepszego Aktora Drugoplanowego za "Misję w Kaszmirze"
2004: Nominacja, Nagroda Star Screen dla Najlepszego Aktora za "Munnabhai M.B.B.S."
2005: Nominacja, Nagroda Star Screen dla Najlepszego Aktora Drugoplanowego za "Deewaar"

</doc>
<doc id="823444" url="https://pl.wikipedia.org/wiki?curid=823444" title="Krążowniki ciężkie typu Albany">
Krążowniki ciężkie typu Albany



</doc>
<doc id="823445" url="https://pl.wikipedia.org/wiki?curid=823445" title="Bytyń (Marcinkowice)">
Bytyń (Marcinkowice)

Bytyń – część wsi Marcinkowice w Polsce, położona w województwie zachodniopomorskim, w powiecie wałeckim, w gminie Tuczno.
W latach 1975–1998 Bytyń administracyjnie należał do województwa pilskiego.

</doc>
<doc id="823446" url="https://pl.wikipedia.org/wiki?curid=823446" title="Krążowniki rakietowe typu Albany">
Krążowniki rakietowe typu Albany



</doc>
<doc id="823448" url="https://pl.wikipedia.org/wiki?curid=823448" title="Krążowniki lekkie typu Arethusa">
Krążowniki lekkie typu Arethusa



</doc>
<doc id="823450" url="https://pl.wikipedia.org/wiki?curid=823450" title="Krążowniki pancernopokładowe typu Diana">
Krążowniki pancernopokładowe typu Diana



</doc>
<doc id="823454" url="https://pl.wikipedia.org/wiki?curid=823454" title="Lumo">
Lumo

Lumo – cotygodniowy targ o znaczeniu ponadlokalnym, odbywający się w wioskach i małych miastach w niektórych krajach Afryki Zachodniej (m.in. w Gambii, Senegalu i Gwinei Bissau). Do najbardziej znanych należą gambijskie lumo w Farafenni, Wassu i miejscowościach położonych w okolicy miasta Basse Santa Su.
Lumo odbywa się w danej miejscowości zawsze w określony dzień tygodnia i często uczestniczą w nim kupcy nawet z odległych rejonów kraju, a także z sąsiednich państw.

</doc>
<doc id="823455" url="https://pl.wikipedia.org/wiki?curid=823455" title="Starnberg">
Starnberg

Starnberg – miasto powiatowe w Niemczech, w kraju związkowym Bawaria, w rejencji Górna Bawaria, w regionie Monachium, siedziba powiatu Starnberg. Leży około 25 km na południowy zachód od centrum Monachium, nad północnym wybrzeżem jeziora Starnberger See, przy autostradzie A952, drodze B2 i linii kolejowej Monachium – Garmisch-Partenkirchen - Innsbruck. Jest jedynym miastem w powiecie.
W Starnberg urodziła się Miriam Vogt, niemiecka narciarka alpejska, mistrzyni świata.
Polityka.
Burmistrzem miasta jest Eva John, rada miasta składa się z 30 osób.
Współpraca.
Miejscowość partnerska:

</doc>
<doc id="823458" url="https://pl.wikipedia.org/wiki?curid=823458" title="Funkcja produkcji Cobba-Douglasa">
Funkcja produkcji Cobba-Douglasa



</doc>
<doc id="823463" url="https://pl.wikipedia.org/wiki?curid=823463" title="Kodeks Becker">
Kodeks Becker

Kodeks Becker – średniowieczny obrazkowy dokument opisujący historię misteckiego króla oraz misteckie bóstwa.
Opis.
Kodeks Becker jest fragmentem innego większego zagubionego kodeksu Colombino (niektóre źródła podają nazwę kodeksu jako "Kodeks Colombino-Becker") i składa się z dwóch dokumentów zwanych Kodeksem Becker I i II. Manuskrypt został namalowany tradycyjną metodą prekolumbijską.
Pierwszy Kodeks składa się z 16 stron na których przedstawiona jest historia jedenastego władcy misteckiego 8 Jeleń z lat 1047–1068. Historia 8 Jeleń kończy się na jego morderstwie przez przybranego syna 4 Wiatr z czerwono białej dynastii. 4 Wiatr był dziesięcioletnim chłopcem kiedy to 8 Jeleń zabił jego prawdziwych rodziców w Tilantango. Sam dzięki młodemu wiekowi przeżył i został przygarnięty przez władcę, który chciał uczynić go swoim spadkobiercą. Gdy 4 Wiatr osiągną dojrzały wiek, zemścił się za śmierć rodziców i zabił 8 Jeleń a następnie zasiadł na tronie.
Drugi manuskrypt zajmuje jedynie 4 strony na których przedstawione są na dwóch poziomach misteckie bóstwa kalendarzowe wraz z ich
znakami ikonograficznymi. Na niższym poziomie przedstawiono dziewięć indiańskich bóstw a na wyższym sześć, lecz ich styl jest odmienny od pozostałych.
Kodeks Becker podobnie jak Kodeks Selden uważany jest za palimpsest. W wielu miejscach występują ślady wymazania wcześniejszego tekstu lub obrazka. Pomimo wyraźnych oznak celowego zniszczenia lub wycięcia stron uważa się go za dokument mający posłużyć w dyskusji na temat odzyskania utraconych ziem na rzecz Hiszpanów.
Obydwa Kodeksy Becker I i Becker II znajdują się w Muzeum w Wiedniu.

</doc>
<doc id="823464" url="https://pl.wikipedia.org/wiki?curid=823464" title="Krążowniki typu Pensacola">
Krążowniki typu Pensacola



</doc>
<doc id="823466" url="https://pl.wikipedia.org/wiki?curid=823466" title="Jodi Lyn O’Keefe">
Jodi Lyn O’Keefe

Jodi Lyn O’Keefe (ur. 10 października 1978 w Cliffwood Beach) – amerykańska aktorka, modelka i projektantka mody. Występowała w roli Cassidy Bridges w serialu "Nash Bridges" (1996–2001).
Wczesne lata.
Urodziła się w Cliffwood Beach w stanie New Jersey jako najmłodsza z trzech córek Noreen i Jacka O’Keefe, dyrektora ds. stosunków pracy w firmie farmaceutycznej Merck. Jej rodzina miała pochodzenie irlandzkie, czeskie, polskie, austriackie i szwedzkie. Wychowywała się z dwiema starszymi siostrami – Jenną i Heather, która była modelką. Uczęszczała do liceum katolickiego im Jana Vianneya w New Jersey.
Kariera.
Mając 9 lat rozpoczęła pracę jako modelka, co przyniosło jej dużo pewności siebie i przysporzyło nowych przyjaciół. Zadebiutowała na małym ekranie w roli Marguerite “Maggie” Cory w operze mydlanej "Inny świat" ("Another World", 1995). Następnie dostała rolę Cassidy Bridges, córki tytułowego bohatera (Don Johnson) w serialu "Nash Bridges" (1996–2001).
Przeniosła się wraz z matką do Hollywood. Po raz pierwszy wystąpiła na kinowym ekranie w roli drugoplanowej Sarah Wainthrope w horrorze Steve’a Minera "" ("Halloween H20: Twenty Years Later", 1998). W komedii romantycznej "Cała Ona" ("She’s All That", 1999) została obsadzona w roli okrutnej licealistki Taylor Vaughan, za którą otrzymała Young Hollywood Award w kategorii najlepsza zła dziewczyna. W dreszczowcu "Pupilka profesora" ("Teacher’s Pet", 2000) wystąpiła w tytułowej roli studentki-uciekinierki ze szpitala psychiatrycznego. Za rolę szkolnej piękności Ashley Grant w komedii młodzieżowej "Wszystkie chwyty dozwolone" ("Whatever It Takes", 2000) była nominowana do Teen Choice Awards w kategorii filmowy napad złego humoru. 
W kwietniu 2000 znalazła się na okładce magazynu „Maxim”. Wystąpiła w teledysku zespołu 3 Doors Down „Let Me Go” (2004) u boku Jesse’ego Metcalfe’a. W serialu "Skazany na śmierć" ("Prison Break") zagrała dwie role – Susan B. Anthony (2007–2008) i Gretchen Morgan (2008–2009).
Życie prywatne.
Spotykała się z aktorem Alem Santosem (1995) i Jaime’m Gomezem (1998). W 2003 związała z aktorem Johnem Cusackiem, z którym się rozstała w marcu 2009.

</doc>
<doc id="823467" url="https://pl.wikipedia.org/wiki?curid=823467" title="Kodeks Becker II">
Kodeks Becker II



</doc>
<doc id="823471" url="https://pl.wikipedia.org/wiki?curid=823471" title="Krążowniki typu Swierdłow">
Krążowniki typu Swierdłow



</doc>
<doc id="823478" url="https://pl.wikipedia.org/wiki?curid=823478" title="Ana Jelušić">
Ana Jelušić

Ana Jelušić (ur. 28 grudnia 1986 w Rijece) – chorwacka narciarka alpejska, dwukrotna medalistka mistrzostw świata juniorów.
Kariera.
Po raz pierwszy na arenie międzynarodowej pojawiła się 24 listopada 2001 roku w Val Thorens, gdzie w zawodach Citizen Race zajęła drugie miejsce w slalomie. W 2002 roku wystartowała na mistrzostwach świata juniorów w Tarvisio, zajmując 43. miejsce w slalomie i 32. miejsce w gigancie. Na rozgrywanych rok później mistrzostwach świata juniorów w Briançonnais zdobyła srebrny medal w slalomie. Ponadto wywalczyła też brązowy medal w tej konkurencji podczas mistrzostw świata juniorów w Bardonecchii w 2005 roku.
W zawodach Pucharu Świata zadebiutowała 26 października 2002 roku w Sölden, zajmując 23. miejsce w gigancie. Tym samym już w swoim debiucie zdobyła pierwsze pucharowe punkty. Na podium zawodów PŚ po raz pierwszy stanęła 4 stycznia 2007 roku w Zagrzebiu, zajmując drugie miejsce w slalomie. W zawodach tych rozdzieliła Austriaczkę Marlies Schild i Czeszkę Šárkę Záhrobską. Najlepsze wyniki osiągnęła w sezonie 2006/2007, kiedy to w klasyfikacji generalnej zajęła 22. miejsce, a w klasyfikacji slalomu była siódma. W 2002 roku wystąpiła na igrzyskach olimpijskich w Salt Lake City, zajmując 23. miejsce w slalomie i 37. miejsce w gigancie. Na rozgrywanych cztery lata później igrzyskach w Turynie była piętnasta w slalomie, a podczas igrzysk olimpijskich w Vancouver w 2010 roku w tej samej konkurencji była dwunasta. Była też między innymi czwarta w slalomie podczas mistrzostw świata w Åre w 2007 roku. Walkę o medal przegrała tam ze Szwedką Anją Pärson o 0,34 sekundy.

</doc>
<doc id="823480" url="https://pl.wikipedia.org/wiki?curid=823480" title="Indywidualne Mistrzostwa Świata na Żużlu 1951">
Indywidualne Mistrzostwa Świata na Żużlu 1951

Indywidualne Mistrzostwa Świata na Żużlu 1951 – cykl turniejów żużlowych mających wyłonić najlepszych żużlowców na świecie. Tytuł wywalczył Australijczyk Jack Young.
Po raz pierwszy w eliminacjach uczestniczyli reprezentanci ze Szwecji, RPA i Szkocji.
Runda mistrzowska.
Rozgrywano 8 eliminacji na torach brytyjskich.
Awans: 16+2 do finału światowego.
Finał światowy.
Medaliści IMŚ

</doc>
<doc id="823485" url="https://pl.wikipedia.org/wiki?curid=823485" title="Flaga Kajmanów">
Flaga Kajmanów

Flaga Kajmanów została przyjęta w 1959, przedtem używano flagi Wielkiej Brytanii. W 1999 flaga uległa niewielkiej zmianie. 
Wersja flagi z białym dyskiem jest nadal używana podczas imprez sportowych.
Flaga jest błękitną banderą z flagą Wielkiej Brytanii i herbem Kajmanów.

</doc>
<doc id="823486" url="https://pl.wikipedia.org/wiki?curid=823486" title="Ӳ">
Ӳ

Ӳ – litera cyrylicy używana w alfabecie czuwaskim. Oznacza dźwięk /y/, odpowiadający niemieckiemu ü. W alfabecie zajmuje miejsce między У i Ф.

</doc>
<doc id="823487" url="https://pl.wikipedia.org/wiki?curid=823487" title="Jurij Norsztejn">
Jurij Norsztejn

Jurij Borisowicz Norsztejn (ros. Юрий Борисович Норштейн, ur. 15 września 1941) – rosyjski twórca animacji filmowych. Od 1981 pracuje nad pełnometrażowym filmem "Szynel", opartym na opowiadaniu Nikołaja Gogola pod tym samym tytułem.
Życiorys.
Urodził się w wiosce Andriejewka w obwodzie penzeńskim w trakcie ewakuacji jego rodziców z rodzinnej miejscowości. Dorastał na przedmieściach Moskwy. Po zakończonych studiach rozpoczął pracę w fabryce mebli. Następnie ukończył dwuletni kurs animacji i w 1961 znalazł zatrudnienie w Sojuzmultfilmie. Pierwszym filmem, przy którym pracował jako animator był "Kto powiedział „miau”?" z 1962.
Po kilku latach pracy przy około pięćdziesięciu filmach, Norsztejn otrzymał szansę nakręcenia autorskiej animacji. Zadebiutował jako reżyser nakręconym w 1968 filmem "25 października, pierwszy dzień". Współreżyserem filmu był Arkadij Tiurin.
W latach 70. Norsztejn wciąż pracował jako animator i reżyser, rozwijając swój styl; stawał się on coraz bardziej wyrafinowany, odchodząc od dwuwymiarowych „wycinanek” w kierunku plastycznie wysublimowanych obrazów. Opracował specjalną technikę, nadającą jego animacjom pozory trójwymiarowości: przy użyciu wielu szklanych tafli ułożonych jedna nad drugą (co 25–30 cm) i przemieszczanych względem siebie w poziomie i względem kamery – w pionie.
Zdobył wiele nagród w kraju i za granicą. Największą sławę uzyskał jego film "Jeżyk we mgle" z 1975, uznany w 2003 za najlepszy film animowany wszech czasów. W 1989 wspólnie ze scenarzystą Siergiejem Kozłowem wydał tę opowieść w formie książki z własnymi ilustracjami.
W tym właśnie czasie został wyrzucony z pracy w Sojuzmultfilmie za zbyt powolną pracę przy dziele swojego życia, adaptacji "Szynela" Mikołaja Gogola. Przez dwa lata pracy nad filmem ukończył dziesięć minut filmu.
Odrzuca użycie techniki komputerowej w swoich animacjach. Przez wiele lat pracował w trzyosobowym zespole z żoną, Franczeską Jarbusową, i kamerzystą Aleksandrem Żukowskim. W kwietniu 1993 Norsztejn i trzech innych twórców animacji (Fiodor Chitruk, Andriej Chrżanowski i Eduard Nazarow) założył Szkołę i Studio Animacji (SHAR Studio).
Obecnie wciąż pracuje nad "Szynelem". Perfekcjonizm reżysera przysporzył mu przydomek „złotego ślimaka”. Projekt napotkał liczne finansowe trudności i opóźnienia, krótkie jego fragmenty w niskiej jakości były udostępnione w Internecie, a pierwsze 20 minut filmu pokazywano na poświęconych Norsztejnowi wystawach w rosyjskich muzeach. Całość filmu ma trwać około 65 minut.
W 2005 Norsztejn opublikował zbiór swoich odczytów o sztuce animacji zatytułowany "Śnieg na trawie". W tym samym roku został zaproszony jako „gościnny animator” do pracy nad pełnometrażową japońską animacją lalkową "Shisha no sho" (reż. Kihachirō Kawamoto). Jego twórczość wysoko ceni znany japoński reżyser animacji, Isao Takahata.

</doc>
<doc id="823489" url="https://pl.wikipedia.org/wiki?curid=823489" title="Cebulica">
Cebulica

Cebulica ("Scilla" L.) – rodzaj roślin z rodziny szparagowatych ("Asparagaceae"). Należy do najbardziej problematycznych pod względem taksonomicznym w obrębie rodziny, co przekłada się na różne ujęcia systematyczne, w których dzielony jest na liczne, niewielkie rodzaje, albo z kolei łączony w jeden szeroko ujmowany rodzaj. Rośliny te występują w Eurazji i w Południowej Afryce. Centrum zróżnicowania znajduje się w rejonie Morza Śródziemnego. Jeden gatunek (cebulica syberyjska) introdukowany w Ameryce Północnej. W Polsce rosną dwa gatunki rodzime – cebulica dwulistna "S. bifolia" i cebulica trójlistna "S. kladnii" oraz zadomowiony antropofit – cebulica syberyjska "S. siberica". Liczne gatunki z tego rodzaju bywają uprawiane jako ozdobne.
Morfologia.
Byliny z organem zimującym w postaci owalnej lub kulistej cebuli złożonej z wolnych łusek, sukcesywnie odnawiających się w kolejnych latach. Liści kilka, tylko odziomkowe. Kwiaty zebrane w kwiatostan, u niektórych gatunków głąbik zakończony jest pojedynczym kwiatem. Okwiat w kolorze niebieskim lub purpurowym, rzadko biały, listki okwiatu jednożyłkowe. Pręcików 6, słupek pojedynczy, górny, trójkomorowy z miodnikami. Owocem jest torebka zawierająca 3–30 nasion. Nasiona kuliste lub owalne z elajosomem.
Systematyka.
Rodzaj z rodziny szparagowatych "Asparagaceae", podrodziny "Scilloideae", plemienia "Hyacintheae" i podplemienia "Hyacinthinae". Jest bardzo kłopotliwy taksonomicznie – w części ujęć systematycznych dzielony jest na kilka drobnych rodzajów liczących w większości 10–12 gatunków. Badania molekularne potwierdzają odrębność części z nich (np. "Prospero" i puszkinia "Puschkinia"), jednak równocześnie nie potwierdzają odrębności innych, zagnieżdżonych w obrębie "Scilla" (np. śnieżnik "Chionodoxa", "Gemicia").
Dawniej zaliczana tu cebulica hiszpańska lub dzwonkowata ("Scilla campanulata" ) obecnie wydzielana jest w odrębny rodzaj jako hiacyncik hiszpański ("Hyacinthoides hispanica" ), podobnie cebulica włoska ("Scilla italica" ) zgodnie ze współczesnymi ujęciami systematycznymi to hiacyncik włoski ("Hyacinthoides italica" ). Dawniej wyróżniana tu cebulica morska ("Scilla maritima") obecnie wyłączana jest do innego rodzaju jako urginia morska ("Drimia maritima" , syn. "Urginea maritima"). Cebulica puszkiniowata "Scilla puschkinioides" to we współczesnych ujęciach puszkinia cebulicowata "Puschkinia libanotica", a cebulica jesienna "Scilla autumnalis" to "Prospero autumnale".

</doc>
<doc id="823490" url="https://pl.wikipedia.org/wiki?curid=823490" title="Krążowniki lekkie typu Swierdłow (projekt 68)">
Krążowniki lekkie typu Swierdłow (projekt 68)



</doc>
<doc id="823491" url="https://pl.wikipedia.org/wiki?curid=823491" title="Krążowniki lekkie (projektu 68)">
Krążowniki lekkie (projektu 68)



</doc>
<doc id="823493" url="https://pl.wikipedia.org/wiki?curid=823493" title="Ӯ">
Ӯ

Ӯ – znak występujący w cyrylickim alfabecie języka tadżyckiego. Oznacza samogłoskę półprzymkniętą przednią zaokrągloną, /ø/. 

</doc>
<doc id="823497" url="https://pl.wikipedia.org/wiki?curid=823497" title="USS Lexington (CC-1)">
USS Lexington (CC-1)



</doc>
<doc id="823498" url="https://pl.wikipedia.org/wiki?curid=823498" title="Szerencs">
Szerencs

Szerencs − miasto w północno-wschodnich Węgrzech, w komitacie Borsod-Abaúj-Zemplén. Liczy 8473 mieszkańców (2021).
Położenie.
Szerencs leży 31 km na wschód od Miszkolca i 16 km na północny zachód od Tokaju, nad rzeką Taktą. Nazywane jest "zachodnimi wrotami gór Zemplén" ze względu na położenie u samego podnóża tego pasma Karpat Zachodnich. Nazwa miasta pochodzi od węgierskiego słowa "szerencse", czyli "szczęście".
Historia.
Najstarszym zabytkiem miasta jest zamek, którego historia sięga już XIII wieku, kiedy to znajdowało się tam opactwo benedyktyńskie. Około lat dwudziestych XV wieku Szerencs i jego okolice stały się własnością serbskiego despoty György Brankovicsa. W 1490 r. było już miastem targowym, którego właścicielem był ród Rakoczych. Od 1507 r. panem miasta był János Szapolyai. W roku 1556 klasztor został przebudowany dla celów obronnych. W 1583 r. zamek Szerencs i przynależne dobra szlacheckie otrzymał w zastaw od cesarza Rudolfa II habsburga Zygmunt Rakoczy, a w 1603 r. otrzymał od niego także ostateczny akt darowizny.
W dniach 17-20 kwietnia 1605 r. odbył się tutaj zjazd szlachty z Siedmiogrodu i znacznej części Węgier, na którym Stefan Bocskay został wybrany księciem Siedmiogrodu. Z wdzięczności 9 marca 1606 r. Bocskay nadał Szerencowi status „uprzywilejowanego miasteczka targowego”.
W XVIII wieku osada zaczęła się rozwijać, ale rozwój zatrzymał się w XIX wieku. W 1876 r. Szerencs utracił prawa miejskie, jednak postępująca industrializacja zaczęła ponownie sprzyjać rozwojowi. W 1889 roku wybudowano cukrownię, która była wówczas największą cukrownią w Europie, a w 1923 roku wybudowano również fabrykę czekolady. W 1930 r. miejscowość liczyła prawie 7 tys. mieszkańców.
Przez długi czas zamek zmieniał właścicieli, aż do lat 60. XX wieku, kiedy to otwarto tam muzeum regionalne. Dziś znajduje się tam szeroko znana wśród kolekcjonerów wystawa zbioru pocztówek, z m.in. najstarszą węgierską pocztówką z roku 1869. Innym znanym zabytkiem Szerencs jest wspomniana cukrownia. W II połowie XX wieku, w jednym z zabytkowych budynków cukrowni, otwarto Muzeum Cukru, które jest jednym z trzech takich muzeów w Europie.
Ponadto w Szerencs znajduje się kościół kalwiński, którego część murów pochodzi z XIV wieku.

</doc>
<doc id="823499" url="https://pl.wikipedia.org/wiki?curid=823499" title="USS Saratoga (CC-3)">
USS Saratoga (CC-3)



</doc>
<doc id="823500" url="https://pl.wikipedia.org/wiki?curid=823500" title="Afro Celt Sound System">
Afro Celt Sound System

Afro Celt Sound System – zespół łączący nowoczesną muzykę taneczną (trip hop, techno, itp.) z wpływami muzyki celtyckiej i afrykańskiej. Został założony przez producenta i gitarzystę Simona Emmersona jako supergrupa world music z udziałem wielu gościnnych artystów.
Ich albumy są wydawane przez wytwórnię Real World Records Petera Gabriela, będąc najlepiej sprzedającymi się (poza płytami Petera Gabriela). Występy na żywo stały się wizytówką festiwalów WOMAD. Z wytwórnią Real World podpisali kontrakt na 5 albumów, z których "Anatomic" wydany w 2005 był ostatnim.
W 2003 zmienili nazwę na krótszą (Afro Celts), jednak w kolejnych użyto ponownie długiej nazwy (decyzja była związana z rozpoznawalnością marki "Afro Celt Sound System)".
Skład.
Kiedy zespół rozpoczynał karierę w połowie lat 90. w Real World Records nie rozróżniano artystów gościnnych i członków grupy – poniższy zestaw wykonawców jest najczęściej kojarzony z nazwą zespołu:
Współpracujący z Afro Celt Sound System.
Peter Gabriel, Robert Plant, Pete Lockett, Sinéad O’Connor, Caroline Lavelle, Pina Kollar, Dorothee Munyaneza, Sevara Nazarxon, Simon Massey, Jesse Cook, Martin Hayes, Eileen Ivers, Mundy, Demba Barry, Mairéad Ní Mhaonaigh i Ciarán Tourish z Altan, Ronan Browne, Michael McGoldrick, Myrdhin, Shooglenifty, Mairead Nesbitt oraz Ayub Ogada.

</doc>
<doc id="823502" url="https://pl.wikipedia.org/wiki?curid=823502" title="Audiologia">
Audiologia

Audiologia – nauka o słuchu. Jako dziedzina medycyny jest działem otorynolaryngologii, zajmującym się rozpoznawaniem i leczeniem chorób narządów słuchu i równowagi, w ramach specjalizacji audiologia i foniatria. W Polsce konsultantem krajowym audiologii i foniatrii od 21 czerwca 2017 jest prof. dr hab. Mariola Śliwińska-Kowalska.

</doc>
<doc id="823504" url="https://pl.wikipedia.org/wiki?curid=823504" title="Afro Celts">
Afro Celts



</doc>
<doc id="823506" url="https://pl.wikipedia.org/wiki?curid=823506" title="David Paymer">
David Paymer

David Emmanuel Paymer (ur. 30 sierpnia 1954 w Oceanside) – amerykański aktor, reżyser i komik. W 1992 nominowany do Oscara i Złotego Globu za drugoplanową rolę w filmie "Komik na sobotę".

</doc>
<doc id="823511" url="https://pl.wikipedia.org/wiki?curid=823511" title="Kodeks Alfonso Caso">
Kodeks Alfonso Caso



</doc>
<doc id="823513" url="https://pl.wikipedia.org/wiki?curid=823513" title="Ӣ">
Ӣ

Ӣ – litera cyrylickiego alfabetu tadżyckiego, oznaczająca akcentowaną samogłoskę [] w pozycji na końcu wyrazu.
Ӣ jest także wykorzystywane w alfabecie aleuckim dialektu Wyspy Beringa.

</doc>
<doc id="823524" url="https://pl.wikipedia.org/wiki?curid=823524" title="Nynkowska Góra">
Nynkowska Góra

Nynkowska Góra (kaszb. "Nënkòwskô Góra", niem. "Nenkauer Berg") - część Gdańska w granicach administracyjnych dzielnicy Jasień. Nazwa zatracona, obecnie integralna część Jasienia. Dawny przysiółek Jasienia.

</doc>
<doc id="823528" url="https://pl.wikipedia.org/wiki?curid=823528" title="Jack Young">
Jack Young

Jack Ellis Young (ur. 31 stycznia 1925 w Adelaide, zm. 28 sierpnia 1987 tamże) – australijski żużlowiec.
Kariera sportowa.
Dwa razy był indywidualnym mistrzem świata na żużlu, w roku 1951 i 1952. Uczestniczył 8 razy w finałach IMŚ.
Po zakończeniu kariery był trenerem Ivana Maugera, który później został wielokrotnym mistrzem świata.
Starty w lidze.
Liga brytyjska
Osiągnięcia.
Indywidualne mistrzostwa świata

</doc>
<doc id="823529" url="https://pl.wikipedia.org/wiki?curid=823529" title="Ӗ">
Ӗ

Ӗ, ӗ – litera występująca jedynie w alfabecie czuwaskim. Nie należy jej mylić z identycznie wyglądającym łacińskim Ĕ/ĕ. Oznacza dźwięk [], tj. samogłoskę półprzymkniętą centralną niezaokrągloną. Litera pojawiła się po raz pierwszy w 1873 w „Elementarzu dla Czuwaszy z zastosowaniem alfabetu rosyjskiego”, autorstwa Iwana Jakowlewa. Zastąpiła stosowany wcześniej znak miękki.

</doc>
<doc id="823530" url="https://pl.wikipedia.org/wiki?curid=823530" title="Niszczyciele typu Arleigh Burke">
Niszczyciele typu Arleigh Burke



</doc>
<doc id="823532" url="https://pl.wikipedia.org/wiki?curid=823532" title="Niszczyciele typu Charles F. Adams">
Niszczyciele typu Charles F. Adams



</doc>
<doc id="823533" url="https://pl.wikipedia.org/wiki?curid=823533" title="Nicholas Kao Se Tseien">
Nicholas Kao Se Tseien

Nicholas Kao Se Tseien (chin. trad. 高師謙, chin. upr. 高师谦, pinyin "Gāo Shīqiān"; ur. 15 stycznia 1897 w Fuzhou w prow. Fujian, zm. 11 grudnia 2007 w Hongkongu) – chiński duchowny katolicki, znany z długowieczności.
Urodził się w rodzinie nauczyciela wyznania buddyjskiego, jako jeden z czterech braci. Katolicyzm przyjął w wieku 18 lat, kiedy uczęszczał do szkoły prowadzonej przez hiszpańskich dominikanów. Zdobył wykształcenie nauczycielskie, studiował również prawo, zdecydował się jednak zostać księdzem katolickim. Pracował jako duszpasterz m.in. na Tajwanie i w Malezji; w 1973 osiadł w klasztorze trapistów na wyspie Lantau (Hongkong). Jako szerzyciel kultu Maryi założył sześć świątyń ku jej czci - trzy na Tajwanie, jedną w Malezji, jedną w Hongkongu i jedną w rodzinnym Fuzhou (zniszczoną w czasie rządów komunistycznych).
W styczniu 2007 ukończył 110 lat, co czyniło go jednym z najstarszych żyjących mężczyzn na świecie. Był nieco ponad rok młodszy od uważanego za światowego nestora Japończyka Tomoji Tanabe, uchodził za najstarszą osobę w Hongkongu, a w "Księdze rekordów Guinnessa" figurował jako najstarszy żyjący ksiądz katolicki. Ta sama publikacja przypisywała mu jeszcze inny rekord - najstarszego pacjenta, który przeszedł operację katarakty (miało to miejsce w maju 2005). Rok wcześniej duchowny przeszedł operację nowotworu okrężnicy. Zmarł w grudniu 2007, według wykazów długowiecznych osób "Księgi Guinnessa" i Gerontology Research Group w Los Angeles mając status siódmego najstarszego mężczyzny na świecie i drugiego w Azji.

</doc>
<doc id="823534" url="https://pl.wikipedia.org/wiki?curid=823534" title="Niszczyciele typu Lütjens">
Niszczyciele typu Lütjens



</doc>
<doc id="823535" url="https://pl.wikipedia.org/wiki?curid=823535" title="Niszczyciele typu Lutjens">
Niszczyciele typu Lutjens



</doc>
<doc id="823536" url="https://pl.wikipedia.org/wiki?curid=823536" title="Niszczyciele typu Suffren">
Niszczyciele typu Suffren



</doc>
<doc id="823537" url="https://pl.wikipedia.org/wiki?curid=823537" title="Kodeks Sanchez-Solís">
Kodeks Sanchez-Solís



</doc>
<doc id="823538" url="https://pl.wikipedia.org/wiki?curid=823538" title="ǃ">
ǃ



</doc>
<doc id="823539" url="https://pl.wikipedia.org/wiki?curid=823539" title="Kodeks Waecker Götter">
Kodeks Waecker Götter



</doc>
<doc id="823540" url="https://pl.wikipedia.org/wiki?curid=823540" title="Macelowa Góra">
Macelowa Góra

Macelowa Góra (800 m) – masyw w Pieninach Właściwych, w ich części zwanej Pieninami Czorsztyńskimi. Znajduje się w grzbiecie odbiegającym ze zwornika położonego na wschód od przełęczy Trzy Kopce w kierunku południowym, przez Cyrlową Skałę, od której oddzielona jest przełęczą Podosice (685 m). Jest lesisty, ale ma liczne odsłonięcia skalne. Jego wierzchołkowe partie składają się z wapieni rogowcowych serii pienińskiej. Ma wydłużony grzbiet, w którym oprócz głównego wierzchołka wyróżnia się drugi, zachodni o wysokości ok. 795 m. Wschodnie zbocza Macelowej Góry opadają do Macelowego Wąwozu, południowe do Dunajca. Znajduje się w nich wybitna skała zwana Białą Skałą (598 m), która powstała w wyniku podmycia przez wody Dunajca. Od skały tej ciągnie się dobrze widoczny z drogi do Sromowiec Niżnych pas Czerwonych Skał. Ich barwa pochodzi od kolorowych margli z dodatkiem piaskowców. Na południowych zboczach Macelowej Góry dobrze zachowane fragmenty naturalnego lasu świerkowego oraz okazy sosny liczące sobie ok. 130 lat. Siedlisko rzadkich ptaków, m.in. pustułki, puchacza, nagórnika. Wody ze wschodnich stoków Macelowej Góry spływają do Macelowego Potoku i jego dopływu – Kirowego Potoku, ze stoków zachodnich do Strasznego Potoku.
Nazwa Macelowa Góra występowała już w XIX w. Przez szczyt góry nie prowadzą szlaki turystyczne, natomiast jej podnóżem poprowadzona jest szosa do Sromowiec Niżnych. Znaczna część obszaru Macelowej Góry wchodzi w skład Pienińskiego Parku Narodowego i jest to teren podlegający ścisłej ochronie.
Góra dobrze widoczna jest z czerwonego szlaku prowadzącego z przystani flisackiej w Sromowcach-Kątach na przełęcz Trzy Kopce.
Z rzadkich w Polsce roślin stwierdzono tutaj występowanie ostrożnia głowacza, osta pagórkowego kokoryczy żółtawej i wiechliny styryjskiej.
Pieniny a6.jpg

</doc>
<doc id="823541" url="https://pl.wikipedia.org/wiki?curid=823541" title="ǀ">
ǀ



</doc>
<doc id="823542" url="https://pl.wikipedia.org/wiki?curid=823542" title="Krążowniki typu Belknap">
Krążowniki typu Belknap



</doc>
<doc id="823543" url="https://pl.wikipedia.org/wiki?curid=823543" title="ǁ">
ǁ



</doc>
<doc id="823544" url="https://pl.wikipedia.org/wiki?curid=823544" title="ǂ">
ǂ



</doc>
<doc id="823545" url="https://pl.wikipedia.org/wiki?curid=823545" title="Fregaty typu Oliver Hazard Perry">
Fregaty typu Oliver Hazard Perry



</doc>
<doc id="823548" url="https://pl.wikipedia.org/wiki?curid=823548" title="Fregaty typu Tromp">
Fregaty typu Tromp



</doc>
<doc id="823550" url="https://pl.wikipedia.org/wiki?curid=823550" title="Fregaty typu 122">
Fregaty typu 122



</doc>
<doc id="823552" url="https://pl.wikipedia.org/wiki?curid=823552" title="ESPN America">
ESPN America

ESPN America – amerykański kanał sportowy nadawany w przekazie cyfrowym. W Polsce dostępny był na platformach cyfrowych n, Orange oraz w ofercie sieci kablowych. Kanał nadawał w formacie 16:9. ESPN America, dostępny był także w wersji HD, niedostępnej w Polsce.
Historia.
Od rozpoczęcia emisji do początku 2009 roku, kanał ESPN America nazywał się NASN (skrót od North American Sports Network). W dniu 1 lutego 2009 roku zmienione zostały logo i oprawa graficzna, ale ramówka pozostała bez zmian.
31 lipca 2013 roku kanał zakończył nadawanie wraz z ESPN Classic. Zakończenie nadawania ma związek z przejęciem przez BT Sport. Tego samego dnia zniknęła ze wszystkich platform satelitarnych oraz sieci kablowych.

</doc>
<doc id="823555" url="https://pl.wikipedia.org/wiki?curid=823555" title="Kodeks Tonalamatl Aubin">
Kodeks Tonalamatl Aubin

Kodeks Tonalamatl Aubin – prekolumbijski manuskrypt aztecki będący kalendarzem dni w 260-dniowym roku "tonalpohualli".
Najczęściej zwany tonalamatl był popularnym kalendarzem używanym przez kapłanów do określania właściwości danego dnia, przyporządkowywania im odpowiednich bogów oraz określania ich wpływu na urodzonych ludzi w danym dniu. Tonalamatl (w wolnym tłumaczeniu "księgi przeznaczenia") skupiały się na odczytywaniu znaków i przypisywaniu im odpowiednich znaczeń. Sprawował więc funkcję dzisiejszego kalendarza i sennika.
Kodeks Tonalamatl Aubin napisany został w języku Nahuatl. Był wykorzystywany w centralnym Meksyku. Kopie kodeksu wykonywane były najczęściej na papierze wytwarzanym z kory dzikiego figowca "amate", o wymiarach 24 x 27 cm. Kilka z nich wykonano na papierze europejskim. Codex Tonalamatl składał się z pasa papieru pokrytego warstwą wapna palonego i złożony w formę harmonii. Każde dwie jego strony poświęcone są jednemu okresowi zwanemu w kalendarzu Azteków "trecenem". Aztekowie wyróżniali 20 trecenów po 13 dni każdy. Każdy okres reprezentowany był przez duży rysunek odpowiedniego bóstwa, liczby oznaczające bóstwa pomocnicze, 13 hieroglifów dni oraz rysunki przedmiotów będących związanych z kultem poszczególnego bóstwa czyli ciernie, kadzielnice, ołtarze. W wielu przypadkach przy wizerunkach bogów znajduje się obraz jego nahuals, czyli jego zwierzęcej personifikacji.
Prócz Kodeksu Tonalamatl Aubin do grupy manuskryptów stanowiących kalendarz Tonalamatl należy Kodeks Borbonicus i Kodeks Borgia.
Kodeks Tonalamatl Aubin znajduje się w Bibliotece Narodowej w Paryżu.

</doc>
<doc id="823556" url="https://pl.wikipedia.org/wiki?curid=823556" title="Józef Cinal">
Józef Cinal

Józef Cinal (ur. 11 października 1936 w Wieprzu, zm. 5 lipca 2020) – polski polityk, rolnik, spółdzielca, poseł na Sejm PRL V kadencji oraz na Sejm RP I kadencji.
Życiorys.
Ukończył w 1968 Technikum Rolnicze w Łodygowicach. Działał w Związku Młodzieży Wiejskiej w Wieprzu, wstąpił do Zjednoczonego Stronnictwa Ludowego, z ramienia którego zasiadał w Sejmie PRL w latach 1969–1972. W III RP działacz Polskiego Stronnictwa Ludowego. Ponownie był posłem od 1991 do 1993, reprezentując okręg bielski.
Prowadził indywidualne gospodarstwo rolne, działał w spółdzielczości. Przez wiele lat pełnił funkcję radnego w gminie Wieprz. W 2010 i 2014 nie był ponownie wybierany.
Odznaczony Odznaką 1000-lecia Państwa Polskiego.

</doc>
<doc id="823557" url="https://pl.wikipedia.org/wiki?curid=823557" title="Niszczyciele typu Tromp">
Niszczyciele typu Tromp



</doc>
<doc id="823558" url="https://pl.wikipedia.org/wiki?curid=823558" title="Radosław Kietliński">
Radosław Kietliński

Radosław Kietliński (ur. 1974) – polski dziennikarz radiowy i telewizyjny.
Życiorys.
Jest absolwentem Wydziału Dziennikarstwa i Nauk Politycznych Uniwersytetu Warszawskiego. Karierę dziennikarską rozpoczął w Polskim Radiu. Pracował między innymi w IAR, Radiu Eska (Newsroom Super FM) i Radiu Wawa. Od grudnia 2000 do marca 2007 pracował jako reporter "Informacji", a potem "Wydarzeń" w Polsacie. Od 2008 roku szef informacji Polsat News. Od 15 października 2013 jest też redaktorem naczelnym i dyrektorem programowym Radia PiN.
Otrzymywał wyróżnienia Nagrody im. Kazimierza Dziewanowskiego Stowarzyszenia Dziennikarzy Polskich: 2003 za film dokumentalny „Śmierć na Dubrowce” w Polsat, w 2012 wraz z Agatą Kaźmierską "za publikacje o problemach i wydarzeniach na świecie" jako autorzy reportażu telewizyjnego „Afganistan w głowie” w Polsat News z 12 listopada 2011. Za film dokumentalny „Talibowie – druga strona wojny”, zrealizowany wraz z Agatą Kazimierską, zdobył nagrodę Grand Press w kategorii "reportaż telewizyjny".
Życie prywatne.
Do 2014 jego żoną była Beata Tadla. Mają syna Jana. W 2018 w Sarajewie wziął ślub ze swoją partnerką Izą.

</doc>
<doc id="823561" url="https://pl.wikipedia.org/wiki?curid=823561" title="Cegielnia (Gdańsk)">
Cegielnia (Gdańsk)

Cegielnia (lub "Nynkowska Cegielnia", niem. "Nenkauer Ziegelei") – część Gdańska w granicach administracyjnych osiedla Jasień. Nazwa zatracona.

</doc>
<doc id="823565" url="https://pl.wikipedia.org/wiki?curid=823565" title="Gozdów (Grzymiszew)">
Gozdów (Grzymiszew)

Gozdów – część wsi Grzymiszew w Polsce, położona w województwie wielkopolskim, w powiecie tureckim, w gminie Tuliszków.
W latach 1975–1998 Gozdków administracyjnie należał do województwa konińskiego.

</doc>
<doc id="823569" url="https://pl.wikipedia.org/wiki?curid=823569" title="Rabsztyn (Małe Pieniny)">
Rabsztyn (Małe Pieniny)

Rabsztyn (847 m, 820 m, ) – szczyt w Małych Pieninach. Jest kulminacją krótkiej odnogi odchodzącej pod Wysokim Wierchem od grzbietu Małych Pienin. Wznosi się na wprost Jarmuty, na południe od niej, ponad doliną Leśnickiego Potoku. Przebiega przezeń granica polsko-słowacka.
Jest to wyraźnie wyodrębniony, lesisto-skalisty szczyt zbudowany ze skał wapiennych. Od zachodniej strony kończy się stromą, przepaścistą ścianą skalną o wysokości ok. 50 m. Niektórzy, m.in. Maria Konopnicka, uważali, że na jego szczycie stał niegdyś zamek. Jednak nie jest to prawdą. Szczyt był od dawna turystycznie zwiedzany, malował go i opisywał m.in. Maciej Bogusz Stęczyński. W 1860 r. pisano: "„Nawet płeć piękna bawiąca w kąpielach szczawnickich nie szczędzi pieszego trudu w towarzystwie przewodnika górala doznając zupełnego zadowolenia”". Krążyły opowieści o rzekomych lochach łączących go z Jarmutą oraz o istniejących w nim sztolniach. Według niepotwierdzonych informacji do 1914 r. istniało na nim gniazdo ostatniego w Pieninach, bardzo rzadkiego na obszarze Polski gatunku ptaka – sępa płowego.
Nazwa tego szczytu w wersji "Rabenstein", "Rabstin versus Tsawnitz" i inne pojawia się już w pismach słynnego brata Cypriana z Czerwonego Klasztoru na Słowacji, który zbierał tutaj zioła. Występuje tutaj rzadka w Polsce i chroniona roślina – pluskwica europejska. Od północnej, polskiej strony pod szczytem znajdują się duże polany, na których prowadzony jest kulturowy wypas owiec, w bacówce sprzedawane są oscypki.
Przez sam szczyt nie prowadzi szlak turystyczny, można na niego jednak bez większych trudności (dość stromo) wejść od południowego wschodu. Szlak turystyczny prowadzi polanami pomiędzy Rabsztynem a wzniesieniem zwanym Huściawą (818 m). Ze szlaku dobre widoki na Trzy Korony, Tatry, Beskid Sądecki. Około 500 m na wschód od Rabsztynu, w tym samym grzbiecie Małych Pienin, pomiędzy Rabsztynem a Wysokim Wierchem znajdowało się dawniej turystyczne przejście graniczne Szlachtowa – Wielki Lipnik (na wysokości 865 m).

</doc>
<doc id="823571" url="https://pl.wikipedia.org/wiki?curid=823571" title="Ania Rubik">
Ania Rubik



</doc>
<doc id="823574" url="https://pl.wikipedia.org/wiki?curid=823574" title="HoM&amp;M">
HoM&amp;M



</doc>
<doc id="823575" url="https://pl.wikipedia.org/wiki?curid=823575" title="Nólsoy (miejscowość)">
Nólsoy (miejscowość)

Nólsoy – wioska położona na wyspie o tej samej nazwie, znajdującej się w archipelagu Wysp Owczych. 
Zatrudnienie.
Osadę zamieszkuje obecnie (I 2015 r.) 218 mieszkańców, czyli wszyscy mieszkańcy wyspy. Ich głównymi zajęciami są rolnictwo i rybołówstwo. Część z nich pracuje także poza wyspą, w pobliskim w mieście Thorshavn. 
Krótki opis.
Ze stolicy archipelagu do wioski dostać się można za pomocą łodzi, podróż trwa około 20 minut. Wejście do portu ozdobione jest kośćmi kaszalota, dalej zaś widnieją typowe farerskie, kolorowe domki z drewna, stojące bardzo blisko siebie.
Znane osoby.
Osadę zamieszkiwało kilku ludzi, będących dla Farerczyków wizytówką ich kraju
Demografia.
Według danych Urzędu Statystycznego (I 2015 r.) jest 42. co do wielkości miejscowością Wysp Owczych.

</doc>
<doc id="823580" url="https://pl.wikipedia.org/wiki?curid=823580" title="Wymysłów (powiat turecki)">
Wymysłów (powiat turecki)

Wymysłów – kolonia w Polsce położona w województwie wielkopolskim, w powiecie tureckim, w gminie Tuliszków.
W latach 1975–1998 miejscowość administracyjnie należała do województwa konińskiego.

</doc>
<doc id="823581" url="https://pl.wikipedia.org/wiki?curid=823581" title="Płaszczka rzeczna">
Płaszczka rzeczna



</doc>
<doc id="823583" url="https://pl.wikipedia.org/wiki?curid=823583" title="Zbigniew Kaczmarek (sztangista)">
Zbigniew Kaczmarek (sztangista)

 
Zbigniew Tadeusz Kaczmarek (ur. 21 lipca 1946 w Tarnowskich Górach) – polski sztangista, brązowy medalista olimpijski, wielokrotny medalista mistrzostw świata i Europy.
Kariera.
Startował w wadze lekkiej (do 67,5 kg). Treningi rozpoczął w LZS Tarnowskie Góry; przez większość kariery (1965–1981) bronił barw Górnika Siemianowice. Pierwszy sukces w karierze osiągnął w 1969 roku, kiedy podczas mistrzostw świata w Warszawie zdobył brązowy medal w wadze lekkiej. W zawodach tych lepsi byli tylko Waldemar Baszanowski oraz Węgier János Bagócs. Następnie zdobywał złote medale na mistrzostwach świata w Columbus w 1970 roku i mistrzostwach świata w Limie rok później.
W 1972 roku wystartował na igrzyskach olimpijskich w Monachium, zajmując trzecie miejsce w wadze lekkiej. Tym razem wyprzedzili go Mucharbij Kirżynow z SRR i Mładen Kuczew z Bułgarii. W 1974 roku zajął drugie miejsce na mistrzostwach świata w Manili, wynik ten powtarzając na rozgrywanych rok później mistrzostwach świata w Moskwie. W obu przypadkach lepszy okazywał się tylko Petro Korol z ZSRR. W 1976 roku wystąpił na igrzyskach w Montrealu, gdzie pierwotnie zajął pierwsze miejsce. W trakcie kontroli dopingowej w jego organizmie wykryto niedozwolone środki (steroidy anaboliczne), za co został zdyskwalifikowany.
Kolejny medal zdobył podczas mistrzostw świata w Stuttgarcie w 1977 roku, zajmując trzecie miejsce za Kubańczykiem Roberto Urrutią i Siergiejem Piewznierem z ZSRR. Ostatni sukces osiągnął w 1978 roku, zdobywając srebrny medal na mistrzostwach świata w Gettysburgu. Rozdzielił tam na podium Bułgara Janko Rusewa i Güntera Ambraßa z NRD. Brał też udział w igrzyskach olimpijskich w Moskwie w 1980 roku, kończąc rywalizację na szóstej pozycji. Ponadto zdobył dziesięć medali na mistrzostwach Europy: złoty w 1976 roku, srebrne w latach 1971, 1972, 1974, 1975 i 1977 oraz brązowe w latach 1969, 1970, 1973 i 1978.
Pięciokrotnie był mistrzem Polski.
W 1981 roku wyjechał do RFN, startował w wadze lekkiej i średniej zdobywając kilka tytułów mistrza Niemiec.

</doc>
<doc id="823585" url="https://pl.wikipedia.org/wiki?curid=823585" title="Adam Giedrys">
Adam Giedrys

Adam Giedrys (ur. 26 marca 1918 w okolicach Wilna, zm. 26 grudnia 1997) – polski astronom amator, z zawodu krawiec.
Wczesne lata.
Giedrys skończył technikum i zdobył tytuł mistrza krawieckiego w Wilnie, leżącym ówcześnie w granicach Polski.
Prowadził później zakład krawiecki w Nowym Dworze. W czasie II wojny światowej był łącznikiem o pseudonimie „Benhal” w Armii Krajowej (AK) na okręg wileński. Otrzymał Medal Wojska.
Po wojnie, w 1946 r. osiedlił się w Szczecinku. W 1948 r. został aresztowany za „antykomunistyczną działalność” w 60-osobowym Bojowym Oddziale Armii dowodzonym przez Stefana Pabisa. Był więziony (głównie we Wronkach) do 1953 r., kiedy to trafił do szpitala z gruźlicą nerek. Z trudem uratowano mu życie w szpitalu w Olsztynie.
Według jego córki (obecnie profesor mikrobiologii) Stefanii Giedrys-Kalemba, pobyt w szpitalu przyczynił się do jego późniejszego zainteresowania astronomią:
Działalność astronomiczna.
"Źródło": Strefa Historii
Po powrocie do domu poświęcił się nauce. Skonstruował swoją pierwszą lunetę z soczewek ze zwykłych okularów. Z pomocą władz miasta, życzliwych ludzi i firm w 1958 r. zbudował na dachu kamienicy, w której mieszkał (ul. Kościuszki 10 w Szczecinku), kopułę obserwacyjną, w której zainstalował samodzielnie skonstruowany teleskop, dający powiększenie 1250 razy.
Giedrys bywał na zagranicznych kongresach astronautyczno-astronomicznych, prowadził też korespondencję z ośrodkami naukowymi na całym świecie i z astronautami.
Kilka razy w roku organizował astronomiczne odczyty i seminaria, zawsze z udziałem profesjonalnego astronoma. Latem były to obozy dla młodzieży w Radaczu (uczestnikiem jednego z nich był Kapitan Żeglugi Wielkiej Zbigniew Suplicki). Sprowadzał, wtedy trudno dostępne, filmy o astronautyce. Przyjmował zorganizowane wycieczki młodzieży szkolnej.
Jako pierwszy Polak otrzymał z NASA próbkę gruntu księżycowego z misji Apollo 11 z 1969 roku, która poza wielkimi ośrodkami naukowymi prezentowana była tylko w Szczecinku w 1971. W maju 1998 podobną próbkę gruntu księżycowego otrzymał z NASA Jarosław Brancewicz. Próbka ta była prezentowana na jedynej oficjalnie zatwierdzonej przez NASA wystawie w Szczecinku. Po raz drugi Jarosław Brancewicz sprowadził próbkę gruntu księżycowego do Polski we wrześniu 2010. Po zawirowaniach związanych z transportem skała księżycowa została pokazana w Częstochowie, władze Szczecinka nie były tym zainteresowane. W Szczecinku odbyło się kilka zamkniętych prezentacji m.in. dla dzieci z przedszkola „Miś”, SP-1, filatelistów i społeczności romskiej.

</doc>
<doc id="823586" url="https://pl.wikipedia.org/wiki?curid=823586" title="Imiełków">
Imiełków

Imiełków – wieś w Polsce położona w województwie wielkopolskim, w powiecie tureckim, w gminie Tuliszków.
W latach 1975–1998 miejscowość administracyjnie należała do województwa konińskiego.
Urodził się tu Wojciech Kaźmierczak, prapradziadek Filipe Luísa.

</doc>
<doc id="823589" url="https://pl.wikipedia.org/wiki?curid=823589" title="Mietlica">
Mietlica

Mietlica ("Agrostis" L.) – rodzaj wieloletnich roślin zielnych należących do rodziny wiechlinowatych. Zasięg rodzaju obejmuje obszary pod wpływem klimatu umiarkowanego i chłodnego na półkuli północnej oraz góry w obszarze międzyzwrotnikowym. Kwiatostan w postaci drobnych kłosków zebranych w wiechy. Wyróżnia się ok. 150–200 gatunków, z których 7 występuje na terenie Polski. Gatunkiem typowym jest "Agrostis canina" L.
Systematyka.
"Agrestis" Bubani, "Vilfa" Adans.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowe ("Pooideae"), plemienia "Poeae", podplemienia "Agrostidinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), podrodzina "Agrostidoideae" (Dumort.) Beilschm., plemię "Agrostideae" Dumort., podplemię "Agrostidinae" Fr., rodzaj mietlica ("Agrostis" L.).
W 2002 podana została z Polski mietlica kastylijska "Agrostis castellana" jako efemerofit, jednak po weryfikacji okazało się, że brak wiarygodnego potwierdzenia dla informacji o jej występowaniu na tym obszarze.

</doc>
<doc id="823593" url="https://pl.wikipedia.org/wiki?curid=823593" title="Agrostis">
Agrostis



</doc>
<doc id="823596" url="https://pl.wikipedia.org/wiki?curid=823596" title="Adam Szczypiorski">
Adam Szczypiorski

Adam Szczypiorski, ps "Orwicz, A.S., J.G." (ur. 10 października 1895 w Bystrzycy k. Radomska, zm. 3 sierpnia 1979 w Kruku) – historyk, polski polityk, działacz związkowy, poseł na Sejm II RP, współzałożyciel Komitetu Obrony Robotników i Komitetu Samoobrony Społecznej KOR, uczestnik protestów przeciwko zmianom w konstytucji Polskiej Rzeczypospolitej Ludowej.
Życiorys.
Od 1913 członek PPS. Walczył jako ochotnik w wojnie polsko-bolszewickiej.
W latach 1919–1928 członek Okręgowego Komitetu Robotniczego PPS w Warszawie. W okresie 1921–1928 członek Rady Naczelnej PPS. Reprezentował PPS w Radzie Miejskiej Warszawy. Ławnik Magistratu Miasta Stołecznego Warszawy w 1927 roku.
W latach 1928–1930 poseł na Sejm II kadencji wybrany z listy PPS. Pozostał piłsudczykiem również wtedy, gdy drogi PPS i Piłsudskiego się rozeszły. Należał do grupy zwolenników Józefa Piłsudskiego, pod przywództwem Jędrzeja Moraczewskiego, która dokonała w PPS rozłamu, zakładając ugrupowanie PPS – dawna Frakcja Rewolucyjna.
Był jednym z organizatorów kas chorych – powszechnego ubezpieczenia zdrowotnego wprowadzonego w Polsce międzywojennej (zarząd Kas był tradycyjnie w rękach członków PPS). Członek Instytutu Gospodarstwa Społecznego, członek zarządu Stowarzyszenia Budowy Domów dla Dozorców i Służby Domowej. Funkcje te sprawował społecznie – był nauczycielem gimnazjalnym.
W latach 1931–1939 sekretarz generalny Centralnego Komitetu Robotniczego PPS – dawna Frakcja Rewolucyjna, równocześnie sekretarz generalny Centralnego Zrzeszenia Klasowych Związków Zawodowych.
Po napaści Niemiec i ZSRR na Polskę we wrześniu 1939 uczestnik obrony Warszawy.
W czasie okupacji należał do PPS-WRN, zajmował się tajnym nauczaniem, współdziałał w akcji ratowania Żydów. W czasie powstania warszawskiego wywieziony do obozu koncentracyjnego Sachsenhausen.
W latach 1945–1955 na emigracji w Szwecji i Wielkiej Brytanii (zajął się organizowaniem szkolnictwa polskiego na Zachodzie), współtworzył Polski Uniwersytet Na Obczyźnie, wykładał w londyńskiej Szkole Nauk Politycznych.
Działał w strukturach PPS na emigracji. Uczestniczył m.in. w II Zjeździe PPS w Lens w 1952, zaś na III Zjeździe PPS w Calais w czerwcu 1955 wybrany do Centralnego Sądu Partyjnego (nie przyjął jednak funkcji).
Po usilnych namowach swojego syna, Andrzeja Szczypiorskiego, wrócił wraz z żoną w 1955 do Polski. Po przyjeździe do PRL pracował w Instytucie Historii Kultury Materialnej PAN. Zajmował się demografią historyczną.
W grudniu 1975 roku był sygnatariuszem protestu przeciwko zmianom w Konstytucji Polskiej Rzeczypospolitej Ludowej (List 59). W 1976 członek założyciel Komitetu Obrony Robotników.
Za wstąpienie do KOR (którego był jednym z najstarszych członków) władze komunistyczne usunęły go z Komisji Demograficznej PAN.
Pochowany na cmentarzu Bródnowskim w Warszawie (kwatera 25C-1-12).

</doc>
<doc id="823598" url="https://pl.wikipedia.org/wiki?curid=823598" title="Zbigniew Węglarz">
Zbigniew Węglarz

Zbigniew Węglarz (ur. 5 sierpnia 1914, zm. 8 stycznia 2007) – polski komandor podporucznik i morski oficer pokładowy niszczycieli, kapitan żeglugi wielkiej. Podczas II wojny światowej służył na okrętach jako oficer broni podwodnej. W latach 1948-1950 dowodził ORP „Błyskawica”. W okresie stalinizmu w Polsce był represjonowany, następnie został zrehabilitowany. Od 1958 roku przez dwadzieścia lat pływał na stanowiskach oficerskich i kapitańskich we flocie handlowej. Kawaler Orderu Odrodzenia Polski.
Wykształcenie.
Zbigniew Węglarz urodził się 5 sierpnia 1914 roku w Krakowie, jako jedyne dziecko w nauczycielskiej rodzinie Stanisława i Zofii z Sękarów. Ojciec Stanisław, absolwent Wydziału Filozoficznego Uniwersytetu Jagiellońskiego z 1903 roku, zginął podczas I wojny światowej. W 1921 roku matka Zofia wraz z synem wyjechała na kilka lat do Francji, gdzie uczyła dzieci polskich górników w Auchel. Po powrocie do Krakowa Zbigniew Węglarz pobierał nauki w szkole powszechnej, a później uczęszczał do matematyczno-przyrodniczego Gimnazjum im. Hoene-Wrońskiego. Kiedy zdał maturę chciał podjąć naukę w płatnej Państwowej Szkole Morskiej w Gdyni, jednakże ze względu na status materialny rodziny okazało się to niemożliwe.
W lipcu 1933 roku został przyjęty na Wydział Morski Szkoły Podchorążych Marynarki Wojennej w Toruniu. Podczas nauki odbył rejs na szkunerze szkolnym ORP „Iskra” w rejon Morza Śródziemnego i Norwegii (maj – wrzesień 1934 roku). 15 października 1936 roku otrzymał promocję oficerską. Także w 1936 roku, wraz z pozostałymi nowo promowanymi oficerami Marynarki Wojennej był przedstawiony prezydentowi Ignacemu Mościckiemu i marsz. Polski Edwardowi Śmigłemu-Rydzowi na Zamku Królewskim w Warszawie. W trakcie późniejszej służby ukończył siedem kursów specjalistycznych, w tym III Kurs Oficerów Broni Podwodnej (2 października 1938 roku – 30 czerwca 1939 roku).
Służba wojskowa.
Po zaliczeniu kursu aplikacyjnego dla podporuczników marynarki wyznaczono go na pierwsze stanowisko służbowe – dowódcy plutonu – w Kadrze Floty w Gdyni. W okresie od 2 maja 1937 roku do 26 kwietnia 1938 roku pływał na transportowcu ORP „Wilia” w rejsach szkolnych do Francji i Wielkiej Brytanii oraz po uzbrojenie do Szwecji i Estonii. Następnie był oficerem wachtowym ORP „Iskra”, na pokładzie którego uczestniczył w podróży do Dubrownika, Korfu, Casablanki i na Azory. Przez miesiąc, od 5 kwietnia 1939 roku zajmował stanowisko oficera wachtowego na trałowcu ORP „Czajka”, po czym objął funkcję oficera broni podwodnej niszczyciela ORP „Burza”. Na pokładzie „Burzy” opuścił Polskę w ramach realizacji Planu „Peking” w przededniu II wojny światowej. W bitwie o Narwik niszczyciel działał we fiordach Sjöregan i Reisen (30 kwietnia – 10 maja 1940 roku), a po krótkim pobycie w Scapa Flow skierowano go do ewakuacji wojsk z Francji, podczas której został poważnie uszkodzony w rejonie Calais. 26 października jego załoga uratowała 254 rozbitków z RMS „Empress of Britain”, natomiast 16 listopada okręt zderzył się z trałowcem HMS „Arsenal”, w wyniku czego brytyjska jednostka zatonęła. Z dniem 26 listopada 1940 roku Zbigniew Węglarz został I oficerem broni podwodnej na niszczycielu ORP „Błyskawica”, a od lipca do września 1941 roku przebywał w dyspozycji Komendanta Uzupełnień Floty kmdr por. Ludwika Ziembickiego z wyznaczeniem na komendanta Obozu Szkolnego w Bickleigh. Potem był I oficerem broni podwodnej ORP „Burza” w trakcie remontu.
18 stycznia 1942 roku objął stanowisko I oficera broni podwodnej niszczyciela ORP „Piorun”, na którym brał udział w konwojach na Oceanie Atlantyckim, Morzu Północnym i do Gibraltaru, Operacji „Husky” oraz działaniach na Morzu Śródziemnym i przeciw „Tirpitzowi”. Wyokrętowano go 12 maja 1944 roku, wskutek zatargu z zastępcą dowódcy okrętu kpt. mar. Wieńczysławem Konem. Po krótkim pobycie w dyspozycji szefa Kierownictwa Marynarki Wojennej wiceadm. Jerzego Świrskiego, rozpoczął służbę w Szkole Podchorążych Marynarki Wojennej w Okehampton jako wykładowca broni podwodnej i oficer kursowy Szkoły Podchorążych Rezerwy Marynarki Wojennej. 9 grudnia 1944 roku został oficerem flagowym specjalistą broni podwodnej w Komendzie Morskiej „Południe” w Plymouth i pełnił tę funkcję do momentu rozwiązania Marynarki Wojennej w ramach Polskich Sił Zbrojnych na Zachodzie.
Od 28 grudnia 1946 roku przebywał w obozach repatriacyjnych, a 21 marca 1947 roku zarejestrował się w Konsulacie Generalnym Rzeczypospolitej Polskiej w Londynie w celu powrotu do Polski. Wyznaczono go do grupy kmdr. ppor. Bolesława Romanowskiego z przeznaczeniem na zastępcę dowódcy ORP „Błyskawica”. W dniach 1–4 lipca przeszedł na pokładzie okrętu z Rosyth do Gdyni, gdzie miało miejsce powitanie przez dowódcę Marynarki Wojennej kontradm. Włodzimierza Steyera. W okresie 5 grudnia 1947 roku – 14 kwietnia 1948 roku kierował Zakładami Broni Podwodnej, następnie powrócił na zastępcę dowódcy ORP „Błyskawica”. Od 21 stycznia 1949 roku do 24 czerwca 1950 roku dowodził „Błyskawicą”, będąc ostatnim przedwojennym oficerem na tym stanowisku.
Został wywieziony z okrętu przez oficerów Głównego Zarządu Informacji Wojska Polskiego pod pozorem wezwania do dowódcy Marynarki Wojennej, który "de facto" nie wydał zgody na jego aresztowanie. Pomimo torturowania w śledztwie nie przyznał się do winy. Wyrokiem Najwyższego Sądu Wojskowego z dnia 20 listopada 1951 roku skazano go na osiem lat więzienia za zorganizowanie spisku w wojsku. Decyzją Najwyższego Sądu Wojskowego z 19 stycznia 1955 roku został zrehabilitowany i zwolniony po czterech latach i siedmiu miesiącach.
Awansował kolejno na stopnie oficerskie:
Flota handlowa.
20 kwietnia 1955 roku podjął pracę w Polskim Rejestrze Statków, po odbyciu odpowiedniego przeszkolenia został wyznaczony inspektorem Oddziału Wrocławskiego. 21 czerwca 1957 roku zatrudniono go w Polskich Liniach Oceanicznych w Gdyni na stanowisku inspektora bezpieczeństwa i higieny pracy. W latach 1958-1963 pływał u indonezyjskiego armatora Pleni, natomiast w 1964 roku rozpoczął pracę na jednostkach Polskich Linii Oceanicznych i Chipolbroku. W tym okresie był kapitanem drobnicowców MS „Janek Krasicki”, „Nowowiejski” i „Stefan Okrzeja”. Od 27 grudnia 1975 roku do 22 sierpnia 1978 roku dowodził dużymi masowcami amerykańskiej firmy Navicom – MS „Tropwood” oraz MS „Tropwind”, po czym ostatecznie przeszedł na emeryturę.
Emerytura.
Początkowo pozostał w Gdyni, a po pewnym czasie przeniósł się do rodzinnego Krakowa. Jego pasją stała się turystyka górska, często odwiedzał Babią Górę i Turbacz. Zmarł 8 stycznia 2007 roku w Krakowie, został pochowany na Cmentarzu Rakowickim. Był żonaty z Jadwigą Garbusińską (ur. 1911, zm. 2004), córką kompozytora muzyki organowej Kazimierza Garbusińskiego. Nie mieli potomstwa.
Publikacje.
Wielokrotnie publikował na łamach „Biuletynu Historycznego” Muzeum Marynarki Wojennej, „Naszych Sygnałów” oraz „Przeglądu Morskiego”. Napisał m.in. „Wspomnienia o Szkole Podchorążych Marynarki Wojennej w Toruniu” („Nasze Sygnały” 1984 nr 153), „Wspomnienia ze służby na ORP „Burza” w latach 1939–1940” („Biuletyn Historyczny” 1989 nr 11) i „Powrót do Ojczyzny” („Biuletyn Historyczny” 1997 nr 15). Był również autorem relacji z okresu służby wojskowej opracowywanych dla Wydziału Historycznego Marynarki Wojennej oraz wspomnienia o dowódcy ORP „Garland” kmdr. ppor. Marianie Kadulskim. Prowadził anglojęzyczną stronę internetową poświęconą Marynarce Wojennej z okresu II Rzeczypospolitej i II wojny światowej. Ofiarował wiele eksponatów dla Muzeum Marynarki Wojennej w Gdyni, a także Muzeum Azji i Pacyfiku w Warszawie. Wybór jego opowiadań autobiograficznych został wydany w formie książki pt. „Niezłomny” w 2011 roku przez Oficynę Wydawniczą FINNA /EAN 9788362913206, /.

</doc>
<doc id="823600" url="https://pl.wikipedia.org/wiki?curid=823600" title="Juan Ramón Verón">
Juan Ramón Verón

Juan Ramón Verón (ur. 17 marca 1944 w La Placie) – piłkarz argentyński grający na pozycji napastnika (lewoskrzydłowego). Podczas kariery piłkarskiej nosił przydomek „La Bruja” (Wiedźma). Jest ojcem innego piłkarza, Juana Sebastiána Veróna.
Życiorys.
Verón rozpoczynał karierę w Estudiantes La Plata, w barwach którego zadebiutował już w wieku 18 lat. Debiut w Primera División miał miejsce 12 grudnia 1962, a Estudiantes przegrało wówczas na wyjeździe z Boca Juniors. Przez blisko trzy sezony był to jedyny mecz Veróna w lidze i do składu Esutdiantes wrócił dopiero w 1965 roku. 25 kwietnia tamtego roku zdobył swojego pierwszego gola, w przegranym 2:3 meczu z CA Banfield. Stał się wówczas podstawowym graczem klubu i przez kolejne lata jednym z czołowych zawodników klubu i twórcą jego potęgi. Największym sukcesem było najpierw wywalczenie w 1967 roku mistrzostwa Argentyny (Verón w mistrzowskim sezonie rozegrał 30 meczów i strzelił 14 goli), a rok później awans do finału Copa Libertadores. Tam w finałowych meczach z brazylijskim SE Palmeiras Juan Ramón należał do najlepszych piłkarzy i zdobył 2 gole, a po dwóch zwycięstwach (2:1 i 2:0) oraz porażce (1:3) klub z La Platy osiągnął największy sukces w historii. W tym samym roku Verón zdobył jedną z bramek w Pucharze Interkontynentalnym z Manchesterem United i „Zabójcy szczurów” wygrali także i to trofeum. W kolejnych dwóch latach klub nie miał sobie równych w Copa Libertadores i z Verónem w składzie w 1969 i 1970 roku także sięgnął po to trofeum.
Latem 1972 roku Verón przeszedł do greckiego Panathinaikosu AO. W 1973 roku wywalczył mistrzostwo Grecji, a przez 2 lata gry zdobył 22 gole dla ateńskiego zespołu. Następnie na rok wrócił do Estudiantes, a w latach 1976–1979 grał w Kolumbii w Atlético Junior (w 1977 mistrzostwo kraju) oraz przez rok w Cúcuta Deportivo. Po zagranicznych wojażach powrócił w 1980 roku do swojego rodzimego klubu, Estudiantes, gdzie pograł przez 2 lata i w 1981 roku zakończył piłkarską karierę (ostatni mecz rozegrał 22 listopada a Estudiantes pokonało Atlético Tucumán 2:1).
Po zakończeniu kariery Verón przez krótki okres trenował drużyny w Ameryce Środkowej, a obecnie jest jednym z doradców w Estudiantes.

</doc>
<doc id="823601" url="https://pl.wikipedia.org/wiki?curid=823601" title="Porzucona Generacja">
Porzucona Generacja

Porzucona Generacja – składanka prezentująca zespoły z Łodzi i jej okolic, wydana w 1998 roku przez firmę Pop Noise.

</doc>
<doc id="823604" url="https://pl.wikipedia.org/wiki?curid=823604" title="Juan Ramon Veron">
Juan Ramon Veron



</doc>
<doc id="823605" url="https://pl.wikipedia.org/wiki?curid=823605" title="Luigi Boccherini">
Luigi Boccherini

Luigi Boccherini (ur. 19 lutego 1743 w Lukce, zm. 28 maja 1805 w Madrycie) – włoski kompozytor i wiolonczelista epoki klasycyzmu oraz rokoko, dzięki któremu wiolonczela awansowała do rzędu instrumentów solowych. Uważany za jednego (obok Haydna) z twórców kwartetu smyczkowego.
Luigi Boccherini pochodził z muzycznej rodziny, jego ojciec grał na wiolonczeli oraz kontrabasie. Naukę gry na wiolonczeli rozpoczął pod kierunkiem ojca, w wieku pięciu lat. W 1757 r. rozpoczął studia w Rzymie pod kierunkiem Giovanniego Battisty Costanziego. W 1761 r. wyjechał do Hiszpanii, gdzie w 1670 znalazł zatrudnienie u infanta Ludwik Antonia - młodszego brata Karola III. Współpraca zakończyła się, gdy królowi nie spodobał się fragment jednego z utworów, a poirytowany kompozytor podwoił dany motyw. Po tym incydencie, obrażony Boccherini udał się w góry Gredos, gdzie stworzył swoje najsłynniejsze dzieła. Do mecenasów twórczości Boccheriniego należeli też Lucjan Bonaparte i Fryderyk Wilhelm II Hohenzollern.
Był dwukrotnie żonaty i miał dwie córki. Zmarł w zupełnej biedzie w Madrycie. Jego współcześni spadkobiercy żyją w Hiszpanii. Po śmierci został zupełnie zapomniany, a renesans popularności jego twórczości rozpoczął się w drugiej połowie XX wieku, kiedy jego prace zostały szczegółowo zbadane przez francuskiego muzykologa Yvesa Gérarda w 1969 roku. Powstał wtedy tzw. Boccherini Quintet, który wykonuje muzykę Boccheriniego. Początkowo grał w Paryżu, później odbył światowe tournée.
Luigi Boccherini skomponował około 600 utworów, w tym m.in. 20 symfonii, liczne koncerty wiolonczelowe, setki utworów kameralnych, oratoria, kantaty, operę. Z ogromnego dorobku Boccheriniego największą popularność zdobył menuet z Kwintetu smyczkowego nr 13, zwłaszcza kiedy wykorzystany został w brytyjskiej komedii "Jak zabić starszą panią"; w Polsce śpiewany przez Wojciecha Młynarskiego z jego własnym tekstem jako "Obiad rodzinny".
Posłuchaj.
&lt;score raw="1" vorbis="1"&gt;
\version "2.14.2"
\header {
 tagline = ##f
upper = \relative c" {
 \clef treble 
 \key a \major
 \time 3/4
 \tempo 4 = 102
 \set Staff.midiInstrument = #"violin"
 \partial 4
 a16\pp( gis a b
 a8-.) a,4^&gt;( cis e8)
 e8( d) d4 \acciaccatura { d16[ e] } d16( cis d e 
 d8-.) e,4^&gt;( b' d8)
 d8( cis) cis4
 \repeat unfold 2 { a'8.-&gt;( fis16) e8[( dis-.) dis-. dis-.] } a'8.-&gt;( fis16)
 e4( e,8) r8
lower = \relative c {
 \clef bass
 \key a \major
 \time 3/4
 \set Staff.midiInstrument = #"pizzicato strings"
 \acciaccatura s8
 \partial 4
 r4
 a,8-. &lt; e" e, &gt;8-.[ &lt; cis a &gt;8-. &lt; e e, &gt;8-.] a,( &lt; a' cis, &gt;8)
 &lt; b, b, &gt;8-. &lt; a' b, &gt;8-.[ fis-. &lt; a b, &gt;8-.] dis,( &lt; a' b, &gt;8-.)
 b,8-. &lt; a" b, &gt;8-.[ fis-. &lt; a b, &gt;8-.] dis,( &lt; a' b, &gt;8-.)
 e,8-. &lt; gis' e b &gt;8-. a,8-. &lt; a" e cis &gt;8-. b,( &lt; dis' b a &gt;8)
 e,8[( &lt; e' b gis &gt;8)] &lt; e, e, &gt;8-. r8 \bar ":|"
\score {
 \new PianoStaff «
 \set PianoStaff.instrumentName = #"Cordes"
 \new Staff = "upper" \upper
 \new Staff = "lower" \lower
 \layout {
 \context {
 \Score
 \remove "Metronome_mark_engraver"
&lt;/score&gt;"Początek menueta według transkrypcji na fortepian"

</doc>
<doc id="823606" url="https://pl.wikipedia.org/wiki?curid=823606" title="Babiak (Grzymiszew)">
Babiak (Grzymiszew)

Babiak – część wsi Grzymiszew w Polsce, położona w województwie wielkopolskim, w powiecie tureckim, w gminie Tuliszków, na terenie Puszczy Genowefskiej.
W latach 1975–1998 Babiak administracyjnie należał do województwa konińskiego.

</doc>
<doc id="823607" url="https://pl.wikipedia.org/wiki?curid=823607" title="Alina Żydkowa">
Alina Żydkowa

Alina Żydkowa, ros. Алина Жидкова (ur. 18 stycznia 1977 w Moskwie) – rosyjska tenisistka. Obecnie zamieszkująca Boca Raton na Florydzie.
Zawodową karierę tenisistki rozpoczęła w 1993 roku. W latach 1997–2002 grywała głównie w turniejach ITF, których w karierze wygrała dziewięć. W 2000 roku po raz pierwszy ukończyła sezon w czołowej setce, a najwyższe jej miejsce to 51, które osiągnęła 7 marca 2005 roku. W turniejach WTA najlepsze wyniki odniosła w Vancouver i Québec w 2004 roku i w Memphis, dochodząc do półfinałów.

</doc>
<doc id="823609" url="https://pl.wikipedia.org/wiki?curid=823609" title="Liliʻuokalani">
Liliʻuokalani



</doc>
<doc id="823611" url="https://pl.wikipedia.org/wiki?curid=823611" title="Kępina (województwo wielkopolskie)">
Kępina (województwo wielkopolskie)

Kępina – wieś w Polsce położona w województwie wielkopolskim, w powiecie tureckim, w gminie Tuliszków.
W latach 1975–1998 miejscowość administracyjnie należała do województwa konińskiego.
Miejscowość znajduje się na obrzeżach Puszczy Genowefskiej.
Zobacz też: Kępina.

</doc>
<doc id="823614" url="https://pl.wikipedia.org/wiki?curid=823614" title="Potamotrygonidae">
Potamotrygonidae



</doc>
<doc id="823615" url="https://pl.wikipedia.org/wiki?curid=823615" title="Józinki (Sarbicko)">
Józinki (Sarbicko)

Józinki – część wsi Sarbicko w Polsce, położona w województwie wielkopolskim, w powiecie tureckim, w gminie Tuliszków.
W latach 1975–1998 Józinki administracyjnie należały do województwa konińskiego.

</doc>
<doc id="823616" url="https://pl.wikipedia.org/wiki?curid=823616" title="C99">
C99

ISO C99 – termin odnoszący się do standardu języka C, oznaczonego formalnie jako ISO/IEC 9989:1999. Został wydany w 1999 roku przez ISO, a w marcu 2000 roku został przyjęty przez ANSI. Standard ten opiera się w większości na standardzie ANSI X3.159-1989 (później także ISO/IEC 9899:1990), znanym również jako ANSI C lub C89.
Standard ISO C99 wprowadził kilka nowości do języka C, z których część była już wcześniej dostępna jako rozszerzenia kompilatorów. Do takich zmian można zaliczyć:
Kompilator GCC od wersji 4.5 jest niemal całkowicie zgodny ze standardem ISO C99. O wiele gorzej jest z implementacją tego standardu w kompilatorach firm Microsoft oraz Borland, które większą uwagę przywiązują do rozwoju narzędzi do programowania w języku C++.

</doc>
<doc id="823618" url="https://pl.wikipedia.org/wiki?curid=823618" title="Masa bezwładnościowa">
Masa bezwładnościowa



</doc>
<doc id="823620" url="https://pl.wikipedia.org/wiki?curid=823620" title="Stadion w Gdańsku">
Stadion w Gdańsku

Stadion w Gdańsku, znany również pod komercyjną nazwą Polsat Plus Arena Gdańsk – stadion piłkarski w Gdańsku, znajdujący się przy ulicy Pokoleń Lechii Gdańsk 1, w dzielnicy Letnica. Stanowi własność miasta Gdańska, a jego głównym użytkownikiem jest klub piłkarski Lechia Gdańsk. Stadion został oddany do użytku 19 lipca 2011 roku, a pierwszym oficjalnym meczem było spotkanie Lechii z Cracovią rozegrane 14 sierpnia tego samego roku. 26 maja 2021 roku stadion gościł finał Ligi Europy.
Stadion jest piątym co do wielkości największym obiektem piłkarskim w Polsce. Wyprzedzają go jedynie Stadion Narodowy im. Kazimierza Górskiego w Warszawie, Stadion Śląski w Chorzowie, Stadion Poznań oraz Stadion Wrocław. Pojemność stadionu wynosi 41 620 miejsc. Jest on stadionem czwartej kategorii UEFA.
Jest to pierwszy stadion w Polsce używający technologii Smart Wi-Fi.
Historia.
Stadion został wybudowany specjalnie z myślą o mistrzostwach Europy w piłce nożnej, które odbywały się w 2012 roku w Polsce i Ukrainie. Pierwszy projekt koncepcyjny stadionu miasto Gdańsk zaprezentowało jeszcze przed wyborem gospodarza turnieju. 31 stycznia 2008 roku wybrano architekta, który miał zaprojektować stadion. Była to firma "Rhode-Kellermann-Wawrowsky" z Düsseldorfu, która zaprojektowała m.in. stadiony Veltins-Arena w Gelsenkirchen oraz AWD-Arena w Hanowerze.
Budowa.
2 kwietnia 2008 rozpoczęły się prace przygotowujące grunt pod budowę stadionu, m.in. likwidacja ogródków działkowych, wycinka drzew oraz krzewów. 15 grudnia, ruszyły prace ziemne, mające na celu wymianę i zagęszczenie gruntu pod budowę stadionu. 28 maja 2009 roku rozpoczęto budowę stadionu, a 15 lipca wmurowano kamień węgielny. Pierwotnie planowana data ukończenia stadionu to koniec 2010 roku, której nie udało się dotrzymać. 9 czerwca 2011 roku, otwarcie obiektu zainaugurować miało spotkanie reprezentacji Polski i Francji, jednak ze względów bezpieczeństwa, gdańska policja nie wydała zgody na organizację meczu, który został przeniesiony do Warszawy. Stadion oddano do użytku dopiero 19 lipca 2011 roku. Koszt budowy wyniósł 709 mln zł.
Pierwsze mecze.
Pierwszym meczem rozegranym na stadionie było spotkanie Lechii Gdańsk z Cracovią 14 sierpnia w ramach 3. kolejki Ekstraklasy, które zakończyło się wynikiem 1:1.
Pierwszy międzynarodowy mecz na Stadionie w Gdańsku Letnicy odbył się 6 września 2011 roku pomiędzy drużynami Polski i Niemiec, zakończony wynikiem 2:2.
Nazwa.
Zgodnie z Rozporządzeniem Rady Ministrów z 2007 roku stadion nosił nazwę "Arena Bałtycka". W latach 2010–2015, zgodnie z zawartą umową sponsorską z Polską Grupą Energetyczną, stadion nosił nazwę "PGE Arena Gdańsk". Umowa z PGE wygasła 30 września 2015. Od listopada 2015 do 31 października 2020 sponsorem tytularnym stadionu była Energa, a stadion nosił nazwę "Stadion Energa Gdańsk". Przez kilka miesięcy po zakończeniu umowy z Energą, stadion nie posiadał sponsora tytularnego. 21 maja 2021 roku podpisano nową umowę sponsorską z Grupą Cyfrowy Polsat ważną do 31 grudnia 2026. Od tej pory stadion nosi nazwę "Polsat Plus Arena Gdańsk". 
Konstrukcja.
Wymiary stadionu to 236 m długości, 203 m szerokości i 45 m wysokości. Fasada pokryta jest 18 000 płytek z poliwęglanu, w 6 odcieniach, o łącznej powierzchni 4,5 ha. Na stronach wschodniej i zachodniej fasady istnieją stelaże przystosowane do montażu loga z nazwą sponsora tytularnego stadionu.
Pojemność.
Pojemność stadionu wynosi 41 620 miejsc podczas meczów ligowych. Podczas mistrzostw Europy w 2012 roku została ona zmniejszona do 40 tysięcy (w 2012 pojemność stadionu określano na 43.615 miejsc). Na stadionie znajduje się 37 lóż VIP (10, 20 i 24 osobowych). Oprócz lóż, miejscami o wyższym standardzie są także 1383 miejsca biznesowe. Wyposażone są one w komfortowe fotele i usytuowane tuż pod lożami. Loże i miejsca biznesowe mają osobne wejścia niż dla reszty kibiców. Podczas inauguracji stadionu, na stadionie zasiadło 34 444 osób.
Nagłośnienie, obraz i oświetlenie.
308 głośników o łącznej mocy 195 000 watów, połączonych 40 kilometrami kabli. W 4 narożnikach znajdują się telebimy – każdy o: powierzchni 70 m², wymiarach 6 m wysokości i ponad 11 m szerokości, masie 2,8 tony. Zmodernizowane oświetlenie jest wykonane w technologii LED.
Boisko.
Wymiary boiska to 105 × 68 m. Murawa wyłożona została z 555 rolek (każda o długości 12 m, 1,2 m szerokości, 0,3 m grubości). Stadion w Gdańsku jako jeden z dwóch obiektów w Europie posiada murawę hybrydową. Jest to połączenie murawy sztucznej z prawdziwą. Drugim obiektem jest Estadio Santiago Bernabéu w Madrycie.
Lokalizacja i dojazd.
Stadion mieści się w północnej części miasta, nad Martwą Wisłą, w dzielnicy Letnica. Główne wejście znajduje się przy ulicy Pokoleń Lechii Gdańsk. Przy stadionie znajduje się 2179 miejsc parkingowych dla samochodów i 74 dla autobusów.
Głównymi drogami dojazdowymi są ulice Marynarki Polskiej oraz Uczniowska. Dojazd do stadionu możliwy jest komunikacją miejską, liniami tramwajowymi 7 lub 10 do przystanku Mostostal lub Stadion Energa Gdańsk lub liniami autobusowymi 158 lub 283 do przystanku Stadion Energa Gdańsk.
W dni meczowe uruchamiane są specjalne bezpłatne pociągi SKM na trasie Gdańsk Główny – Gdańsk Stadion Expo. Linia była reaktywowana w ruchu pasażerskim specjalnie z okazji Mistrzostw Europy w Piłce Nożnej 2012&lt;ref name="ŚK 7/2011"&gt;&lt;/ref&gt;. Po raz pierwszy połączenie SKM zostało wykorzystane przed i po meczu Lechia Gdańsk – Legia Warszawa 3 maja 2012. Linia uruchamia jest także w dniach, gdy odbywają się targi w położonej tuż obok stadionu nowej siedzibie MTG, co podkreśla nazwa przystanku.
Fun Arena.
Otwarte w czerwcu 2014 r. Centrum Rekreacyjno-Sportowe Fun Arena to miejsce umożliwiające aktywne spędzanie czasu. Zagospodarowanie Centrum polega na wynajmie powierzchni najemcom, którzy prowadząc działalność gospodarczą w Fun Arenie zaoferują wszystkim chętnym możliwość korzystania z różnorodnych atrakcji. Powierzchnia pierwotnie przeznaczona do najmu wynosiła ok. 8000 metrów kwadratowych i została podzielona na lokale. Fun Arena posiada niezależne wejście z ulicy i zlokalizowana jest pod wschodnią (żółtą) trybuną stadionu w Gdańsku Letnicy. Założeniem Fun Areny jest prowadzenie działalności, która wpisuje się w wizerunek stadionu, jako miejsca gwarantującego wypoczynek, relaks lub aktywność fizyczną.
Oprócz tego stadion zapewnia inne atrakcje – zarówno płatne, jak i bezpłatne.
Mecze międzynarodowe.
Mecze Euro 2012.
Stadion był jedną z aren Mistrzostw Europy w Piłce Nożnej w 2012 roku. W czasie trwania mistrzostw rozegrano na nim trzy spotkania grupowe i jeden ćwierćfinał.

</doc>
<doc id="823621" url="https://pl.wikipedia.org/wiki?curid=823621" title="2 Korpus Zmechanizowany (1951–1955)">
2 Korpus Zmechanizowany (1951–1955)

2 Korpus Zmechanizowany (2 KZmech) – związek taktyczny wojsk zmechanizowanych Sił Zbrojnych PRL.
W 1951 roku 2 Korpus Pancerny został przeformowany w 2 Korpus Zmechanizowany, co związane było z wcześniejszym przeformowaniem 10 Dywizji Pancernej i 11 Dywizji Piechoty Zmotoryzowanej w dywizje zmechanizowane. W listopadzie 1955 roku korpus ponownie przeformowano w 2 Korpus Pancerny wyłączając z jego składu 11 Dywizję Zmechanizowaną, którą zastąpiła 19 Dywizja Pancerna. W tym samym czasie 10 Dywizja Zmechanizowana została przeformowana w dywizję pancerną. 
2 Korpus Zmechanizowany podporządkowany był dowództwu Śląskiego Okręgu Wojskowego. Na wypadek wojny korpus podlegał bezpośrednio pod dowództwo Frontu Nadmorskiego tworząc wraz z 1 Korpusem Zmechanizowanym zgrupowanie wojsk szybkich.
Stan osobowy i uzbrojenie korpusu.
Korpus liczył etatowo 18.300 żołnierzy, w tym 2.580 oficerów i 5.570 podoficerów. Jego uzbrojenie stanowiło: 296 czołgów średnich T-34/85, 73 czołgi ciężkie IS-2, 130 dział pancernych SU-85, ISU-122 i ISU-152, 44 samochody pancerne BA-64, 28 transporterów opancerzonych, 52 haubice 122 mm, 80 armat 76 mm, 28 armat 57 mm, 54 armaty przeciwlotnicze 37 mm, 92 moździerze 120 mm, 90 moździerzy 82 mm, 20 artyleryjskich wyrzutni rakietowych M-13, 360 granatników przeciwpancernych, 124 ciężkie karabiny maszynowe i 463 ręczne karabiny maszynowe.

</doc>
<doc id="823623" url="https://pl.wikipedia.org/wiki?curid=823623" title="Kamehameha II">
Kamehameha II

Kamehameha II, właściwie Kalani Kaleiʻaimoku o Kaiwikapu o Laʻamea i Kauikawekiu Ahilapalapa Kealiʻi Kauinamoku o Kahekili Kalaninui i Mamao ʻIolani i Ka Liholiho (ur. 1797 w Hilo, zm. 14 lipca 1824) – drugi król Królestwa Hawajów (1819–1824). 
Urodzony jako Liholiho, był starszym z synów pierwszego hawajskiego króla Kamehamehy I i królowej Keōpūolani. Tron odziedziczył po ojcu po jego śmierci w maju 1819. Zmarł 14 lipca 1824, a tron przejął po nim jego młodszy brat Kauikeaouli, który przybrał imię Kamehamehy III.

</doc>
<doc id="823627" url="https://pl.wikipedia.org/wiki?curid=823627" title="IOK 1">
IOK 1



</doc>
<doc id="823628" url="https://pl.wikipedia.org/wiki?curid=823628" title="Ron Chuldaj">
Ron Chuldaj

Ron Chuldaj (hebr. רון חולדאי, ang. "Ron Huldai", ur. 26 sierpnia 1944 w Chuldzie) – izraelski polityk polskiego pochodzenia.
Od 1998 roku burmistrz Tel Awiwu. W 2003 roku wybrany na drugą, a w 2008 na trzecią kadencję. W latach 1963–1989 służył w izraelskich siłach powietrznych, gdzie otrzymał stopień generała brygady (alluf). Ukończył historię na Uniwersytecie Telawiwskim, Uniwersytet Auburn w Montgomery, oraz Amerykańską Akademię Lotnictwa Wojskowego przy bazie Maxwell, a także zarządzanie w Wharton College, na Uniwersytecie Pensylwanii. Przez 3 lata pełnił funkcję dyrektora Gimnazjum Herzlija.

</doc>
<doc id="823633" url="https://pl.wikipedia.org/wiki?curid=823633" title="Roni Milo">
Roni Milo

Roni Milo (hebr. רוני מילוא, ur. 26 listopada 1949 w Tel Awiwie) – izraelski polityk, burmistrz Tel Awiwu, członek Knesetu, minister.
Życiorys.
Był dwukrotnie deputowanym do Knesetu w latach 1979-1996 i 1999–2003. W latach 1990–1992 minister bezpieczeństwa wewnętrznego, a w 1990 minister opieki społecznej. W latach 1993-1998 sprawował urząd burmistrza Tel Awiwu.

</doc>
<doc id="823634" url="https://pl.wikipedia.org/wiki?curid=823634" title="Mirounga">
Mirounga



</doc>
<doc id="823636" url="https://pl.wikipedia.org/wiki?curid=823636" title="Szelomo Lahat">
Szelomo Lahat

Szelomo Lahat, pseud. Chich () (ur. 9 listopada 1927 w Berlinie, zm. 1 października 2014 w Tel Awiwie) – izraelski generał i polityk pochodzenia niemieckiego, wieloletni burmistrz Tel Awiwu.
Do Palestyny emigrował wraz z rodziną w 1933 roku po dojściu Hitlera do władzy. Ożenił się z Ziwą, mieli dwoje dzieci.
Służył w Haganie, a potem w wojsku izraelskim, gdzie dosłużył się stopnia generała.
Przez blisko 20 lat (1974–1993) pełnił funkcję burmistrza Tel Awiwu z ramienia Likudu. Miasto zawdzięcza mu gwałtowny rozwój i modernizację.
Jego imieniem nazwano reprezentacyjną nadmorską promenadę w Tel Awiwie.

</doc>
<doc id="823638" url="https://pl.wikipedia.org/wiki?curid=823638" title="Kamehameha III">
Kamehameha III

Kamehameha III, właściwie Kalani Waiakua Kalanikau Iokikilo Kīwalaʻō i ke kapu Kamehameha (ur. 11 sierpnia 1813?, zm. 15 grudnia 1854) – trzeci król Królestwa Hawajów od 14 lipca 1825 do 15 grudnia 1854.
Urodzony jako Kauikeaouli, był młodszym z synów pierwszego hawajskiego króla – Kamehamehy I i królowej Keōpūolani. Tron odziedziczył po śmierci swojego starszego brata – Kamehameha II (14 lipca 1824). Zmarł 15 grudnia 1854, a tron przejął po nim jego siostrzeniec i adoptowany syn – Alexander Liholiho, który przybrał imię Kamehamehy IV.

</doc>
<doc id="823640" url="https://pl.wikipedia.org/wiki?curid=823640" title="1 Korpus Zmechanizowany (1951–1955)">
1 Korpus Zmechanizowany (1951–1955)

1 Korpus Zmechanizowany (1 KZ) – związek operacyjno-taktyczny Sił Zbrojnych PRL.
Formowanie.
Na podstawie rozkazu Nr 0044/Org. ministra obrony narodowej z dnia 17 maja 1951 roku 1 Korpus Pancerny, w terminie do dnia 1 grudnia 1952 roku, został przeformowany w 1 Korpus Zmechanizowany.
1 Korpus Zmechanizowany podporządkowany był Dowództwu Pomorskiego Okręgu Wojskowego. Na wypadek wojny korpus podlegał bezpośrednio pod dowództwo Frontu Nadmorskiego tworząc wraz z 2 Korpusem Zmechanizowanym zgrupowanie wojsk szybkich.
Na podstawie rozkazu Nr 0075/Org. ministra obrony narodowej z dnia 14 listopada 1955 roku Dowództwo 1 KZ zostało przeformowane, w terminie do dnia 20 grudnia 1955 roku, w Dowództwo 1 Korpusu Pancernego. Jednocześnie, na podstawie rozkazu Nr 0058/Org. ministra obrony narodowej z dnia 19 września 1955 roku, ze składu korpusu została wyłączona 8 DZ, a w jej miejsce włączona 20 DZ. W tym samym terminie 16 i 20 DZ zostały przeformowane w dywizje pancerne.
Struktura organizacyjna korpusu w 1952 roku.
Stan etatowy 1 KZ wynosił 18.300 żołnierzy, w tym 2580 oficerów i 5570 podoficerów. Jego uzbrojenie stanowiło: 296 czołgów średnich T-34/85, 73 czołgi ciężkie IS-2, 130 dział pancernych SU-85, ISU-122 i ISU-152, 44 samochody pancerne BA-64, 28 transporterów opancerzonych, 52 haubice 122 mm, 80 armat 76 mm, 28 armat 57 mm, 54 armaty przeciwlotnicze 37 mm, 92 moździerze 120 mm, 90 moździerzy 82 mm, 20 artyleryjskich wyrzutni rakietowych M-13, 360 granatników przeciwpancernych, 124 ciężkie karabiny maszynowe i 463 ręczne karabiny maszynowe.

</doc>
<doc id="823641" url="https://pl.wikipedia.org/wiki?curid=823641" title="I liga urugwajska w piłce nożnej (1991)">
I liga urugwajska w piłce nożnej (1991)

Mistrzostwa Urugwaju w roku 1991 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Dwa najlepsze kluby w tym turnieju uzyskały prawo gry w Copa Libertadores 1992, a trzeci i czwarty zespół – w Copa CONMEBOL 1992. Z ligi spadły dwa kluby, a awansował tylko jeden, co zmniejszyło ligę z 14 do 13 klubów.
Liguilla Pre-Libertadores 1991.
Tabela końcowa Liguilla Pre-Libertadores 1991.
Wobec równej liczby punktów drugi i trzeci zespół w tabeli stoczyły pojedynek barażowy dający prawo gry w Copa Libertadores 1992.

</doc>
<doc id="823642" url="https://pl.wikipedia.org/wiki?curid=823642" title="Kamehameha IV">
Kamehameha IV

Kamehameha IV (ur. 9 lutego 1834, zm. 30 listopada 1863) – czwarty król Królestwa Hawajów (1854–1863). 
Urodzony jako Alexander Liholiho ʻIolani, był prawnukiem pierwszego hawajskiego króla – Kamehamehy I i królowej Keōpūolani oraz siostrzeńcem i adoptowanym synem Kamehamehy III, po którym odziedziczył on tron. Kamehameha III zmarł 15 grudnia 1854, nowego monarchę koronowano 11 stycznia 1855. W 1856 wziął za żonę Emmę Rooke, czyniąc ją królową. Zmarł 30 listopada 1863 na astmę, a tron przejął po nim jego starszy brat Lot Kapuāiwa, który przybrał imię Kamehamehy V.

</doc>
<doc id="823643" url="https://pl.wikipedia.org/wiki?curid=823643" title="Bukowiec (Góry Suche)">
Bukowiec (Góry Suche)

Bukowiec (898 m n.p.m.) – wzniesienie w Sudetach Środkowych, w Górach Kamiennych, w północno-zachodniej części pasma Gór Suchych.
Położenie.
Położony jest w północno-zachodniej części Gór Suchych, na pograniczu z Górami Wałbrzyskimi, na północny wschód od miejscowości Sokołowsko. Od strony zachodniej jest oddzielony Kotliną Sokołowską od masywu Masywu Stożka.
Charakterystyka.
Jest to charakterystyczne wzniesienie o powulkanicznych kształtach, Ma ono formę rozciągniętego stożka. Część grzbietowa jest płaska i ma kształt rogala, zbocza są strome. Wyraźnie odznaczają się trzy wierzchołki: 880, 886 i 898 m n.p.m. Na północno-wschodnim zboczu, na wysokości około 800 m n.p.m., występują charakterystyczne pojedyncze skałki.
Budowa geologiczna.
Wzniesienie jest zbudowane ze skał wylewnych - melafirów (trachybazaltów), należących do północnego skrzydła niecki śródsudeckiej. Poniżej szczytu, na północno-wschodnim zboczu góry znajduje się wyrobisko górnicze kamieniołomu melafiru oraz zakład przeróbczy.
Roślinność.
Wzniesienie od poziomu około 760 m n.p.m. po stronie wschodniej i od 660 m n.p.m. po zachodniej w całości porośnięte jest lasem regla dolnego. Szczyt wziął nazwę od buków porastających jego zbocza, zwłaszcza południową część.
Ochrona przyrody.
Leży częściowo na terenie Parku Krajobrazowego Sudetów Wałbrzyskich.
Turystyka.
Szlaki turystyczne:
Inne.
Na zboczu góry w pobliżu wioski Unisław Śląski, niedaleko od drogi z Unisławia do Rybnicy Leśnej znajduje się stanowisko startowe paralotniarzy.

</doc>
<doc id="823646" url="https://pl.wikipedia.org/wiki?curid=823646" title="Eleonora Ziemięcka">
Eleonora Ziemięcka

Eleonora Ziemięcka (ur. w 1819 we wsi Jasieniec na Mazowszu, zm. 23 września 1869 w Warszawie) z domu Gagatkiewicz – filozofka chrześcijańska i publicystka, uznawana za pierwszą polską filozofkę.
Jej szwagierką była Kazimiera Ziemięcka, entuzjastka i działaczka pedagogiczna. 
Życie i twórczość.
Młodość.
Eleonora Gagatkiewicz urodziła się w majątku Jasieniec, który należał do Ewy z Okęckich Łuszczewskiej (siostry Antoniego Onufrego Okęckiego), a ojciec Eleonory był jego administratorem. Jej wykształceniem zajęła się babka, Eleonora z Grabskich Łuszczewska, kładąc nacisk na znajomość współczesnych poetów romantycznych (dzieła Adama Mickiewicza, Józefa Bohdana Zalewskiego i Franciszka Karpińskiego). Dzięki temu i późniejszemu samodzielnemu kształceniu, Eleonora Gagatkiewicz uzyskała niezwykłą dla kobiety swoich czasów szeroką kulturę umysłową.
Już w 1830 (mając 11 lat), jako Eleonora G., opublikowała pierwsze artykuły w „Dzienniku dla Dzieci” pod redakcją Stanisława Jachowicza, które spotkały się z życzliwym odbiorem. Z czasem stała się nie tylko korespondentką, ale i stałym współpracownikiem. Gagatkiewicz pisała utwory literackie (bajki, przypowieści), jak i publicystyczne ("O historii polskiej", "Odezwa do kobiet za mową ojczystą", "O nagrodach pieniężnych za chlubne postępki").
W 1833 zaczęła pisać artykuły do „Tygodnika Polskiego”, a później do „Magazynu Powszechnego” i „Pierwiosnka”. W 1834 wyszła za mąż za A. Ziemięckiego i wyjechała z nim do Drezna. Ziemięccy przebywali tam do 1840, a następnie osiedli w Warszawie.
Krytyka heglizmu.
W tym okresie zaczęła się interesować filozofią, początkowo pismami Johna Locke’a, Étienne de Condillaca i francuskich spirytualistów, następnie zaś filozofią niemiecką: Kantem, Heglem i Schellingiem. Odwołania do tych filozofów pojawiają się w jej publikowanych w „Pierwiosnku” relacjach z podróży.
Na początku lat trzydziestych XIX w. wśród polskiej inteligencji zaczęły rosnąć wpływy heglizmu, które konserwatywne kręgi postrzegały jako zagrożenie dla tradycyjnego systemu wartości i porządku społecznego, a także nieuprawnione wkraczanie w domenę wiary religijnej. Stąd też zaczęto szukać sposobu powstrzymania tej „zarazy niemieckiej”. Ziemięcka była związana z tymi konserwatywnymi kołami Królestwa Polskiego, szczególnie ze środowiskiem katolickich tradycjonalistów skupionych wokół „Tygodnika Petersburskiego” i określanym jako „koteria Petersburska”. Należeli do niej Henryk Rzewuski, biskup Ignacy Hołowiński, Stanisław Chołoniewski i Michał Grabowski. Ziemięcka do grupy nie należała (nie publikowała w Tygodniku), lecz była im bliska, a członkowie koterii wspomagali ją w jej działaniach. W przeciwieństwie do wielu członków koterii, Ziemięcka nie była skrajna w swoim tradycjonalizmie, szukając syntezy nowych prądów intelektualnych z polskimi tradycjami i religijnością. Nie podzielała też ich serwilizmu wobec carskiej Rosji.
Zbliżenie z koterią petersburską związane było u Ziemięckiej z końcem fascynacji filozofią Hegla, w kierunku stanowiska konserwatywnego i katolickiego. Autorka podjęła się krytyki filozofii niemieckiej i obecnych w niej tendencji panteistycznych. W swojej pierwszej pracy filozoficznej, "Myśli o filozofii", ogłoszonej w „Bibliotece Warszawskiej” w 1841, Ziemięcka wystąpiła z krytyką Hegla, broniąc autonomii sfery religijnej. Jako pozytywny przykład wskazywała z kolei na filozofię Immanuela Kanta, który wskazywał, że rozum ma swoje nieprzekraczalne granice. Wraz z tą publikacją, Ziemięcka stała się pierwszą polską filozofką. Jej publikacja spotkała się z szeroką krytyką i kpinami, ze strony m.in. Bronisława Trentowskiego, Edwarda Dembowskiego, Fryderyka Henryka Lewestama. Szczególnie ostro wypowiadał się Trentowski, którego zdaniem Ziemięcka dowiodła, że kobiety nie mogą zajmować się filozofią, a mogą się stać jedynie „nieprzyjaciółkami filozofii”.
W 1842 Ziemięcka założyła miesięcznik „Pielgrzym”, mające profil konserwatywno-katolicki. W piśmie publikowała teksty literackie, filozoficzne i publicystyczne, często przekłady z francuskiej literatury religijnej. Jego zadaniem było przeciwstawienie się rozprzestrzenianiu się niebezpiecznych idei filozoficznych wśród Polaków. Pismo redagowane było sucho i mało atrakcyjnie, i pomimo poparcia Józefa Ignacego Kraszewskiego, Ignacego Hołowińskiego i Konstantego Świdzińskiego, zakończyło działalność w 1846.
Kwestia kobieca.
Działalność filozoficzna i redaktorska Ziemięckiej odbiła się szerokim echem. W swojej epoce była osobą wyjątkową, potwierdzającą swoją działalnością, że kobiety mogą zajmować się nauką. Drugim istotnym polem działalności Ziemięckiej była kwestia kobieca, w szczególności problem edukacji kobiet.
W 1842 Ziemięcką spotkała Narcyza Żmichowska, młoda autorka, która zadebiutowała rok wcześniej w „Pierwiosnku”. Żmichowska była zafascynowana osobą Ziemięckiej i przez pewien czas pozostawała pod jej wpływem. Ziemięcka opublikowała w „Pielgrzymie” szereg jej tekstów literackich, a pismo stało się jednym z istotnych miejsc w których podejmowano tematykę kobiecą.
W 1843 Ziemięcka wydała "Myśli o wychowaniu kobiet", w których domagała się podniesienia poziomu moralnego kobiet, kształtowania cnót, wyrobienia charakteru, ale także, co stanowiło istotną nowość, wykształcenia. Jej zdaniem wychowanie kobiet wymagało reformy, dzięki której wraz z rozwojem uczuć, rozwijano by też umysł. Krytykowała nadmierną „imaginację” wywołaną czytaniem powieści romansowych. Miały one odrywać kobiety od rzeczywistości, pobudzając ich emocjonalność i powodując „egzaltację uczuć”, które stają się źródłem rodzinnych i życiowych tragedii. Z tego powodu, konieczne jest kształcenie kobiet, które jednak oprócz rozwoju intelektualnego, miałoby na celu ich rozwój moralny.
Stopniowo Żmichowska odsuwała się od Ziemięckiej, gromadząc wokół siebie środowisko określane jako entuzjastki, które wyraźniej formułowało program emancypacji kobiet. Z czasem znajomość Ziemięckiej i Żmichowskiej została zupełnie zerwana. Istotną kwestią różniącą obie autorki był stosunek do chrześcijaństwa. Żmichowska bardziej ceniła niezależność i nie podzielała katolickiej perspektywy Ziemięckiej. Ponadto, Żmichowska nie mogła zaakceptować ingerencji Ziemięckiej w swoje teksty. 
W wydanych w 1860 "Studiach" Ziemięcka zamieściła "Słówko o kobiecie", w którym rozwinęła myśl wyrażoną w "Zarysie filozofii katolickiej" (1857): wszystko co w tej pracy powiedziała o jednostce, w sensie społecznym czy dziejowym, odnosi się również do kobiety. Ziemięcka sprzeciwiła się postrzeganiu kobiety zarówno jako istoty nieziemskiej, anielskiej jak i istoty niższej, czy gorszej od mężczyzny. Wskazywała, że powinno się uznać równą godność kobiety i mężczyzny, a kobieta powinna zachować swoją osobową odrębność również w małżeństwie i rodzinie. Uzasadnienie jej twierdzeń miało podbudowę religijną. „Nawet w rodzinie kobieta ginąć nie powinna, nawet wobec przywiązania do męża i narzeczonego nie powinna tracić swobody i godności istoty, która prawdziwie i rzeczywiście do Boga tylko należy”.
W latach sześćdziesiątych XIX w. Ziemięcka podjęła się edycji podręcznika "Kurs nauk wyższych dla kobiet" i przed jej śmiercią ukazały się części poświęcone estetyce i psychologii (1863–1864).
Jest sprawą dyskusyjną, jakie jest miejsce Ziemięckiej w historii ruchu kobiecego w Polsce i jaki jest charakter jej twórczości na ten temat. Wskazywano, że Ziemięcka wspierała obraz kobiety-ofiary i cierpiętniczki. Taka interpretacja jest jednak sporna. Dyskutowane jest również zaliczanie jej do początków feminizmu w Polsce. Mimo bowiem jej wypowiedzi na rzecz uznania godności kobiet i podniesienia ich wykształcenia, krytykowała szerszy ruch emancypacji.
Filozofia chrześcijańska.
Pełniejszym wykładem własnych poglądów filozoficznych były "Zarysy filozofii katolickiej w czterech poglądach zawarte" (Warszawa, 1857). Mieściły one Ziemięcką w nurcie filozofii chrześcijańskiej (w szczególności katolickiej) i czerpały z dzieł Nicolasa de Malebranche, A.J.A. Gratry’ego i teologów katolickich. Autorka starała się godzić wiarę z rozumem. Dzieło podzielone było na cztery części: dotyczące świata przyrodniczego, rozumu i woli (łączyła tu tomistyczne poglądy na temat duszy z romantycznym irracjonalizmem i współczesnym jej spirytualizmem), świata objawionego (kwestia opatrzności Bożej, relacje wiary i rozumu) oraz świata społecznego (pozytywna rola religii w postępie społecznym).
W latach sześćdziesiątych XIX w. zapadła na zdrowiu, pozostając jednak nadal aktywną. W 1860 wydała swoją ostatnią większą pracę oryginalną: "Studja", zawierające analizy "Kursów" Adama Mickiewicza, "Dumań" Józefa Gołuchowskiego i inne jej opracowania. W latach 1862–1863 ukazał się wybór prac Julesa Simona, Émile’a Saisseta i Amédée Jacquesa w jej przekładzie (dwa tomy "Przewodnika filozofji") oraz dwa tomy "Kursu nauk wyższych dla kobiet" (Warszawa, 1864). Spoczywa na cmentarzu Powązkowskim w Warszawie (kwatera 25, rząd 4, grób 10).
Literatura.
Oprócz juweniliów literackich publikowanych w Dzienniku dla Dzieci, Ziemięcka jest autorką dwóch tomów "Powiastek ludowych" (1860–1861). Przetłumaczyła również powieść "Kalista" Johna Henry’ego Newmana (1858) oraz napisała szereg studiów krytycznoliterackich. W programowym artykule "Eleonora Sztyrmer i literatura powieściowa w ogólności" („Pielgrzym”, 1845) krytykowała realizm, przeciwstawiając mu za wzór idealizującą powieść dydaktyczną.

</doc>
<doc id="823647" url="https://pl.wikipedia.org/wiki?curid=823647" title="Ludwik Napoleon Dębicki">
Ludwik Napoleon Dębicki

Ludwik Napoleon Dębicki (ur. 1807 w Grzymałkowie k. Kielc, zm. 27 marca 1836 w Goliad) – polski wojskowy.
Życiorys.
Urodzony w rodzinie ziemiańskiej. Oficer WP, uczestnik powstania listopadowego; po jego upadku internowany przez Austriaków i osadzony w twierdzy w Trieście. W 1834 r. na mocy porozumienia cesarza Franciszka I i prezydenta USA Andrew Jacksona, wraz z 235 powstańcami deportowany do USA. W 1836 r. zaciągnął się do oddziałów teksańskich dowodzonych przez płk. Jamesa Walkera Fannina. Razem z tym dowódcą i artylerzystami polskiego pochodzenia Dębicki bronił fortu Goliad. Nie mogąc liczyć na odsiecz siły Fannina poddały się oblegającym je Meksykanom. Wojska meksykańskie nie dotrzymały warunków kapitulacji, na jakich poddała się teksańska załoga Fannina. Jeńców przetrzymywano w nieludzkich warunkach. Dębicki był wśród tych, którzy dostali się do niewoli i 27 marca, w wyniku bezpośredniego rozkazu głównodowodzącego armii meksykańskiej gen. Antonio Lopeza de Santa Anna, wraz z większością towarzyszy został rozstrzelany. Obrońców Goliad pochowano w zbiorowej, anonimowej mogile.
Mocą decyzji kongresu Republiki Teksasu z 21 grudnia 1837 r. wszystkim weteranom wojny z Meksykiem oraz spadkobiercom poległych przyznano nadania ziemskie. Działki przyznane spadkobiercom L. N. Dębickiego - łącznie 4938 akrów ziemi (ok. 20 km kw.) w widłach rzek Red i Wichita, na których kilkadziesiąt lat później odkryto pokłady ropy naftowej.
Spadek po L. N. Dębickim był i jest przedmiotem zainteresowania licznych spadkobierców, lub osób podających się za takowych. Szacuje się, że może chodzić nawet o kilkaset osób. Próby odzyskania pieniędzy podejmowane przed II wojną światową zintensyfikowały się w okresie PRL. Sprawa ewentualnych roszczeń przewijała się w prasie fachowej (m.in. w gazecie "Prawo i Życie").
Obecnie wartość spadku powiększona odsetki według różnych danych wynosi od 10 do 40 mld dolarów.
W styczniu 2007 nakładem wydawnictwa Supernowa ukazała się powieść Grzegorza Mathei pt. "Spadek" której akcja oparta jest na historii Ludwika Napoleona Dębickiego.
Nazwisko L. N. Dębickiego figuruje też w spisie żołnierzy Fannina na stronie Uniwersytetu A&amp;M w College Stationw Teksasie, oraz na witrynie Texas State Historical Association
Postać Dębickiego (pod błędnym imieniem Michał) przywołuje również Jarosław Wojtczak w monografii "Alamo - San Jacinto 1836" (wyd. Bellona, 1996, s. 185).

</doc>
<doc id="823648" url="https://pl.wikipedia.org/wiki?curid=823648" title="Konwent A">
Konwent A

Konwent A – polski zespół punkrockowy. Nazwa pochodzi od wolnościowej i antykomunistycznej rady Konwent Organizacji A utworzonej przez Józefa Piłsudskiego (komunistyczna cenzura zabroniła w publikacjach dodawać do nazwy zespołu literę „A”).
Historia.
1983-1987.
Powstał w 1983 w Gdańsku, założony przez: wokalistę/gitarzystę Roberta „Parocza” Paczkowskiego, basistę Waldemara „Waldiego” Maja i perkusistę Jarosława „Pierzaka” Kowalskiego. Kilka miesięcy później do grupy dołączyli Krzysztof Jajczyk grający na instrumentach klawiszowych oraz wokalista Jacek Szymański. W tym składzie muzycy zadebiutowali w styczniu 1984 w jednym z gdańskich klubów. Latem tego samego roku Jajczyk odszedł z zespołu. Grupa koncertowała w tym czasie u boku m.in. Dzieci Kapitana Klossa. W listopadzie Szymańskiego zastąpił Maciek Polakiewicz. W tym okresie do zespołu dołączyła również wokalistka Żaneta Mikulska. Po odejściu Polakiewicza Konwent A stał się jednym z pierwszych polskich zespołów punkrockowych z żeńskim wokalem.
W lutym 1986 muzycy wzięli udział w gdyńskim festiwalu „Nowa Scena”, grając tam u boku takich grup jak: Moskwa, Piersi czy Bielizna Goeringa. Ten występ rozsławił zespół poza Trójmiastem. W następnych miesiącach Konwent A występował m.in. w Szczecinie, a także na południu Polski u boku zespołu Armia (Katowice, Gliwice). W tym czasie wzrosła popularność grupy. Artykuły o niej ukazały się w kilku fanzinach, a zachodnioniemiecki magazyn „Stern” zamieścił w jednym ze swoich numerów wywiad z muzykami.
2 sierpnia Konwent A wystąpił na FMR Jarocin. Pod koniec lata pojawił się ponownie na gdyńskiej „Nowej Scenie”, gdzie muzycy po raz pierwszy mieli poważny problem z cenzurą. Cenzorzy zagrozili im sądem i wysokimi grzywnami (chodziło o tekst piosenki „Proszę księdza”). Skończyło się na tym, że grupa nie dostała pieniędzy za występ.
Jesienią zespół zarejestrował w studiu Polskiego Radia Gdańsk cztery utwory: „Knajpa”, „Wśród nocnej ciszy” (punkrockowa wersja bożonarodzeniowej kolędy), „Kim jest?” oraz „Proszę księdza”. Piosenka „Kim jest?” ukazała się w 1988 na poltonowskiej składance "Fala II" (nazwa zespołu figuruje tam jako Konwent). Pozostałe utwory do dziś nie ujrzały światła dziennego. Na początku 1987 o Paczkowskiego, Maja i Kowalskiego upomniała się armia. Ostatni występ w tym składzie Konwent A zagrał w Gdyni u boku zespołów: Unrra i The Ex (z Holandii).
Już bez Maja i Kowalskiego w składzie Paczkowski (który odbywał służbę zastępczą) z Mikulską zdecydowali się działać dalej, grając jednak inną niż dotychczas muzykę. Jesienią tego samego roku w składzie uzupełnionym dwoma innymi muzykami zagrali fatalnie przyjęty koncert, po którym ogłosili koniec zespołu. Niewiele później wokalistka wyemigrowała do Holandii.
2012-2013.
W październiku 2012 Mikulska, Paczkowski oraz Andrzej Szreder (gitara) i Jared Smith (perkusja) nagrali materiał w jednym z londyńskich studiów, który został wydany w grudniu 2013 na albumie "Czerwień i biel".
Konwent A jest zaliczany do kręgu Gdańskiej Sceny Alternatywnej.

</doc>
<doc id="823650" url="https://pl.wikipedia.org/wiki?curid=823650" title="Kamehameha V">
Kamehameha V

Kamehameha V (ur. 11 grudnia 1830, zm. 11 grudnia 1872) – piąty król Królestwa Hawajów (1863–1872).
Urodzony jako Lot Kapuāiwa, odziedziczył tron po swym młodszym bracie (Kamehameha IV), który zmarł 30 listopada 1863. Sam zmarł w dniu swoich 42. urodzin, 11 grudnia 1872, a tron przejął po nim William Charles Lunalilo, który przyjął imię Lunalilo I.
Fundator i pierwszy Wielki Mistrz Orderu Kamehamehy I, odznaczony Krzyżami Wielkimi włoskiego Orderu śś. Maurycego i Łazarza, austriackiego Orderu Franciszka Józefa, meksykańskiego Orderu NMP z Guadalupe.

</doc>
<doc id="823653" url="https://pl.wikipedia.org/wiki?curid=823653" title="Architektura barokowa w Skandynawii">
Architektura barokowa w Skandynawii

XVII wiek nie był pomyślnym okresem dla państw skandynawskich. Finlandia była zależna od Szwecji, a Norwegia od Danii. Pomiędzy Dania a Szwecją do 1660 roku trwała wojna o dominację na Bałtyku. Szwecja prowadziła także wojny z Polską i Rosją. Dania i Szwecja brały też udział w wojnie trzydziestoletniej po stronie protestantów. Stagnacja gospodarcza nie sprzyjała rozwojowi architektury. Panujący luteranizm sprzyjał wzorowaniu się na architekturze niemieckiej, holenderskie i francuskiej ograniczając jednocześnie wpływy włoskie. Powstają budowle o elewacjach ceglanych z niewielkim udziałem kamienia, o stromych dachach i wysokich szczytach ozdobione detalem barokowym. Najczęściej w postaci łamanych tympanonów w portalach i zwielokrotnionych pilastrów.
Wśród państw skandynawskich najciekawiej reprezentują się osiągnięcia architektów w Szwecji.
Szwecja.
Wpływy klasycyzującej architektury holenderskiej opartej na palladianizmie widoczne są w dziełach dwóch francuskich architektów – Simona i Jeana de la Vallée. Najważniejszym dziełem Simona de la Vallée był projekt Domu Szlachty – Riddarhuset (1641–1674) w Sztokholmie. Prace przy budowie tego obiektu, po śmierci ojca, kontynuował jego syn - Jean. Dziełem Jeana Vallée są też dwa sztokholmskie kościoły zbudowane na planie centralnym – Katarzyny (1656) i Jadwigi Eleonory (1658).
Nicodemus Tessin starszy oraz Nicodemus Tessin młodszy (ojciec i syn), dwaj szwedzcy architekci, reprezentują nieco odmienny kierunek baroku. Ich dzieła nawiązują do wzorów włoskiego baroku. W pracach Tessina młodszego widoczny jest wpływ sztuki Berniniego. Najważniejsze dzieła Nicodemusa Tessina starszego to:
Do najważniejszych prac Nicodemusa Tessina młodszego należą:
Pod koniec XVII wieku i w pierwszej połowie XVIII w. w architekturze szwedzkiej pojawiają się wpływy francuskiego rokoko. Carl Härleman podejmuje dzieło Tessina młodszego i aranżuje wnętrza zamku królewskiego w Sztokholmie oraz letniego pałacu Drottningholm w stylu rokoko. Projektuje m.in. obserwatorium astronomiczne w Sztokholmie.
Norwegia.
Do Norwegii zdominowanej przez rodzime formy drewnianego budownictwa nowe style architektoniczne trafiały ze znacznym opóźnieniem. Dodatkowo, początek XVII wieku to okres stagnacji gospodarczej. Dopiero w drugiej połowie XVII i w XVIII wieku następuje poprawa sytuacji. W drugiej połowie XVIII wieku wyodrębnia się warstwa bogatszego, rodzimego mieszczaństwa. Z sytuacji gospodarczej wynika zastój w architekturze. Dopiero w XVIII wieku, w Norwegii powstają nieliczne kościoły i dwory budowane w stylu baroku i rokoko.
Przykłady zabytków:
Dania.
Duńska architektura okresu baroku opiera się na wzorach zaczerpniętych z protestanckich państw takich jak: Niemcy, Szwecja i Holandia. Jednocześnie oddziałują na nią wpływy płynące z Francji i Włoch. Powstaje przede wszystkim architektura świecka, w której łączą się elementy północnego renesansu i gotyku z barokowym detalem. Budownictwo zostało zdominowane przez działalność zagranicznych architektów (przeważnie francuskich i niemieckich) preferujących przenoszenie na grunt Danii wzory architektoniczne z ich państw. Powstają budowle czasem malownicze ale nie budzące powszechnego zachwytu. W drugiej połowie XVIII wieku wyraźnie widoczne są wpływy francuskiego rokoka.
Przykłady zabytków - Kopenhaga:

</doc>
<doc id="823655" url="https://pl.wikipedia.org/wiki?curid=823655" title="Stephen Baxter">
Stephen Baxter

Stephen Baxter (ur. 13 listopada 1957 w Liverpoolu) – brytyjski pisarz hard science fiction. Posiada dyplomy naukowe z matematyki i inżynierii. Laureat m.in. nagród Cambella, BSFA i Sidewise.
Styl pisania.
Stephen Baxter pozostaje pod silnym wpływem pioniera literatury science fiction, H.G. Wellsa. Od roku 2006 obejmuje stanowisko wiceprezesa międzynarodowego Towarzystwa H.G. Wellsa. Powieść "Statki czasu", będąca autoryzowaną kontynuacją Wehikułu czasu, jest uznawana za jedną z najwybitniejszych jego książek. Zdobyła ona Nagrodę Cambella, Nagrodę BSFA, a także była nominowana do nagród Hugo i Nebula.
Dorobek pisarski Baxtera można zakwalifikować do trzech różnych kategorii, każdej różniącej się stylem i nastrojem.
Cykl powieściowy "Xeelee Sequence" jest umiejscowiony w dalekiej przyszłości, w której to rasa ludzka rośnie w siłę i potęgę, by stać się drugą najpotężniejszą rasą we wszechświecie, zaraz po przypominających bogów Xeelee. Opisanie życia postaci pełni w tych opowieściach podrzędną rolę względem opisu zaawansowanych teorii i pomysłów, takich jak rzeczywista natura Wielkiego Atraktora, naga osobliwość oraz wielkiego pojedynku pomiędzy barionowymi formami życia, a tymi zbudowanymi z ciemnej materii. Do powieści utrzymanych w tym stylu należą np. "Pierścień", "Czasopodobna nieskończoność".
Opowieści, których akcja toczy się na współczesnej Ziemi, są o wiele bardziej skupione na człowieku, a główni bohaterowie zostali opisani z większą troską i starannością o nadanie im głębi. Powieści te zwykle opisują alternatywną historię ludzkości, bądź też taką jej wersję, w której odległe marzenia ludzkości o eksploracji kosmosu stają się rzeczywistością. Szczególnie ważną rolę pełni w nich NASA i oczywiście duża część analiz została wykonana pod kątem jej struktur wewnętrznych oraz jej metod badawczych. Jednakże ton w jakim te powieści zostały utrzymane jest znacznie mroczniejszy, niż inne dzieła tego pisarza, poza tym rzadko kiedy przedstawiają rasę ludzką jako gatunek kierujący się moralnością w swych działaniach. Przykładem powieści napisanych w tym stylu jest "Wyprawa", która zdobyła Nagrodą Sidewise za historię alternatywną. Każda z powieści należących do cyklu "Manifold" dotyczy potencjalnych wyjaśnień paradoksu Fermiego.
Cykl powieściowy "Evolution" jest późniejszym osiągnięciem pisarza. Uwidocznione w nim zostało wzrastające zainteresowanie ewolucją ludzkości. Początków tego zainteresowania można się już dopatrywać w powieściach utrzymanych w odrębnym stylu, chociażby w "Mammoth" i w "Manifold: Origin". Przykładem tego stylu jest książka "Evolution". Baxter w swych powieściach posługuje się także licznie innymi stylami. Powieści z cyklu "Mammoth", pozornie będące przeznaczone dla dzieci, często wprawiają w zachwyt także dorosłych.

</doc>
<doc id="823660" url="https://pl.wikipedia.org/wiki?curid=823660" title="Zielone Wzgórza">
Zielone Wzgórza

Zielone Wzgórza — osiedle w Białymstoku, położone w południowo-zachodniej części miasta.
Opis granic osiedla.
Od ul. Wrocławskiej ulicą ks. J. Popiełuszki, przez nowy tunel, wzdłuż torów kolejowych do ul. Zielonogórskiej, Zielonogórską do Al. Niepodległości, Al. Niepodległości (włącznie z Lawendową) do Wrocławskiej, ul. Wrocławską do ul. ks. J. Popiełuszki.
Ulice i place znajdujące się w granicach osiedla.
Al. Niepodległości — parzyste, Hetmańska — parzyste brak budynków, nieparzyste od 103 do końca, Konwaliowa, ks. Jerzego Popiełuszki — nieparzyste 15-27, Lniana, Magnoliowa, Lawendowa-nieparzyste od 89, parzyste od 48, Różana, Rumiankowa, Słonecznikowa, Storczykowa, Wrocławska — parzyste, Zielonogórska.

</doc>
<doc id="823661" url="https://pl.wikipedia.org/wiki?curid=823661" title="Leon Dietz d’Arma">
Leon Dietz d’Arma

Leon Dietz d’Arma (ur. w 22 lipca 1902 w Warszawie, zm. w 9 stycznia 1972 w Zabrzu) – polski architekt okresu modernizmu, kolekcjoner związany z Górnym Śląskiem.
Życiorys.
Był synem Władysława i Aleksandry z Kowalewskich. Ukończył szkołę kadetów marynarki w Petersburgu, studiował w Kijowie i Warszawie, gdzie w 1933 roku ukończył studia na Wydziale Architektury Politechniki Warszawskiej. Pobierał też nauki na Wydziale Architektury kierowanym przez Adolfa Szyszko-Bohusza przy Akademii Sztuk Pięknych w Krakowie. W latach 1929–1931 pracował w Urzędzie Miejskim w Katowicach, później do wybuchu wojny prowadził własną pracownię architektoniczną. Należał do Deputacji Administracyjnej do spraw urbanistyczno-estetycznych przy magistracie katowickim. Szef górnośląskiego SARP w latach 1933–1939. W 1937 roku na zamówienie Śląskiego Urzędu Wojewódzkiego opracował koncepcję i projekt powtarzalny szkół powszechnych. Był członkiem Polskiego Stowarzyszenia Inżynierów i Techników Województwa Śląskiego.
W okresie okupacji niemieckiej w latach 1939–1945 przebywał w Krakowie. W 1945 roku został dyrektorem Państwowego Przedsiębiorstwa Budowlanego Zjednoczenia Śląsko-Dąbrowskiego w Katowicach, a następnie dyrektorem naczelnym Śląsko-Dąbrowskiego Zjednoczenia Przedsiębiorstw Budowlanych. Ponownie wybrany szefem górnośląskiego SARP w latach 1947–1949. W latach 1951–62 pracował w Biurze Projektów i Studiów Budownictwa Przemysłowego w Poznaniu, pełniąc funkcję Głównego Architekta Poznania. Od 1963 roku pracował w Zakładzie Badań Naukowych GOP PAN w Zabrzu. W 1967 obronił na Politechnice Warszawskiej pracę doktorską „Miasto Zabrze. Jego przeobrażenia i rozwój przestrzenny” pod kierunkiem Gerarda Ciołka i Hanny Adamczewskiej-Wejchert. Był pracownikiem Instytutu Urbanistyki i Architektury w Katowicach.
Był kolekcjonerem miniatur. W roku 1969 roku część jego zbiorów zakupiło Muzeum w Pszczynie, w dalszych latach powiększając kolekcję o prawie 100 obiektów, dzięki czemu wystawa ukazuje różnorodność miniatury polskiej oraz obcej w okresie ponad trzystu lat.
Odznaczony Krzyżem Kawalerskim Orderu Odrodzenia Polski.

</doc>
<doc id="823662" url="https://pl.wikipedia.org/wiki?curid=823662" title="Skorupy (Białystok)">
Skorupy (Białystok)

Skorupy – osiedle o funkcji przemysłowo-mieszkalnej na wschodzie Białegostoku.
Opis granic osiedla.
Od ogródków działkowych wzdłuż torów kolejowych (na Zubki Białostockie) do granicy administracyjnej miasta, wzdłuż granicy administracyjnej miasta do ul. Dojnowskiej, ulicą Dojnowską, Nowowarszawską, ul. J. K. Branickiego, do Placu W. Antonowicza, ulicą Piastowską do strugi Dolistówki (na wys. Warmińskiej), strugą Dolistówka do cieku wodnego, ciekiem do wysokości ściany lasu, ścianą lasu do granicy ogródków działkowych. Granicą ogródków działkowych do torów kolejowych (na Zubki Białostockie)
Ulice i place znajdujące się w granicach osiedla.
Baranowicka, Branickiego Jana Klemensa – nieparzyste 31-35, Cała, Ceramiczna, Ciesielska, Ciołkowskiego Konstantego – nieparzyste 69-175, parzyste 16-92, Dojnowska – nieparzyste, Dojlidy Fabryczne – nieparzyste 1-11, Gospodarska, Górnicza, Gródecka, Hutnicza, Iglasta, Juranda, Kajki Michała, Kąpielowa, Kmicica, Kolonijna, Korzeniowskiego Józefa Konrada, Kujawska, Leśna, Liściasta, Lubuska, Łużycka, Małopolska, Mokra, Naftowa, Nowatorska, Nowowarszawska – nieparzyste, parzyste 4-78, Opolska, Piaskowa, Piasta – parzyste 156/1-158, Piastowska – nieparzyste brak budynków, Pionowa, Plac Witolda Antonowicza, Plażowa – nieparzyste 17-91, parzyste 8-48, Podłużna, Pomorska, Pozioma, Przejściowa, Puchatka, Rzeszowska, Serwitutowa, Sobolewska, Sowlańska, Stawowa – nieparzyste 39-51, parzyste 20-50, Śmiała, Turystyczna, Warmińska, Wczasowa, Wielkopolska, Wołyńska, Zagłoby, Zaściańska, Zaułek Kłodzki, Zaułek Łęczycki, Zaułek Olsztyński, Zaułek Podhalański, Zbożowa, Zdrowa, Zuchów.

</doc>
<doc id="823666" url="https://pl.wikipedia.org/wiki?curid=823666" title="USS Avenge">
USS Avenge

Okręty US Navy o nazwie USS "Avenge":

</doc>
<doc id="823667" url="https://pl.wikipedia.org/wiki?curid=823667" title="Borch Trzy Kawki">
Borch Trzy Kawki



</doc>
<doc id="823669" url="https://pl.wikipedia.org/wiki?curid=823669" title="Mickiewicza (Białystok)">
Mickiewicza (Białystok)

Mickiewicza (osiedle nr 14) – osiedle o funkcji mieszkaniowej w Białymstoku, położone w centralnej części miasta.
Opis granic osiedla.
Od ul. Świętojańskiej ulicą J. K. Branickiego przez Plac W. Antonowicza, do K. Ciołkowskiego, ul. Ciołkowskiego do Wiosennej, Wiosenną, Kawaleryjską, Świerkową, Wołodyjowskiego, 11 Listopada przez Plac Katyński, ulicą Świętojańską do J. K. Branickiego.
Ulice i place znajdujące się w granicach osiedla.
11 Listopada, Augustowska, Bednarska, Białowieska, Bracka, Branickiego Jana Klemensa — parzyste brak budynków, Brańska, Cienista, Ciołkowskiego Konstantego — nieparzyste 1-65, Dojlidzka, Drewniana, Folwarczna, Gdańska, Gliwicka, Grottgera Artura, Hoża, Jagiellońska, Jagodowa, Kawaleryjska — nieparzyste brak budynków, Kołodziejska, Konopnickiej Marii, Księżycowa, Kwiatowa, Miłosza Czesława, Letniska, Lwowska, Ładna, Łódzka, Mickiewicza Adama — nieparzyste 7-91, parzyste 14-102, Modrzewiowa, Murarska, Nowowarszawska — parzyste 84-92/1, Orzeszkowej Elizy, Parkowa, Plac Katyński, Plac Witolda Antonowicza, Pod Krzywą, Podleśna, Prusa Bolesława, Przemysłowa, Romantyczna, Saska, Słowackiego Juliusza, Szczecińska, Śląska, Świerkowa — nieparzyste budynek 1, Świętojańska — nieparzyste 13-19, Urocza, Wiosenna — parzyste brak budynków, Wołodyjowskiego Michała, Zaułek Bracki, Zaułek Zakopiański, Zwierzyniecka — nieparzyste 25A-39, parzyste 50/1-82, Żwirki i Wigury.

</doc>
<doc id="823670" url="https://pl.wikipedia.org/wiki?curid=823670" title="Dyrektor generalny służby więziennej">
Dyrektor generalny służby więziennej



</doc>
<doc id="823673" url="https://pl.wikipedia.org/wiki?curid=823673" title="Jakub Prażmowski">
Jakub Prażmowski

Jakub Prażmowski herbu Belina (ur. w Prażmowie – zm. w 1457 roku) – pleban sobikowski w roku 1422, prażmowski w roku 1428, dolski od 1432, został w roku 1428 poznańskim wikariuszem katedralnym.
Do śmierci w roku 1457 kanonik i archidiakon śremski.

</doc>
<doc id="823674" url="https://pl.wikipedia.org/wiki?curid=823674" title="Kevin Danaher">
Kevin Danaher

Dr Kevin Danaher (ur. 1950) – amerykański działacz społeczny, od wielu lat aktywny w ruchu antyglobalistycznym. Z wykształcenia socjolog, jednak szybko porzucił karierę akademicką dla działalności pozarządowej, m.in. w organizacji Food First. W 1988 r. był jednym z współzałożycieli znanej międzynarodowej organizacji Global Exchange walczącej o respektowanie społecznych, ekonomicznych i ekologicznych praw człowieka, m.in. poprzez kampanie społeczne (od lat nagłaśnia przypadki niemoralnych praktyk koncernu Nike), sieć sklepów opartych na zasadach sprawiedliwego handlu oraz tzw. "reality tours" - wycieczki pokazujące prawdziwe życie w krajach Trzeciego Świata.
Autor wielu książek poświęconych krytyce globalizacji, międzynarodowych korporacji i instytucji finansowych m.in. "Insurrection: The Citizen Challenge to Corporate Power", "Corporations Are Gonna Get Your Mama: Globalization and the Downsizing of the American Dream", "Democratizing the Global Economy: The Battle Against the World Bank and the IMF". Radykalny przeciwnik polityki George’a W. Busha.

</doc>
<doc id="823675" url="https://pl.wikipedia.org/wiki?curid=823675" title="Nancy Ajram">
Nancy Ajram

Nancy Ajram lub Nancy Agram (arabski: نانسي عجرم; ur. 16 maja 1983 w Bejrucie) – popularna arabska piosenkarka z Libanu. Jej teledyski reżyserowane przez Nadine Labaki, również Libankę, zrewolucjonizowały arabski przemysł muzyczny.
W wieku 13 lat wzięła udział w telewizyjnym programie "Nojoum el Mustaqbal" (Gwiazdy Przyszłości), wygrywając główną nagrodę. Wkrótce po tym rozpoczęła naukę muzyki pod kierunkiem najlepszych libańskich nauczycieli. Mając 18 lat stała się członkiem Stowarzyszenia Profesjonalnych Artystów Libanu, pomimo bardzo młodego wieku.
Jej pierwszy album Mehtagalak, wydany w 1998, wprowadził Nancy w świat show-businessu. Jednak na wydanie kolejnego albumu Shil Ayounak Aney fani musieli czekać do roku 2001. Prawdziwa sława nadeszła po wydaniu trzeciej płyty Ya Salam. Z tego albumu, który w wolnym tłumaczeniu znaczy Jak wspaniale!, pochodzą trzy przeboje Akhasmak Ah, Ya Salam oraz Sehr Eyounoh. 
Jej kolejna płyta "Ah we Nos" wydana została w roku 2005. Album odniósł jeszcze większy sukces takimi przebojami jak Enta Eh, Oul Tany Keda, Lawn 'Ayounak. Rok 2006 to kolejny album z wypracowanym już stylem zatytułowany "Ya Tabtab Wa Dalla". Z niego pochodzą kolejne przeboje: Moagaba, Ana Yalli Bahebbek oraz Ehsas Jeded. W 2007 Nancy wydała adresowany do dzieci "Shakhbat Shakhabeet", a w 2008 – album koncertowy "Live 2008". Jurorka w programach Arab Idol i The Voice Kids Arabia

</doc>
<doc id="823680" url="https://pl.wikipedia.org/wiki?curid=823680" title="Michał Prażmowski (ok. 1440–1507)">
Michał Prażmowski (ok. 1440–1507)

Michał Prażmowski herbu Belina (ur. ok. 1440 w Prażmowie, zm. 14 marca 1507) – kanonik gnieźnieński, archidiakon w końcu proboszcz kapitulny płocki.
Życiorys.
Był synem Piotra kasztelana liwskiego, bratem Wawrzyńca. W 1457 zapisał się do Akademii Krakowskiej ukończył wydział nauk wyzwolonych i prawdopodobnie rozpoczął studia prawnicze. W 1463 przebywał na dworze biskupa płockiego Ścibora Gościęckiego był jego notariuszem. Z nadania biskupa Ścibora był kanonikiem w kapitule w Pułtusku, Świętego Michała w Płocku (1463-1473) i kapitule katedralnej w Płocku (1469-1479). Po śmierci biskupa Ścibora opuszcza Płock i udaje się do Rzymu na studia prawnicze. Przywozi także prowizję papieską na objęcie prałatur w katedrze płockiej. W 1491 jest znowu w Rzymie na dworze papieża Aleksandra VI jako pisarz kancelarii papieskiej. Papież we wrześniu 1496 mianował go akolitą i domownikiem papieskim. W grudniu 1496 został poborcą świętopietrza w prowincji gnieźnińskiej i legatem apostolskim. Od 1497 Michał Prażmowski przebywa w Płocku prowadząc spory o prebendy i porządkując sprawy majątkowe wykupując majątki i sołectwa co narażało go na liczne spory ze szlachta i proboszczami. W testamencie przeznaczył fundusze na fundację altari w katedrze płockiej gdzie został pochowany jak również zapisał fundusze na budowę wodociągów w Płocku co jednak nie doszło do skutku.

</doc>
<doc id="823681" url="https://pl.wikipedia.org/wiki?curid=823681" title="Post (informatyka)">
Post (informatyka)

Post – anglicyzm ("nadawać, wysyłać pocztą"); komentarz, głos w dyskusji – wiadomość, informacja wysłana na grupę lub forum dyskusyjne, napisana w określonym temacie wypowiedź. Może to być pierwsza wiadomość w nowym wątku, wyznaczająca kierunek dyskusji, bądź też będąca odpowiedzią na inny. Obok posta widoczna jest zawsze nazwa użytkownika internetowego, który ją napisał, zazwyczaj także informacje o nim oraz data i godzina napisania.
W serwisie społecznościowym Facebook postem określany jest typ aktywności stanowiący samodzielny wpis osoby lub strony, umieszczony na profilu osobistym, w grupie lub na stronie. Zawierać może informację w formie tekstu, ale także grafikę, film, bądź link do strony zewnętrznej. Post może być przedmiotem interakcji innych użytkowników, takich jak polubienia, komentarze pod postem, udostępnienia. Odpowiednikiem postu w serwisie Twitter jest "Tweet".

</doc>
<doc id="823682" url="https://pl.wikipedia.org/wiki?curid=823682" title="USS Audacious">
USS Audacious

Okręty amerykańskie o nazwie "Audacious":
Zobacz też:

</doc>
<doc id="823693" url="https://pl.wikipedia.org/wiki?curid=823693" title="Karaczan">
Karaczan



</doc>
<doc id="823698" url="https://pl.wikipedia.org/wiki?curid=823698" title="USS Auburn">
USS Auburn

Okręty US Navy o nazwie USS "Auburn":

</doc>
<doc id="823700" url="https://pl.wikipedia.org/wiki?curid=823700" title="USS Asterion">
USS Asterion

Okręty US Navy o nazwie USS "Asterion":

</doc>
<doc id="823701" url="https://pl.wikipedia.org/wiki?curid=823701" title="José Santa">
José Santa

José Fernando Santa Robledo (ur. 12 września 1970 w Pereirze) – piłkarz kolumbijski grający na pozycji obrońcy.
Życiorys.
Santa przez całą karierę związany był z klubem Atlético Nacional, w którym spędził 12 lat. Z Nacionalem trzykrotnie był mistrzem kraju w latach 1991, 1994 i 1999, a także zdobył Copa Interamericana w 1990 i 1997 roku oraz Copa Merconorte w 1998 roku. Karierę piłkarską zakończył w 2000 roku z powodu kontuzji.
Na szczeblu reprezentacyjnym Santa występował niemal w każdej kategorii wiekowej. Reprezentował Kolumbię w każdej kategorii aż do U-23, a w pierwszej reprezentacji zadebiutował w 1995 roku. Brał udział w Letnich Igrzyskach Olimpijskich w Barcelonie, na których zajął z kadrą ostatnie, 4. miejsce w grupie. Występował także w Copa América 1995 (3. miejsce) i Copa América 1997 (ćwierćfinał). W 1998 roku był członkiem kadry narodowej na Mistrzostwa Świata we Francji. Zagrał tam 2 meczach grupowych: z Rumunią (0:1) oraz Tunezją (1:0) i w obu dostał żółtą kartkę.
W reprezentacji Kolumbii Santa wystąpił w 28 meczach.

</doc>
<doc id="823702" url="https://pl.wikipedia.org/wiki?curid=823702" title="Jose Santa">
Jose Santa



</doc>
<doc id="823703" url="https://pl.wikipedia.org/wiki?curid=823703" title="Zahna">
Zahna

Zahna – dzielnica miasta Zahna-Elster w Niemczech, w kraju związkowym Saksonia-Anhalt, w powiecie Wittenberga. Dzielnica leży w odległości ok. 11 km od Wittenbergi.
Historia.
Jest to jedno z najstarszych miejscowości w regionie. Zostało dowiedzione, że obszar ten był zamieszkany już od 2 000 lat p.n.e. We wczesnym średniowieczu obszar ten zamieszkiwali Serbołużyczanie. Od XII wieku zaczęli osiedlać się tam Flamandowie.
15 października 1993 do Zahny przyłączono gminę Klebitz, 1 lipca w tym samym roku Rahnsdorf. 1 lipca 2008 gmina Bülzig weszła w skład miasta. Do 31 grudnia 2010 była samodzielnym miastem.
Współpraca.
Miejscowości partnerskie:

</doc>
<doc id="823705" url="https://pl.wikipedia.org/wiki?curid=823705" title="Robert Rembieliński">
Robert Rembieliński

Robert Leonard Rembieliński (ur. 27 marca 1894 w Łodzi, zm. 7 sierpnia 1975 tamże) – łódzki farmaceuta, historyk farmacji łódzkiej i ziem polskich. Uczestnik walk o niepodległość Polski w latach 1918–1920. Jego życie, działalność naukowa i społeczna w stowarzyszeniach z dziedziny historii farmacji koncentrowały się wokół rodzinnego miasta i jego społeczności.
Studia i praca zawodowa.
Szkołę średnią ukończył w Piotrkowie Trybunalskim w 1916 r. Studia farmaceutyczne ukończył na Uniwersytecie Warszawskim uzyskując dyplom magistra w 1924 r. Jako stypendysta kontynuował naukę na Uniwersytecie w Nancy we Francji i tam w 1926 r. uzyskał doktorat. W 1927 r. przybył do Łodzi i tu odtąd pracował zawodowo prowadząc własną aptekę. W 1937 r. była to „Apteka Grodzka” przy ul. Andrzeja 28 (obecnie ul. Andrzeja Struga), jak wynika z reklamy zamieszczonej w "Księdze adresowej m. Łodzi na lata 1937–39", w tym domu też mieszkał.
W czasie wojny był wysiedlony do Generalnego Gubernatorstwa.
Po powrocie do Łodzi od 1945 r. poświęcił się pracy naukowej najpierw na Uniwersytecie Łódzkim, a potem na Akademii Medycznej, był jednym z organizatorów Wydziału Farmaceutycznego. Od 1945 r. był zastępcą profesora, od 1956 r. docentem, od 1962 r. profesorem nadzwyczajnym. Od 1959 r. kierował pierwszą w Polsce Katedrą Historii Farmacji na Wydziale Farmaceutycznym Akademii Medycznej w Łodzi. Od początku swoje zainteresowania naukowe kierował ku historii, a ogniskował je na dziejach farmacji polskiej, a zwłaszcza farmacji łódzkiej, choć i regionu łódzkiego.
Rodzina.
Był synem Roberta i Pauliny z Mieczyńskich. W 1930 poślubił Irenę Skępską, z którą miał trzy córki: Barbarę Annę Kuźnicką (farmaceutkę i prof. historii farmacji w PAN), Jadwigę Marię Sobocińską (biolożkę), Teresę Zofię Materkowską (polonistkę).
Działalność w towarzystwach naukowych.
Od początku swojego pobytu w Łodzi zaangażował się w działalność Polskiego Towarzystwa Farmaceutycznego, od 1927 r. był członkiem założycielem Łódzkiego Oddziału PTF. Był też współorganizatorem Sekcji Naukowej PTF. W 1932 r. ukończył kurs archiwalny organizowany przez Polskie Towarzystwo Historyczne co pomagało mu potem w sprawniejszym stosowaniu warsztatu historycznego w jego badaniach i publikacjach. Działał w Polskim Towarzystwie Historycznym, m.in. był przez kilkanaście lat członkiem Komisji Rewizyjnej oraz wieloletnim przewodniczącym Sekcji Historii Medycyny. Po jej przekształceniu w 1957 r., głównie dzięki jego staraniom, w Polskie Towarzystwo Historii Medycyny, przez 12 lat pełnił funkcję przewodniczącego Oddziału Łódzkiego. Był członkiem zagranicznych towarzystw naukowych historii medycyny i historii farmacji. Honorowy Członek Polskiego Towarzystwa Historii Medycyny.
Publikacje.
Przed wojną opublikował popularną rozprawę 
Pozostałe jego prace dotyczą historii farmacji i medycyny:
oraz publikacja książkowa:
Niektóre artykuły z okresu powojennego:
Ukoronowaniem jego dorobku naukowego z dziedziny dziejów farmacji był pierwszy w Polsce podręcznik historii tej nauki:

</doc>
<doc id="823712" url="https://pl.wikipedia.org/wiki?curid=823712" title="Lamellibrachia">
Lamellibrachia

Lamellibrachia – rodzaj wieloszczetów z rodziny rurkoczułkowców (Siboglinidae). Zwierzęta z tego rodzaju żyją w obrębie oceanicznych wypływów (ang. "cold seeps"), gdzie spod dna morskiego wydobywają się strumienie węglowodorów (metanu lub ropy). Rurkoczułkowce te żywią się substancjami organicznymi wytwarzanymi przez chemosyntetyzujące bakterie utleniające siarczki, z którymi żyją w ścisłej symbiozie.
Gatunek "L. luymesi" zaopatruje bakterie, które żyją w wyspecjalizowanych tkankach rurkoczułkowca w tlen i siarkowodór. Rurkoczułkowiec ten pobiera siarkowodór i tlen z otoczenia w dolnej części ciała i transportuje obie substancje do wnętrza swego organizmu za pomocą specyficznej, zmodyfikowanej hemoglobiny, inaczej niż u innych zwierząt, odpornej na zatrucie siarkowodorem.
Najbardziej znane podmorskie wypływy, gdzie żyją kolonie "L. luymesi", znajdują się w północnej części Zatoki Meksykańskiej, na głębokości 500 do 800 m. Ten gatunek rurkoczułkowca może osiągać długość ponad 3 metrów. Rośnie powoli. Oszacowany na podstawie zmierzonego tempa wzrostu wiek niektórych osobników przekraczał 250 lat, co oznacza, że "L. luymesi" jest najdłużej żyjącym spośród znanych zwierząt bezkręgowych. W rejonach wypływu węglowodorów tworzy wielkie kolonie złożone z setek lub tysięcy osobników. Kolonie są podstawą do rozwoju autonomicznych ekosystemów, całkowicie niezależnych od dopływu światła słonecznego.
Do rodzaju "Lamellibrachia" należy też gatunek "L. satsuma" odkryty u wybrzeży Japonii, w zatoce Satsuma, w pobliżu miasta Kagoshima, na głębokości jedynie 82 m. Jest to wyjątek wśród rurkoczułkowców, gdyż inne gatunki żyją na znacznie większych głębokościach, znacznie poniżej strefy fotycznej oceanu.
Taksonomia.
Rodzaj ten wprowadzony został w 1969 roku przez Michaela Webba na łamach „Bulletin of Marine Science”. Należy do niego 9 opisanych gatunków:

</doc>
<doc id="823722" url="https://pl.wikipedia.org/wiki?curid=823722" title="USS Aspro">
USS Aspro

Okręty podwodne US Navy o nazwie USS "Aspro", nazwa pochodzi od ryby żyjącej w Rodanie:

</doc>
<doc id="823725" url="https://pl.wikipedia.org/wiki?curid=823725" title="Anna Pawłowa">
Anna Pawłowa

Anna Pawłowa (, "Anna Pawłowna Pawłowa", właściwie , "Anna Matwiejewna Pawłowa", w językach Europy Zachodniej często transkrybowane jako Anna Pavlova; ur. w Petersburgu, zm. 23 stycznia 1931 r. w Hadze) – rosyjska tancerka baletowa o międzynarodowej sławie.
Życiorys.
W latach 1906–1913 była primabaleriną Teatru Maryjskiego w Petersburgu. Występowała również w zespole Les Ballets Russes Siergieja Diagilewa w Paryżu. W 1914 roku założyła własny zespół baletowy, przez kilkanaście lat występując z nim na scenach niemal całego świata.
Jej najbardziej znaną rolą jest "Umierający łabędź" z "Karnawału zwierząt" Camille’a Saint-Saënsa.
Pawłowa zagrała także główną rolę w amerykańskim filmowym dramacie historycznym "The Dumb Girl of Portici" (1916).
Od nazwiska Pawłowej pochodzi nazwa deseru pavlova, który miał być podobno pierwszy raz przygotowany, gdy tancerka poprosiła o „coś lekkiego”.

</doc>
<doc id="823726" url="https://pl.wikipedia.org/wiki?curid=823726" title="Brunsberga">
Brunsberga



</doc>
<doc id="823728" url="https://pl.wikipedia.org/wiki?curid=823728" title="USS Ashland">
USS Ashland

Okręty US Navy o nazwie USS "Ashland", pochodzącej od miejsca zamieszkania Henry`ego Claya:

</doc>
<doc id="823731" url="https://pl.wikipedia.org/wiki?curid=823731" title="Franciszek Michał Prażmowski">
Franciszek Michał Prażmowski

Franciszek Michał Prażmowski herbu Belina (ur. w Prażmowie – zm. 3 września 1701 w Janowie) –
opat klasztoru benedyktynów w Sieciechowie, sekretarz wielki koronny od 1669 roku, sekretarz królewski, prepozyt gnieźnieński, kanonik krakowski, prezydent Trybunału Głównego Koronnego w 1668, 1669, 1676, 1679, 1681, 1685, 1690, 1696 roku, dyplomata.
Życiorys.
Był synem Andrzeja kasztelana warszawskiego oraz bratem prymasa Mikołaja Prażmowskiego, wojewody płockiego Samuela Jerzego i chorążego nadwornego koronnego Wojciecha. Po ukończeniu filii Akademii Krakowskiej w Jedlińsku studiował teologię w Wiedniu, a następnie wyjechał do Rzymu. Po powrocie dzięki poparciu brata Mikołaja został sekretarzem królewskim. 
W czasie potopu znalazł się na Śląsku, był już wówczas kanonikiem krakowskim. W maju 1656 towarzyszył bratu w misji dyplomatycznej do księcia siedmiogrodzkiego Jerzego Rakoczego. W 1658 był scholastykiem płockim. 28 maja 1662 przyjął święcenia kapłańskie. W r. 1667 posłował do cesarza Leopolda I Habsburga oraz niektórych elektorów i książąt Rzeszy Niemieckiej w związku z zagrożeniem turecko-tatarskim. 20 marca 1668 brat scedował mu opactwo sieciechowskie, a następnie probostwo kolegiaty Św. Michała na Wawelu. 18 stycznia 1669 wyruszył w poselstwie do Wiednia, Ratyzbony, Bawarii i Salzburga z prośbą o pomoc przeciw Turcji i Tatarom. W maju 1669 roku był elektorem Michała Korybuta Wiśniowieckiego z ziemi czerskiej. W 1674, w czasie elekcji, opowiedział się za wyborem na króla Jana Sobieskiego, podpisał jego "pacta conventa". Uczestniczył w sejmie koronacyjnym 1676. 
Kiedy Andrzej Chryzostom Załuski został w r. 1691 biskupem płockim, Prażmowski miał przejąć po nim zrazu diecezję kijowską, lecz do tego nie doszło. Został w 1691 mianowany biskupem łuckim; prowizję papieską otrzymał dopiero 24 września 1696, ingresu dokonał w r. 1697. Zrezygnował z probostwa gnieźnieńskiego, zatrzymał jednak, za dyspensą na 5 lat, opactwo sieciechowskie i prepozyturę krakowską. 
5 lipca 1697 roku podpisał w Warszawie obwieszczenie do poparcia wolnej elekcji, które zwoływało szlachtę na zjazd w obronie naruszonych praw Rzeczypospolitej. Był członkiem rokoszu łowickiego w 1698 roku. 
Zmarł w Janowie Podlaskim, stałej rezydencji biskupów łuckich, i został pochowany w tamtejszej kolegiacie.

</doc>
<doc id="823732" url="https://pl.wikipedia.org/wiki?curid=823732" title="Ober-Ost (dowództwo)">
Ober-Ost (dowództwo)

Ober-Ost (niem. "Oberbefehlshaber der gesamten Deutschen Streitkräfte im Osten, Oberbefehlshaber Ost") – naczelne dowództwo Armii Cesarstwa Niemieckiego na froncie wschodnim w czasie I wojny światowej, od sierpnia 1916 jednolite dowództwo Armii Cesarstwa Niemieckiego i Armii Austro-Węgier.
Historia.
Utworzenie.
Po pokonaniu Armii Imperium Rosyjskiego w kampaniach lat 1915–1916, i jej wyparciu z terytorium Królestwa Polskiego i zachodnich guberni Imperium Rosyjskiego na wschód, armia niemiecka opanowała Litwę, Łotwę do linii Dźwiny, oraz zachodnią część Ukrainy i Białorusi. Z obszaru operacyjnego armii wyodrębniono administrację okupacyjną pod nazwą Obszar Głównodowodzącego Wschodu, obejmującą Kurlandię, gubernię kowieńską, wileńską, suwalską oraz część guberni grodzieńskiej.
Po przewrocie bolszewickim.
Po przewrocie bolszewickim w Rosji 15 grudnia 1917 Rosja zawarła rozejm z państwami centralnymi na całym froncie, a następnie 22 grudnia na wniosek bolszewików rozpoczęły się rokowania pokojowe w Brześciu, mające doprowadzić do separatystycznego pokoju Rosji z państwami centralnymi.
Po zawarciu 9 lutego 1918 pokoju pomiędzy państwami centralnymi a Ukraińską Republiką Ludową, zerwaniu w konsekwencji rokowań w Brześciu przez Lwa Trockiego i wyjeździe delegacji sowieckiej do Piotrogrodu Niemcy i Austro-Węgry uznały to za równoczesne zerwanie obowiązującego od grudnia rozejmu z armią rosyjską i rozpoczęły ofensywę na całym froncie wschodnim. Wobec rozpadu armii rosyjskiej ofensywa odbywała się prawie bez oporu. Wojska niemieckie zajęły wówczas m.in. Tallinn, Mińsk, Kijów (ten ostatni 1 marca 1918). Tego samego dnia delegacja Rosji Sowieckiej powróciła do stołu obrad i 3 marca przyjęła ultymatywne warunki pokojowe państw centralnych.
W konsekwencji okupacja niemiecka i austro-węgierska od marca 1918 objęła:
Okupacja ziem białoruskich na wschód od granicy wyznaczonej w traktacie miała zabezpieczać wykonanie przez Rosję Sowiecką postanowień traktatu pokojowego, a w szczególności – obowiązku zawarcia pokoju z Ukrainą.
Od marca 1918 wojska państw centralnych ograniczały się do zadań okupacyjnych. Znaczną część oddziałów liniowych przerzucono na front zachodni dla planowanej ofensywy wiosennej przeciwko Francji.
Po zawarciu pokoju z Rosją i Ukrainą miała miejsce interwencja wojskowa państw centralnych na Ukrainie – państwo to było kontrolowane przez armie niemiecką i austro-węgierską, które stacjonowały w wyznaczonych strefach wpływów. Siedzibą dowódcy frontu wschodniego, generała Maxa Hoffmanna, był Königsberg, zaś podlegały mu:
Główną arterią komunikacyjną Ober-Ostu była linia kolejowa Grajewo – Białystok – Brześć – Kowel – Równe – Kijów.
Generał Falkenhayn został wyznaczony na administratora wojennego Białorusi, gdzie odtworzył administrację oraz walczył z partyzantką sowiecką.
Po wielkiej wojnie.
Po klęsce Niemiec w I wojnie światowej, w obliczu rewolucji w Rzeszy, po podpisaniu zawieszenia broni w Compiègne pomiędzy Niemcami a Ententą rząd Rosji Sowieckiej uznał traktat brzeski za nieobowiązujący. Rozpoczął się proces likwidacji Ober-Ostu, w faktycznym porozumieniu pomiędzy dowództwem niemieckim a bolszewikami i rozpoczęcie marszu Armii Czerwonej na zachód.
W listopadzie 1918, wskutek rewolucji w Niemczech (abdykacja cesarza Wilhelma II, bunt marynarzy w Kilonii, komunistyczne rozruchy w Monachium i Berlinie) podjęto decyzję o wycofaniu armii Ober-Ost do kraju. 24 listopada podpisano lokalne porozumienie o ewakuacji pozycji na Bugu, natomiast "Heeresgruppe Kiew" udało się ewakuować w lutym 1919 po podpisaniu polsko-niemieckiego porozumienia w tej sprawie.
Sytuacja zmieniła się po upadku Austro-Węgier w październiku 1918 oraz ogłoszeniu niepodległości przez Polskę i zakończeniu okupacji niemieckiej i austro-węgierskiej ziem Królestwa Polskiego w pierwszej połowie listopada 1918. Armia Ober-Ostu została odcięta od linii zaopatrzenia, z wyjątkiem kierunku północnego, w kierunku Prus Wschodnich (poprzez linię kolejową Brześć – Grajewo). Armia Austro-Węgier uczestnicząca w okupacji Ukrainy po rozpadzie Monarchii Austro-Węgierskiej faktycznie przestała istnieć. Powstała strefa, której długość wynosiła ponad 1500 km, a szerokość od 80 do 300 km, okupowana przez oddziały armii niemieckiej.
Już 16 listopada Sowieci utworzyli Armię Zachodnią, która od dnia następnego zaczęła zajmować opuszczane przez wojsko niemieckie terytorium Ober-Ostu, zajmując 12 grudnia Mińsk i 5 stycznia 1919 Wilno. Wycofujące się oddziały niemieckie pozostawiały Armii Czerwonej broń i amunicję, rozbrajały natomiast tworzące się oddziały polskich samoobron.
W związku z zakończeniem I wojny światowej, w listopadzie 1918 rozpoczęła się ewakuacja 10 Armii z Białorusi (21 listopada opuszczono Połock, 22 listopada Rohaczów, 3 grudnia Borysów, 10 grudnia Mińsk), do końca lutego wycofano wojska z całej Białorusi, zaś 28 lutego 1919 generał Falkenhayn zdał dowództwo swojej armii.
Wojsko Polskie zostało dopuszczone na terytorium Ober-Ost przez Niemców od zachodu dopiero 9 lutego 1919. Wojsko polskie podzielone było na dwie grupy: Zgrupowanie Północne pod dowództwem generała Wacława Iwaszkiewicza zatrzymało się w Wołkowysku, a Zgrupowanie Południowe pod dowództwem generała Antoniego Listowskiego w Brześciu. Całością sił dowodził generał Stanisław Szeptycki. Było to 12 batalionów piechoty, 12 szwadronów kawalerii, 3 kompanie kawalerii.
Po Wołkowysku i Brześciu Wojsko Polskie zajęło Baranowicze i Pińsk. Wojska polskie i sowieckie zetknęły się 14 lutego 1919 w miejscowościach Mosty i Bereza Kartuska, które po krótkim starciu z Sowietami zdobyli Polacy. W ten sposób rozpoczęła się wojna polsko-bolszewicka.
Dowództwo.
Dowódcy naczelni:
Szefami sztabu byli Erich Ludendorff (1914–1916) – przy Paulu von Hindenburgu i Max Hoffmann (1916–1918) – przy Leopoldzie Bawarskim.

</doc>
<doc id="823733" url="https://pl.wikipedia.org/wiki?curid=823733" title="Intrusion Prevention System">
Intrusion Prevention System

IDS, IPS (, ) – systemy wykrywania i zapobiegania włamaniom) – urządzenia sieciowe zwiększające bezpieczeństwo sieci komputerowych przez wykrywanie (IDS) lub wykrywanie i blokowanie ataków (IPS) w czasie rzeczywistym.
Zasada działania.
Systemy wykrywania włamań działają przez analizę ruchu sieciowego za pomocą dwóch metod:
Elementy systemu IDS/IPS.
Typowe elementy systemu IDS/IPS to:
Architektura.
W zależności od lokalizacji sensora oraz zakresu analizowanych zdarzeń wyróżnia się następujące rodzaje systemów IDS:
Sieciowe systemy IPS mogą działać w następujących topologiach sieciowych:
Przykłady systemów IPS.
Darmowe:
Komercyjne:

</doc>
<doc id="823744" url="https://pl.wikipedia.org/wiki?curid=823744" title="Łącze nazwane">
Łącze nazwane



</doc>
<doc id="823746" url="https://pl.wikipedia.org/wiki?curid=823746" title="Łącze nienazwane">
Łącze nienazwane



</doc>
<doc id="823749" url="https://pl.wikipedia.org/wiki?curid=823749" title="Minnie Riperton">
Minnie Riperton

Minnie Julia Riperton (ur. 8 listopada 1947 w Chicago, zm. 12 lipca 1979 w Los Angeles) – amerykańska piosenkarka soulowa pochodząca z Chicago w stanie Illinois.
Największy sukces odniosła dzięki singlowi "Lovin' You" nagranemu w 1974 roku. Miała pięciooktawową skalę, co umożliwiało jej naśladowanie instrumentów oraz bardzo wysokich dźwięków, takich jak głos ptaków. Podczas koncertów jej głos osiągał najwyższe tony rejestru gwizdkowego.
Minnie nagrywała m.in. ze Steviem Wonderem, Fontellą Bass, Ettą James i Michaelem Jacksonem.
Jej mężem był kompozytor, Richard Rudolph, dzięki któremu rozpoczęła karierę solową. Miała z nim dwójkę dzieci: syna Marca i córkę Mayę.
W jej albumie "Perfect Angel" znalazł się słynny singel "Lovin' You" zadedykowany dwuletniej wówczas Mayi.
Zmarła w wieku 31 lat z powodu raka piersi. Wcześniej została poddana mastektomii.

</doc>
<doc id="823751" url="https://pl.wikipedia.org/wiki?curid=823751" title="Niszczyciele typu Gerard Callenburgh">
Niszczyciele typu Gerard Callenburgh

Niszczyciele typu Gerard Callenburgh – typ holenderskich niszczycieli z okresu II wojny światowej. Z rozpoczętych czterech okrętów tylko jeden wszedł do służby w marynarce holenderskiej („Isaac Sweers”), drugi w niemieckiej (ZH1), a dwa nie zostały ukończone. W literaturze typ ten określa się najczęściej jako "Gerard Callenburgh", rzadziej jako "Tjerk Hiddes".
Historia rozwoju.
W połowie lat 30. Holandia zdecydowała zbudować nowe niszczyciele, w związku z wzrastającym zagrożeniem ze strony Japonii dla kolonii holenderskich w Holenderskich Indiach Wschodnich. Nowe okręty zaprojektowano z pomocą brytyjskiej firmy Yarrow Shipbuilders, która wcześniej opracowała projekt poprzedniego typu holenderskich niszczycieli "Admiralen". Nowe okręty były większe o ok. 300 t w stosunku do typu "Admiralen" i posiadały wzmocnione uzbrojenie (5 dział 120 mm i 8 wyrzutni torped w stosunku do 4 dział i 6 wt), nacisk położono zwłaszcza na ulepszenie systemu kierowania ogniem i wzmocnienie uzbrojenia przeciwlotniczego. Mimo to, były słabsze od dużych niszczycieli japońskich (typ "Asashio" i następnych).
W 1937 i 1938 zamówiono w holenderskich stoczniach budowę czterech okrętów, którą rozpoczęto na przełomie 1938 i 1939. Okręty budowano w stoczniach: Rotterdamsche Droogdok Mij w Rotterdamie (RDM) i Koninklijke Mij „De Schelde” we Vlissingen. Dwa pierwsze okręty wodowano już po wybuchu II wojny światowej, w październiku 1939, trzeci w marcu 1940. Żaden z okrętów nie został ukończony przed niemieckim atakiem na Holandię w maju 1940.
Jedynie świeżo wodowany kadłub niszczyciela „Isaac Sweers” został po niemieckim ataku na Holandię odholowany do Wielkiej Brytanii i tam ukończony, po czym wszedł do służby we flocie holenderskiej. W celu uniknięcia zdobycia przez Niemców, nieukończone niszczyciele „Gerard Callenburgh” i „Tjerk Hiddes” zostały samozatopione w stoczni 15 i 14 maja 1940, a niezwodowany „Philips van Almonde” został wysadzony na pochylni. „Gerard Callenburgh” został jednak wydobyty przez Niemców i po ukończeniu wszedł do służby 11 października 1942 jako ZH1. Niemcy wydobyli również „Tjerk Hiddes”, lecz zrezygnowali z jego ukończenia (miał on otrzymać nazwę ZH2).
Opis konstrukcji.
Okręty typu "Gerard Callenburgh" były niszczycielami średniej wielkości, miały architekturę typową dla niszczycieli, z podniesionym pokładem dziobowym na ok. 30% długości kadłuba. Rzadziej spotykane było rozmieszczenie uzbrojenia głównego w postaci dwudziałowych stanowisk z maskami przeciwodłamkowymi na pokładzie dziobowym i rufowym oraz pojedynczego stanowiska piątego działa z maską przeciwodłamkową na nadbudówce rufowej (w takim układzie został ukończony tylko ZH1). Ogółem, ich uzbrojenie główne było dość silne (więcej o jedno działo w stosunku do typowych niszczycieli przedwojennych), aczkolwiek słabsze, niż dużych niszczycieli. Okręty miały od początku być wyposażone w silne, najnowocześniejsze wówczas na świecie małokalibrowe uzbrojenie przeciwlotnicze, w postaci dwóch podwójnie sprzężonych stabilizowanych działek Bofors 40 mm z systemem kierowania ogniem Hazemeyer. Stanowiska działek umieszczone były racjonalnie: w osi okrętu, przed nadbudówką dziobową i na platformie w części rufowej, między wyrzutniami torped (rozmieszczenie takie pozwalało na ostrzał dookoła, a w kierunku na boki – przez oba stanowiska, przez to było nieco lepsze, niż na polskich niszczycielach typu "Grom"). Uzbrojenie torpedowe było dość silne, w postaci dwóch poczwórnych wyrzutni torped w osi okrętu. Unikalną cechą wśród niszczycieli światowych, przejętą z typu "Admiralen", miała być możliwość przenoszenia na platformie między kominami wodnosamolotu zwiadowczego – wymóg ten wprowadzono z uwagi na specyfikę służby na rozległych obszarach Indii Holenderskich (stawianie wodnosamolotu na wodę za pomocą dźwigu nie było mimo to praktycznym rozwiązaniem). Ukończone okręty nie miały jednak tej możliwości.
Okręty miały dwie kotłownie i jedną maszynownię, w układzie liniowym, bardziej podatnym na uszkodzenia bojowe. Spaliny z kotłowni były odprowadzane przez dwa kominy. Siłownia zapewniała okrętom dużą szybkość maksymalną.
Służba w skrócie.
Isaac Sweers.
Kadłub niszczyciela „Isaac Sweers” został w dniach 10–11 maja 1940 przeholowany do Wielkiej Brytanii i tam następnie ukończony w stoczni Thornycroft w Southampton. Projekt nieco zmieniono, dostosowując go do brytyjskiego uzbrojenia i wyposażenia. W miejsce dział 120 mm otrzymał 6 dział uniwersalnych 102 mm Mk. XVI w trzech dwudziałowych stanowiskach z maskami przeciwodłamkowymi, z brytyjskim systemem kierowania ogniem. Otrzymał ponadto przewidziane dla niego 4 działka plot 40 mm oraz 2 poczwórnie sprzężone wkm-y przeciwlotnicze 12,7 mm (we wrześniu 1942 mało efektywne wkm-y plot zamieniono na 4 działka Oerlikon 20 mm). Z nowym zestawem uzbrojenia uzyskał duże możliwości zwalczania celów powietrznych. Po wyposażeniu, „Isaac Swers” wszedł do służby we flocie holenderskiej stacjonującej w Wielkiej Brytanii 29 marca 1941. Nosił znak burtowy G83.
„Sweers” operował głównie na Morzu Śródziemnym, biorąc udział w osłonie operacji konwojowych na Maltę od września 1941. 12 grudnia 1941 wziął udział z niszczycielami HMS „Sikh”, „Maori” i „Legion” w starciu z włoskimi krążownikami koło przylądka Bon, w którym „Sikh” i „Legion” zatopiły torpedami krążowniki „Alberico da Barbiano” i „Alberto di Giussano”. 17 grudnia brał udział w pierwszej bitwie w Zatoce Syrta, z flotą włoską. W lutym 1942 został przeniesiony do brytyjskiej Floty Wschodniej, bazującej w Kolombo, po czym po remoncie powrócił na Morze Śródziemne we wrześniu 1942. 13 listopada 1942 „Isaac Sweers” został zatopiony przez niemiecki okręt podwodny U-431 w rejonie Algieru.
Gerard Callenburgh/ZH1.
„Gerard Callenburgh”, będący w trakcie wyposażania, został samozatopiony w stoczni w Rotterdamie 15 maja 1940, po czym podniesiony przez Niemców 17 lipca 1940 i po ukończeniu w Hamburgu wcielony do służby 11 października 1942 pod oznaczeniem ZH1. Okręt miał pierwotny zestaw uzbrojenia głównego (5 dział 120 mm), jedynie zastosowano niemieckie małokalibrowe uzbrojenie przeciwlotnicze – 4 półautomatyczne działka plot 37 mm C/30 (znacznie mniej skuteczne od planowanych 40 mm) i do 16 działek plot 20 mm C/38. Nieco zmieniono formę nadbudówki dziobowej.
ZH1 wchodził w skład niemieckiej 8. Flotylli Niszczycieli „Narvik” i wziął udział w bitwie pod Ushant 9 czerwca 1944, w której został ciężko uszkodzony przez niszczyciele alianckie, głównie HMS „Tartar” i „Ashanti”, następnie zatopiony przez załogę o godzinie 2.40.
Dane techniczne.
Dane projektowe, ukończone okręty nieco się różniły.
Uzbrojenie i wyposażenie:
dane projektowe, zmiany uzbrojenia ukończonych okrętów w tekście głównym i poszczególnych artykułach.

</doc>
<doc id="823754" url="https://pl.wikipedia.org/wiki?curid=823754" title="Ludolf Backhuysen (marynista)">
Ludolf Backhuysen (marynista)

Ludolf Backhuysen, czasem jako Bakhuizen, (ur. 28 grudnia 1631 w Emden, zm. 17 listopada 1708 w Amsterdamie) – malarz szkoły holenderskiej, mistrz obrazów morskich, między którymi na szczególną uwagę zasługuje obraz znajdujący się w muzeum paryskim, a zamówiony przez magistrat Amsterdamski w 1665 dla Ludwika XIV. Ludolf Backhuysen zajmował się także grafiką i rysunkiem. Był uczniem Allarta van Everdingena i Hendrika Dubbelsa. Od 1650 r. pracował w Amsterdamie, początkowo w charakterze kaligrafa, a następnie zyskał popularność jako twórca obrazów. Malował portrety, sceny historyczne i mariny na których zwykle przedstawiał spokojne widoki morskie oraz burze i sztormy.
Zajmował się też poezją.

</doc>
<doc id="823755" url="https://pl.wikipedia.org/wiki?curid=823755" title="Mknod">
Mknod

mknod – program służący do tworzenia plików specjalnych: urządzeń blokowych lub znakowych. Program mknod nie znajduje się na liście programów systemowych w specyfikacji IEEE Std 1003.1 systemu Unix, zawarty jest natomiast w pakiecie GNU Coreutils, co jest powodem tego że jest on dostępny w większości dystrybucji Linuksa.
Opis.
Program tworzy plik specjalny NAZWA typu TYP. Opcje MAJOR i MINOR muszą być użyte jeżeli TYP pliku to: b, c lub u natomiast pominięte kiedy TYP to: p.
Opcje wywołania:
Typy urządzeń (parametr TYP):

</doc>
<doc id="823758" url="https://pl.wikipedia.org/wiki?curid=823758" title="Ludolf Backhuysen (batalista)">
Ludolf Backhuysen (batalista)

Ludolf Backhuysen (ur. 29 sierpnia 1717 w Amsterdamie, zm. 6 kwietnia 1782 tamże) – holenderski rysownik i malarz, syn Johannesa Backhuysena (1683-1731), wnuk innego malarza, również Ludolfa – marynisty, pradziadek historyka i eseisty Reiniera Cornelisa Bakhuizen van den Brink (1810-1865).

</doc>
<doc id="823760" url="https://pl.wikipedia.org/wiki?curid=823760" title="Rezerwat przyrody Białogóra">
Rezerwat przyrody Białogóra

Białogóra – florystyczny rezerwat przyrody, który chroni fragmenty nadmorskiego lasu bagiennego oraz boru bażynowego. Lasy otaczają rozległe obniżenia terenu za wydmami, na których wykształciło się unikatowe w skali Polski torfowisko typu atlantyckiego (nawiązujące do wrzosowisk). Na wiosnę i częściowo latem stoi tu woda. Na kwaśnym podłożu występuje wiele rzadkich gatunków roślin typowych dla flory atlantyckiej: sit sztywny, woskownica europejska, wełnianeczka darniowa, wrzosiec bagienny, brzeżyca jednokwiatowa oraz trzy gatunki rosiczki. Rezerwat jest jednym z dwóch miejsc w Polsce, gdzie rośnie ponikło wielołodygowe, inną bardzo rzadką rośliną turzycowatą jest również przygiełka brunatna.
Rezerwat obejmuje obszar wydm i obniżeń międzywydmowych o powierzchni 211,56 ha. Leży w obrębie Nadmorskiego Parku Krajobrazowego.
Rezerwat został ustanowiony w 1973 r. i początkowo zajmował powierzchnię 55,27 ha.

</doc>
<doc id="823761" url="https://pl.wikipedia.org/wiki?curid=823761" title="Segu">
Segu



</doc>
<doc id="823769" url="https://pl.wikipedia.org/wiki?curid=823769" title="Spike">
Spike

Osoby o imieniu bądź nazwisku Spike
Inne:

</doc>
<doc id="823772" url="https://pl.wikipedia.org/wiki?curid=823772" title="Ronnenberg">
Ronnenberg

Ronnenberg – miasto w niemieckim kraju związkowym Dolna Saksonia, w związku komunalnym Region Hanower. Miasto liczy ok. 23 286 mieszkańców (stan na 31 grudnia 2008).
Burmistrzem jest Stephanie Harms.
Położenie geograficzne.
Ronnenberg leży w południowo-zachodniej części Regionu. Jego powierzchnia wynosi ok. 3778 ha, z czego zabudowane są ok. 350 ha. Najwyższe wzniesienie Ronnenbergu to Benther Berg 173 m n.p.m.

</doc>
<doc id="823789" url="https://pl.wikipedia.org/wiki?curid=823789" title="Annerösli Zryd">
Annerösli Zryd

Annerösli Zryd (ur. 3 maja 1949 w Adelboden) – szwajcarska narciarka alpejska, mistrzyni świata.
Kariera.
W zawodach Pucharu Świata zadebiutowała 7 stycznia 1967 roku w Oberstaufen, gdzie nie ukończyła pierwszego przejazdu w slalomie. Pierwsze punkty wywalczyła 3 marca 1967 roku w Sestriere, gdzie zajęła czwarte miejsce w zjeździe. Walkę o trzecie miejsce przegrała tam z Francuzką Florence Steurer. Na podium zawodów tego cyklu jedyny raz stanęła 11 lutego 1970 roku w Val Gardena, wygrywając rywalizację w zjeździe. W sezonie 1969/1970 zajęła w klasyfikacji generalnej i w klasyfikacji giganta, a w klasyfikacji slalomu zajęła drugie miejsce. Ponadto w sezonie 1966/1967 zajęła 15. miejsce w klasyfikacji generalnej, a w klasyfikacji zjazdu była ósma.
Wystartowała na igrzyskach olimpijskich w Grenoble w 1968 roku, gdzie zajęła jedenaste miejsce w zjeździe i slalomie oraz trzynaste w gigancie. Na rozgrywanych dwa lata później mistrzostwach świata w Val Gardena wywalczyła złoty medal w zjeździe. Wyprzedziła tam Isabelle Mir z Francji i Austriaczkę Annemarie Moser-Pröll. Była też między innymi ósma w kombinacji podczas mistrzostw świata w Grenoble w 1968 roku.

</doc>
<doc id="823792" url="https://pl.wikipedia.org/wiki?curid=823792" title="Integrated Services">
Integrated Services

Integrated Services (w jęz. ang.: "usługi zintegrowane", w skrócie: "IntServ") – jeden z mechanizmów zapewniających jakość usług (ang. Quality of Service).
Zdefiniowała go w 1997 grupa robocza IETF Integrated Service w celu optymalizacji QoS.
Cechy architektury IntServ:
W architekturze IntServ zdefiniowano, oprócz standardowej usługi typu Best Effort, dwie dodatkowe usługi:

</doc>
<doc id="823798" url="https://pl.wikipedia.org/wiki?curid=823798" title="Erik Schinegger">
Erik Schinegger

Erik Schinegger (ur. 19 czerwca 1948 w Agsdorf) – austriacki interpłciowy narciarz alpejski. Był mistrzem świata kobiet w narciarstwie alpejskim w 1966 r., w tym czasie był uznawany za kobietę i znany jako Erika Schinegger.
Historia.
Pochodzi z Karyntii. Przy urodzeniu przypisano mu płeć żeńską i był potem wychowywany jako dziewczyna. Od młodości uprawiał narciarstwo. W 1966 roku na zawodach w Portillo jako Erika Schinegger został mistrzem świata w zjeździe kobiet. Brał również udział z powodzeniem w Pucharze Świata w Saint-Gervais. Zajął pierwsze miejsce w slalomie gigancie. W 1996 roku decyzją FIS z 14 grudnia został zdyskwalifikowany i pozbawiony medalu oraz tytułu mistrzyni świata.
Podczas przygotowań do X Zimowych Igrzysk Olimpijskich w Grenoble został poddany gruntownym badaniom przez Międzynarodowy Komitet Olimpijski. Testy z 1967 roku wykazały, że jest osobą interpłciową, nie posiada wewnętrznych żeńskich narządów płciowych, ale ma niedorozwinięte narządy męskie. Wycofał wówczas swój start w olimpiadzie i ostatecznie zdecydował się żyć jako mężczyzna. Przeszedł tranzycję płciową, poddając się terapii korekty płci i zmieniając imię na Erik. Namawiany do występów w zawodach mężczyzn odmówił i wycofał się z wyczynowego uprawiania sportu. Po zakończeniu kariery sportowej został instruktorem narciarstwa. Ożenił się i został ojcem.
W 1988 roku opublikował autobiografię "Mein Sieg über mich. Der Mann, der Weltmeisterin wurde". W 2005 roku został stworzony na jego temat film dokumentalny "Erik(A)".

</doc>
<doc id="823801" url="https://pl.wikipedia.org/wiki?curid=823801" title="Erika Schinegger">
Erika Schinegger



</doc>
<doc id="823804" url="https://pl.wikipedia.org/wiki?curid=823804" title="Wrangler">
Wrangler

Wrangler - w ten sposób określani są najlepsi studenci na Uniwersytecie Cambridge. Najlepszy z najlepszych nazywany jest Senior Wrangler. Dla kontrastu najsłabszy ze studentów, któremu udało się zdać egzamin to "wooden spoon" (w tłumaczeniu "drewniana łyżka").
W Stanach Zjednoczonych słowo "wrangler" oznacza kowboja, człowieka opiekującego się końmi.

</doc>
<doc id="823807" url="https://pl.wikipedia.org/wiki?curid=823807" title="The Sweet Escape (singel)">
The Sweet Escape (singel)

The Sweet Escape – drugi singel Gwen Stefani z płyty o tym samym tytule ("The Sweet Escape"). Utwór, jak i teledysk został nagrany z amerykańskim raperem Akonem.

</doc>
<doc id="823808" url="https://pl.wikipedia.org/wiki?curid=823808" title="Marszałki">
Marszałki



</doc>
<doc id="823810" url="https://pl.wikipedia.org/wiki?curid=823810" title="Ober ost">
Ober ost



</doc>
<doc id="823811" url="https://pl.wikipedia.org/wiki?curid=823811" title="Marszałki (Turawa)">
Marszałki (Turawa)

Marszałki – przysiółek wsi Turawa w Polsce, położony w województwie opolskim, w powiecie opolskim, w gminie Turawa.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="823812" url="https://pl.wikipedia.org/wiki?curid=823812" title="Annie Famose">
Annie Famose

Annie Famose (ur. 16 czerwca 1944 w Jurançon) – francuska narciarka alpejska, dwukrotna medalistka olimpijska, wielokrotna medalistka mistrzostw świata oraz zdobywczyni Małej Kryształowej Kuli Pucharu Świata w slalomie.
Kariera.
Pierwszy sukces w karierze Annie Famose osiągnęła w 1962 roku, kiedy została mistrzynią Francji w gigancie. Rok później była najlepsza w zjeździe i slalomie, wygrywając także zjazd na zawodach Arlberg-Kandahar-Rennen w Chamonix. W 1964 roku wystartowała na igrzyskach olimpijskich w Innsbrucku, gdzie jej najlepszym wynikiem było piąte miejsce w gigancie. W tym samym roku została mistrzynią kraju w tej samej konkurencji oraz zwyciężyła w zjeździe na Critérium de la première neige w Val d’Isère. Piąty i ostatni tytuł mistrzyni Francji zdobyła w 1965 roku, kiedy po raz kolejny wygrała zjazd. W tej konkurencji była także najlepsza na zawodach Arlberg-Kandahar-Rennen w St. Anton.
Największe sukcesy osiągnęła podczas mistrzostw świata w Portillo w 1966 roku, gdzie w czterech startach zdobyła trzy medale. Najpierw zwyciężyła w slalomie, wyprzedzając swą rodaczkę Marielle Goitschel oraz Penny McCoy z USA. Sześć dni później była piąta w gigancie, jednak kolejne trzy dni później była druga w biegu zjazdowym. W zawodach tych rozdzieliła na podium Marielle Goitschel oraz Burgl Färbinger z RFN. Decyzją FIS z 14 grudnia 1996 roku Famose została przesunięta z trzeciego miejsca na drugie po dyskwalifikacji Eriki Schinegger. Na koniec zajęła drugie miejsce za Goitschel w kombinacji. Rok później wygrała giganta i kombinację na zawodach Critérium de la première neige.
W 1968 roku wzięła udział w igrzyskach Grenoble, zaczynając rywalizację od zajęcia piątej pozycji w biegu zjazdowym. Następnie zdobyła brąz w slalomie, plasując się o 2,03 sekundy za Marielle Goitschel i o 1,74 sekundy za Kanadyjką Nancy Greene. Parę dni później Francuzka wywalczyła także srebrny medal w gigancie, ulegając tylko Nancy Greene. Igrzyska w Grenoble były równocześnie mistrzostwami świata, jednak kombinację rozegrano tylko w ramach drugiej z tych imprez. W konkurencji tej Famose zdobyła kolejny brązowy medal, przegrywając tylko z Greene i Goitschel. Na rozgrywanych dwa lata później mistrzostwach świata w Val Gardena wystartowała tylko w slalomie, jednak nie ukończyła rywalizacji. Wzięła także udział w zjeździe podczas igrzysk olimpijskich w Sapporo w 1972 roku, gdzie zajęła ósme miejsce.
W zawodach Pucharu Świata zadebiutowała 7 stycznia 1967 roku w Oberstaufen, zajmując trzecie miejsce w slalomie. W zawodach tych wyprzedziły ją jedynie Nancy Greene oraz Fernande Bochatay ze Szwajcarii. Tym samym już w swoim debiucie od razu wywalczyła pierwsze podium. W kolejnych startach jeszcze 21. razy plasowała się w najlepszej trójce zawodów tego cyklu, odnosząc przy tym dwa zwycięstwa: 10 stycznia w Grindelwald i 26 stycznia 1967 roku w Saint-Gervais była najlepsza w slalomie. Ostatnie podium wywalczyła 19 lutego 1971 roku w Sugarloaf, gdzie była trzecia w zjeździe. Najlepsze wyniki osiągnęła w sezonie 1966/1967, kiedy zajęła trzecie miejsce w klasyfikacji generalnej i klasyfikacji giganta, a w klasyfikacji slalomu wywalczyła Małą Kryształową Kulę. Była także druga w klasyfikacji zjazdu w sezonie 1969/1970. W 1972 roku zakończyła karierę.
Po zakończeniu kariery prowadziła sklepy sportowe i restauracje, zajmowała się także szkoleniem młodzieży. W 2010 roku została odznaczona Legią Honorową.

</doc>
<doc id="823814" url="https://pl.wikipedia.org/wiki?curid=823814" title="Rondo Żaba w Warszawie">
Rondo Żaba w Warszawie

Rondo Żaba – rondo w Warszawie w dzielnicy Targówek.
Nazwa.
Pochodzenie nazwy „Żaba” nie jest znane. Jest to nazwa zwyczajowa, która w 2002 roku stała się nazwą oficjalną. Najprawdopodobniej pochodzi od kształtu układu ulic, przypominającego z lotu ptaka spłaszczoną żabę.
Opis.
Pierwotnie było to skrzyżowanie, jedno z najbardziej skomplikowanych w Warszawie, nazywane zwyczajowo węzłem Żaba. W latach 1999−2000 węzeł został przebudowany. Powstało rondo, tunel pod torami, a także wiadukt łączący ul. Szwedzką i Starzyńskiego. Rondo jest skrzyżowaniem z wyspą centralną, znajdującym się na styku ulic:
W 2014 przy rondzie ustawiono kamień upamiętniający Jana Wójcika ps. „Znicz”.

</doc>
<doc id="823815" url="https://pl.wikipedia.org/wiki?curid=823815" title="Hrabstwo Richland (Dakota Północna)">
Hrabstwo Richland (Dakota Północna)

Hrabstwo Richland - amerykańskie hrabstwo w południowo-wschodniej części stanu Dakota Północna. W roku 2000, liczba mieszkańców wyniosła 17 998. Stolicą jest Wahpeton.
Historia.
Powstało 4 stycznia 1873 roku, ale władze zorganizowały się dopiero 25 listopada. Nazwano na cześć Morgana T. Richa (1832-1898) - jednego z pierwszych osadników. Stolicą hrabstwa zostało Chahinkapa, którego nazwę zmieniono niedługo później na Wahpeton. Najwyższą populację osiągnął w 1930 roku.
Geografia.
Całkowita powierzchnia wynosi 3 744 km². Z tego 23 km² (0.62%) stanowi woda.

</doc>
<doc id="823816" url="https://pl.wikipedia.org/wiki?curid=823816" title="Peqin">
Peqin

Peqin (alb. "Peqin, Peqini") – miasto w środkowej Albanii, ośrodek administracyjny okręgu Peqin i gminy w obwodzie Elbasan. Ludność: 7,5 tys. (2005).
W mieście rozwinął się przemysł spożywczy oraz lekki.

</doc>
<doc id="823818" url="https://pl.wikipedia.org/wiki?curid=823818" title="Rondo Waszyngtona">
Rondo Waszyngtona



</doc>
<doc id="823821" url="https://pl.wikipedia.org/wiki?curid=823821" title="Karabin FEG NGM-81">
Karabin FEG NGM-81

NGM-81 – licencyjna wersja AK-74 produkowana w budapeszteńskich zakładach FEG. Produkowano wyłącznie karabiny ze stałą kolbą drewniana. Wersja kalibru 5,45 była produkowana w niewielkich ilościach, natomiast przeważały karabiny NGM-81 kalibru 5,56 mm przeznaczone na eksport.
Opis.
NGM-81 był bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie w którym porusza się rękojeść przeładowania. Magazynki 30 nabojowe, wymienne z AK-74 (wersja 5,45 mm) lub specjalnie zaprojektowane (wersja kalibru 5,56 mm). Kolba stała. Przyrządy celownicze mechaniczne, składają się z muszki i celownika krzywiznowego.

</doc>
<doc id="823822" url="https://pl.wikipedia.org/wiki?curid=823822" title="Rob Bontje">
Rob Bontje

Johannes Cornelius Bontje, znany jako Rob Bontje (ur. 12 maja 1981 w Grevenbicht) – holenderski siatkarz, grający na pozycji środkowego, były zawodnik Jastrzębskiego Węgla. Jest reprezentantem i byłym kapitanem reprezentacji Holandii, którą reprezentował w 326 meczach. Od sezonu 2017/2018 występuje w drużynie Avoc Achel.
Sukcesy klubowe.
Mistrzostwo Holandii:
Mistrzostwo Włoch:
Puchar CEV:
Klubowe Mistrzostwa Świata:
Mistrzostwo Polski:
Liga Mistrzów:
Mistrzostwo Niemiec:
Mistrzostwo Belgii:
Superpuchar Belgii:
Sukcesy reprezentacyjne.
Liga Europejska:
Memoriał Huberta Jerzego Wagnera:

</doc>
<doc id="823828" url="https://pl.wikipedia.org/wiki?curid=823828" title="Rotacyjni przewodniczący pro tempore Senatu Stanów Zjednoczonych">
Rotacyjni przewodniczący pro tempore Senatu Stanów Zjednoczonych

Kiedy wieloletni senator William P. Frye (republikanin z Maine), sprawujący od 1896 roku funkcję przewodniczącego "pro tempore" Senatu, zrezygnował z niej 27 kwietnia 1911 z powodu złego stanu zdrowia (zmarł niedługo później), pojawiły się poważne trudności z wyłonieniem jego następcy. W Senacie nie było wyraźnej większości, bowiem republikanie podzielili się na wzajemnie zwalczające frakcje konserwatywną i liberalną (a byli jeszcze demokraci).
Nieudane z powodu braku owej większości głosowania trwały aż do sierpnia. Osiągnięto wtedy porozumienie, na mocy którego do końca tego Kongresu demokratyczny kandydat Augustus Octavius Bacon (Georgia), oraz czterech republikanów (Charles Curtis z Kansas, Jacob Harold Gallinger z New Hampshire, Frank B. Brandegee z Connecticut oraz Henry Cabot Lodge z Massachusetts), będą wypełniać tę funkcję, zmieniając się rotacyjnie, aż do końca tej kadencji.

</doc>
<doc id="823829" url="https://pl.wikipedia.org/wiki?curid=823829" title="Zbigniew Bartman">
Zbigniew Bartman

Zbigniew Andrzej Bartman (ur. 4 maja 1987 w Warszawie) – polski siatkarz grający na pozycji przyjmującego i atakującego. Mistrz Europy z 2009 roku, olimpijczyk z Londynu (2012). 
Życiorys.
Odnosił także sukcesy w siatkówce plażowej. W 2004 wraz z Michałem Kubiakiem zdobył w Mysłowicach złoty medal mistrzostw Europy do lat 18, a miesiąc później we włoskim Termoli srebrny medal mistrzostw świata.
W Polskiej Lidze Siatkówki zadebiutował 12 października 2003 jako zawodnik AZS Politechniki Warszawskiej w przegranym 0:3 spotkaniu ze Skrą Bełchatów.
Po raz pierwszy do szerokiej kadry narodowej został powołany w 2007 przez Raúla Lozano. Zadebiutował jednak dopiero 13 czerwca 2008 podczas meczu Ligi Światowej z Egiptem (2:3).
Został nagrodzony Siatkarskim Plusem za debiut roku 2008.
We wrześniu 2009, po zdobyciu złotego medalu mistrzostw Europy, prezydent RP Lech Kaczyński „za wybitne zasługi dla rozwoju polskiego sportu” nadał mu Krzyż Kawalerski Orderu Odrodzenia Polski.
W 2011 zadebiutował jako atakujący w reprezentacji Polski prowadzonej przez Andreę Anastasiego. Został uznany najlepszym atakującym Ligi Światowej w Sofii. Również w Pluslidze grał jako atakujący.
Życie prywatne.
Jego ojciec Leon, również był siatkarzem. 11 lipca 2015 wziął ślub z siostrą tyczkarza Łukasza Michalskiego, Joanną. Ich związek trwał do 2020 roku. Od 2021 roku jest w związku z siatkarką Zuzanną Górecką.
Sukcesy.
Siatkówka plażowa.
Mistrzostwa Europy do lat 18:
Mistrzostwa Świata do lat 18:
Sukcesy klubowe.
Liga turecka:
Klubowe Mistrzostwa Świata:
Liga polska:
Puchar Kataru:
Puchar Mistrza:
Liga argentyńska:
Klubowe Mistrzostwa Ameryki Południowej:
Liga Zjednoczonych Emiratów Arabskiech:
Sukcesy reprezentacyjne.
Mistrzostwa Europy Kadetów:
Memoriał Huberta Jerzego Wagnera:
Mistrzostwa Europy:
Liga Światowa:
Puchar Świata:

</doc>
<doc id="823830" url="https://pl.wikipedia.org/wiki?curid=823830" title="Ghost Rider (film 2007)">
Ghost Rider (film 2007)

Ghost Rider – amerykański fantastyczny film akcji z 2007 roku na podstawie serii komiksów o postaci o tym samym pseudonimie wydawnictwa Marvel Comics. Za reżyserię i scenariusz filmu odpowiadał Mark Steven Johnson. Tytułową rolę zagrał Nicolas Cage, a obok niego w głównych rolach wystąpili: Eva Mendes, Wes Bentley, Sam Elliott, Donal Logue i Peter Fonda.
W filmie główny bohater, kaskader Johnny Blaze zawarł pakt z diabłem, aby ocalić życie ojca. Wskutek tego przemienia się nocą w ognistego mściciela, Ghost Ridera. Jako jedyny, który może podróżować pomiędzy obydwoma światami, Blaze musi pokonać Blackhearta, demona, który chce zająć miejsce Mefistofelesa i stworzyć gorsze piekło od tego, które istnieje.
Światowa premiera filmu "Ghost Rider" miała miejsce 15 lutego 2007 roku w Nowym Jorku. W Polsce zadebiutował 23 lutego tego samego roku. Film przy budżecie 110 milionów dolarów zarobił niecałe 229 milionów. Otrzymał on przeważnie negatywne oceny od krytyków. Jego kontynuacja, "Ghost Rider 2", miała premierę w 2012 roku. W 2013 roku prawa do postaci powróciły do Marvel Studios.
Obsada.
W filmie ponadto wystąpili: Brett Cullen jako Barton Blaze, zmarły ojciec Johnny’ego i były kaskader; David Roberts jako Jack Dolan, kapitan policji oraz Laurence Breuls jako Gressil, Daniel Frederiksen jako Wallow i Mathew Wilkinson jako Abigor, upadłe anioły, które służą Blackheartowi.
Produkcja.
Rozwój projektu.
W 1992 roku Marvel Entertainment rozpoczął prace nad adaptacją filmową Ghost Ridera i prowadził rozmowy z producentami filmowymi. W 1997 roku poinformowano, że Gale Anne Hurd została producentem, a Jonathan Hensleigh został zatrudniony do napisania scenariusza. W maju 2000 roku David S. Goyer pracował nad scenariuszem. Również wyjawiono, że Marvel podpisał umowę z Crystal Sky Entertainment, a Jon Voight został producentem. Prace nad filmem miały rozpocząć się na początku 2001 roku z budżetem 75 milionów dolarów. W sierpniu tego samego roku poinformowano, że Dimension Films będzie współfinansować film, a na stanowisko reżysera został zatrudniony Stephen Norrington, który ostatecznie zrezygnował na rzecz pracy na filmem "Tick Tock", który nie został zrealizowany. 
Po sukcesie filmu Spider-Man (2002) Columbia Pictures rozpoczęło rozmowy dotyczące odkupienia praw do postaci od Dimension Films, a Shane Salerno został poproszony o przepisanie scenariusza Goyera. W kwietniu 2003 roku Mark Steven Johnson został zatrudniony na stanowisko reżysera i rozpoczął poprawki scenariusza Salerno. Początkowo głównym antagonistą miał być Scarecrow, jednak studio przekonało Johnsona do zmiana na Blackhearta, ze względu na to, że DC Comics również ma postać Scarecrow.
Casting.
W 2000 roku Johnny Depp był rozważany przez studio do zagrania głównej roli. Avi Arad zaproponował ją Ericowi Banie, jednak został on ostatecznie obsadzony w filme Hulk. W maju 2001 roku pojawiły się doniesienia, że Nicolas Cage jest zainteresowany tytułową rolą. Cage na jakiś zrezygnował, kiedy ubiegał się o rolę w filmie Constantine. W kwietniu 2003 roku potwierdzono, że zagra on Ghost Ridera. Mark Steven Johnson ujawnił, że Cage był jedynym aktorem, który był brany pod uwagę do tej roli. W styczniu 2005 roku poinformowano, że Wes Bentley zagra Blackhearta. W następnym miesiącu do obsady dołączyli: Eva Mendes jako Roxanne Simpson oraz Laurence Breuls, Daniel Frederiksen i Mathew Wilkinson. Na początku marca ujawniono, że w filmie wystąpią: Peter Fonda jako Mefistofeles oraz Matt Long, Sam Elliott i Donal Logue.
Zdjęcia i postprodukcja.
Zdjęcia do filmu rozpoczęły się 14 lutego 2005 roku w Australii w studiu filmowym Melbourne Docklands. Prace na planie zrealizowano również w dzielnicy motocyklowej w Melbourne. Zdjęcia zakończyły się w czerwcu. Dodatkowe zdjęcia zrealizowano w kwietniu 2006 roku w Vancouver. Za zdjęcia odpowiadał Russell Boyd, scenografią zajął się Kirk M. Petrucelli, a kostiumy zaprojektowała Lizzy Gardiner.
Montażem filmu zajął się Richard Francis-Bruce. Efekty specjalne przygotowały studia Sony Pictures Imageworks, Cafe FX i Digital Dream, a odpowiadał za nie Kevin Mack.
Muzyka.
Muzykę do filmu skomponował Christopher Young. Album, "Ghost Rider: Original Motion Picture Soundtrack", został wydany 13 lutego 2007 roku przez Varèse Sarabande.
Wydanie.
Światowa premiera filmu "Ghost Rider" miała miejsce 15 lutego 2007 roku w Nowym Jorku, podczas której pojawili się obsada i twórcy filmu oraz zaproszeni goście. 16 lutego film zadebiutował dla szerszej publiczności w Stanach Zjednoczonych. W Polsce pojawił się 23 lutego tego samego roku.
Odbiór.
Box office.
"Ghost Rider", przy budżecie szacowanym na 110 milionów dolarów, zarobił prawie 229 milionów, z czego w Stanach Zjednoczonych i Kanadzie prawie 116 milionów.
Krytyka w mediach.
Film spotkał się z negatywnymi opiniami krytyków. W serwisie Rotten Tomatoes 26% ze 139 recenzji uznano za pozytywne, a średnia ocen wystawionych na ich podstawie wyniosła 4,2/10. Na portalu Metacritic średnia ważona ocen z 20 recenzji wyniosła 35 punktów na 100. Natomiast według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę B w skali od F do A+.
Robert Koehler z „Variety” stwierdził, że „"Ghost Rider" byłby najfajniejszy, gdyby został stworzony za grosze w stylu Rogera Cormana jako szybka gotycka przygoda”. Peter Bradshaw z „The Guardian” napisał, że film jest „śmieszny, przyjemny, przypominający filmy z serii Blade”. William Thomas z „Empire Magazine” ocenił, że jest to „blockbuster, który oferuje wystarczająco dziwacznych przyjemności, aby poczuć się świeżo i nieprzewidywalnie”. Jeannette Catsoulis z „The New York Times” stwierdził, że „"Ghost Rider" ucieleśnia nadzieje franczyzy, które mogą zostać zniszczone przez główną postać, która jest bardziej zabawna niż przerażająca”.
Kontynuacja.
W lutym 2007 roku wyjawiono, że w planach jest sequel. W lipcu 2010 roku poinformowano, że Mark Neveldine i Brian Taylor zajmą się reżyserią. "Ghost Rider 2" (oryg. ) zadebiutował w 2012 roku. Scenariusz napisali Scott Gimple, Seth Hoffman i David S. Goyer. Nicolas Cage powrócił w tytułowej roli, a obok niego w rolach głównych wystąpili: Ciarán Hinds, Violante Placido, Johnny Whitworth, Christopher Lambert i Idris Elba. W lutym 2012 roku Neveldine i Taylor poinformowali, że trwają rozmowy dotyczące trzeciej części. Jednak w 2013 roku prawa do postaci powróciły do Marvel Studios, a plany na kontynuację z Cage’em zostały anulowane. W 2016 roku Gabriel Luna zagrał inną wersję Ghost Ridera, Robbiego Reyesa, w czwartym sezonie serialu "Agenci T.A.R.C.Z.Y."

</doc>
<doc id="823831" url="https://pl.wikipedia.org/wiki?curid=823831" title="Wiązówka (roślina)">
Wiązówka (roślina)

Wiązówka ("Filipendula" ) – rodzaj roślin z rodziny różowatych ("Rosaceae"). Należy do niego 13 gatunków (oraz mieszańce międzygatunkowe). Występują na półkuli północnej na obszarach o klimacie umiarkowanym, zasiedlając zwykle siedliska wilgotne, ale też w jednym przypadku (wiązówka bulwkowa) – suche i wapienne zbocza. Niektóre gatunki uprawiane są jako rośliny ozdobne.
Rozmieszczenie geograficzne.
Rodzaj ten najbardziej zróżnicowany jest w Azji wschodniej. W Chinach rośnie 7 gatunków, kilka we wschodniej Syberii i na Wyspach Japońskich. W Europie, w tym w Polsce, rosną dwa gatunki:
Wiązówka błotna jest najszerzej rozprzestrzeniona – rośnie od wschodniej Azji, poprzez Europę po Amerykę Północną. Na kontynencie amerykańskim rośnie także wiązówka bulwkowa, a poza tym wiązówka czerwona ("Filipendula rubra").
Systematyka.
Rodzaj należący do plemienia "Ulmarieae", podrodziny "Rosoideae", rodziny różowatych ("Rosaceae" Juss.), rzędu różowców, kladu różowych w obrębie okrytonasiennych. Stanowi klad bazalny w obrębie podrodziny.

</doc>
<doc id="823836" url="https://pl.wikipedia.org/wiki?curid=823836" title="Michał Banach (aktor)">
Michał Banach (aktor)

Michał Banach (ur. 29 marca 1969 w Starachowicach) – polski aktor teatralny, telewizyjny i filmowy. Założyciel Radio MTM FM Starachowice. Był dyrektorem radiowej Trójki oraz dyrektorem produkcji Polskiego Radia. W latach 2007–2015 był dyrektorem kanału telewizyjnego, skierowanego do Polonii za granicą – Polsatu 2. W latach 2015–2016 był dyrektorem zarządzającym firmy badawczej Neurohm. Wystąpił w wielu produkcjach polskich i zagranicznych.
Absolwent II Liceum Ogólnokształcącego im. Stanisława Staszica w Starachowicach (rocznik 1988) oraz Państwowej Wyższej Szkoły Teatralnej w Krakowie z 1992. Dyplom uzyskał w 1999.
Spektakle teatralne.
Teatr im. Juliusza Słowackiego w Krakowie
Teatr Telewizji

</doc>
<doc id="823839" url="https://pl.wikipedia.org/wiki?curid=823839" title="Filipendula">
Filipendula



</doc>
<doc id="823844" url="https://pl.wikipedia.org/wiki?curid=823844" title="Świetlica">
Świetlica

Świetlica – współcześnie budynek lub pomieszczenie przeznaczone do spędzania czasu wolnego, rekreacji, rozwijania zainteresowań, a także integracji lokalnych społeczności. Najczęściej spotykane: świetlica szkolna, świetlica wiejska, świetlice przy domach kultury, świetlice środowiskowe.
Dawniej słowo "świetlica" określało po prostu jasne, dobrze oświetlone pomieszczenie będące miejscem spotkań.
Początki świetlic dla dzieci i młodzieży na ziemiach polskich wiążą się z założeniem w 1917 roku (w czasie I wojny światowej) w Warszawie organizacji „Zrzeszenie Świetlic”. Miała ona na celu zapewnić uczniom miejsce do nauki po tym, jak władze niemieckie zakazały używania w domach gazu i elektryczności. Mimo że organizacja przestała istnieć w roku szkolnym 1919/1920, to odegrała dużą rolę w rozpowszechnieniu idei świetlic, która po odzyskaniu niepodległości była kontynuowana w całej Polsce. 

</doc>
<doc id="823851" url="https://pl.wikipedia.org/wiki?curid=823851" title="Ciemne pole">
Ciemne pole

Ciemne pole – technika obserwacji w mikroskopii, służąca do zwiększenia kontrastu w niebarwionych preparatach.
Polega na takim podaniu światła na preparat, że jedynie promienie załamane przez preparat dostają się do obiektywu. Rezultatem jest jasno świecący preparat na czarnym tle. Zaletami tej techniki są przede wszystkim prostota, niewielki koszt i możliwość obserwacji żywych preparatów. 
Ciemne pole jest wykorzystywane w mikroskopach stereoskopowych, biologicznych, oraz w mikroskopach do metalografii. 

</doc>
<doc id="823852" url="https://pl.wikipedia.org/wiki?curid=823852" title="I liga urugwajska w piłce nożnej (1990)">
I liga urugwajska w piłce nożnej (1990)

Mistrzostwa Urugwaju w roku 1990 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1991, a drugi musiał stoczyć pojedynek barażowy z mistrzem Urugwaju.
Liguilla Pre-Libertadores 1990.
Tabela końcowa Liguilla Pre-Libertadores 1990.
Wobec równej liczby punktów drugi i trzeci zespół w tabeli stoczyły pojedynek barażowy dający prawo gry w barażu o Copa Libertadores 1991.
Baraż.
Drugi zespół w tabeli Liguilla Pre-Libertadores Racing Montevideo stoczył pojedynek barażowy dający prawo gry w Copa Libertadores 1991 z mistrzem Urugwaju CA Bella Vista.

</doc>
<doc id="823857" url="https://pl.wikipedia.org/wiki?curid=823857" title="Aleja Jana Pawła II w Warszawie">
Aleja Jana Pawła II w Warszawie

Aleja Jana Pawła II – ulica w warszawskich dzielnicach: Wola, Śródmieście i Żoliborz, biegnąca od Alej Jerozolimskich do alei Wojska Polskiego.
Jest jedną z głównych arterii Warszawy prowadzących z południa na północ.
Przebieg.
Aleja jest przedłużeniem w kierunku północnym ul. Tytusa Chałubińskiego oraz ul. Księdza Jerzego Popiełuszki w kierunku południowym. Na całej długości jest ulicą dwujezdniową, rozdzieloną pasem zieleni, w którym wyznaczone jest torowisko tramwajowe.
Wzdłuż całej długości alei znajduje się ścieżka rowerowa. Niektóre jej odcinki wytyczono po wschodniej, a inne po zachodniej stronie alei.
Historia.
Aleję projektowano już przed 1939, jednak prace nie rozpoczęły się przed II wojną światową, gdyż koszty wykupu terenów w jednym z najgęściej zaludnionych i zabudowanych przed wojną rejonów Warszawy były dla miasta zbyt wysokie.
W grudniu 1949 planowanej arterii nadano imię Juliana Marchlewskiego (ul. Juliana Marchlewskiego). W 1989 w rekomendacjach miejskiej Komisji ds. Nazewnictwa Ulic znalazły się między innymi propozycje nazwania ciągu imieniem Janusza Korczaka lub Jana Pawła II. Obecną nazwę nadano uchwałą Rady Dzielnicy-Gminy Warszawa Wola 2 października 1990. W listopadzie 2012 Rada m. st. Warszawy dokonała korekty redakcyjnej w pierwotnie nadanej nazwie ulicy z "alei Jana Pawła II-go" na "aleję Jana Pawła II".
Ulica została wybudowana w latach 1955–1959 jako fragment trasy N-S (al. Niepodległości – ul. Tytusa Chałubińskiego – ul. J. Marchlewskiego – ul. Stołeczna). Została przeprowadzona przez tereny zniszczone w czasie powstania warszawskiego i gruzy dawnego warszawskiego getta. Odcinek od Alej Jerozolimskich do ul. Krajowej Rady Narodowej (obecnie ul. Twarda) oddano do użytku w 1956. Dalsze odcinki oddano do użytku w kolejnych trzech latach, zbudowano także wiadukt nad torami kolejowymi w pobliżu stacji Warszawa Gdańska. W 1956 na ulicy na wydzielonym torowisku ułożono i oddano do eksploatacji tory tramwajowe.
W październiku 1965 na skrzyżowaniu z ulicami Prostą i Świętokrzyską oddano do użytku rondo, któremu w 1986 nadano nazwę „rondo ONZ”.
W latach 1949–1960 między ulicami: Orlą, Świerczewskiego, Żelazną, Chłodną i Elektoralną zbudowano osiedle mieszkaniowe Mirów. W latach 1949–1967 tereny dawnego getta zabudowano osiedlami: Muranów Południowy, Muranów Północny i Muranów Zachodni. W latach 1965–1972 po obu stronach ulicy powstały 16-piętrowe bloki Osiedla Za Żelazną Bramą.
W lipcu 1968 na skwerze przy Hali Mirowskiej odsłonięto pomnik Juliana Marchlewskiego.
W latach 1972–1976, w związku z budową Dworca Centralnego, pod skrzyżowaniem z Alejami Jerozolimskimi zbudowano system przejść podziemnych ze sklepami, a nad ulicą dwa wiadukty.
W 2015 roku otwarto znajdującą się pod aleją stację linii M2 metra warszawskiego Rondo ONZ.
W 2020 na odcinku od ronda ONZ do ronda Czterdziestolatka ulica została zwężona z pięciu do trzech pasów ruchu, powstała tam również droga rowerowa i posadzono drzewa.
Ulice w ciągu obecnej alei przed 1945.
W swym przebiegu nowo powstała ulica częściowo wchłonęła trzy dawne ulice: Solną, Franciszka Ksawerego Druckiego-Lubeckiego oraz Parysowską.

</doc>
<doc id="823864" url="https://pl.wikipedia.org/wiki?curid=823864" title="Ciecholowice">
Ciecholowice

Ciecholowice (niem. "Zechelwitz") – wchodzą administracyjnie w skład miasta Oborniki Śląskie, oddalone od centrum około jednego kilometra, przy głównej drodze wojewódzkiej numer 342 Wrocław – Oborniki Śląskie – Strupina.
Liczba mieszkańców kształtuje się na poziomie około 200 osób. W przyszłości planowane utworzenie stacji kolejowej Oborniki Śląskie Przedmieścia, na terenie dzielnicy znajdują się ulice: Komuny Paryskiej, Ciecholowicka, Przemysłowa, Ułańska, przedłużenie Wrocławskiej; około 300 metrów na zachód od osady znajduje się skrzyżowanie z drogą Oborniki Śląskie – Nowosielce.

</doc>
<doc id="823865" url="https://pl.wikipedia.org/wiki?curid=823865" title="Igor Nowikow (szachista)">
Igor Nowikow (szachista)

Igor Nowikow, ros. Игорь Новиков (ur. 23 maja 1962 w Charkowie) – amerykański szachista pochodzenia ukraińskiego, arcymistrz od 1990 roku.
Kariera szachowa.
W roku 1984 zadebiutował w mistrzostwach Związku Radzieckiego, zajmując we Lwowie dzielone V-VIII miejsce, co było sporym sukcesem. W kolejnych latach zwyciężył bądź podzielił I miejsca w wielu turniejach, m.in.: Poznań (1985), Taszkent (1986), Lwów (1986), Tuzla (1989), Polanica-Zdrój (1989, memoriał Akiby Rubinsteina), Aarhus (1991, "turniej otwarty"), Biełgorod (1991), Ałuszta (1992), Forli (1993, "open"), Antwerpia (1995, "open"), Portoroż (1996, "open"), Kair (1997), Korynt (1999, "open"), Nowy Jork (2001, trzykrotnie), Reno (2002) i Richardson (2004).
W latach 1992 i 1996 dwukrotnie wystąpił w reprezentacji Ukrainy na szachowych olimpiadach, zdobywając w 1996 w Erywaniu drużynowy srebrny medal. Rok później znalazł się w składzie narodowego zespołu na drużynowych mistrzostwach świata w Lucernie. Oprócz tego w roku 2004 reprezentował Stany Zjednoczone na olimpiadzie w Calvii, zaś rok później – na drużynowych mistrzostwach świata w Beer Szewie.
Najwyższy ranking w karierze osiągnął 1 lipca 1999, z wynikiem 2614 punktów zajmował wówczas 61. miejsce na światowej liście FIDE, jednocześnie zajmując 4. miejsce wśród ukraińskich szachistów.
Barwy Stanów Zjednoczonych reprezentuje od 2002 roku.

</doc>
<doc id="823878" url="https://pl.wikipedia.org/wiki?curid=823878" title="Heurelho da Silva Gomes">
Heurelho da Silva Gomes



</doc>
<doc id="823895" url="https://pl.wikipedia.org/wiki?curid=823895" title="Indywidualne Mistrzostwa Świata na Żużlu 1952">
Indywidualne Mistrzostwa Świata na Żużlu 1952

Indywidualne Mistrzostwa Świata na Żużlu 1952 – cykl turniejów żużlowych mających wyłonić najlepszych żużlowców na świecie. Tytuł obronił Australijczyk Jack Young.
Po raz pierwszy w eliminacjach uczestniczyli reprezentanci z Norwegii, Austrii, RFN, Finlandii i Holandii.
Eliminacje skandynawsko-kontynentalne.
Finał Szwedzki.
Awans: 8 do kwalifikacji skandynawskiej
Kwalifikacja skandynawska.
Awans: 8 do Finału Kontynentalnego
Uwaga! Bo Andersson zastąpił swojego rodaka Helge'a Brinkebacka
Kwalifikacja kontynentalna.
Awans: 5 do Finału Kontynentalnego
Finał Kontynentalny.
Awans: 8 do rundy interkontynentalnej
Uwaga! Edvin Fredriksen z Norwegii zastąpił Tinusa Metzelaara z Holandii
Runda Interkontynentalna.
Rozgrywano 12 eliminacji na torach brytyjskich. Wystąpili 96 zawodników.
Tabela → "brak danych"
Awans: 62 do rundy mistrzowskiej.
Runda mistrzowska.
Rozgrywano 10 eliminacji na torach brytyjskich.
Awans: 16+2 do finału światowego
Finał światowy.
Uwaga! Dan Forsberg ze Szwecji zastąpił w finale Berta Rogera z Wielkiej Brytanii.

</doc>
<doc id="823907" url="https://pl.wikipedia.org/wiki?curid=823907" title="Náin">
Náin

Fikcyjne postacie ze stworzonej przez J.R.R. Tolkiena mitologii Śródziemia.

</doc>
<doc id="823910" url="https://pl.wikipedia.org/wiki?curid=823910" title="Nain">
Nain



</doc>
<doc id="823911" url="https://pl.wikipedia.org/wiki?curid=823911" title="Etiuda &amp; Anima">
Etiuda &amp; Anima

Etiuda&amp;Anima – międzynarodowy festiwal filmowy organizowany w Krakowie od 1994 roku. Inicjatorem i od początku organizatorem festiwalu jest Bogusław Zmudziński. Celem festiwalu jest konfrontacja osiągnięć studentów szkół filmowych i artystycznych z całego świata oraz dorobek twórców animacji artystycznej – zarówno profesjonalistów, studentów, jak i realizatorów niezależnych. W ramach corocznego festiwalu odbywają się dwa konkursy:
Wręczana jest też nagroda Specjalnego Złotego Dinozaura dla wybitnego pedagoga i zarazem czynnego, odnoszącego artystyczne sukcesy twórcy. Po zakończeniu festiwalu, organizowane są prezentacje filmów nagrodzonych w kraju i zagranicą w ramach imprezy Objazdowa Etiuda&amp;Anima.
Festiwal śledzi karierę uczestniczących w nim studentów systematycznie prezentując kolejne osiągnięcia, w tym zwłaszcza pełnometrażowe filmy dawnych uczestników i laureatów. Do najbardziej znanych i cenionych twórców filmów fabularnych, dokumentalnych i animowanych, którzy debiutowali na krakowskiej imprezie w ciągu minionych dekad należą: Saša Gedeon, Bohdan Slama, Roman Vavra, Mark Najbrt, Julia Loktev, Aurel Klimt, Janez Lapajne, Tomáš Barina, Ülo Pikkov, Piotr Szczepański, Bert Gottschalk, Vaclav Švankmajer, Kim Hee-jung, Denijal Hasanović, Groó Diana, György Pálfi, Michal Struss, Leszek Dawid, Marcin Wrona, Bartek Konopka, Jonas Geirnaert, Filip Marczewski, Anna Kazejak, Agnes Kocsis, Agnieszka Smoczyńska, Grzegorz Muskała, Milagros Mumenthaler, Tomasz Jurkiewicz, Thierry Palladino, Rafał Skalski i Viera Čákanyová. Jest wśród nich także Florian Gallenberger, laureat Oscara (2001) za „Quiero Ser” – film wcześniej prezentowany na 7 MFF Etiuda w 2000 r.
W latach 2012–2014 festiwal „Etiuda&amp;Anima” był trzykrotnie nominowany do nagród Polskiego Instytutu Sztuki Filmowej. Ostatecznie w 2014 festiwal otrzymał nagrodę PISF w kategorii „Międzynarodowe wydarzenie filmowe”.
Imprezy towarzyszące.
Plebiscyt „ASIFA 50 na 50”.
Wyniki plebiscytu przygotowanego przez Biuro Organizacyjne MFF Etiuda&amp;Anima 2010 pod Patronatem Prezydenta ASIFA Nelsona Shina oraz Honorowego Prezydenta obchodów 50-lecia ASIFA Raoula Servaisa z okazji 50-lecia Międzynarodowego Stowarzyszenia Filmu Animowanego (Association Internationale du Film d’Animation – ASIFA).
Lista 25 ekspertów z 18 krajów, którzy wzięli udział w plebiscycie.
Midhat Ajanović (Bośnia i Hercegowina), Otto Alder (Szwajcaria), Margit Antauer (Chorwacja), Alfio Bastiancich (Włochy), Suzanne Buchan (Wielka Brytania), Olivier Cotte (Francja), David G. Ehrlich (USA), Marcin Giżycki (Polska), Miriam Harris (Nowa Zelandia), Marcel Jean (Kanada), Sayoko Kinoshita (Japonia), Clare Kitson (Wielka Brytania), Jiří Kubíček (Czechy), Marcos Magalhaes (Brazylia), Ferenc Mikulas (Węgry), Philippe Moins (Belgia), Kosei Ono (Japonia), Jayne Pilling (Wielka Brytania), Igor Prassel (Słowenia), Thomas Renoldner (Austria), Nicole Salomon (Francja), Stanislav Ulver (Czechy), Ulrich Wegenast (Niemcy), Paul Wells (Wielka Brytania) i Bogusław Zmudziński (Polska).

</doc>
<doc id="823913" url="https://pl.wikipedia.org/wiki?curid=823913" title="Santiago Bernabéu Yeste">
Santiago Bernabéu Yeste



</doc>
<doc id="823915" url="https://pl.wikipedia.org/wiki?curid=823915" title="Clifford Shull">
Clifford Shull

Clifford Glenwood Shull (ur. 23 września 1915 w Pittsburghu, zm. 31 marca 2001 w Medford) – amerykański fizyk związany z Massachusetts Institute of Technology, noblista.
W roku 1994 otrzymał, wraz z Bertramem Brockhousem, Nagrodę Nobla w dziedzinie fizyki za pionierski wkład do rozwoju technik rozpraszania neutronów dla badań materii skondensowanej.

</doc>
<doc id="823917" url="https://pl.wikipedia.org/wiki?curid=823917" title="Ricardo López Felipe">
Ricardo López Felipe



</doc>
<doc id="823918" url="https://pl.wikipedia.org/wiki?curid=823918" title="Lebiodka">
Lebiodka

Lebiodka ("Origanum" L.) – rodzaj roślin należących do rodziny jasnotowate. Obejmuje 44 gatunki. Rośliny te rosną w Europie i zachodniej oraz środkowej Azji, centrum zróżnicowania osiągając w basenie Morza Śródziemnego. W Europie rośnie 13 gatunków, z czego w Polsce jeden – lebiodka pospolita "O. vulgare". Lebiodki rosną w miejscach suchych, słonecznych, zwykle w zbiorowiskach trawiastych i zaroślowych. Są to rośliny zielne i półkrzewy zasobne w olejki eteryczne i dlatego stosowane w kuchni jako przyprawy. Największe znaczenie ma lebiodka majeranek "O. majorana", lebiodka pospolita oraz mieszaniec między tymi gatunkami – "O. × majoricum". Podobnie wykorzystywana jest także m.in. lebiodka kreteńska "O. dictamnus" i lebiodka syryjska "O. syriacum". Lebiodka uprawna "O. onites" i wcześniej wymienione wykorzystywane są także jako zioła lecznicze. Kilka gatunków uprawianych jest jako ozdobne rośliny, zwłaszcza w ogrodach skalnych.
Systematyka.
Rodzaj z rodziny jasnotowatych ("Lamiaceae" Lindl.), w obrębie której zaliczany jest do podrodziny "Nepetoideae", plemienia "Mentheae" i podplemienia "Menthinae".

</doc>
<doc id="823920" url="https://pl.wikipedia.org/wiki?curid=823920" title="Ricardo">
Ricardo



</doc>
<doc id="823924" url="https://pl.wikipedia.org/wiki?curid=823924" title="Gyula (tytuł)">
Gyula (tytuł)

Gyula - książę świecki (książę-wódz) zajmujące w IX i X wieku drugie (po księciu sakralnym, "kende", "kündü") miejsce w hierarchii węgierskich dostojników.
Tytuł ten do 904 roku nosił Arpad, później nosił go przypuszczalnie wódz Tétény (Tühütüm).

</doc>
<doc id="823925" url="https://pl.wikipedia.org/wiki?curid=823925" title="Anacron">
Anacron

anacron – program działający w systemie Unix, stanowiący uzupełnienie klasycznego crona o założenie, że system może pracować z przerwami; jako taki wymaga innego demona cron do poprawnego działania. Dzięki temu może być on używany do wywoływania poleceń w określonych interwałach (minimum dziennych), na maszynach niebędących włączonymi przez 24 godziny na dobę. Anacron został napisany przez Seana Perry'ego, lecz obecnie nie jest rozwijany.

</doc>
<doc id="823928" url="https://pl.wikipedia.org/wiki?curid=823928" title="Clifford G. Shull">
Clifford G. Shull



</doc>
<doc id="823955" url="https://pl.wikipedia.org/wiki?curid=823955" title="Francesc Fàbregas">
Francesc Fàbregas



</doc>
<doc id="823956" url="https://pl.wikipedia.org/wiki?curid=823956" title="Say It Right">
Say It Right

Say It Right – piosenka pop/R&amp;B stworzona przez Nelly Furtado, Timbalanda i Danja na trzeci studyjny album Nelly Furtado, "Loose" (2006). Utwór został wydany jako trzeci singel w Ameryce Północnej i Australii; 31 października 2006 piosenkę można było słuchać w amerykańskich rozgłośniach radiowych. W Europie i Azji "Say It Right" wydano jako czwarty singel z albumu "Loose" (2006). Od marca 2007 utwór można było ściągnąć z brytyjskich witryn internetowych. Piosenka została również wydana w Ameryce Łacińskiej. "Say It Right" odniósł ogromny sukces na całym świecie, zajmując miejsca w pierwszej dziesiątce list przebojów w wielu krajach.
Wideoklip.
Teledysk do "Say It Right" reżyserowany był przez brytyjski duet Rankin &amp; Chris oraz filmowany w różnych miejscach, w Los Angeles w Kalifornii późnego października 2006, na przemian z wideoklipem do utworu All Good Things (trzecim, europejskim singlem z albumu). Klip miał premierę w Stanach Zjednoczonych na kanale MTV, w programie "TRL" a w Kanadzie pod koniec tego tygodnia, 16 listopada, na kanale MuchMusic. Teledysk kilka razy zajmował miejsce #1 na liście przebojów programu "TRL".
Wideoklip zaczyna się lądowaniem helikoptera z wypisanymi na drzwiach słowami "Nelly Furtado"; kiedy helikopter zatrzymuje się na dachu wieżowca w centrum Los Angeles, gwiazda z niego wysiada w specyficznej, czarnej sukience zaprojektowaną specjalnie na tę okazję przez kanadyjskiego projektanta mody Alexa Perry'ego. Nelly tańczy na dachu, za nią rozciąga się linia widnokręgu. Klip przedstawia również na przemian twarze: wokalistki, producenta i piosenkarza Timbalanda oraz tancerzy. Kolejne ujęcie wideoklipu to tańcząca artystka pośród deszczu. Teledysk kończy się powrotem Furtado do wcześniej wspomnianego helikoptera i odlotem gwiazdy.
Pozycje na listach.
Piosenka zadebiutowała na Billboard Hot 100 w listopadzie 2006 na miejscu #93, aby po czternastu tygodniach osiągnąć miejsce #1 czyniąc "Say It Right" drugim singlem Nelly Furtado na szczycie listy przebojów (po sukcesie utworu "Promiscuous" wykonanym w duecie z Timbalandem). Po czterech tygodniach od premiery utworu w Kanadzie, piosenka zajęła miejsce #1 na tamtejszej liście przebojów. 
"Say It Right" na australijskiej liście przebojów zajął miejsce #2, czyniąc w ten sposób utwór piątym singlem Nelly Furtado zajmującym miejsce w pierwszej dziesiątce i trzecim miejsce #2 tamtejszej listy przebojów. W Wielkiej Brytanii piosenka zajęła miejsce #10 i przez dwadzieścia tygodni przebywała w pierwszej czterdziestce brytyjskiej listy przebojów. 
"Say It Right" odniósł największy sukces z wszystkich singli, które wydała Nelly Furtado, przebijając takie hity jak "Maneater", czy "Promiscuous".

</doc>
<doc id="823957" url="https://pl.wikipedia.org/wiki?curid=823957" title="Intryga i miłość">
Intryga i miłość

Intryga i miłość (tytuł oryginalny "Kabale und Liebe") – tragedia mieszczańska niemieckiego dramaturga Friedricha Schillera. Po raz pierwszy została wystawiona we Frankfurcie nad Menem 15 kwietnia 1784 r., a dwa dni później w obecności autora w Mannheim. Sztuka ukazała się drukiem w 1784 roku w Mannheim. Pierwotnie miała nazywać się "Luise Millerin", za radą Augusta Wilhelma Ifflanda autor zmienił tytuł na "Intrygę i miłość".
Obierając za podstawę historię miłości arystokraty i dziewczyny z mieszczaństwa ukazuje konflikt dwóch światów: pełnego wartości i zasad świata mieszczańskiego i dążącego do władzy i uciech cielesnych świata arystokracji.
Tragedia ta, we włoskim opracowaniu Salvatore Cammarano, posłużyła Giuseppe Verdiemu za libretto opery "Luisa Miller".

</doc>
<doc id="823959" url="https://pl.wikipedia.org/wiki?curid=823959" title="Aphanisis">
Aphanisis

Aphanisis – lęk przed utratą własnej seksualności. U mężczyzn przejawia się ono lękiem przed kastracją lub utratą członka, natomiast u kobiet przejawia się lękiem przed porzuceniem lub odrzuceniem.

</doc>
<doc id="823962" url="https://pl.wikipedia.org/wiki?curid=823962" title="Vicente Rodríguez Guillén">
Vicente Rodríguez Guillén



</doc>
<doc id="823966" url="https://pl.wikipedia.org/wiki?curid=823966" title="Francisco Javier Urruti">
Francisco Javier Urruti



</doc>
<doc id="823967" url="https://pl.wikipedia.org/wiki?curid=823967" title="Psianka czarna">
Psianka czarna

Psianka czarna ("Solanum nigrum" L.) – gatunek rośliny z rodziny psiankowatych. Występuje w całej Europie. W Polsce roślina pospolita. Archeofit.
Biologia i ekologia.
Roślina jednoroczna. Okres kwitnienia od czerwca do października. Jest owadopylna lub samopylna. Owoce rozsiewane są przez zwierzęta (endozoochoria). Nasiona przechodzą niestrawione przez ich układ pokarmowy. Siedlisko: miejsca ruderalne, przydroża, pola, śmietniska, ogrody (chwast). W klasyfikacji zbiorowisk roślinnych gatunek charakterystyczny dla rzędu (O.) "Polygono-Chenopodietalia". Roślina trująca: ziele i owoce zawierają saponiny i glikoalkaloidy. Zatruciu mogą ulec dzieci po spożyciu większych ilości niedojrzałych owoców.

</doc>
<doc id="823968" url="https://pl.wikipedia.org/wiki?curid=823968" title="Delroy Lindo">
Delroy Lindo

Delroy George Lindo (ur. 18 listopada 1952 w Londynie) – angielsko-amerykański aktor.

</doc>
<doc id="823969" url="https://pl.wikipedia.org/wiki?curid=823969" title="Nevill Francis Mott">
Nevill Francis Mott

Nevill Francis Mott (ur. 30 września 1905 w Leeds, zm. 8 sierpnia 1996 w Milton Keynes) – brytyjski fizyk, laureat Nagrody Nobla w dziedzinie fizyki za prace nad teorią materii skondensowanej, w szczególności za fundamentalne badania teoretyczne struktury elektronowej układów magnetycznych i nieuporządkowanych.
Życiorys.
Studiował matematykę i fizykę teoretyczną w St John’s College na Uniwersytecie Cambridge. Po ukończeniu studiów prowadził badania w Cambridge wraz z Ralphem Fowlerem, w Kopenhadze z Nielsem Bohrem oraz w Getyndze z Maxem Bornem.
Nagrodę Nobla otrzymał w roku 1977 wraz z Philipem Andersonem i Johnem van Vleckiem. Laureat Medalu Copleya.

</doc>
<doc id="823970" url="https://pl.wikipedia.org/wiki?curid=823970" title="Charles Grey (2. hrabia Grey)">
Charles Grey (2. hrabia Grey)

Charles Grey (ur. 13 marca 1764 w Fallodon, zm. 17 lipca 1845 w Howick) – między 1806 a 1807 znany jako wicehrabia Howick, był premierem Zjednoczonego Królestwa Wielkiej Brytanii i Irlandii od 22 listopada 1830 do 16 lipca 1834. Był członkiem partii Wigów, a także jednym z głównych twórców Ustawy o reformie z 1832 (ang. "Reform Act 1832"). Jego rząd podjął także kroki w sprawie abolicji niewolnictwa w Imperium Brytyjskim. Prócz jego politycznych osiągnięć, jest znany także ze swojego związku z herbatą Earl Grey.
Wczesne życie.
Wywodził się z rodziny o długich tradycjach z Northumbrii, osiadłej w Howick Hall. Grey był drugim, acz najstarszym pozostałym przy życiu synem generała Karola Greya KB (1729-1807) i jego żony, Elżbiety (1743/4-1822), córki Jerzego Greya z Southwick. Miał czterech braci i dwie siostry. Kształcił się w szkole w Richmond, a następnie w Eton i Trinity College w Cambridge, gdzie studiował łacinę i angielski, a także recytację, co pozwoliło mu zostać jednym z najlepszych mówców parlamentarnych swojego pokolenia. Grey został wybrany do parlamentu z okręgu wyborczego Northumberland 14 września 1786, gdy miał zaledwie 22 lata. Został członkiem partii Wigów, obracał się głównie w towarzystwie Karola Jakuba Foxa, Ryszarda Brinsleya Sheridana oraz Księcia Walii i wkrótce został jednym z najważniejszych przywódców partii Wigów. Był najmłodszym menedżerem komisji do spraw ścigania Warrena Hastingsa.
Grey był znany także ze swoich reform parlamentarnych i emancypacji katolików. Romans z Księżną Devonshire, aktywną polityczną działaczką, nie wyrządził mu dużej krzywdy, choć ją prawie zmusił do rozwodu z mężem.
W 1806 Grey, wtedy Lord Howick, dzięki wysokiej pozycji ojca hrabiego Greya został członkiem Gabinetu Wszystkich Talentów jako pierwszy lord Admiralicji. Po śmierci Foxa tego samego roku Howick objął stanowisko ministra spraw zagranicznych i przewodniczącego partii Wigów.
Następnego roku rząd upadł, a Howick po krótkim okresie służenia jako członek parlamentu z okręgu wyborczego Appleby od maja do lipca 1807 został powołany do Izby Lordów w następstwie po swoim ojcu, jako hrabia Grey. Objął to stanowisko na 23 lata.
Wielka reforma.
W 1830, gdy Książę Wellington zrezygnował w kwestii reform parlamentarnych, Wigowie wrócili do władzy z Greyem na stanowisku premiera. Jego kadencja jest godna uwagi z powodu Ustawy o reformie 1832, która zaprowadziła wyczekiwane reformy Izby Gmin i abolicję niewolnictwa w całym Imperium Brytyjskim w 1833. Z biegiem lat Grey stał się bardziej konserwatywny i ostrożny w inicjowaniu dalej idących reform, zwłaszcza że wiedział o niechęci Króla do popierania reform. Wydaje się, że preferował życie prywatne w stosunku do polityki "–" według swoich kolegów chciał rezygnować ze stanowiska po każdej porażce. W 1834 Grey zrezygnował z życia publicznego i pozostawił swoje stanowisko Lordowi Melbourne.
Powrócił do Howick, ale w dalszym ciągu obserwował politykę nowego gabinetu pod wodzą Lorda Melbourne.
Ostatnie lata.
Grey spędził ostatnie lata swojego życia w Howick, otoczony książkami, rodziną i psami. Stawał się coraz słabszy i zmarł spokojnie w łóżku 17 lipca 1845. Został pochowany 26 lipca w tamtejszym kościele w obecności rodziny, bliskich przyjaciół i pracowników swojej posiadłości.
Życie prywatne.
Grey ożenił się 18 listopada 1794 z Marią Elżbietą Ponsonby (1776-1861), jedyną córką Wilhelma Ponsonby, 1. barona Ponsonby z Imokilly i Luizy Molesworth. Pomiędzy 1796 a 1819 para miała dziesięciu synów i sześć córek:
Gabinet lorda Greya, listopad 1830 – lipiec 1834.
Zmiany
Upamiętnienie.
Na cześć premiera czarną herbatę aromatyzowaną olejkiem bergamotowym nazwano Earl Grey.
W kulturze.
Postać Charlesa Greya pojawia się w filmie "Księżna" z 2008 r. w reżyserii Saula Dibba. W postać przyszłego premiera wcielił się Dominic Cooper.

</doc>
<doc id="823971" url="https://pl.wikipedia.org/wiki?curid=823971" title="Joaquín Sánchez Rodríguez">
Joaquín Sánchez Rodríguez



</doc>
<doc id="823972" url="https://pl.wikipedia.org/wiki?curid=823972" title="Karabin Sako M90">
Karabin Sako M90

Sako M90 – fiński karabin szturmowy skonstruowany w drugiej połowie lat 80. Nie produkowany seryjnie.
Nie przyjęcie do uzbrojenia zbudowanego w układzie bullpup karabinu Valmet M82 spowodowało, że następny karabin konstruowany w firmie Valmet miał mieć układ klasyczny. Prace rozpoczęto w 1986 roku i kontynuowano po połączeniu w 1987 roku firm Sako i Valmet. Prototyp nowego karabinu powstały w latach 1989-1990.
Sako M90 był podobnie jak Valmet M62 i M76 oparty na mechanizmach karabinu AK-47, ale miał zmodyfikowany mechanizm spustowy. Przełącznik rodzaju ognia przeniesiono na lewą stronę komory zamkowej. Ponieważ usunięto przy tym starą dźwignię przełącznika chroniąca po zabezpieczeniu broni wnętrze komory zamkowej przed zanieczyszczeniem broń wyposażono w sprężynująca pokrywkę spełniającą te same zadanie. Karabin wyposażono także w nowe wielofunkcyjne urządzenie wylotowe i kolbę. Karabin miał być wyposażony w magazynek z przezroczystego tworzywa sztucznego, dwójnóg, podstawę celownika optycznego oraz bagnet nożowy.
Po testach nie zdecydowano się na wprowadzenie M90 do uzbrojenia armii fińskiej (zamiast niego do uzbrojenia trafił Sako M95), a producent nie zaryzykował uruchomienia produkcji wyłącznie na eksport.
Opis.
Sako M90 był bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po lewej stronie komory zamkowej. Magazynki 30 nabojowe. Kolba stała, z metalowych rur. Przyrządy celownicze mechaniczne, składają się z muszki i celownika krzywkowego.

</doc>
<doc id="823973" url="https://pl.wikipedia.org/wiki?curid=823973" title="Valmet M82">
Valmet M82



</doc>
<doc id="823974" url="https://pl.wikipedia.org/wiki?curid=823974" title="Sir Nevill F. Mott">
Sir Nevill F. Mott



</doc>
<doc id="823975" url="https://pl.wikipedia.org/wiki?curid=823975" title="Valmet M62">
Valmet M62



</doc>
<doc id="823976" url="https://pl.wikipedia.org/wiki?curid=823976" title="ETAOIN SHRDLU">
ETAOIN SHRDLU

ETAOIN SHRDLU – 12 najczęściej występujących liter w języku angielskim,
ustawionych według częstości występowania.
Był to także rodzaj chochlika drukarskiego
pojawiającego się w prasie amerykańskiej do końca lat 70. dwudziestego stulecia.
Polski odpowiednik to "aieon wrszc".
Chochlik drukarski.
W tej kolejności ustawione były też klawisze na klawiaturze amerykańskich linotypów.
Ze względu na specyfikę działania linotypu, jeśli operator popełnił błąd w trakcie wpisywania wiersza tekstu, najłatwiejszą metodą jego usunięcia było wypełnienie reszty wiersza dowolną zawartością i odrzucenie całości. W takich sytuacjach operator przesuwał palcem po klawiaturze,
uzyskując w ten sposób napis "ETAOIN SHRDLU". Jeśli jednak wypełniona nonsensowną treścią linia nie została odrzucona, napis "ETAOIN SHRDLU" pojawiał się w druku.

</doc>
<doc id="823977" url="https://pl.wikipedia.org/wiki?curid=823977" title="Valmet M76">
Valmet M76



</doc>
<doc id="823980" url="https://pl.wikipedia.org/wiki?curid=823980" title="Henryk Opieński">
Henryk Opieński

Henryk Opieński (ur. 13 stycznia 1870 w Krakowie, zm. 21 stycznia 1942 w Morges) – polski kompozytor i muzykolog, przyjaciel Stanisława Wyspiańskiego.
Życiorys.
Był synem urzędnika Józefa, powstańca z 1863 oraz Ludwiki z domu Kośmińskiej. Maturę zdał w Krakowie w gimnazjum Św. Anny i u W. Singera rozpoczął naukę gry na skrzypcach, a którą później kontynuował u Franza Lachnera w Pradze i, gdzie równocześnie na Politechnice otrzymał dyplom inżyniera chemii. W 1892 po powrocie do Krakowa pracował nad kompozycją pod kierunkiem Władysława Żeleńskiego. Od 1895 studiował w Paryżu u W. Górskiego, Zygmunta Stojowskiego i Ignacego Paderewskiego, a od 1897 w Berlinie u Heinricha Urbana oraz od 1898 ponownie w Paryżu u Vincenta d’Indy. W tym czasie grał w orkiestrach Grand Opera i Colonne. Do Warszawy przyjechał w 1901 i został tam skrzypkiem orkiestry Filharmonii Warszawskiej oraz organizatorem i dyrygentem chóru Filharmonii. W latach 1904-1906 w Lipsku u Arthura Nikischa studiował dyrygenturę oraz u H. Riemanna muzykologię. Debiutował w 1906 jako dyrygent operowy we Lwowie, był dyrygentem w Operze Warszawskiej w latach 1908-1911, organizatorem orkiestry symfonicznej i jej drugim dyrygentem obok Grzegorza Fitelberga, a kierownikiem muzycznym Teatru Polskiego w Warszawie w latach 1913-1914. W 1911 był założycielem pierwszego w Polsce czasopisma muzykologicznego „Kwartalnik Muzyczny”, które redagował do 1914. W 1914 na podstawie rozprawy o lutniście W. Bekwarku otrzymał doktorat. W latach 1911-1914 wykładał historię muzyki na Wydziale Humanistycznych Towarzystwa Kursów Naukowych w Warszawie. W Lozannie przebywał w okresie I wojny światowej i, gdzie od 1917 prowadził kilkunastoosobowy chór mieszany, a capella „Motet et Madrigal” z repertuarem muzyki wielogłosowej z XVI i XVII w., a zawierającym wiele utworów polskich.
Opieński w 1920 przyjechał do Poznania, gdzie jesienią wspólnie z Łucjanem Kamieńskim zorganizował pierwszą w Polsce Akademię Muzyczną, którą oparto na wzorach Schola Cantorum w Paryżu i konserwatorium w Pradze, a w 1922 przekształconą w Państwowe Konserwatorium Muzyczne. Do czerwca 1926 był jej dyrektorem i wykładał w niej kompozycję i teorię oraz prowadził chór i orkiestrę. Wykształcił szereg wybitnych uczniów, m.in. kompozytora Stefana Poradowskiego. W 1925 był również dyrektorem Opery Poznańskiej. Uczestniczył w pracach Wielkopolskiego Związku Kół Śpiewaczych i od 1922 był jego prezesem. W 1925 założył i do lipca 1927 redagował jego organ „Przegląd Muzyczny”. W czerwcu 1924 był w Poznaniu współorganizatorem XI Wielkopolskiego i II Wszechpolskiego Zjazdu Kół Śpiewaczych. Wspólnie ze Stanisławem Wiechowiczem i Władysławem Raczkowskim tworzył dla chórów nowy repertuar, który był oparty głównie na polskich pieśniach ludowych. Opieński przeniósł się latem 1926 do Morges w Szwajcarii na stałe i, gdzie nadal prowadził zespół „Motet et Madrigal”. Do Polski przyjeżdżał co roku, a ostatni raz w październiku 1938 jako przewodniczący ogólnopolskiego zjazdu muzykologów, który odbywał się w Poznaniu podczas Tygodnia Muzyki Polskiej. Zmarł 21 stycznia 1942 w Morges, a pochowany został na cmentarzu w Tolochenaz.
Napisał utwór na 4 głosy męskie do tekstu pt „La Fuite de l'Hiver” ze zbioru poetyckiego "Le Chemin des saisons" Augusta Angellier'a. Komponował także opery, jego "Maria" (na podstawie "Marii" Antoniego Malczewskiego) została wystawiona w Operze Poznańskiej w roku 1923.
Jego żona Anna z Krzymuskich (*8.03.1876 +25.09.1923) została pochowana na cmentarzu św. Wojciecha w Poznaniu na stokach Cytadeli. Po jej śmierci ożenił się w 1924 ze śpiewaczką i kompozytorką szwajcarską Lidią Barblan, miał syna Józefa, który był aktorem i spikerem Polskiego Radia.

</doc>
<doc id="823982" url="https://pl.wikipedia.org/wiki?curid=823982" title="Traktat pozwolski">
Traktat pozwolski

Traktat pozwolski został zawarty w Pozwolu 14 września 1557 pomiędzy królem Polski Zygmuntem II Augustem i mistrzem krajowym Inflant zakonu krzyżackiego Johannem Wilhelmem Fürstenbergiem. Traktat ten, przyjęty wraz z hołdem lennym Fürstenberga, stanowił o nadaniu głównych praw handlowych (dla unii polsko-litewskiej) na terenie Inflant a nadto miał wymowę antymoskiewską, ze względu na ekspansywną politykę cara Iwana Groźnego.
Car, dążąc do opanowania wybrzeża Bałtyku, postanowił uderzyć na Inflanty (wojna litewsko-moskiewska).

</doc>
<doc id="823983" url="https://pl.wikipedia.org/wiki?curid=823983" title="Rondo ONZ w Warszawie">
Rondo ONZ w Warszawie

Rondo ONZ – rondo w dzielnicach Śródmieście i Wola w Warszawie. 
Opis.
Do ronda dochodzą i odchodzą ulice:
Jest to klasyczne rondo-skrzyżowanie z wyspą centralną z czterema wlotami ulic, wyposażone w sygnalizację świetlną, naziemne przejścia dla pieszych i przejazdy rowerowe oraz przejście podziemne zintegrowane ze stacją metra Rondo ONZ i przystankami tramwajowymi we wszystkich relacjach. Torowiska tramwajowe przecinają wyspę centralną ronda z trzech kierunków (z wyjątkiem kierunku wschodniego od ul. Świętokrzyskiej). Ponadto, przy rondzie znajduje się zespół przystanków autobusowych obsługujących linie dzienne i nocne.
Do 2014 utrudnieniem był fakt, iż ulica Prosta za rondem stawała się jednojezdniowa i przecinała torowisko tramwajowe. Poszerzenie ulicy Prostej i wschodnich wlotów ronda odbyło się w ramach budowy drugiej linii metra.
Historia.
Do II wojny światowej ulica Świętokrzyska dochodziła jedynie do ulicy Bagno. W 1955 roku przedłużono ją do ulicy Juliana Marchlewskiego (obecnie aleja Jana Pawła II). 
Skrzyżowanie to stało się czterokierunkowe 4 grudnia 1963 roku, kiedy do tego miejsca przebito przedłużenie ulicy Kasprzaka – ulicę Prostą. Tym samym zrealizowano jedną z dwóch ważnych miejskich arterii komunikacyjnych o kierunku wschód-zachód (drugą była trasa W-Z). Arteria miała stać się częścią planowanej trasy mostowej z mostem Świętokrzyskim (powstała ponad 30 lat później). 
Rondo oddano do użytku 5 października 1965 roku. Nazwa, nadana w październiku 1986, upamiętnia Organizację Narodów Zjednoczonych.
W 2015 roku otwarto znajdującą się pod rondem stację linii M2 metra warszawskiego Rondo ONZ.
Ostatnimi reliktami przedwojennej zabudowy znajdującymi się przy rondzie są kamienica Lejba Osnosa (ul. Twarda 28) oraz kamienica przy ul. Ciepłej 3.

</doc>
<doc id="823984" url="https://pl.wikipedia.org/wiki?curid=823984" title="Synagoga Portugalska w Amsterdamie">
Synagoga Portugalska w Amsterdamie

Synagoga Portugalska w Amsterdamie (tzw. Esnoga) – XVII-wieczna sefardyjska synagoga, znajdująca się w Amsterdamie, przy placu Mr. Visserplein.
12 grudnia 1670 roku sefardyjska gmina żydowska z Amsterdamu nabyła działkę pod budowę nowej synagogi. 17 kwietnia 1671 roku rozpoczęły się prace budowlane pod kierownictwem architekta Eliasa Bouwmana. 2 sierpnia 1675 roku uroczyście otwarto synagogę. Wokół synagogi wybudowano również szereg mniejszych budynków, w których mieszczą się archiwa, biura zarządu gminą, domy rabinów, urzędników gminnych, biblioteka oraz tzw. „zimowa” synagoga, w której modlono się tylko w zimie, gdyż dawniej większa synagoga nie była ogrzewana.
W latach 1955–1959 synagoga przeszła gruntowny remont. Wówczas na nowo zaprojektowano główną salę modlitewną i znacznie ją zmodernizowano, m.in. dodając elektryczne ogrzewanie. W synagodze podłoga jest pokryta specjalnym piaskiem, którego zadaniem jest pochłanianie kurzu i brudu z butów oraz tłumienie hałasu.

</doc>
<doc id="823987" url="https://pl.wikipedia.org/wiki?curid=823987" title="Hiperurykemia">
Hiperurykemia

Hiperurykemia – zwiększone stężenie kwasu moczowego we krwi. Górna granica normy wynosi dla kobiet 360 μmol/l (6 mg/dl), a dla mężczyzn 400 μmol/l (6,8 mg/dl). 
Hiperurykemia może być spowodowana nadmiernym wytwarzaniem kwasu moczowego lub zmniejszonym wydalaniem tej substancji przez nerki albo wysokim poziomem fruktozy w diecie. Organizm człowieka nie ma oksydazy moczanowej (urykazy), która metabolizuje kwas moczowy. Głównym powodem hiperurykemii jest zmniejszone wydalanie moczanów przez nerki. U człowieka występuje ona między innymi w dnie moczanowej, niewydolności nerek, zespole rozpadu guza, zespole Lescha-Nyhana oraz podczas leczenia niektórymi lekami moczopędnymi. 

</doc>
<doc id="823989" url="https://pl.wikipedia.org/wiki?curid=823989" title="Hiperurikemia">
Hiperurikemia



</doc>
<doc id="823990" url="https://pl.wikipedia.org/wiki?curid=823990" title="Piłsudski (herb szlachecki)">
Piłsudski (herb szlachecki)

Piłsudski ("Komoniaka") – polski, własny herb szlachecki, odmiana herbu Kościesza, należący do Piłsudskich.
Opis herbu.
Opis historyczny.
Seweryn Uruski blazonuje herb następująco:
Opis współczesny.
Opis skonstruowany współcześnie brzmi następująco:
"Na tarczy o polu czerwonym, srebrna rogacina rozdarta, przekrzyżowana krzyżem, uszczerbionym z prawej strony."
"W klejnocie pięć piór strusich."
"Labry herbowe czerwone, podbite srebrem."
Herbowni.
Piłsudski.

</doc>
<doc id="823995" url="https://pl.wikipedia.org/wiki?curid=823995" title="Podgórna">
Podgórna



</doc>
<doc id="823997" url="https://pl.wikipedia.org/wiki?curid=823997" title="Gołygów">
Gołygów

Gołygów – wieś w Polsce położona w województwie łódzkim, w powiecie łódzkim wschodnim, w gminie Tuszyn.
Wieś (zaścianek szlachecki), gniazdo rodowe Gołygowskich. 
Wierni wyznania rzymskokatolickiego przynależą do parafii św. Benedykta w Srocku.
W latach 1975–1998 miejscowość należała administracyjnie do województwa piotrkowskiego.
Zobacz też: Gołygów Pierwszy, Gołygów Drugi

</doc>
<doc id="824002" url="https://pl.wikipedia.org/wiki?curid=824002" title="Garbówek">
Garbówek

Garbówek – wieś w Polsce położona w województwie łódzkim, w powiecie łódzkim wschodnim, w gminie Tuszyn.
W latach 1975–1998 miejscowość należała administracyjnie do województwa piotrkowskiego.

</doc>
<doc id="824003" url="https://pl.wikipedia.org/wiki?curid=824003" title="Rondo Zgrupowania AK „Radosław” w Warszawie">
Rondo Zgrupowania AK „Radosław” w Warszawie

Rondo Zgrupowania AK „Radosław” – rondo w Warszawie znajdujące się na granicy Powązek i Muranowa. Przez jego środek przebiega granica pomiędzy dzielnicami Śródmieście i Wola.
Opis.
Do ronda dochodzą:
W czasach PRL przez rondo przebiegała droga międzynarodowa E81. Następnie w latach 90. znajdowało się w ciągu dróg krajowych nr 7 i ówczesnej 634 oraz trasy europejskiej E77.
Obecna nazwa ronda została nadana uchwałą nr XL/536/2001 Rady miasta stołecznego Warszawy z dnia 24 września 2001. Upamiętnia zgrupowanie „Radosław” Armii Krajowej, które w pierwszych dniach powstania warszawskiego toczyło ciężkie walki w tej części miasta m.in. w obronie cmentarzy wolskich i w ruinach warszawskiego getta.
Do 2001 rondo nosiło nazwę rondo Babka, której pochodzenie nie jest znane. Nazwa ta wciąż pozostaje w użyciu, m.in. „Gazeta Stołeczna” (warszawski dodatek do „Gazety Wyborczej”) konsekwentnie używa (nawet w krótkich notkach o zmianach w komunikacji) dawnej nazwy lub peryfrazy "dawne rondo Babka". „Gazeta” opowiadała się także za pomysłem przywrócenia rondu poprzedniej nazwy.
Historyczna nazwa ronda zachowała się w nazwie zespołu mieszkaniowo-biurowo-usługowego Babka Tower, wzniesionego u zbiegu ulic Zygmunta Słomińskiego i alei Jana Pawła II w latach 1998–2000.
Zarząd Transportu Miejskiego w rozkładach jazdy używa skróconej nazwy "rondo „Radosława”".
W latach 2008 i 2011 na rondzie Zgrupowania AK „Radosław” zmieniono organizację ruchu. Zostało ono wyposażone w sygnalizację świetlną i uzyskało cechy ronda turbinowego. W przypadku dwóch z czterech wlotów (z alei Jana Pawła II: w kierunku Śródmieścia oraz w kierunku Żoliborza) wybranie prawego pasa ruchu wymusza skręt w prawo na najbliższym wylocie.
Obowiązujący na tym obszarze miejscowy plan zagospodarowania przestrzennego pozwala w przyszłości na poprowadzenie ruchu w ciągu ulic Okopowa – Słomińskiego w tunelu.
W 2004 w północno-wschodniej części ronda odsłonięto kamień z tablicą upamiętniającą zgrupowanie „Radosław”.
W 2014 w zachodniej części wyspy centralnej ronda ustawiono 60-metrowy podświetlany Maszt Wolności upamiętniający 70. rocznicę wybuchu powstania warszawskiego.

</doc>
<doc id="824004" url="https://pl.wikipedia.org/wiki?curid=824004" title="Rubén Iván Martínez Andrade">
Rubén Iván Martínez Andrade



</doc>
<doc id="824005" url="https://pl.wikipedia.org/wiki?curid=824005" title="Osuna">
Osuna

Osuna – miasto w Andaluzji, w prowincji Sewilla; ok. 17 tys. mieszkańców.
W 2014 roku w mieście kręcono części piątego sezonu "Gry o tron" HBO.
Historia miasta.
Założona przez Iberów osada "Urso", została przyłączona do Rzymu w II wieku p.n.e.; gdy w 49 roku p.n.e. doszło do wojny domowej Pompejusza z Cezarem, mieszkańcy Osuny opowiedzieli się za tym pierwszym, stając się najdłużej broniącą się fortecą zwolenników Pompejusza na Płw. Iberyjskim. Następnie w dobie Cesarstwa Rzymskiego zostało przekształcone w garnizon. Po okresie panowania arabskiego, Oxuna (arabska nazwa) została zdobyta przez chrześcijan w 1239 roku. W wieku XVI zaczyna się trwający dwa stulecia okres dynamicznego rozwoju i prosperity miasta, związany z działalnością w nim hrabiów de Girón (od 1562 książęta Osuna). Byli oni fundatorami Colegiata de Santa María de la Asunción, uniwersytetu (1549) oraz wielu innych budowli.

</doc>
<doc id="824008" url="https://pl.wikipedia.org/wiki?curid=824008" title="Tygodnik Tucholski">
Tygodnik Tucholski

Tygodnik Tucholski - prywatna gazeta, tygodnik, ukazuje się od 7 lutego 1992 roku na obszarze powiatu tucholskiego, nakładem ok. 7000 egz. Jest gazetą informacyjną na poziomie społeczności lokalnej. Bierze udział w organizowaniu akcji i imprez o zasięgu powiatowym.
Tygodnik Tucholski jest członkiem Stowarzyszenia Gazet Lokalnych.

</doc>
<doc id="824011" url="https://pl.wikipedia.org/wiki?curid=824011" title="Wróć, mała Shebo">
Wróć, mała Shebo



</doc>
<doc id="824012" url="https://pl.wikipedia.org/wiki?curid=824012" title="Rubén De la Red">
Rubén De la Red



</doc>
<doc id="824015" url="https://pl.wikipedia.org/wiki?curid=824015" title="Ruben">
Ruben



</doc>
<doc id="824018" url="https://pl.wikipedia.org/wiki?curid=824018" title="Bunty aur Babli">
Bunty aur Babli



</doc>
<doc id="824019" url="https://pl.wikipedia.org/wiki?curid=824019" title="Christo Cwetanow">
Christo Cwetanow

Christo Cwetanow (bg. Христо Цветанов) (ur. 29 marca 1978 w Burgasie) – bułgarski siatkarz, grający na pozycji środkowego, reprezentant kraju. Wraz z reprezentacją zdobył brązowy medal Mistrzostw Świata 2006, rozgrywanych w Japonii. W 2007 Martin Stoew nie powołał go na Mistrzostwa Europy rozgrywane w Rosji. Podczas mistrzostwach Europy rozgrywanych w Turcji w 2009 r. zdobył brązowy medal.
Sukcesy klubowe.
Mistrzostwo Bułgarii: 
Puchar Bułgarii: 
Mistrzostwo Grecji:
Puchar CEV:
Mistrzostwo Czarnogóry:
Sukcesy reprezentacyjne.
Mistrzostwa Świata:
Puchar Świata:
Mistrzostwa Europy:

</doc>
<doc id="824020" url="https://pl.wikipedia.org/wiki?curid=824020" title="Albert Grey (hrabia)">
Albert Grey (hrabia)

Albert Henry George Grey, 4. hrabia Grey (ur. 28 listopada 1851 w St. James’s Palace w Londynie, zm. 29 sierpnia 1917) – brytyjski polityk. 
Życiorys.
Ukończył Trinity College na Uniwersytecie Cambridge.
W latach (1904-1911) generalny gubernator Kanady. W 1909 roku ufundował puchar, wręczany do dziś, dla zespołu który zdobył "Mistrzostwo Kanady Seniorów w Futbolu".

</doc>
<doc id="824021" url="https://pl.wikipedia.org/wiki?curid=824021" title="Na koniec świata">
Na koniec świata

Na koniec świata – polski film obyczajowy w reżyserii Magdaleny Łazarkiewicz i Joanny Żółkowskiej z 1999 roku.
Do filmu ukazała się ścieżka dźwiękowa Justyny Steczkowskiej o tym samym tytule, do którego słowa napisała Edyta Bartosiewicz.
Fabuła.
Koniec XIX wieku. Carskie wojsko rozpędza nielegalny wiec, obok ciała zabitej kobiety, leży żywe niemowlę. Gabriel zabiera dziecko i zanosi do domu brata. Tej samej nocy jego szwagierka rodzi chłopca – Kamila. Znaleziona na ulicy dziewczynka Teresa i Kamil wychowują się pod opieką apodyktycznej Jadwigi. Niestety, wkrótce Gabriel i ojciec Kamila zostaną zesłani przez carskie władze do Mandżurii. Mijają lata, Jadwiga z Kamilem i Teresą – świeżo poślubionym małżeństwem – jadą do Mandżurii. Kamil dostaje prace przy budowie kolei, zaś Teresa jest całkowicie zdominowana przez silną osobowość Jadwigi. Jedyną radością w życiu Teresy jest córeczka Gabriela – kilkuletnia Maja. Tymczasem Kamil poznaje Wiktora – szalonego Rosjanina, malarza.

</doc>
<doc id="824022" url="https://pl.wikipedia.org/wiki?curid=824022" title="Czas Chojnic">
Czas Chojnic

Czas Chojnic – prywatna gazeta, ukazująca się od 2002 roku na obszarze powiatu chojnickiego nakładem ok. 4700 egz.
Tygodnik powstał po upadku gazety o tym samym tytule, która była wydawana w latach 1997-2002 przez wydawnictwa "Agora-Gazeta" i "Polska Prasa Lokalna". Początkowo ukazywał się pod tytułem "Nowy Czas Chojnic". Jest gazetą informacyjną i opiniotwórczą na poziomie społeczności lokalnej. Bierze udział w organizowaniu akcji i imprez o zasięgu powiatowym. Jest członkiem Stowarzyszenia Gazet Lokalnych.

</doc>
<doc id="824024" url="https://pl.wikipedia.org/wiki?curid=824024" title="Wassu">
Wassu

Wassu – niewielka miejscowość w Gambii, w dywizji Central River na północnym brzegu rzeki Gambia. Mieszka tu około 1,4 tys. osób (stan z roku 2006). Przez Wassu przebiega ważna arteria komunikacyjna kraju – North Bank Road.
Miejscowość znana jest przede wszystkim z powodu położonych na jej terenie kamiennych kręgów Senegambii. Wassu pełni też rolę ważnego ośrodka handlowego – na odbywający się tu w każdy poniedziałek targ (tzw. "lumo") przyjeżdżają kupcy nawet z odległych terenów Senegambii.

</doc>
<doc id="824029" url="https://pl.wikipedia.org/wiki?curid=824029" title="Bunty Aur Babli">
Bunty Aur Babli



</doc>
<doc id="824031" url="https://pl.wikipedia.org/wiki?curid=824031" title="Jesper Christiansen">
Jesper Christiansen

Jesper Christiansen, (ur. 24 kwietnia 1978 w Roskilde) – duński piłkarz grający w Vendsyssel FF na pozycji bramkarza. Był reprezentantem drużyny narodowej Danii na Mistrzostwach Świata w 2002 roku, jako rezerwowy bramkarz. Ma 193 cm wzrostu.
Życiorys.
Urodzony w Roskilde, w latach młodzieńczych Christiansen współzawodniczył z późniejszym graczem reprezentacji Peterem Madsenem o tytuł najlepszego napastnika na wyspie Zelandia. W wieku lat 17, nie chciał uprawiać sportu zawodowo i jako amator grał w najniższej klasie rozgrywkowej Danii. Dla zabawy wystąpił kiedyś jako bramkarz. W tym momencie jego kariera potoczyła się błyskawicznie. Drużyna Roskilde B 1906 zaoferowała mu kontrakt zawodowy w 1997. Następnie przeszedł do Ølstykke FC.
Już w 1998, przeniósł się do znanego klubu Odense Boldklub, który ówcześnie grał na drugim poziomie rozgrywkowym w Danii czyli w 1. division. Dzięki swej grze pomógł wywalczyć drużynie awans do Superligaen. Następnie w wieku 22 lat, przeprowadził się do Szkocji, do drużyny Rangers F.C.
Na ławce w Glasgow.
W Glasgow miał bardzo udany start, jednakże ostatecznie przegrał rywalizację z niemieckim bramkarzem Stefanem Klosem.
Od 2001 roku powrócił do Danii i w ramach wypożyczenia występował w drużynie Vejle Boldklub. Pomimo degradacji tej drużyny z Superligaen Christensen był wyróżniającym się zawodnikiem i otrzymał powołanie do reprezentacji Danii, które złożył mu trener Morten Olsen. Razem z tą drużyną pojechał na Mistrzostwa Świata w Piłce Nożnej 2002 odbywające się w Korei Południowej oraz Japonii, jako rezerwowy bramkarz. Niestety nie udało mu się zagrać ani minuty w samych finałach.
Po powrocie do kraju został ponownie wypożyczonym, tym razem do niemieckiej drużyny VfL Wolfsburg. Czas spędzony w Niemczech można uznać za najgorszy dla piłkarza podczas całej jego kariery, gdyż zawodnik nie rozegrał żadnego meczu w drużynie z Wolfsburga.
Powrót do Danii.
W przerwie zimowej sezonu 2003/04 Christiansen powrócił do Danii, gdzie zajął pozycję bramkarza po Arkadiuszu Onyszce w drużynie Viborg FF. W tym czasie zadebiutował także w meczu pierwszej reprezentacji Danii.
Po półtorarocznym kontrakcie z Viborgiem, Christiansen przeszedł do FC København, latem 2005 roku. W klubie tym, z dużymi sukcesami, spędził kolejne pięć lat (m.in. 4 tytuły mistrza Danii).
W roku 2010 zdecydował się na przejście do ligi szwedzkiej, do drużyny IF Elfsborg. W 2012 został zawodnikiem Odense BK, a w 2014 – Vendsyssel FF.

</doc>
<doc id="824032" url="https://pl.wikipedia.org/wiki?curid=824032" title="Swansea City">
Swansea City



</doc>
<doc id="824033" url="https://pl.wikipedia.org/wiki?curid=824033" title="Andechs">
Andechs

Andechs – gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 10 km na południowy zachód od Starnberga.
Polityka.
Rada gminy składa się z 16 osób.
Współpraca.
Miejscowość partnerska:

</doc>
<doc id="824034" url="https://pl.wikipedia.org/wiki?curid=824034" title="Andrej Żekow">
Andrej Żekow

Andrej Żekow (bułg. "Андрей Жеков") (ur. 12 marca 1980 roku w Sofii) – bułgarski siatkarz, reprezentant kraju, grający na pozycji rozgrywającego. Wychowanek Sławi Sofia. 
Sukcesy klubowe.
Puchar Bułgarii:
Liga bułgarska:
Liga grecka:
Superpuchar Grecji:
Puchar Rumunii: 
Liga rumuńska:
Sukcesy reprezentacyjne.
Mistrzostwa Świata:
Puchar Świata:
Mistrzostwa Europy:
Memoriał Huberta Jerzego Wagnera:

</doc>
<doc id="824035" url="https://pl.wikipedia.org/wiki?curid=824035" title="Urodzeni wczoraj">
Urodzeni wczoraj

Urodzeni wczoraj, ang.Born Yesterday - sztuka i oparte na niej dwa filmy

</doc>
<doc id="824037" url="https://pl.wikipedia.org/wiki?curid=824037" title="Rondo Ignacego Daszyńskiego w Warszawie">
Rondo Ignacego Daszyńskiego w Warszawie

Rondo Ignacego Daszyńskiego – rondo w dzielnicy Wola w Warszawie, położone na przecięciu ulic Towarowej i Prostej.
Opis.
Do lat 50. XX wieku ul. Prosta nie łączyła się z ul. Kasprzaka, gdyż teren wzdłuż ul. Towarowej zajmował kompleks bocznic kolejowych i magazynów nazywany zwyczajowo „Syberią”. W 1963 w miejscu obecnego ronda powstało nowe skrzyżowanie.
W październiku 1986 skrzyżowaniu ulic Towarowej i Prostej nadano nazwę "rondo Ignacego Daszyńskiego".
W latach 90. przez rondo przebiegały drogi krajowe nr 2, nr 7 i ówczesna 634 oraz trasy europejskie E30 i E77.
Rondo Daszyńskiego jest klasycznym rondem z czterema wlotami ulic, wyposażone w sygnalizację świetlną. Na rondzie krzyżują się linie tramwajowe oraz znajdują się nieużywane rozjazdy.
Po 2010 okolice ronda zaczęły być intensywnie zabudowywane m.in. powstała stacja metra i kompleks Warsaw Spire. W 2021 przy rondzie i w jego okolicach znajdowało się ok. 60 biurowców o łącznej powierzchni ponad 1,13 mln m².

</doc>
<doc id="824039" url="https://pl.wikipedia.org/wiki?curid=824039" title="Rój (pododdział UPA)">
Rój (pododdział UPA)



</doc>
<doc id="824044" url="https://pl.wikipedia.org/wiki?curid=824044" title="Berg (powiat Starnberg)">
Berg (powiat Starnberg)

Berg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 5 km na południowy wschód od Starnberga, nad jeziorem Starnberger See.
Polityka.
Wójtem gminy jest Rupert Monn, rada gminy składa się z 20 osób.

</doc>
<doc id="824045" url="https://pl.wikipedia.org/wiki?curid=824045" title="Jełowicki">
Jełowicki

Jełowicki ("Jałowicki, Brama, Bożeniec odm.") – herb szlachecki.
Opis herbu.
W polu czerwonym srebrna brama obozowa zwieńczona takimż krzyżem kawalerskim. Klejnot: pięć strusich piór. Tarcza okolona jest płaszczem książęcym i zwieńczona mitrą książęcą.
Najwcześniejsze wzmianki.
Jeden z najstarszych herbów na Wołyniu .
Herbowni.
kniaziowie Kropotko na Jełowiczach, zwani Jełowickimi – rodzina kniaziowska pochodząca od ks. Perejesławskich, będących najpewniej smoleńską gałęzią, Rurykowiczów, jedna z najstarszych na Wołyniu.
Nazwisko pochodzi od miejscowości Jełowicze i jest jednym z najstarszych, w pełni ukształtowanym nazwiskiem wołyńskim już w początkach XV wieku, dowodzącym posiadanie dziedzicznego (alodialnego) posiadania włości Jełowicze od około polowy XIV wieku (N. Jakowenko) i tak np. dokumenty Paszka Jełowickiego z lat 1420. używają już w pełni ukształtowanego nazwiska co, biorąc pod uwagę tereny Rusi, jest okresem bardzo wczesnym.
Drugi człon nazwiska – "Bożeniec" jest nazwą miejscowości położoną w bezpośrednim sąsiedztwie Jełowicz (a nie jak twierdzi N. Jakowenko od imienia hipotetycznego przodka rodu: – Bożati).
Odmianą herbu Jełowicki jest herb Oginiec vel Brama ks. Ogińskich i Puzynów, a odmiana polega na rozwidleniu krzyża na belce bramy; wspólnota herbu świadczyłaby o wspólnym pochodzeniu od ks. smoleńskich. Wizerunki obu herbów nie uległy polonizacji.
Pod koniec XV wieku Jełowicze przeszły w posiadanie kniaziów Kropotka – Jełowickich, również pochodzących od ks. smoleńskich i według Zygmunta Luby-Radzimińskiego stanowiących inną gałąź Jełowickich, a według J. Wolffa zupełnie niezależną rodzinę kniaziowską.
Lista herbownych pieczętujących się herbem Jełowiecki z Herbarza polskiego Tadeusza Gajla:
Chawejłowicz, Jałowicki, Jelnicki, Jełowicki, Lesznicki, Leśnicki, Łasznicki.

</doc>
<doc id="824046" url="https://pl.wikipedia.org/wiki?curid=824046" title="Czota">
Czota



</doc>
<doc id="824047" url="https://pl.wikipedia.org/wiki?curid=824047" title="Feldafing">
Feldafing

Feldafing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 5 km na południowy zachód od Starnberga, nad jeziorem Starnberger See, przy linii kolejowej Monachium – Garmisch-Partenkirchen - Innsbruck.
Polityka.
Wójtem gminy jest Bernhard Sontheim z BG, rada gminy składa się z 16 osób.

</doc>
<doc id="824050" url="https://pl.wikipedia.org/wiki?curid=824050" title="Iron Kingdoms">
Iron Kingdoms

Iron Kingdoms (ang. dosł. "Żelazne Królestwa") – jeden z systemów RPG. Opiera się na mechanice d20, rozwiniętej na bazie D&amp;D. Przenosi realia gry do świata steampunku, podobnie jak Shadowrun przenosił przygodę do cyberpunku. Gracze mają do dyspozycji m.in. napędzane parą roboty, mogą także korzystać z połączenia magii z techniką parową w dość dużym zakresie. W odróżnieniu od klasycznego świata D&amp;D bardzo utrudnione jest przenoszenie się między planami.

</doc>
<doc id="824051" url="https://pl.wikipedia.org/wiki?curid=824051" title="Hans Joachim von Zieten">
Hans Joachim von Zieten

Hans Joachim von Zieten (także Ziethen), ur. 14 maja 1699 w Wustrau w hrabstwie Ruppin w Brandenburgii, zm. 26 stycznia 1786 w Berlinie – pruski generał kawalerii w armii Fryderyka Wielkiego. 
Życiorys.
Służąc w wojsku od 14. roku życia został w 1731 rotmistrzem, w 1735 walczył w wojsku austriackim przeciw Francji i odznaczył się – już jako pułkownik – w drugiej wojnie śląskiej w 1745. 
Był uczestnikiem wojny siedmioletniej, między innymi w bitwach pod Reichenbergiem (, 21 kwietnia 1757), Pragą (6 maja 1757), Kollinem (, 17–18 czerwca 1757), Leuthen (, 5 grudnia 1757) i Torgau (3 listopada 1760). Za swoje zasługi wojenne został wynagrodzony i otoczony powszechnym szacunkiem, uznawany był za najpopularniejszego dowódcę Fryderyka Wielkiego. W 1794 wzniesiono mu w Berlinie pomnik dłuta J.G. Schadowa, a mały plac przed nim nazwano jego imieniem.
Generał von Zieten jest jedną z postaci dramatu Adolfa Nowaczyńskiego pt. "Wielki Fryderyk". Do legendy polskiego teatru przeszła rola von Zietena, zagrana przez Ignacego Machowskiego w 1977 roku w warszawskim Teatrze Ateneum.

</doc>
<doc id="824052" url="https://pl.wikipedia.org/wiki?curid=824052" title="Henry Grey (3. hrabia Grey)">
Henry Grey (3. hrabia Grey)

Henry George Grey, 3. hrabia Grey KG, GCMG (ur. 28 grudnia 1802, zm. 9 października 1894) – brytyjski arystokrata i polityk, członek stronnictwa wigów, minister w rządach lorda Melbourne'a i lorda Johna Russella.
Rodzina.
Był najstarszym synem Charlesa Greya, 2. hrabiego Grey, i Mary Elizabeth Ponsonby, córki 1. barona Ponsonby. Od 1807 r. znany był pod tytułem grzecznościowym „wicehrabiego Howick”. Studiował w Trinity College na Uniwersytecie Cambridge. Studia ukończył z tytułem magistra w 1821 r.
W 1826 r. został wybrany do Izby Gmin jako reprezentant okręgu Winchelsea. W 1830 r. zmienił okręg wyborczy na Higham Ferrers. W latach 1831–1832 reprezentował okręg wyborczy Northumberland, a następnie jego północną część. W 1841 r. zmienił okręg wyborczy na Sunderland.
Kiedy w 1830 r. ojciec Howicka został premierem, młody Grey został podsekretarzem stanu w Ministerstwie Wojny i Kolonii. 9 sierpnia 1832 r. poślubił Marię Copley (zm. 14 września 1879), córkę sir Josepha Copleya, 3. baroneta. Małżonkowie nie mieli razem dzieci. Po śmierci Henry’ego tytuł hrabiowski odziedziczył jego bratanek, Albert. W 1833 r. otrzymał stanowisko w Ministerstwie Spraw Wewnętrznych. Zrezygnował w 1834 r. W latach 1835–1839 był sekretarzem ds. wojny. Po śmierci ojca w 1845 r. odziedziczył tytuł 3. hrabiego Grey i zasiadł w Izbie Lordów. W latach 1846–1852 był ministrem wojny i kolonii. Głosił zasadę, że należy zarządzać koloniami dla ich własnego dobra, odstąpił jednak od niej odnośnie do Przylądka Dobrej Nadziei.
Lord Grey był jednym z kandydatów na ministra wojny w okresie wojny krymskiej, ale nigdy nie sprawował już żadnego stanowiska państwowego. W latach 1847–1878 był Lordem Namiestnikiem Northumberlandu. W 1853 r. otrzymał Order Podwiązki. W 1869 r. został odznaczony Krzyżem Wielkim Orderu św. Michała i św. Jerzego. W 1886 r. zerwał z Partią Liberalną, kiedy liberałowie przedstawili projekt ustawy przyznającej Irlandii autonomię.

</doc>
<doc id="824054" url="https://pl.wikipedia.org/wiki?curid=824054" title="Żelazne Królestwa">
Żelazne Królestwa



</doc>
<doc id="824058" url="https://pl.wikipedia.org/wiki?curid=824058" title="Gauting">
Gauting

Gauting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 10 km na północ od Starnberga, nad rzeką Würm, przy linii kolejowej Monachium – Garmisch-Partenkirchen - Innsbruck.
Polityka.
Wójtem gminy jest Brigitte Servatius z SPD, rada gminy składa się z 24 osób.

</doc>
<doc id="824061" url="https://pl.wikipedia.org/wiki?curid=824061" title="Młot lucereński">
Młot lucereński

Młot lucereński lub lucerneński – typ drzewcowej broni obuchowej piechoty popularnej w Europie w XIV i XV wieku.
Nazwa młota pochodzi od szwajcarskiego miasta Lucerna, w pobliżu którego odkryto znaczne ilości tego typu broni. Młot lucereński miał postać osadzonego na długim (1–1,5 m) drzewcu żeleźca, zakończonego z jednej strony długim kolcem, a z drugiej kilkoma, zazwyczaj czterema, krótkimi szpikulcami połączonymi razem w formę młota. Ponadto na szczycie drzewca znajdował się pionowo osadzony długi grot. Forma młota lucereńskiego przypominała osadzony na długim drzewcu nadziak, jednak w przeciwieństwie do niego, obuch broni był przeznaczony bardziej do zadawania ran kłutych. Przeznaczeniem młota lucereńskiego było atakowanie jazdy przeciwnika, przebijanie zbroi, oraz ściąganie rycerzy z koni.

</doc>
<doc id="824065" url="https://pl.wikipedia.org/wiki?curid=824065" title="William">
William



</doc>
<doc id="824067" url="https://pl.wikipedia.org/wiki?curid=824067" title="Rondo Sulejowskie w Piotrkowie Trybunalskim">
Rondo Sulejowskie w Piotrkowie Trybunalskim

Rondo Sulejowskie – rondo w Piotrkowie Trybunalskim, w ciągu drogi krajowej nr 91.
Układ.
Położone jest na styku ulic:
Obecnie jest rondem turbinowym z pięcioma wlotami ulic o niewielkiej, okrągłej wyspie centralnej.
Historia.
Pierwotnie w tym miejscu znajdowało się zwykłe skrzyżowanie z niewielką wysepką, nie było to jednak skrzyżowanie o ruchu okrężnym. Po przebudowie w latach 90. XX w. stało się prawdziwym rondem, o bardzo dużej i nachylonej wyspie centralnej. Dodatkowo wyspa nie była okrągła, lecz owalna. Ponieważ przez rondo przechodził tranzyt ciężarowy, bardzo często zdarzały się wypadki - ciężarówki próbowały zbyt szybko pokonać rondo, wskutek czego wywracały się (siła odśrodkowa). Dodatkowym zagrożeniem był fakt istnienia tuż przy samym rondzie stacji benzynowej. Spowodowało to przebudowę ronda - zmniejszono wyspę centralną oraz zmieniono jej kształt na okrąg. Zabiegi te spowodowały zmniejszenie liczby wypadków ciężarówek niemal do zera. W latach 2016-2017 miała miejsce gruntowna modernizacja ronda, zmieniająca jego charakter na rondo turbinowe i znacząco zmniejszająca jego wyspę centralną.
W pobliżu ronda znajdują się m.in. skwer i nieduże centrum handlowe.
Nazwa.
Obecna nazwa to usankcjonowana nazwa zwyczajowa używana od wielu lat przez piotrkowian. Przez krótki okres istnienia rondo nosiło nazwę Edwarda Gierka. Jednak potocznie mieszkańcy nazywali je "Rondem Sulejowskim".

</doc>
<doc id="824068" url="https://pl.wikipedia.org/wiki?curid=824068" title="Gilching">
Gilching

Gilching – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 12 km na północny zachód od Starnberga, przy autostradzie A96 i linii kolejowej Monachium – Herrsching am Ammersee.
Polityka.
Wójtem gminy jest Manfred Walter z SPD, wcześniej urząd ten obejmował Thomas Reich, rada gminy składa się z 24 osób.
Współpraca.
Miejscowość partnerska:

</doc>
<doc id="824069" url="https://pl.wikipedia.org/wiki?curid=824069" title="Leônidas da Silva">
Leônidas da Silva



</doc>
<doc id="824077" url="https://pl.wikipedia.org/wiki?curid=824077" title="Herrsching am Ammersee">
Herrsching am Ammersee

Herrsching am Ammersee, Herrsching a.Ammersee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 12 km na zachód od Starnberga, nad jeziorem Ammersee, przy linii kolejowej Monachium – Herrsching am Ammersee.
Polityka.
Wójtem gminy jest bezpartyjna Christian Schiller, rada gminy składa się z 20 osób.

</doc>
<doc id="824084" url="https://pl.wikipedia.org/wiki?curid=824084" title="Idba">
Idba



</doc>
<doc id="824086" url="https://pl.wikipedia.org/wiki?curid=824086" title="Edward Grey">
Edward Grey

Edward Grey, 1. wicehrabia Grey of Fallodon KG (ur. 25 kwietnia 1862 w Londynie, zm. 7 września 1933 w Fallodon) – polityk brytyjski, członek Partii Liberalnej, minister spraw zagranicznych w latach 1905–1916 w rządach Henry’ego Campbella-Bannermana i Herberta Henry’ego Asquitha. Krewny Charlesa, 2. hrabiego Grey, premiera Wielkiej Brytanii w latach 1830–1834. Kierował brytyjską dyplomacją nieprzerwanie przez dokładnie 11 lat – dłużej niż ktokolwiek inny w historii.
Był synem pułkownika George’a Henry’ego Greya i Harriet Pearson, córki Charlesa Pearsona. Wykształcenie odebrał w Temple Grove School, Winchester College oraz Balliol College na Uniwersytecie Oksfordzkim. Na studiach grał w tenisa. W 1883 r. wygrał zawody w Oksfordzie. W latach 1889, 1891, 1895, 1896 i 1898 był mistrzem Anglii. W 1884 r. został asystentem prywatnego sekretarza Hugh Childersa, Kanclerza Skarbu. W październiku 1885 r. poślubił Dorothy Widdrington.
Karierę polityczną rozpoczął w 1885 r. jako liberalny członek Izby Gmin z okręgu Berwick-upon-Tweed. W latach 1892–1895 był podsekretarzem stanu w Ministerstwie Spraw Zagranicznych. W roku 1905 został ministrem spraw zagranicznych, przeprowadził wzmocnienie ententy z Francją i zbliżenie do Rosji (1907). Latem 1914 r. próbował skłonić Niemcy do wycofania wojsk z Belgii. Wobec niepowodzenia tych prób, opowiedział się stanowczo za realizacją zobowiązań sojuszniczych, czym doprowadził Wielką Brytanię do udziału w I wojnie światowej. Cesarz Wilhelm II Hohenzollern uznał go potem za głównego wroga Niemiec i osobę odpowiedzialną za przekształcenie wojny w konflikt światowy.
W 1916 r. był zmuszony do usunięcia się z życia politycznego z powodu choroby oczu. Otrzymał tytuł 1. wicehrabiego Grey of Fallodon. W latach 1919–1920 był posłem brytyjskim w Waszyngtonie. W roku 1921 powrócił do polityki, jako przywódca niezawisłych liberałów i przeciwnik Lloyd George’a. Zmarł w 1933 r. Wraz z jego śmiercią wygasł tytuł parowski.
Słynął z precyzyjnego rozkładu zajęć i punktualności. Był wielkim miłośnikiem wędkarstwa i znawcą ptaków. W swojej posiadłości Fallodon stworzył rezerwat dzikiego ptactwa. Został ministrem spraw zagranicznych, choć poza słabą znajomością francuskiego nie mówił w żadnym obcym języku i niemal nie podróżował poza Wielką Brytanię. Mimo to jest uważany za jednego z najwybitniejszych polityków brytyjskich początku XX wieku. Polityczny mentor Winstona Churchilla.
Napisał pamiętniki, wyjaśniające genezę wojny światowej: "Twenty-Five Years, 1892–1916" (1925).
Jest autorem komentarza, wypowiedzianego w sierpniu 1914, na początku I wojny światowej: „W całej Europie gasną światła lamp. Nie zobaczymy ich ponownie za naszego życia” ("The lamps are going out all over Europe; we shall not see them lit again in our lifetime").

</doc>
<doc id="824087" url="https://pl.wikipedia.org/wiki?curid=824087" title="America Meksyk">
America Meksyk



</doc>
<doc id="824088" url="https://pl.wikipedia.org/wiki?curid=824088" title="Inning am Ammersee">
Inning am Ammersee

Inning am Ammersee, Inning a. Ammersee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 18 km na północny zachód od Starnberga, nad jeziorem Ammersee, przy autostradzie A96 i drodze B471.
Polityka.
Wójtem gminy jest Werner Röslmair z FBB, wcześniej urząd ten obejmował Georg Glas, rada gminy składa się z 16 osób.

</doc>
<doc id="824089" url="https://pl.wikipedia.org/wiki?curid=824089" title="Samuel Jerzy Prażmowski">
Samuel Jerzy Prażmowski

Samuel Jerzy Prażmowski herbu Belina (1631 - 1688) – wojewoda płocki w latach 1669-1688, chorąży nadworny koronny w latach 1661-1669, chorąży warszawski w latach 1659-1661, chorąży różański w latach 1658-1659, podstoli płocki w 1658 roku, miecznik płocki w latach 1652-1658, starosta krzepicki w latach 1662-1667, starosta wyszogrodzki w 1663 roku, starosta warecki w 1667 roku.
Poseł na sejm 1653 roku, sejm 1658 roku, sejm 1667 roku. Poseł sejmiku warszawskiego na sejm 1662 roku, poseł sejmiku wyszogrodzkiego na pierwszy sejm 1666 roku, sejm nadzwyczajny 1668 roku, sejm nadzwyczajny (abdykacyjny) 1668 roku.
Poseł na sejm konwokacyjny 1668 roku z ziemi czerskiej. Był członkiem konfederacji generalnej zawiązanej 5 listopada 1668 roku na tym sejmie.Jako senator wziął udział w sejmach w 1676 i 1681 roku. Poseł sejmiku wyszogrodzkiego ziemi wyszogrodzkiej na sejm wiosenny 1666 roku.
Urodzony w Prażmowie, był synem Andrzeja Prażmowskiego - kasztelana warszawskiego i Jadwigi Zofii Kożuchowskiej herbu Doliwa, bratem prymasa Mikołaja Prażmowskiego, bratem biskupa łuckiego Franciszka Michała oraz bratem Wojciecha Remigiana. Najpierw piastował urząd miecznika, a następnie podstolego płockiego. Dzięki protekcji i wpływom brata Mikołaja został w 1661 chorążym nadwornym koronnym. Należał do zwolenników króla Jana Kazimierza. W 1665 należące do Samuela starostwo krzepickie zostało zrujnowane przez rokoszan Lubomirskiego. W 1669 roku był elektorem Michała Korybuta Wiśniowieckiego z ziemi czerskiej.
W 1669 na sejmie koronacyjnym Michała Korybuta Wiśniowieckiego otrzymał urząd wojewody płockiego. W 1672 został wysłany do Francji na rozmowy o kandydaturze francuskiej w związku z przygotowywana detronizacja króla. Płocka szlachta ostro wystąpiła przeciw swojemu wojewodzie. W obozie pospolitego ruszenia pod Gołębiem skazano go na utratę urzędów i konfiskatę dóbr dziedzicznych. Oskarżenie nie objęło żony, broniący siebie i braci prymas Prażmowski tłumaczył, że wojewoda płocki wyjechał za granicę na kurację do wód i zabrakło mu pieniędzy na powrót. Samuel powrócił do kraju po sejmie pacyfikacyjnym w 1673. Był w 1674 elektorem Jana III Sobieskiego z województwa płockiego. Miał chorągiew husarską, która w pułku królewskim walczyła w 1683 w bitwie wiedeńskiej.
Przypisy.
 

</doc>
<doc id="824090" url="https://pl.wikipedia.org/wiki?curid=824090" title="Indywidualne Mistrzostwa Świata na Żużlu 1953">
Indywidualne Mistrzostwa Świata na Żużlu 1953

Indywidualne Mistrzostwa Świata na Żużlu 1953 – cykl turniejów żużlowych mających wyłonić najlepszych żużlowców na świecie. Po trzech latach przerwy ponownie Freddie Williams z Walii sięgnął po tytuł mistrza świata.
Eliminacje skandynawsko-kontynentalne.
Finał Szwedzki.
Awans: 8+1 do kwalifikacji skandynawskiej
Uwaga! Kjell Carlsson i Sven Skoglund dostali od federacji SVEMO dziką kartę dla kwalifikacji kontynentalnych.
Kwalifikacja skandynawska.
Awans: 8 do Finału Kontynentalnego
Kwalifikacja kontynentalna.
Awans: 6 do Finału Kontynentalnego
Tabela miejscowa 7-16 → "brak danych"
Finał Kontynentalny.
Awans: 8 do rundy interkontynentalnej
Uwaga! Sune Karlsson ze Szwecji zastąpił Albina Siegla z RFN.
Runda interkontynentalna.
Rozgrywano 10 eliminacji na torach brytyjskich. Wystąpiło 80 zawodników.
Tabela → brak danych
Awans: 54 do rundy mistrzowskiej.
Runda mistrzowska.
Rozgrywano 9 eliminacji na torach brytyjskich
Awans: 16+4 do finału światowego
Finał światowy.
Medaliści IMŚ

</doc>
<doc id="824091" url="https://pl.wikipedia.org/wiki?curid=824091" title="Atlas barw">
Atlas barw



</doc>
<doc id="824093" url="https://pl.wikipedia.org/wiki?curid=824093" title="Parafia św. Anny w Długiej Kościelnej">
Parafia św. Anny w Długiej Kościelnej

Parafia św. Anny w Długiej Kościelnej – parafia rzymskokatolicka w Długiej Kościelnej pod Halinowem.
Pierwotnie parafia diecezji poznańskiej. Erygowana w 1445. Odnowiona w 1630. Od 1798 w diecezji warszawskiej, później w archidiecezji warszawskiej. Od 1992 jest parafią diecezji warszawsko-praskiej.
Na początku XX wieku w parafii św. Anny istniał silny ośrodek ruchu mariawickiego. Jego konsekwencją był rozłam w 1907, w wyniku którego w Długiej Kościelnej powstała parafia Przenajświętszego Sakramentu.

</doc>
<doc id="824094" url="https://pl.wikipedia.org/wiki?curid=824094" title="Trzy Koguty">
Trzy Koguty

Trzy Koguty – przełęcz na wysokości 680 m n.p.m. w Sudetach Środkowych, w Górach Kamiennych, w środkowej części pasma Gór Suchych.
Przełęcz położona jest na wschodnim obrzeżu Parku Krajobrazowego Sudetów Wałbrzyskich, na południe od miejscowości Łomnica, na południowej granicy Polski z Czechami.
Jest to obszerne rozległe obniżenie o dość stromych podejściach, wcinające się równoleżnikowo między masywy Raroga i Słodnej ("Čertův vrch"). Cały obszar przełęczy porośnięty jest lasem świerkowym regla dolnego.
Turystyka.
Przez przełęcz prowadzą szlaki turystyczne:
Po czeskiej stronie przez przełęcz prowadzi:

</doc>
<doc id="824097" url="https://pl.wikipedia.org/wiki?curid=824097" title="Dubas">
Dubas

Dubas – w XVI- XIX wieku był to flisacki statek rzeczny, używany do spławu zbóż, rzadziej artykułów leśnych lub rud metali. Był poruszany za pomocą ośmiu wioseł podczas spływu z prądem rzeki, zaś w drodze powrotnej również żagla podnoszonego na pojedynczym maszcie. 
Dubas miał płaską rufę i ostro ścięty dziób. Był wyposażony w 1 lub dwa maszty, 8 wioseł i budę w której mieszkał szyper. Załogę stanowiło 8-14 flisaków. Ponieważ charakteryzował się niewielkim zanurzeniem można było wykorzystywać go do żeglugi po płytszych rzekach. Początkowo był wykorzystywany do transportu na wschodnich terenach Rzeczypospolitej (Bugiem i Sanem do Wisły), a w XVI wieku rozpowszechnił się na całej długości Wisły. Na Wiśle statkami tymi przewożono różne towary, przede wszystkim zboże do Gdańska. Ładowność ich wynosiła 20-24 łasztów. Niekiedy po przybyciu do celu statki były sprzedawane na drewno.

</doc>
<doc id="824103" url="https://pl.wikipedia.org/wiki?curid=824103" title="Maria Krystyna de Borbón">
Maria Krystyna de Borbón

Maria Krystyna Ferdynanda de Borbón (wł. "Maria Cristina Ferdinanda di Borbone-Due Sicilie", hiszp. "María Cristina Fernanda de Borbón-Dos Sicilias y Borbón",ur. 27 kwietnia 1806, zm. 22 sierpnia 1878) – księżniczka Obojga Sycylii, królowa Hiszpanii (1829–1833), regentka Hiszpanii (1833–1840).
Była czwartą córką króla Franciszka I (hiszp. "Fernando") (1784–1833) oraz matką królowej Izabeli II (hiszp. "Isabel") (1830–1904).
Królowa Hiszpanii.
11 grudnia 1829, w Madrycie poślubiła swojego wuja, króla Hiszpanii – Ferdynanda VII. Matka Marii Krystyny – Maria Izabela i Ferdynand VII byli oboje dziećmi króla Karola IV Burbona ("Carlosa IV") i jego żony Marii Ludwiki Parmeńskiej. Ponadto, pierwsza żona Ferdynanda VII – Maria Antonietta Burbon (1784–1806) była siostrą Franciszka I Sycylijskiego, czyli ciotką Marii Krystyny. Po śmierci Marii Antonietty, Ferdynand VII poślubił Marię Izabelę Portugalską, infantkę portugalską (1787–1819), a po jej śmierci – Marię Józefę Wettyn, księżniczkę saksońską (1803–1829). Maria Krystyna była więc jego czwartą i ostatnią żoną, jako jedyna z jego żon dała mu potomstwo, które przeżyło dzieciństwo. 9 stycznia 1818, w wieku czterech miesięcy, zmarła bowiem Doña María Luísa Isabel, córka Franciszka i Marii Izabeli. 27 maja 1829 zmarła natomiast bezpotomnie królowa Maria Józefa, a Ferdynand rozpaczliwie pragnął zostać ojcem następcy tronu i dlatego ożenił się z Marią Krystyną już 7 miesięcy później. Maria Krystyna szybko urodziła dwie córki:
Regentka.
Ferdynand zmarł 29 września 1833 i jego żona została regentką w imieniu ich starszej córki. Prawa do tronu małej Izabeli zakwestionował młodszy brat Ferdynanda – infant Don Carlos, hrabia Molina, który stwierdził, że Ferdynand VII nie miał prawa przyznać prawa sukcesji kobietom. Don Carlos ogłosił się karlistowskim królem Hiszpanii jako "Karol V". Wynikiem tego była pierwsza wojna karlistowska (1837–1839).
Drugie małżeństwo.
28 grudnia 1833, niedługo po śmierci Ferdynanda VII, Maria Krystyna w sekrecie poślubiła byłego sierżanta straży królewskiej, Augustyna Ferdynanda Muñoza, księcia Riánsares (1808–1873). Muñoz swój tytuł otrzymał w 1844 od Izabeli II. Para miała razem ośmioro dzieci:
Drugie małżeństwo królowej z niskim rangą żołnierzem, wyszło na jaw i Maria Krystyna stała się bardzo niepopularna. W 1840, dowódca hiszpańskiej armii – generał Baldomero Espartero, hrabia Luchana, zastąpił ją na pozycji regenta.
Śmierć.
Maria Krystyna zmarła w Hawrze, we Francji. Jako wdowa po królu Ferdynandzie VII i matka królowej Izabeli II została pochowana w królewskiej krypcie, w El Real Monasterio de San Lorenzo del Escorial. Miejsca pochówku w tej krypcie, są zastrzeżone dla hiszpańskich władców i ich współmałżonków, którzy byli rodzicami hiszpańskich władców. Trzy pierwsze żony Ferdynanda spoczęły więc w innych częściach klasztoru lub w ogóle w innych kościołach.

</doc>
<doc id="824104" url="https://pl.wikipedia.org/wiki?curid=824104" title="Plymouth Argyle F.C.">
Plymouth Argyle F.C.

Plymouth Argyle Football Club – angielski klub piłkarski z siedzibą w Plymouth, założony w 1886 roku jako "Argyle Football Club". Plymouth Argyle FC stał się profesjonalnym klubem piłkarskim w 1903 roku. Obecnie zespół z południowo-zachodniej Anglii występuje w League One
Obecny skład.
"Stan na 8 marca 2021."
Plebiscyty.
Piłkarz roku 
Od roku 1966 kibice Plymouth Argyle wybierają najlepszego zawodnika sezonu

</doc>
<doc id="824105" url="https://pl.wikipedia.org/wiki?curid=824105" title="Plymouth Argyle">
Plymouth Argyle



</doc>
<doc id="824106" url="https://pl.wikipedia.org/wiki?curid=824106" title="Wawrzyniec Belina Prażmowski">
Wawrzyniec Belina Prażmowski

Wawrzyniec Prażmowski z Woli Prażmowskiej herbu Belina (1460–1532) – vicesgerent (namiestnik królewski) na Mazowszu, kasztelan czerski od 1524, od 1529 wojewoda mazowiecki, autor zwodu Prażmowskiego.
Był synem Piotra kasztelana liwskiego i młodszym bratem Michała. Karierę rozpoczynał jako dworzanin na dworze księcia Bolesława V księcia warszawsko-zakroczymskiego. W kwietniu 1484 wraz z bratem Michałem kupił od księcia Bolesław obszerne dobra Nieporęt. Następnie związał się z księciem Konradem III z jego nominacji w 1497 otrzymał urząd chorążego wyszogrodzkiego. Wszedł w skład rady książęcej i po śmierci księcia Konrada III bronił praw księżnej wdowy Anny oraz jej małoletnich synów. Od 1506 do 1524 jest kasztelanem zakroczymskim. Po śmierci księcia Janusza III zabiegał o zachowanie odrębności prawnej Mazowsza od Rzeczypospolitej.

</doc>
<doc id="824113" url="https://pl.wikipedia.org/wiki?curid=824113" title="Julcimar da Souza">
Julcimar da Souza



</doc>
<doc id="824115" url="https://pl.wikipedia.org/wiki?curid=824115" title="Ifigenia w Taurydzie (obraz Heinricha Gärtnera)">
Ifigenia w Taurydzie (obraz Heinricha Gärtnera)

Ifigenia w Taurydzie – obraz niemieckiego malarza Heinricha Gärtnera z roku 1893 znajdujący się w auli budynku I Liceum Ogólnokształcące im. Adama Mickiewicza w Olsztynie.
Obraz został umieszczony na ścianie auli I LO w Olsztynie w 1894 roku i wisi do dziś, mimo iż w czasie II wojny światowej został w kilku miejscach przestrzelony. W 1989 roku obraz został oficjalnie wpisany na listę Krajowego Rejestru Zabytków. Dzieło formatu ok. 300 × 500 cm namalowane jest techniką olejną na płótnie. Tematyka zaczerpnięta jest z mitologii greckiej oraz nawiązuje do tragedii napisanej przez Eurypidesa i Johanna Wolfganga Goethego pod tym samym tytułem.
Opis.
Ifigenia, córka Agamemnona i Klitajmestry, stoi przed kamiennymi schodami świątyni w Taurydzie, wpatrzona jest w morze. Ubrana w długą, białą suknię; głowa okryta długim welonem. Na schodach dwie postacie chłopców. Z prawej strony wzgórze porośnięte drzewami, spomiędzy których widać fronton świątyni. Większą część obrazu zajmuje widok skalistego, porośniętego roślinnością, wybrzeża morskiego. Nad wodą szeroki pas jasnego nieba z białymi obłokami, z kluczem lecących ptaków.
W tonacji kolorystycznej obrazu przeważają rozbielone błękity, szarości, ugry z różem oraz zieleń. Obraz oprawiony w szeroką, złoconą ramę podrzeźbianą w liście akantu.

</doc>
<doc id="824116" url="https://pl.wikipedia.org/wiki?curid=824116" title="Hermes Neves Soares">
Hermes Neves Soares



</doc>
<doc id="824118" url="https://pl.wikipedia.org/wiki?curid=824118" title="Dąbrowa (Sądrożyce)">
Dąbrowa (Sądrożyce)

Dąbrowa – przysiółek wsi Sądrożyce w Polsce, położony w województwie dolnośląskim, w powiecie oleśnickim, w gminie Twardogóra.
Dąbrowa ma status samodzielnego sołectwa.
W latach 1975–1998 przysiółek należał administracyjnie do województwa wrocławskiego.

</doc>
<doc id="824120" url="https://pl.wikipedia.org/wiki?curid=824120" title="Charles Bowers">
Charles Bowers

Charles R. Bowers (ur. 7 czerwca 1889 w Cresco, zm. 26 listopada 1946 w Paterson) – amerykański rysownik, twórca animacji filmowych i slapstickowych komedii.
Życiorys.
Wczesne animacje Charlesa Bowersa powstały na potrzeby serii "Mutt and Jeff" w studiu Barré. W późnych latach 20. zaczął tworzyć autorskie komedie dla R-C Pictures i Educational Pictures. Komedie jego autorstwa, z których tylko część przetrwała do dziś, są kolażem zdjęć z żywymi aktorami i animacji. Najsłynniejsze filmy z tego okresu to "Now You Tell One" (ze sceną słoni maszerujących na Kapitol) i surrealistyczny obraz "There It Is". Na początku ery kina dźwiękowego stworzył jeszcze kilka filmów (m.in. "It's a Bird" i "Wild Oysters"). Pisał także ilustrowane książki dla dzieci. Osiem ostatnich lat życia spędził w Wayne Township w New Jersey, gdzie rysował komiksy do "Jersey Journal". Zmarł po długiej chorobie w 1946 roku. Przez lata zapomniany, wiele lat po śmierci uznany obok Fatty'ego Arbuckle'a, Bustera Keatona i Harolda Lloyda za jednego z najciekawszych twórców epoki kina niemego.

</doc>
<doc id="824123" url="https://pl.wikipedia.org/wiki?curid=824123" title="Będzin (Droździęcin)">
Będzin (Droździęcin)

Będzin – przysiółek wsi Droździęcin w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Droździęcin.
W latach 1975–1998 przysiółek należał administracyjnie do województwa wrocławskiego.

</doc>
<doc id="824124" url="https://pl.wikipedia.org/wiki?curid=824124" title="Charlie Bowers">
Charlie Bowers



</doc>
<doc id="824125" url="https://pl.wikipedia.org/wiki?curid=824125" title="Barry Fitzgerald">
Barry Fitzgerald

Barry Fitzgerald, właśc. William Joseph Shields (ur. 10 marca 1888 w Dublinie, zm. 14 stycznia 1961 tamże) – irlandzki aktor, laureat nagrody Akademii Filmowej w 1944 roku za rolę drugoplanową w filmie "Idąc moją drogą".

</doc>
<doc id="824126" url="https://pl.wikipedia.org/wiki?curid=824126" title="Bravo">
Bravo

Bravo – dwutygodnik dla młodzieży, pochodzący z Niemiec, ukazujący się też w wielu innych krajach Europy. W Polsce pojawił się po raz pierwszy w 1991 roku i wydawany był przez Wydawnictwo Bauer. Redaktorem naczelnym polskiej wersji czasopisma był Michał Wiśnicki. Ostatni numer polskiego wydania "Bravo" ukazał się w grudniu 2017.
Historia.
Bravo w Niemczech i innych krajach europejskich.
Założycielem "Bravo" był dziennikarz Peter Boenisch. Pierwszy numer czasopisma ukazał się w Niemczech 26 sierpnia 1956 roku, z Marilyn Monroe na okładce. Od początku pismo kierowane było do nastolatków, a jego tematyka oscylowała wokół popkultury, a także kwestii związanych z dojrzewaniem i współżyciem płciowym. "Bravo" dostarczało bieżących informacji ze świata muzyki, filmu i telewizji. W środku publikowane były wywiady ze znanymi osobami, krzyżówki, dział porad, konkursy, fotostory, horoskopy, opisy filmów i seriali, dział mody, plakaty i inne.
W latach 70. zwykle sprzedawało się ono w Niemczech w liczbie miliona egzemplarzy. Podobne nakłady osiągano aż do połowy lat 90., po czym liczby te stopniowo zaczęły spadać. Mimo tego, w 2010 roku wciąż sprzedawano ok. pół miliona egzemplarzy, co czyniło "Bravo" najpopularniejszym czasopismem dla nastolatków w Europie. W lutym 2017 zaprzestano wydawania "Bravo" w Hiszpanii.
Bravo w Polsce.
W październiku 1991 ukazał się pierwszy numer polskiej edycji "Bravo". Wcześniej magazyn docierał do Polski nieoficjalnymi kanałami. Co roku czasopismo rozdawało nagrody dla osobistości przemysłu rozrywkowego, tzw. Bravoory, oparte na głosach czytelników w danych kategoriach. Nakład pisma w kwietniu 2010 w Polsce wynosił 250 000 egzemplarzy, a sprzedaż około 198 000 egzemplarzy. Czasopismo było krytykowane przez organizacje wychowawcze ze względu na promowanie wśród dorastającej młodzieży swobody obyczajowej (np. wczesnej inicjacji seksualnej).
27 grudnia 2017 wydano ostatni numer "Bravo" w Polsce. Powodem decyzji była spadająca sprzedaż (300 tys. egz. w 2002 r., 200 tys. egz. w 2010 r., 25 tys. egz. w 2016 r. i 11,6 tys. w 2017 r.). Adres URL strony internetowej magazynu "Bravo" w Polsce po jego likwidacji początkowo przekierowywał na należący do Bauer Media Polska portal internetowy Interia.pl, a następnie po sprzedaży tego portalu internetowego spółce Cyfrowy Polsat w 2020 roku przekierowuje na oficjalna stronę wydawnictwa Bauer Media Polska, choć nadal czynna jest strona czasopisma na serwisie społecznościowym Facebook. Zdaniem Anny Hahn-Leśniewskiej, wiceprezes agencji Partner of Promotion „znika z rynku „Bravo”, na którym wychowały się pokolenia X czy Y, bo dzisiaj miejsce na podium w źródłach wiedzy zajmuje już dawno YouTube, Instagram, Snapchat”.

</doc>
<doc id="824127" url="https://pl.wikipedia.org/wiki?curid=824127" title="Douglas Sisenando Maicon">
Douglas Sisenando Maicon



</doc>
<doc id="824129" url="https://pl.wikipedia.org/wiki?curid=824129" title="Bitwa pod Mrzygłodem">
Bitwa pod Mrzygłodem

Bitwa pod Mrzygłodem – bitwa stoczona pod Mrzygłodem 1 marca 1863 roku w czasie powstania styczniowego, pomiędzy oddziałem powstańczym dowodzonym przez pułkownika Teodora Cieszkowskiego a formacją wojsk rosyjskich.
Przebieg bitwy.
Wycofujący się po stoczeniu bitwy pod Pankami oddział Cieszkowskiego przybył 28 lutego do Mrzygłodu. Tu jednak wskutek zdrady został w nocy zaatakowany przez zgrupowanie wojsk rosyjskich przerzucone koleją Warszawsko-Wiedeńską. Dwukrotnie ponawiany szturm Rosjan załamał się na silnie bronionych pozycjach powstańczych. Dodatkowo zagrożone przez podjazd powstańczy, który wyszedł na ich tyły, wojska carskie zmuszone zostały do odwrotu i wycofały się do Częstochowy.
Upamiętnienie.
W 70. rocznicę powstania styczniowego (w 1933 roku) na mrzygłodzkim rynku odsłonięto pomnik upamiętniający to wydarzenie, w 150. rocznicę powstania styczniowego odsłonięto nową tablicę na pomniku. W 2014 roku pomnik odrestaurowano.
Linki zewnętrzne.
Relacja z 150. rocznicy Bitwy pod Mrzygłodem

</doc>
<doc id="824133" url="https://pl.wikipedia.org/wiki?curid=824133" title="Grabek (Droździęcin)">
Grabek (Droździęcin)

Grabek – przysiółek wsi Droździęcin w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Droździęcin.
W latach 1975–1998 przysiółek należał administracyjnie do województwa wrocławskiego.

</doc>
<doc id="824135" url="https://pl.wikipedia.org/wiki?curid=824135" title="Prądnice prądu przemiennego">
Prądnice prądu przemiennego



</doc>
<doc id="824140" url="https://pl.wikipedia.org/wiki?curid=824140" title="Poręby (Łazisko)">
Poręby (Łazisko)

Poręby – przysiółek wsi Łazisko w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Łazisko.
W latach 1975–1998 przysiółek należał administracyjnie do województwa wrocławskiego.

</doc>
<doc id="824141" url="https://pl.wikipedia.org/wiki?curid=824141" title="Unity Line">
Unity Line

Unity Line – operator promowy działający na rynku bałtyckim. W ramach prowadzonej działalności zajmuje się zarządzaniem statkami morskimi oraz działalnością transportową i turystyczną (Unity Travel).
Historia.
Spółkę utworzyły w 1994 roku polskie przedsiębiorstwa armatorskie: Żegluga Polska, Euroafrica Linie Żeglugowe i Polska Żegluga Bałtycka. Na samym początku jej istnienia ze spółki wycofała się PŻB. W tej sytuacji właścicielami szczecińskiej spółki po połowie stały się Polskiej Żeglugi Morskiej i Euroafriki. Później w 100% była własnością grupy kapitałowej PŻM. Decyzją walnego zgromadzenia wspólników z 30 kwietnia 2019 została postawiona w stan likwidacji; wykreślenie z Krajowego Rejestru Sądowego nastąpiło 12 lipca 2021.
Pierwotna spółka od 14 kwietnia 2014 funkcjonowała oficjalnie w obrocie jako "Unity Travel", natomiast od 26 listopada 2013 ma w Szczecinie siedzibę oddział przedsiębiorcy zagranicznego "Unity Line". Jego spółka macierzysta była ulokowana na Malcie do 2018 roku, kiedy to przeniesiono ją na Cypr.
Od 1995 roku Unity Line eksploatuje promy należące do Polskiej Żeglugi Morskiej i Euroafriki na linii Świnoujście – Ystad, a od 2007 także Świnoujście – Trelleborg.
Unity Line od 2001 r. jest też sponsorem i współorganizatorem Regat Unity Line organizowanych na wodach Zatoki Pomorskiej.
Flota.
Flotę Unity Line stanowi 7 jednostek wykonujących dziennie rejsy między Świnoujściem a Szwecją. Wizytówką firmy jest MF Polonia – do dzisiaj jeden z najnowocześniejszych promów pływających po wodach bałtyckich. Prom ten ma dla Unity Line również znaczenie sentymentalne, bo to jej dziewiczym rejsem do Ystad, Unity Line uruchomiło swój serwis 1 czerwca 1995 r. pomiędzy Świnoujściem a Szwecją.
W zarządzie Unity Line jest również prom MF Skania – nowoczesny prom pasażersko-samochodowy. Zakupiony w 2008 r. do obsługi połączenia Świnoujście – Ystad, zapewnia z Polonią ruch wahadłowy. 
Do Ystad pływa również prom kolejowo-ładunkowy MF Jan Śniadecki obsługujący wyłącznie ruch pojazdów ciężarowych, kiedyś również kolejowy.
W 2007 r. Unity Line otworzyło nowe połączenie Świnoujście – Trelleborg. Na tej trasie pływają trzy jednostki ładunkowo-pasażerskie. MF Wolin to zmodernizowany w 2006 roku prom, najdłuższy we flocie Unity Line, zakupiony w 2008 roku. Obok „Wolina” do Trelleborga kursuje również MF Gryf – prom zakupiony w 2004 r. i mogący zabrać podczas jednego rejsu 100 ciężarówek. Trzecim promem do Trelleborga jest MF Galileusz – prom zakupiony w 2006 r. o komforcie i możliwościach załadunkowych porównywalnych z „Gryfem”.
W 2018 roku do floty Unity Line dołączył nowy prom – MF Copernicus. Jest to jednostka bliźniacza do pływającego już "Galileusza".

</doc>
<doc id="824144" url="https://pl.wikipedia.org/wiki?curid=824144" title="Tadeusz Gede">
Tadeusz Gede

Tadeusz Gede (ur. 28 marca 1911 w Tbilisi, zm. 4 marca 1982 w Warszawie) – polski inżynier elektryk, dyplomata i polityk. Poseł na Sejm PRL I, III i IV kadencji, minister handlu zagranicznego (1949–1952), w latach 1952–1956 wiceprezes Rady Ministrów. Wieloletni ambasador i członek KC PZPR.
Życiorys.
W 1934 ukończył studia na Politechnice Warszawskiej. W II Rzeczypospolitej działał w Organizacji Młodzieży Socjalistycznej „Życie” oraz Komunistycznym Związku Młodzieży Polski. W 1945 zastępca kierownika grupy operacyjnej „Pomorze” w Bydgoszczy z polecenia Ministerstwa Przemysłu oraz naczelnik wydziału przemysłowego Urzędu Wojewódzkiego w Bydgoszczy. W latach 1945–1946 delegat Ministerstwa Przemysłu na Dolny Śląsk, od 1946 wicedyrektor departamentu ekonomicznego, a następnie od 1947 dyrektor departamentu kontroli Ministerstwa Przemysłu i Handlu.
W 1945 wstąpił do Polskiej Partii Robotniczej, a następnie do Polskiej Zjednoczonej Partii Robotniczej. W latach 1953–1971 był członkiem Komitetu Centralnego PZPR, a następnie do 1975 Centralnej Komisji Rewizyjnej. Pełnił mandat poselski na Sejm PRL I, III i IV kadencji, w latach 1949–1952 minister handlu zagranicznego, a od 1952 do 1956 wiceprezes Rady Ministrów, w okresie 1959–1968 I zastępca przewodniczącego Komisji Planowania przy Radzie Ministrów.
W latach 1957–1959 ambasador PRL w Związku Radzieckim i w Mongolii, a od 16 grudnia 1968 do 3 stycznia 1973 w Niemczech Wschodnich.
Odznaczony m.in. Orderem Sztandaru Pracy I klasy, Krzyżami Kawalerskim (1946) i Komandorskim z Gwiazdą (1964) Orderu Odrodzenia Polski oraz Medalem 10-lecia Polski Ludowej. 
Mieszkał w Warszawie. Był żonaty z Olgą z domu Wundr (1908–1996). Małżeństwo miało córkę Krystynę. W pogrzebie Tadeusza Gedego na Cmentarzu Komunalnym na Powązkach (kwatera 32A-tuje-22) w dniu 10 marca 1982 uczestniczyli m.in. zastępca przewodniczącego Rady Państwa prof. Kazimierz Secomski oraz wicepremier prof. Zbigniew Madej, który pożegnał zmarłego w imieniu rządu PRL. W imieniu przyjaciół przemawiał Franciszek Blinowski.

</doc>
<doc id="824146" url="https://pl.wikipedia.org/wiki?curid=824146" title="Emerson (piłkarz)">
Emerson (piłkarz)



</doc>
<doc id="824150" url="https://pl.wikipedia.org/wiki?curid=824150" title="Paula Wiesinger">
Paula Wiesinger

Paula Rosa Wiesinger (ur. 27 lutego 1907 w Bozen, zm. 12 czerwca 2001 w Seiser Alm) – włoska narciarka alpejska, mistrzyni świata w zjeździe.
Wzięła udział w mistrzostwach świata w Cortina d'Ampezzo w 1932 roku, które były drugą edycją tej imprezy. Zdobyła tam złoty medal w zjeździe, wyprzedzając dwie Austriaczki: Inge Wersin-Lantschner i Hadwig Lantschner. Została tym samym pierwszą w historii reprezentantką Włoch, która zdobyła złoty medal w zawodach tego cyklu. Na tej samej imprezie była trzynasta w slalomie, co dało jej szóste miejsce w kombinacji. Podczas rozgrywanych rok później mistrzostw świata w Innsbrucku zajęła czwarte miejsce w zjeździe, przegrywając walkę o podium z Austriaczką Gerdą Paumgarten o 0,4 sekundy. Dwa dni później była dziewiętnasta w slalomie, w efekcie zajmując jedenaste miejsce w kombinacji. Brała też udział w mistrzostwach świata w Sankt Moritz w 1934 roku, gdzie była dwunasta w zjeździe, piąta w slalomie oraz jedenasta w kombinacji.
W 1936 roku wystartowała na igrzyskach olimpijskich w Garmisch-Partenkirchen, gdzie zajęła 16. miejsce w kombinacji alpejskiej.

</doc>
<doc id="824153" url="https://pl.wikipedia.org/wiki?curid=824153" title="Bartoszkowie">
Bartoszkowie



</doc>
<doc id="824156" url="https://pl.wikipedia.org/wiki?curid=824156" title="Pajęczak (Droździęcin)">
Pajęczak (Droździęcin)

Pajęczak – przysiółek wsi Droździęcin w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Droździęcin.
W latach 1975–1998 przysiółek należał administracyjnie do województwa wrocławskiego.

</doc>
<doc id="824157" url="https://pl.wikipedia.org/wiki?curid=824157" title="Ivan Miljkovic">
Ivan Miljkovic



</doc>
<doc id="824158" url="https://pl.wikipedia.org/wiki?curid=824158" title="Luis Antonio Moreno">
Luis Antonio Moreno

Luis Antonio Huila Moreno (ur. 25 grudnia 1970 w Jamundi) – piłkarz kolumbijski grający na pozycji pomocnika.
Życiorys.
Moreno jest wychowankiem klubu América Cali. Przez 5 sezonów gry w tym klubie dwukrotnie wywalczył mistrzostwo Kolumbii w latach 1990 i 1992. W 1995 roku Moreno zmienił klub i stał się zawodnikiem Deportes Tolima, beniaminkiem pierwszej ligi. Dwukrotnie z tym klubem wystąpił w Copa Conmebol w latach 1996 i 1997. W 2001 roku w wieku 31 lat zakończył piłkarską karierę.
W reprezentacji Kolumbii Luis Antonio Moreno zadebiutował 31 lipca 1992 roku w wygranym 1:0 w Los Angeles towarzyskim meczu z USA. W 1998 roku był członkiem kadry na finały Mistrzostw Świata we Francji. Zagrał tam przez 90 minut w jednym meczu grupowym, z Anglią (0:2).
W reprezentacji Kolumbii Moreno rozegrał łącznie 20 meczów i nie strzelił gola.

</doc>
<doc id="824159" url="https://pl.wikipedia.org/wiki?curid=824159" title="Rebeliant (film)">
Rebeliant (film)

Rebeliant (tytuł ind.„Mangal Pandey”, tytuły ang. „The Ballad of Mangal Pandey”,„1857: The Rising”, „Mangal Pandey – The Rising”, niem. „The Rising – Aufstand der Helden”) – indyjski (Bollywood) epos historyczny wyreżyserowany w 2005 roku przez Ketana Mehtę. W roli tytułowej występuje indyjski aktor Aamir Khan. Jego partnerką jest Rani Mukerji. Tematem filmu jest tzw. Powstanie sipajów, indyjski bunt, powstanie z 1857 roku skierowane przeciwko brytyjskim okupantom. Na tym tle przedstawiono historię walki o godność ludzką i o tożsamość narodową. Film opowiada też o trudnej przyjaźni dwóch mężczyzn z wrogich sobie narodów, o przyjaźni, która zwycięża uprzedzenia. Historia opisuje prawdziwy los postaci historycznej – sipaja Mangala Pandeya.
Opis fabuły.
Na granicy Indii z Afganistanem (wojny angielsko-afgańskie) walczą obok siebie w brytyjskiej armii Brytyjczycy (okupujący Indie) i Hindusi (okupowani). Hindus Mangal Pandey (Aamir Khan) ryzykując swoim życiem wynosi spod kul rannego, brytyjskiego oficera Williama Gordona. Ten moment jest początkiem ich przyjaźni. Niestety zostaje ona wystawiona na próbę. Wśród sipajów (żołnierzy indyjskich służących w armii brytyjskiej) rozchodzi się pogłoska, że nowe naboje mają łuski nasączone tłuszczem zwierzęcym. Naboje są tak skonstruowane, że przed załadowaniem broni, żołnierz musi odgryźć część gilzy naboju. Wśród sipajów wrze. Ci, którzy są muzułmanami mają zakaz brania do ust wieprzowiny. Wyznawcy hinduizmu stają się nieczyści, gdy dotkną ustami jakiegokolwiek mięsa, szczególnie wołowiny. Pogwałcenie uczuć religijnych przez Brytyjczyków doprowadza do buntu w wojsku. Mangal Pandey jest jednym z jego przywódców.
Muzyka i piosenki.
Autorem muzyki jest sławny tamilski kompozytor filmowy A.R. Rahman, który skomponował też muzykę do takich filmów jak: "Rangeela", "Kisna", "Swades", "Yuva", "Water", "Rang De Basanti", "Guru", "Dil Se", "Saathiya", "Lagaan", "Taal", "Zubeidaa", "Earth", "Tehzeeb", "The Legend of Bhagat Singh", "Bombay", "Kannathil Muthamittal", "Boys".

</doc>
<doc id="824161" url="https://pl.wikipedia.org/wiki?curid=824161" title="William Wyler">
William Wyler

William Wyler (ur. 1 lipca 1902 w Miluzie, zm. 27 lipca 1981 w Los Angeles) – amerykański reżyser pochodzenia niemieckiego. Jeden z najważniejszych twórców kina amerykańskiego od lat 30. po lata 60. XX wieku.
Osiągnięcia.
Laureat trzech Oscarów za najlepszą reżyserię za filmy: "Pani Miniver" (1942), "Najlepsze lata naszego życia" (1946) i "Ben Hur" (1959). Nominowany 12-krotnie w tej kategorii. Zdobywca Złotej Palmy na 10. MFF w Cannes za film "Przyjacielska perswazja" (1956). W 1966 otrzymał Nagrodę im. Irvinga G. Thalberga za całokształt twórczości w charakterze producenta filmowego.
Filmografia.
reżyser.
W czasie swej, 45-letniej kariery, wyreżyserował łącznie prawie 80 produkcji filmowych, zarówno krótko- jak i pełnometrażowe.
producent.
Jako producent zrealizował w swej karierze 15 pełnometrażowych produkcji filmowych.

</doc>
<doc id="824164" url="https://pl.wikipedia.org/wiki?curid=824164" title="Brzezina (Łazisko)">
Brzezina (Łazisko)

Brzezina – przysiółek wsi Łazisko w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Łazisko.
W latach 1975–1998 Brzezina należała administracyjnie do województwa wrocławskiego.

</doc>
<doc id="824165" url="https://pl.wikipedia.org/wiki?curid=824165" title="Raróg (góra)">
Raróg (góra)

Raróg (745 m n.p.m.) – wzniesienie w Sudetach Środkowych w Górach Kamiennych, w północno-środkowej części pasma Gór Suchych.
Położenie.
Wzniesienie położone jest na południowy zachód od miejscowości Głuszyca Górna, w środkowo-północnej części Gór Suchych. Jest to góra w kształcie spłaszczonego stożka, o stromych zboczach z kopulastą częścią szczytową.
Jest to wzniesienie zbudowane ze skał wylewnych – melafirów (trachybazaltów), należących do północnego skrzydła niecki śródsudeckiej. Poniżej szczytu, na północno-wschodnim zboczu góry, wyrobisko górnicze kamieniołomu melafiru oraz zbiornik wodny w starym wyrobisku.
Wzniesienie z wyjątkiem małego wycinka na wschodnim zboczu, który do poziomu 720 m n.p.m. zajmuje łąka, w całości porośnięte jest lasem regla dolnego, który stanowi monokultura świerka.
Turystyka.
W pobliżu szczytu przechodzi szlak turystyczny:

</doc>
<doc id="824166" url="https://pl.wikipedia.org/wiki?curid=824166" title="Heliaja">
Heliaja

Heliaja, eliaja (gr. , , trl. "hēliaía") – wielki trybunał (sąd ludowy) w starożytnych Atenach o charakterze sądu przysięgłych, jeden z najważniejszych organów władzy w Atenach w V i IV wieku p.n.e.
Wprowadzenie i ewolucja znaczenia.
Wprowadzony został w VI w. p.n.e. reformami Solona. W czasach Solona zbierał się na placu pod gołym niebem w pełnym słońcu (stąd nazwa sądu) w jednym z rogów ateńskiej Agory i był instancją odwoławczą ("efesis") od decyzji urzędników. Jednak z czasem kompetencje jego rozszerzyły się, stał się najwyższą instancją w sprawach sądowych w Atenach, reprezentując aspekt sądowy eklezji (Zgromadzenia Ludowego). Najsłynniejszym procesem, który odbył się przed obliczem heliai, był proces Sokratesa w 399 p.n.e., zakończony skazaniem oskarżonego na śmierć.
Wybór sędziów.
Sędziowie heliai, nazywani heliastami ("heliastai") lub dykastami ("dikastai"), wybierani byli ze wszystkich klas społecznych, spośród obywateli, którzy ukończyli 30 rok życia i zgadzali się pełnić tę funkcję. Wybory dokonywane były co roku. Sędziowie musieli składać przysięgę. W czasach Peryklesa liczba kandydatów była tak duża, że wybierano 6 tysięcy sędziów z 10 fyl. Byli podzieleni na 10 dykasterii ("dikasteria") czyli trybunałów, do których przydzielano sędziów drogą losowania przy pomocy kleroterionu. Poszczególne trybunały miały zróżnicowaną liczbę sędziów w zależności od znaczenia spraw, które rozpatrywały. Liczba sędziów stanowiła wielokrotność liczby sto (czyli 200, 400, 500) plus przewodniczący, którym był urzędnik przyjmujący skargę procesową. Dykasterie do spraw prywatnych liczyły po 201 lub 401 członków, przy czym trybunał 201 sędziów rozpatrywał sprawy majątkowe, w których wartość przedmiotu sporu nie przekraczała 1000 drachm, natomiast trybunał 401 sędziów zajmował się sprawami dotyczącymi majątku o wartości powyżej tej sumy. Dykasterie do spraw politycznych liczył 501 sędziów. Sprawy były rozpatrywane przez trybunał, któremu przewodniczył jeden z archontów. Czasem jednak w ważnych procesach gromadziło się wiele trybunałów, a wyjątkowo wszyscy sędziowie heliai, jak to miało miejsce w 415 p.n.e. w procesie "graphe paranomon". Sędziowie nie podlegali kontroli, a ich przywileje z czasem rosły, w tym dzienna dieta ("misthos") w związku z wypełnianymi obowiązkami, wprowadzona przez Peryklesa około 450 p.n.e., która w V wieku p.n.e. początkowo wynosiła 2, a później 3 obole.
Kompetencje sądu.
Kompetencje heliai obejmowały wszystkie sprawy publiczne i prywatne z wyjątkiem zabójstw, które pozostawiono Areopagowi i efetom (sędziom ateńskim). Wyjątek stanowiły również spory sądowe w sprawach prywatnych o niewielkim znaczeniu, pozostawione w gestii sędziów poszczególnych demów, a także sprawy z zakresu prawa morskiego rozstrzygane przez trybunały morskie. 
Procedura sądowa.
Heliaja nie obradowała w czasie świąt w dniach, gdy zbierała się eklezja i w dniach zakazanych dla działalności publicznej. Przed otwarciem zgromadzenia wróżbita musiał stwierdzić, czy bogowie są przychylni. Sędziowie wysłuchiwali oskarżenia i obrony, a czas mów mierzono klepsydrą. Wyrok wydawano poprzez głosowanie tajne i bez poprzedzającej dyskusji. Do głosowania używano kamyczków, ziaren bobu, muszelek. Rolę kart do głosowania ("psefos") w IV wieku p.n.e. spełniały żetony metalowe białe i czarne, całe lub z otworami. Na trybunie ustawiano dwie urny, do jednej wrzucano głosy, do drugiej krążki nie wykorzystane. Wcześniej uzgadniano, które krążki — pełne czy przebite—oznaczają skazanie (winę) czy uwolnienie (niewinność).

</doc>
<doc id="824167" url="https://pl.wikipedia.org/wiki?curid=824167" title="Jezioro (Łazisko)">
Jezioro (Łazisko)

Jezioro – przysiółek wsi Łazisko w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Łazisko.
W latach 1975–1998 przysiółek należał administracyjnie do województwa wrocławskiego.
Nazwa.
Nazwa pochodzi od polskiej nazwy zbiornika wodnego jeziora. Heinrich Adamy swoim dziele o nazwach miejscowości na Śląsku wydanym w 1888 roku we Wrocławiu wymienia nazwę wsi zanotowaną jako "Jezioro" podając jej znaczenie "Seedorf" czyli "Wieś nad jeziorem".

</doc>
<doc id="824169" url="https://pl.wikipedia.org/wiki?curid=824169" title="Gerda Paumgarten">
Gerda Paumgarten

Hrabina Gerda Paumgarten-Hohenschwangau (ur. 4 lutego 1907 w Grazu, zm. 1 stycznia 2000 w Wiedniu) – austriacka narciarka alpejska, 4-krotna medalistka mistrzostw świata. 
Wzięła udział w mistrzostwach świata w Cortina d’Ampezzo w 1932 roku, które były drugą edycją tej imprezy. Zajęła tam siódme miejsce w zjeździe, jedenaste w slalomie i dziewiąte w kombinacji. Na rozgrywanych rok później mistrzostwach świata w Innsbrucku wywalczyła brązowy medal w zjeździe. W zawodach tych wyprzedziły ją jedynie jej rodaczka - Inge Wersin-Lantschner i Nini Zogg ze Szwajcarii. Dwa dni później zajęła szóste miejsce w slalomie, co dało jej srebrny medal w kombinacji. Na podium rozdzieliła Lantschner i Jeanette Kessler z Wielkiej Brytanii. Trzy lata później wystąpiła na kolejnych mistrzostwach świata w Innsbrucku. Tym razem w zjeździe była piąta, za to w slalomie zdobyła złoty medal, wyprzedzając Brytyjkę Evelyn Pinching i kolejną Austriaczkę, Margarethe Weikert. W efekcie zajęła też trzecie miejsce w kombinacji, za Evelyn Pinching oraz Elvirą Osirnig ze Szwajcarii.
Nie mogła wziąć udziału w igrzyskach olimpijskich w Garmisch-Partenkirchen w 1936 roku ponieważ pracowała jako instruktor narciarstwa, a wystartować mogli tylko zawodnicy o statusie amatorskim.
Jej starszy brat, Harald, także był narciarzem.

</doc>
<doc id="824171" url="https://pl.wikipedia.org/wiki?curid=824171" title="Luis Eduardo Tavares">
Luis Eduardo Tavares



</doc>
<doc id="824174" url="https://pl.wikipedia.org/wiki?curid=824174" title="Świniary (Nowa Wieś Goszczańska)">
Świniary (Nowa Wieś Goszczańska)

Świniary – przysiółek wsi Nowa Wieś Goszczańska w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Nowa Wieś Goszczańska.
W latach 1975–1998 przysiółek należał administracyjnie do województwa wrocławskiego.

</doc>
<doc id="824175" url="https://pl.wikipedia.org/wiki?curid=824175" title="British Film Institute">
British Film Institute



</doc>
<doc id="824177" url="https://pl.wikipedia.org/wiki?curid=824177" title="Jan Rustecki">
Jan Rustecki

Jan Rustecki (ur. 21 czerwca 1903 w Warszawie, zm. 3 sierpnia 1974 tamże) – polski ślusarz, tokarz i polityk, poseł do Krajowej Rady Narodowej, na Sejm Ustawodawczy oraz na Sejm PRL I kadencji, w latach 1951–1957 minister transportu drogowego i lotniczego.
Życiorys.
Syn Władysława i Józefy, Ukończył 5 klas szkoły powszechnej, od 1919 uczył się w Warszawie jako ślusarz w zakładach produkujących kasy pancerne. W czasie wojny polsko-bolszewickiej służył ochotniczo w Wojsku Polskim w 9 pułku piechoty. Po demobilizacji powrócił do pracy i do 1923 odbywał praktykę zawodową. Jednocześnie ukończył 3-letni kursy dla pracowników przemysłu metalowego Towarzystwa Kursów Zawodowych. Później pracował dorywczo. Próbował nieleglnie przedostać się do Związku Radzieckiego, został odstawiony przez radziecki patrol do Polski, został skazany na 4 tygodnie aresztu. Od maja 1924 pracował w fabryce zbrojeniowej „Pocisk” w Warszawie. Od października 1924 odbywał służbę wojskową w 1 Dywizjonie Samochodowym w Warszawie. Wówczas nawiązał pierwsze kontakty z komunistami i został członkiem Komunistycznej Partii Polski, prowadząc w wojsku agitację wśród żołnierzy. Aresztowany 13 września 1925, do 8 lutego 1926 przebywał w areszcie śledczym. W maju 1926 ukończył służbę wojskową. 26 marca 1927 skazany przez Sąd Okręgowy na rok więzienia z zaliczeniem poprzedniego aresztu, zwolniony 29 października 1927. 1928–1936 pracował w warsztacie ślusarskim B. Lissa przy ul. Długiej. W 1930 był sekretarzem Komitetu Dzielnicowego KPP Praga, a w 1931 komendantem samoobrony partyjnej tej dzielnicy. W okresie 1936–1938 pracował w fabryce rowerów B. Wahren przy ul. Leszczyńskiej, a następnie do 1944 w fabryce maszyn elektrycznych Polskie Towarzystwo Elektryczne przy ul. Terespolskiej.
Podczas okupacji niemieckiej należał w 1941 do Związku Walki Wyzwoleńczej, od końca 1942 do Polskiej Partii Robotniczej, a później do Polskiej Zjednoczonej Partii Robotniczej. Od 16 września 1944 był sekretarzem Rady Związków Zawodowych w Pradze, w latach 1945–1949 jej przewodniczącym. Od 1944 do 1948 członek Egzekutywy Komitetu Warszawskiego PPR, w okresie 1950–1951 sekretarz komitetu wojewódzkiego PZPR we Wrocławiu.
Pełnił mandat poselski do Krajowej Rady Narodowej, na Sejm Ustawodawczy oraz na Sejm PRL I kadencji. Od 14 marca 1951 do 27 lutego 1957 był ministrem transportu drogowego i lotniczego, następnie do października 1965 był podsekretarzem stanu w Ministerstwie Komunikacji.
Pochowany na Powązkach (kwatera C2-tuje-7).. Był odznaczony Orderem Sztandaru Pracy I i II klasy oraz Krzyżem Komandorskim z Gwiazdą i Krzyżem Kawalerskim Orderu Odrodzenia Polski.

</doc>
<doc id="824180" url="https://pl.wikipedia.org/wiki?curid=824180" title="Arthur Chichester (4. baron Templemore)">
Arthur Chichester (4. baron Templemore)

Arthur Claud Spencer Chichester (ur. 12 września 1880, zm. 2 października 1953) – brytyjski arystokrata i polityk, syn Arthura Chichestera, 3. barona Templemore. Absolwent Harrow School i Royal Military Academy Sandhurst.
Po ukończeniu nauki w akademii wojskowej został w 1900 r. przydzielony do Fizylierów Królewskich ("Royal Fusiliers"). Brał udział w II wojnie burskiej, później służył w Tybecie. W stopniu kapitana brał udział w I wojnie światowej. Walczył we Francji i we Włoszech. Uzyskał stopień majora Gwardii Irlandzkiej ("Irish Guards"). Został odznaczony Orderem za Wybitną Służbę (1918 r.) i został oficerem Orderu Imperium Brytyjskiego (w 1919 r.).
Po śmierci swojego ojca w 1924 r. odziedziczył tytuł barona Templemore i zasiadł w Izbie Lordów. Związany był z Partią Konserwatywną. W 1927 r. został parlamentarnym prywatnym sekretarzem lorda Onslowa, podówczas podsekretarza stanu w ministerstwie wojny, później Paymaster-General. Od lutego do czerwca 1929 r. był Lordem-in-Waiting króla Jerzego V. Ponownie pełnił ten urząd od 1931 do 1934 r. Przez kolejnych 11 lat, do 1945 r., był kapitanem Ochotników Gwardii. W latach 1940-1945 był rządowym whipem w Izbie Lordów. W 1938 r. został odznaczony Krzyżem Komandorskim Królewskiego Orderu Wiktoriańskiego.
10 stycznia 1911 r. poślubił Clare Meriel Wingfield (ur. 5 czerwca 1886), córkę Mervyna Wingfielda, 7. wicehrabiego Powerscourt, i lady Julii Coke, córki 2. hrabiego Leicester. Arthur i Clare mieli razem trzech synów:
Lord Templemore zmarł w 1953 r. Tytuł barona odziedziczył jego młodszy syn.

</doc>
<doc id="824183" url="https://pl.wikipedia.org/wiki?curid=824183" title="Zakrzów (Drągów)">
Zakrzów (Drągów)

Zakrzów (niem. "Sakrau") – przysiółek wsi Drągów w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Drągów.
W latach 1975–1998 przysiółek należał administracyjnie do województwa wrocławskiego.
Jako wieś pojawia się na mapach z XVII wieku, na początku XX wieku posiadała młyn, kawiarnię i kilka dużych gospodarstw, leży około 25 km od Oleśnicy i 45 od Wrocławia, niegdyś należała do powiatu Sycowskiego.

</doc>
<doc id="824184" url="https://pl.wikipedia.org/wiki?curid=824184" title="Klasa NP">
Klasa NP



</doc>
<doc id="824189" url="https://pl.wikipedia.org/wiki?curid=824189" title="Mistrzostwa Europy w Piłce Nożnej 2016">
Mistrzostwa Europy w Piłce Nożnej 2016

Mistrzostwa Europy w Piłce Nożnej 2016 (, oficjalnie UEFA Euro 2016 France) – XV edycja turnieju finałowego piłkarskich mistrzostw Europy organizowanego przez UEFA od 10 czerwca do 10 lipca we Francji. W imprezie po raz pierwszy brały udział 24 reprezentacje, bowiem propozycję rywalizacji z 24 uczestnikami jednomyślnie zaaprobowały wszystkie 53 krajowe związki piłkarskie w Europie.
26 czerwca 2013 zaprezentowano oficjalne logo mistrzostw.
10 lipca 2016 reprezentacja Portugalii pokonała w finałowej dogrywce Francję (1:0) i pierwszy raz w historii zdobyła tytuł Mistrza Europy.
Wybór gospodarza.
Decyzję o wyborze gospodarza podjął 28 maja 2010 w Genewie Komitet Wykonawczy UEFA. Termin zgłaszania kandydatur przez państwa ubiegające się o organizację mistrzostw upłynął 31 marca 2009. Zgłoszone zostały cztery kandydatury: Francja, Szwecja/Norwegia, Turcja i Włochy (1 marca 2009, z powodu kryzysu gospodarczego, Szkocja i Walia zdecydowały się nie składać aplikacji, choć wcześniej wstępnie wyraziły taką chęć). W grudniu 2009 Szwecja i Norwegia wycofały jednak swoją kandydaturę, wobec czego gospodarz był wybierany spośród następujących kandydatur:
Francja.
W chwili zgłaszania swej kandydatury, Francja miała na koncie organizację pięciu wielkich, seniorskich turniejów piłkarskich: dwa razy mistrzostw Europy (1960 i 1984), dwukrotnie mistrzostw świata (1938 i 1998) oraz jeden raz Pucharu Konfederacji (2003).
18 kwietnia 2007 Jean-Pierre Escalettes – prezes Francuskiego Związku Piłki Nożnej (FFF) zadeklarował, że Francja zamierza ubiegać się o organizację Euro 2016. 11 grudnia 2007 francuski minister sportu Bernard Laporte powiedział, że kandydatura będzie miała pełne poparcie rządu i zostanie zgłoszona pod koniec 2008 lub na początku 2009.
11 listopada 2009 FFF podała listę 12 stadionów, na których zamierzała przeprowadzić rywalizację. 4 areny zamierzano wybudować od podstaw, zaś 7 obiektów miało zostać rozbudowanych. W stanie istniejącym zdecydowano się pozostawić jedynie Stade de France w Saint-Denis. Na liście brakowało dwóch stadionów, na których dekadę wcześniej rozgrywano spotkania MŚ 1998: Stade de la Beaujoire w Nantes i Stade de la Mosson w Montpellier.
Stadiony istniejące, do ewentualnej rozbudowy:
Stadiony projektowane, budowane od podstaw:
Turcja.
Prezes Tureckiego Związku Piłki Nożnej (TFF) Hasan Doğan zadeklarował po tym, jak Polska i Ukraina będą organizować ME, że razem złączy siły z Grekami i będzie starał się o Euro 2016 jeszcze za swojej kadencji. Wspomniał też o „obiecujących rozmowach” pomiędzy nim a federacją grecką w tej sprawie. Ostatecznie jednak tylko Turcja zgłosiła swoją kandydaturę do organizowania turnieju.
Stadiony, na których mogły odbyć się finały:
Włochy.
Wcześniej Włochy dwukrotnie organizowały mistrzostwa Europy (1968 i 1980) oraz dwa razy mistrzostwa świata (1934 i 1990).
Po ogłoszeniu decyzji Walii i Szkocji dotyczącej nieubiegania się o organizację Euro 2016, komunikat o gotowości ze strony Włoch przekazał Giancarlo Abete, szef Włoskiego Związku Piłki Nożnej (FIGC).
29 stycznia 2009 FIGC ogłosiła listę stadionów, na których mogłoby zostać przeprowadzone Euro 2016. Lista została zmodyfikowana 30 września 2009:
Rozszerzenie formatu.
Aby dostosować się do rozszerzenia z 16-drużynowego turnieju finałowego do 24 drużyn, format został zmieniony z tego z 2012 roku, dodając dwie dodatkowe grupy w fazie grupowej i dodatkową rundę w fazie pucharowej. Sześć grup (od A do F) nadal składało się z czterech drużyn, a dwie najlepsze z każdej grupy nadal przeszły do ​​fazy pucharowej. Jednak w nowym formacie cztery najlepsze drużyny z trzeciego miejsca również przechodzą dalej, pozostawiając 16 drużyn przechodzących do nowej fazy pucharowej 1/8 finału, przed zwykłymi ćwierćfinałami, półfinałami i finałem. 
Ten format generuje łącznie 51 meczów (w porównaniu z 31 meczami w poprzednim 16-drużynowym turnieju), które były rozgrywane przez okres 31 dni. Sekretarz generalny UEFA Gianni Infantino wcześniej określił format jako „nieidealny” ze względu na potrzebę awansu drużyn z trzeciego miejsca w fazie grupowej, co prowadzi do trudności w zapobieganiu sytuacjom, w których zespoły mogą z góry wiedzieć, jakie wyniki muszą osiągnąć by wyjść z grupy, co prowadzi do braku suspensu dla fanów, a nawet perspektywy obopólnie korzystnej zmowy między zespołami.
Logo i symbole.
Logo i slogan.
Oficjalne logo zostało odsłonięte 26 czerwca 2013 roku podczas ceremonii w Pavillon Cambon Capucines w Paryżu. Zaprojektowany przez portugalską agencję Brandia Central, która stworzyła również logo mistrzostw w 2012. Logo przedstawia trofeum Euro w niebieskich, białych i czerwonych kolorach francuskiej flagi, otoczone mieszanką kształtów i linii reprezentujących różne ruchy artystyczne i elementy piłki nożnej.
17 października 2013 roku UEFA ogłosiła oficjalne hasło turnieju: Le Rendez-Vous. Zapytany o jego znaczenie, Jacques Lambert, przewodniczący komitetu organizacyjnego Euro 2016, powiedział, że hasło „to znacznie więcej niż przypomnienie dat (...) i miejsc”. Następnie wyjaśnił, że „UEFA wysyła zaproszenie do fanów piłki nożnej na całym świecie i miłośników ważnych wydarzeń, zaproszenie do spotkania i podzielenia się emocjami turnieju na elitarnym poziomie”.
Maskotka.
Oficjalna maskotka turnieju, Super Victor, została odsłonięta 18 listopada 2014 roku. Jest dziecięcym superbohaterem w stroju reprezentacji Francji w piłce nożnej, z czerwoną peleryną z tyłu, nawiązującą do barw francuskiej flagi. Peleryna, buty i piłka są uważane za supermoce dziecka. Maskotka po raz pierwszy zaprezentowana została podczas meczu Francji ze Szwecją na stadionie Stade Vélodrome w Marsylii 18 listopada 2014. Imię maskotki ujawniono 30 listopada 2014 po otrzymaniu około 50 000 głosów od publiczności na oficjalnej stronie UEFA, pokonując pozostałych nominowane nazwy – „Driblou” i „Goalix”.
Sędziowie.
15 grudnia 2015 roku Komitet Sędziowski UEFA przedstawił listę 18 sędziów głównych, którzy poprowadzą mecze podczas mistrzostw Europy. Gospodarzy mistrzostw reprezentował Clément Turpin. Wśród nich był także Polak, Szymon Marciniak, stając się pierwszym polskim arbitrem w tej imprezie. Sędziów dodatkowych oraz asystentów UEFA podała w lutym 2016 roku.
Eliminacje.
Eliminacje do Euro 2016 odbyły się pomiędzy wrześniem 2014 r. a listopadem 2015 r. Wzięły w nich udział 53 reprezentacje narodowe walczące o 23 miejsca w turnieju, w tym Gibraltar, który został przyjęty do struktur UEFA 24 maja 2013 r. Francja, jako organizator turnieju, została zakwalifikowana automatycznie.
Losowanie grup kwalifikacyjnych odbyło się 23 lutego 2014 roku o godzinie 12:00 czasu wschodnioeuropejskiego w Nicei. Drużyny zostały rozstawione na podstawie współczynnika UEFA zaktualizowanego po zakończeniu kwalifikacji do Mistrzostw Świata 2014 w strefie europejskiej. W wyniku losowania wyłoniono 8 grup liczących po 6 drużyn oraz jedną grupę liczącą 5 drużyn (Grupa I). Lista grup eliminacyjnych:
Procedura losowania grup eliminacyjnych.
Na początku losowane były narodowe reprezentacje zaliczające się do koszyka pierwszego. Z oznaczającego ów koszyk pojemnika wyciągnięto pierwszą z kuli symbolizujących państwa, zaś przyporządkowaną do niej Holandię dołączono do grupy A. Następnie wybrano analogicznie pierwszy zespół grupy B, C i tak dalej, aż do grupy H, a z wyłączeniem grupy I, gdzie nie mogła się w pierwotnym założeniu znaleźć każda z losowanych kadr, a jedynie Bośnia i Hercegowina, Portugalia, Rosja lub Grecja. Później zajęto się dobieraniem drużyn z pozostałych koszyków – kolejno szóstego, piątego, czwartego, trzeciego i drugiego. Nie włączano krajów z szóstego koszyka do pięciomiejscowej grupy I, poza tym obowiązywała reguła zastosowana w wyborze pierwszych sześciu drużyn. Ustępstwa zostały podjęte z powodów:
Podział na koszyki.
24 drużyny zakwalifikowane do mistrzostw Europy zostały podzielone na 4 koszyki, zgodnie ze współczynnikiem UEFA, wszystkie cztery koszyki mają po 6 zespołów. Francja jako gospodarz turnieju jest od razu przypisana do Grupy A jako pierwsza drużyna (A1), pozostałe drużyny z koszyka pierwszego zostały rozlosowane do pozostałych grup w kolejności od grupy B do F i podobnie jak Francja zajęły w nich pierwszą pozycję (B1, C1 itd.). Reszta zespołów z pozostałych trzech koszyków trafiła do grup w kolejności alfabetycznej (od A do F) z tym, że ich pozycja w danej grupie została również wybrana na drodze losowania. Najpierw wylosowany został czwarty koszyk, potem trzeci i na koniec drugi.
Losowanie grup do turnieju głównego.
Losowanie odbyło się 12 grudnia 2015 roku w Paryżu w Palais des congrès de Paris o godzinie 18:00 CET. Ceremonię poprowadzili dwaj piłkarze, byli mistrzowie Europy – Ruud Gullit i Bixente Lizarazu. W losowaniu wzięli udział również inni piłkarze, którzy w swojej karierze zdobywali tytuł mistrzów „Starego Kontynentu”: Antonín Panenka (mistrz z 1976), Olivier Bierhoff (mistrz z 1996), Angelos Charisteas (mistrz z 2004), David Trezeguet (mistrz z 2000) oraz trener reprezentacji Hiszpanii i zdobywca pucharu z 2012 – Vicente Del Bosque.
Rozgrywki.
Oficjalny terminarz ogłoszono 25 kwietnia 2014. Mecze były rozgrywane o 15:00, 18:00 i 21:00 czasu środkowoeuropejskiego.
W 1/8 finału, gdzie awansują 4 najlepsze zespoły z 3. miejsc, kolejność meczów z tymi drużynami zależy od tego, z jakiej są grupy (kolorem żółtym zaznaczony wariant, który stał się faktem):
Faza grupowa.
Za zwycięstwo w meczu przyznawane są 3 punkty, za remis – 1 punkt, o kolejności w grupie decyduje suma zdobytych punktów. Do 1/8 finału awansują wszyscy zwycięzcy grup, wszystkie drużyny z 2. miejsc oraz cztery najlepsze drużyny z 3. miejsc. Gdy dwie lub więcej drużyn uzyskają tę samą liczbę punktów (po rozegraniu wszystkich meczów w grupie), o kolejności w grupie decydują kryteria określone przez UEFA, kolejno:
Jeżeli dwie drużyny uzyskały tę samą liczbę punktów, tę samą liczbę bramek, grają ostatni grupowy mecz ze sobą i remisują na koniec tego meczu, kolejność tych drużyn rozstrzygają rzuty karne (bezpośrednio po tym meczu), pod warunkiem, że żadne inne drużyny nie uzyskały tej samej liczby punktów po zakończeniu meczów grupowych. Jeżeli więcej niż dwie drużyny uzyskają tę samą liczbę punktów, stosuje się wcześniej wymienione kryteria.
4 najlepsze drużyny, spośród tych, które zajęły 3. miejsca w grupach, ustala się na podstawie następujących kryteriów (biorąc pod uwagę wszystkie mecze grupowe), kolejno:
Legenda:
Faza pucharowa.
Finał.
MISTRZ EUROPY 2016
PORTUGALIA
PIERWSZY TYTUŁ
Nagrody pieniężne.
Łącznie 301 milionów euro zostało rozdzielonych między 24 drużyny biorące udział w turnieju, co stanowi wzrost w porównaniu z łączną ilością 196 milionów euro rozdzieloną w 2012. Każda drużyna została nagrodzona początkową ilością 8 milionów euro, a kolejne nagrody zależą od ich wyników. Najwyższa możliwa do zdobycia nagroda to 27 milionów euro (za wygranie wszystkich meczów grupowych i finału).
EURO 2016 w Polsce.
Choć transmisje telewizyjne meczów EURO z udziałem polskiej reprezentacji w fazie grupowej nie pobiły wyników oglądalności meczów EURO 2012, transmisja meczu ćwierćfinałowego Polska – Portugalia była wydarzeniem sportowym z największą oglądalnością w historii polskich badań telemetrycznych. Oglądalność poszczególnych rozgrywek widoczna jest poniżej. Tabela nie obejmuje widzów ipla, programów Polsat Sport 2 i Polsat Sport 3 (dostęp do nich wykupiło łącznie około 400 tysięcy widzów) oraz strony sport.tvp.pl, na której mecz Niemcy – Polska zanotował 700 tysięcy odtworzeń.
Transmisja meczów bez udziału Polaków dostępna była w serwisie ipla oraz na kanałach Polsat Sport 2 i Polsat Sport 3, jednakże część spotkań pokazywano także w kanale otwartym Polsat, gdzie oglądało je między 2 a 2,6 miliona widzów. Mecz otwarcia, dwa mecze 1/8 finału, dwa ćwierćfinały, oba półfinały i finał emitowała także TVP1.

</doc>
<doc id="824191" url="https://pl.wikipedia.org/wiki?curid=824191" title="Baron Templemore">
Baron Templemore

Baronowie Templemore 1. kreacji (parostwo Zjednoczonego Królestwa)

</doc>
<doc id="824192" url="https://pl.wikipedia.org/wiki?curid=824192" title="Drągówek">
Drągówek

Drągówek – przysiółek wsi Drągów w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Drągów.
W latach 1975–1998 przysiółek należał administracyjnie do województwa wrocławskiego.

</doc>
<doc id="824193" url="https://pl.wikipedia.org/wiki?curid=824193" title="T-38 Talon">
T-38 Talon



</doc>
<doc id="824205" url="https://pl.wikipedia.org/wiki?curid=824205" title="John Ford">
John Ford

John Ford, właśc. John Martin Feeney (ur. 1 lutego 1894 w Cape Elizabeth w stanie Maine, zm. 31 sierpnia 1973 w Palm Desert) – amerykański reżyser twórca westernów takich jak "Dyliżans" i "Poszukiwacze" oraz adaptacji amerykańskich powieści – "Grona gniewu" i "Na tytoniowym szlaku". Czterokrotnie nagrodzony nagrodą Akademii Filmowej dla najlepszego reżysera. Zrealizował także dwa oscarowe filmy dokumentalne wyprodukowane przez US Navy, w której służył w latach 1942–1945. Wziął udział w bitwie pod Midway. Służbę w marynarce wojennej zakończył w stopniu komandora porucznika, jako oficer rezerwy został awansowany do rangi kontradmirała.

</doc>
<doc id="824206" url="https://pl.wikipedia.org/wiki?curid=824206" title="Kuźnia Goszczańska">
Kuźnia Goszczańska

Kuźnia Goszczańska – przysiółek wsi Nowa Wieś Goszczańska w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Nowa Wieś Goszczańska.
W latach 1975–1998 przysiółek należał administracyjnie do województwa wrocławskiego.

</doc>
<doc id="824207" url="https://pl.wikipedia.org/wiki?curid=824207" title="Kuźnica Goszczańska">
Kuźnica Goszczańska

Kuźnica Goszczańska – przysiółek wsi Goszcz w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Goszcz.
W latach 1975–1998 przysiółek należał administracyjnie do województwa wrocławskiego.

</doc>
<doc id="824208" url="https://pl.wikipedia.org/wiki?curid=824208" title="Postmodernizm w architekturze">
Postmodernizm w architekturze



</doc>
<doc id="824209" url="https://pl.wikipedia.org/wiki?curid=824209" title="Wierność (film 2000)">
Wierność (film 2000)

Wierność (fr. "La fidélité") – francuski film fabularny z 2000 roku w reżyserii Andrzeja Żuławskiego.
Fabuła.
Utalentowana kanadyjska fotografka (Clélia) pracująca dla paryskiego tabloidu, poznaje dużo starszego od siebie Cleve'a, wydawcę książek dla dzieci i wkrótce wychodzi za niego za mąż. Pozostaje wierna mężowi wbrew uczuciu jakim darzy atrakcyjnego fotografika (Némo).
Film jest swobodną, ulokowaną współcześnie, adaptacją powieści "Księżna de Clèves", barokowej pisarki Marie de Lafayette.

</doc>
<doc id="824211" url="https://pl.wikipedia.org/wiki?curid=824211" title="Trzy Chałupy">
Trzy Chałupy



</doc>
<doc id="824215" url="https://pl.wikipedia.org/wiki?curid=824215" title="Danzig-Westpreußen">
Danzig-Westpreußen



</doc>
<doc id="824223" url="https://pl.wikipedia.org/wiki?curid=824223" title="Trzy Chałupy (Olszówka)">
Trzy Chałupy (Olszówka)

Trzy Chałupy – przysiółek wsi Olszówka w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Olszówka.
W latach 1975–1998 przysiółek należał administracyjnie do województwa wrocławskiego.

</doc>
<doc id="824225" url="https://pl.wikipedia.org/wiki?curid=824225" title="Klasa P">
Klasa P



</doc>
<doc id="824227" url="https://pl.wikipedia.org/wiki?curid=824227" title="Czesław Rydalski">
Czesław Rydalski

Czesław Rydalski (ur. 12 lipca 1903 w Warszawie, zm. 10 lipca 1968 w Warszawie) – kelner, polityk.
W latach 1941–1946 był w Armii Polskiej w ZSRR i w Polskich Siłach Zbrojnych na Zachodzie.
Od 21 listopada 1952 do 11 lipca 1956 był kierownikiem resortu przemysłu mięsnego i mleczarskiego w rządach Bolesława Bieruta i Józefa Cyrankiewicza.
Od 1926 należał do KPP, od 1946 do PPR, a od 1948 należał do PZPR.
Został pochowany na Cmentarzu Wojskowym na Powązkach w Warszawie (kw. A 28 rz. Tuje m. 21).

</doc>
<doc id="824230" url="https://pl.wikipedia.org/wiki?curid=824230" title="Szczodrak">
Szczodrak

Szczodrak – przysiółek wsi Goszcz w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Goszcz.
W latach 1975–1998 przysiółek należał administracyjnie do województwa wrocławskiego.
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Szczodrak" oraz zgermanizowaką "Schodrok".

</doc>
<doc id="824234" url="https://pl.wikipedia.org/wiki?curid=824234" title="Ślaz">
Ślaz

Ślaz ("Malva" ) – rodzaj roślin należący do rodziny ślazowatych. W wąskim ujęciu taksonomicznym należy do niego ok. 30 gatunków, a w szerokim, obejmującym m.in. gatunki z rodzaju ślazówka "Lavatera" – 56 gatunków. Rosną one na murawach, w miejscach skalistych i na siedliskach ruderalnych. Liczne gatunki to chwasty upraw. Występują naturalnie w Europie, Azji i Afryce. Niektóre gatunki uprawiane są jako ozdobne, zwłaszcza ślaz piżmowy i ślaz dziki o kwiatach ciemnopurpurowych (tzw. ślaz maurytański). Niektóre gatunki są wykorzystywane leczniczo. Młode liście są spożywane jako warzywo.
Rozmieszczenie geograficzne.
W Europie rośnie 13 gatunków, z czego w Polsce 7 jako zadomowione antropofity i kilka dalszych jako przejściowo dziczejące. Pozostałe gatunki występują w Azji oraz na terenach górskich w Afryce. W szerokim ujęciu do rodzaju należą też gatunki obecne w Australii i zachodniej części Ameryki Północnej.
Z terenu Polski wymieniany był jako osobny gatunek ślaz wycięty ("Malva excisa" ), który w nowszych ujęciach systematycznych traktowany jest jako podgatunek "Malva alcea" subsp. "excisa" Holub ew. w ogóle kwestionuje się odrębność taksonomiczną tych roślin. Podawany także ślaz maurytański ("Malva mauritiana" ) (przejściowo dziczejący z upraw efemerofit) to ciemnopurpurowe ślazy dzikie wyodrębniane jako podgatunek subsp. "mauritanica".
Systematyka.
Rodzaj tradycyjnie odróżniany od podobnych roślin z rodzaju ślazówka ("Lavatera") na podstawie wolnych listków kieliszka (u ślazówek kubeczkowato zrośniętych). Analizy molekularne w zasadzie nie wykazują podziału na te rodzaje, a w każdym razie zrośnięcie kieliszka nie jest trafnym kryterium podziału. Z kryteriów morfologicznych użyteczne wydają się różnice w budowie owoców, przy czym postulowane jest przeniesienie części gatunków (zwłaszcza kalifornijskich i australijskich) tradycyjnie zaliczanych do "Lavatera" do rodzaju "Malva".
Należy do plemienia "Malveae", podrodziny "Malvoideae", rodziny ślazowatych "Malvaceae", rzędu ślazowców, kladu różowych (rosids) w obrębie okrytonasiennych ("Magnoliophyta ").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Malvanae" Takht., rząd ślazowce ("Malvales" Dumort.), podrząd "Malvineae" Rchb., rodzina ślazowate ("Malvaceae" Juss.), podrodzina "Malvoideae" Burnett, plemię "Malveae" J. Presl, podplemię "Malvinae" A. Gray, rodzaj ślaz ("Malva" L.).
Zastosowanie.
Niektóre gatunki są uprawiane jako rośliny ozdobne w ogrodach na rabatach, szczególnie w ogrodach naturalistycznych. Najlepiej rosną na słonecznym stanowisku i na przepuszczalnym, niezbyt żyznym podłożu. Są całkowicie mrozoodporne. Rozmnaża się je przez nasiona lub sadzonki, zwykle w ogrodzie rozsiewają się same. Po pierwszym kwitnieniu należy je nieco przyciąć.
Niektóre gatunki wykorzystywane są jako rośliny lecznicze. Młode liście są jadalne.
Zobacz też.
Zaślaz, prawoślaz, ślazówka, malwa.

</doc>
<doc id="824235" url="https://pl.wikipedia.org/wiki?curid=824235" title="Wesółka">
Wesółka



</doc>
<doc id="824237" url="https://pl.wikipedia.org/wiki?curid=824237" title="Wesółka (Moszyce)">
Wesółka (Moszyce)

Wesółka – przysiółek wsi Moszyce w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Moszyce.
W latach 1975–1998 przysiółek należał administracyjnie do województwa wrocławskiego.

</doc>
<doc id="824238" url="https://pl.wikipedia.org/wiki?curid=824238" title="Władysław Kopeć">
Władysław Kopeć

Władysław Franciszek Kopeć (ur. 17 września 1916 w Lackawanna (USA), zm. 12 stycznia 1971 w Warszawie) – polski polityk.
Syn Wojciecha i Katarzyny. W okresie międzywojennym oraz podczas okupacji pracował jako pomoc buchaltera w Zakładach Przemysłowych G. Franckiego Nisko n. Sanem (1937–1938), buchalter, kalkulator w Zakładach Południowych Stalowa Wola (1938–1941), rachmistrz Komieź Gmina Zbiszowa pow. Nisko (1942–1943), kasjer w Okręgowej Mleczarni Nisko (1943–1944), referent w Starostwie Powiatowym Nisko (1944). W latach 1944–1945 służył w Wojsku Polskim.
Po II wojnie światowej od maja 1945 do stycznia 1947 był posłem do KRN. Od lipca 1945 do grudnia 1947 należał do PPS, a od 15 grudnia 1948 do PZPR. Pracował jako referent, kierownik w Społecznym Przedsiębiorstwie Budowlanym w Gdańsku (1946–1949), dyrektor w Społecznym Przedsiębiorstwie Budowlanym w Lublinie (1950–1951), dyrektor administracyjny w Centralnym Zarządzie Budownictwa Przemysłowego „Północ” w Warszawie (1951), dyrektor Gabinetu Ministra w Ministerstwie Budownictwa Przemysłowego (1951–1952), dyrektor Centralnego Zarządu Budownictwa Wojskowego w Warszawie (1952–1956). Od 14 listopada 1956 do 27 lutego 1957 był kierownikiem w Ministerstwie Budownictwa, od marca 1957 do maja 1963 podsekretarzem stanu w Ministerstwie Budownictwa i Przemysłu Materiałów Budowlanych, od maja 1963 do maja 1970 podsekretarzem stanu w Ministerstwie Rolnictwa.
Pochowany na Cmentarzu Wojskowym na Powązkach (kwatera A 32-1-5).

</doc>
<doc id="824241" url="https://pl.wikipedia.org/wiki?curid=824241" title="Czwórka (Domasławice)">
Czwórka (Domasławice)

Czwórka – przysiółek wsi Domasławice w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Domasławice.
W latach 1975–1998 przysiółek należał administracyjnie do województwa wrocławskiego.

</doc>
<doc id="824248" url="https://pl.wikipedia.org/wiki?curid=824248" title="Brodowce">
Brodowce

Brodowce – kolonia w Polsce położona w województwie dolnośląskim, w powiecie oleśnickim, w gminie Twardogóra.
W latach 1975–1998 miejscowość należała administracyjnie do województwa wrocławskiego.
Do 1939 roku administracyjnie należało do Niemiec pod nazwami: Brodowitz i Grabenfurt.

</doc>
<doc id="824251" url="https://pl.wikipedia.org/wiki?curid=824251" title="Gola Mała">
Gola Mała

Gola Mała – przysiółek wsi Olszówka w Polsce, położony w województwie dolnośląskim, w powiecie oleśnickim, w gminie Twardogóra. Wchodzi w skład sołectwa Olszówka.
W latach 1975–1998 przysiółek należał administracyjnie do województwa wrocławskiego.

</doc>
<doc id="824256" url="https://pl.wikipedia.org/wiki?curid=824256" title="Nil (informatyka)">
Nil (informatyka)



</doc>
<doc id="824258" url="https://pl.wikipedia.org/wiki?curid=824258" title="Troska">
Troska

troska

</doc>
<doc id="824259" url="https://pl.wikipedia.org/wiki?curid=824259" title="Herb gminy Jedlińsk">
Herb gminy Jedlińsk

Herb gminy Jedlińsk i miejscowości – czerwony rak na błękitnym tle. Skorupiak znalazł się w tym miejscu, gdyż wieś zamieszkiwała znaczna ilość raków, z czego też słynął Jedlińsk.
W sierpniu 2006 roku na jedlińskim rynku pojawił się pomnik raka.
Słownik Geograficzny Królestwa Polskiego.
"„Herb miasta dawniej był Rak, z powodu że tu były słynne raki, połowiające się w rzece Radomce, znane w Warszawie pod nazwą „Raki jedlińskie”." (T.III. 1882 roku, s. 547)
„Zorza”, Warszawa 1870 r., Nr 21 („Dzieje miasta Jedlińska”).
(…) "nadano miastu Jedlińsku herb Raka i oberża w Jedlińsku jest pod herbem raka, dlatego że Jedlińsko obfituje w ryby i raki."
„Kurier Literacko-Naukowy”, 1 września 1930 roku.
"„Kiedyś osobliwością Jedlińska były podobno raki, z których miasto słynęło daleko i szeroko, wskutek czego gród ten ma raka w herbie”."
Historyczny herb miasta.
Rak nie jest jednak historycznym herbem tego byłego miasta. Jak pisze Henryk Seroka, przypisywanie tego godła Jedlińskowi nie jest poparte żadnymi źródłami. Na zachowanej pieczęci miejskiej z 1568 roku widnieje bowiem majuskuła "I".

</doc>
<doc id="824261" url="https://pl.wikipedia.org/wiki?curid=824261" title="Kwarantanna (informatyka)">
Kwarantanna (informatyka)

Kwarantanna – funkcja programów antywirusowych, czasowe odosobnienie plików uznanych za podejrzane, zainfekowane wirusem lub zawierające inny rodzaj szkodliwego kodu.
Pliki w kwarantannie są przechowywane w taki sposób, aby uniemożliwić przedostanie się infekcji do systemu i wyeliminować jej wpływ na działanie komputera.
Wobec pliku znajdującego się w kwarantannie najczęściej można wykonać jedną z czynności:

</doc>
<doc id="824264" url="https://pl.wikipedia.org/wiki?curid=824264" title="Edson Luiz da Silva">
Edson Luiz da Silva



</doc>
<doc id="824266" url="https://pl.wikipedia.org/wiki?curid=824266" title="Microsoft Update">
Microsoft Update



</doc>
<doc id="824269" url="https://pl.wikipedia.org/wiki?curid=824269" title="Czerwone Stogi">
Czerwone Stogi

Czerwone Stogi – niestandaryzowana nazwa części wsi Kałdowo w Polsce położona w województwie pomorskim, w powiecie malborskim, w gminie Malbork.
Miejscowość położona jest na obszarze Wielkich Żuław Malborskich przy drodze krajowe nr 55.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Stogi: Stogi

</doc>
<doc id="824271" url="https://pl.wikipedia.org/wiki?curid=824271" title="Elton Rodrigues Brandao">
Elton Rodrigues Brandao



</doc>
<doc id="824274" url="https://pl.wikipedia.org/wiki?curid=824274" title="Klasa NPC">
Klasa NPC



</doc>
<doc id="824279" url="https://pl.wikipedia.org/wiki?curid=824279" title="Gajewo (województwo pomorskie)">
Gajewo (województwo pomorskie)

Gajewo – nieoficjalna nazwa osady wsi Lasowice Wielkie w Polsce położona w województwie pomorskim, w powiecie malborskim, w gminie Malbork.
Osada położona jest na obszarze Wielkich Żuław Malborskich przy drodze krajowej nr 55.
W latach 1975–1998 miejscowość administracyjnie należała do województwa elbląskiego.
Miejscowość oznaczona na starych mapach jako PGR Gajewo I, w pobliżu istniały jeszcze PGR Gajewo II i PGR Gajewo III, oznaczany obecnie jako Gajewo Trzecie.
Inne miejscowości o nazwie Gajewo: Gajewo

</doc>
<doc id="824280" url="https://pl.wikipedia.org/wiki?curid=824280" title="Dermot Chichester">
Dermot Chichester

Dermot Richard Claud Chichester (ur. 18 kwietnia 1916, zm. 19 kwietnia 2007) – brytyjski arystokrata, młodszy syn Arthura Chichestera, 4. barona Templemore, i Clare Wingfield, córki 7. wicehrabiego Powerscourt.
Wykształcenie odebrał w Harrow School i w Royal Military Academy w Sandhurst. Podczas II wojny światowej służył jako kapitan w 7 pułku huzarów Królowej ("7th Queen’s Own Hussars"). Walczył w Afryce Północnej (na tym samym teatrze działań wojennych walczył jego starszy brat, Arthur, członek Coldstream Guards, który zginął w grudniu 1942 r. otwierając Dermotowi drogę do sukcesji baronii Templemore). W listopadzie 1942 r. Dermot zaginął i uznano go za zmarłego, podczas gdy dostał on się do niemieckiej niewoli i przez dwa lata, do czasu swojej ucieczki w czerwcu 1944 r., przebywał w obozie jenieckim we Włoszech. W 1944 r. został awansowany do stopnia majora. Z czynnej służby odszedł w 1949 r.
Po śmierci ojca w 1953 r. odziedziczył tytuł barona Templemore i zasiadł w Izbie Lordów. W 1975 r. został również markizem Donegall, po śmierci swojego odległego kuzyna, Edwarda. W 1966 r. został członkowiem Honorowego Korpusu Gentelmen at Arms i w latach 1984–1986 był chorążym Korpusu. Jest porucznikiem Królewskiego Orderu Wiktorii i wieloletnim członkiem Conservative Monday Club. W Izbie Lordów zasiadał do reformy rządu Tony’ego Blaira w 1999 r.
16 września 1946 r. poślubił lady Josceline Gabrielle Legge (22 maja 1918 – 19 czerwca 1995), córkę Williama Legge’a, 7. hrabiego Dartmouth, i lady Ruperty Wynn-Carington, córki 1. markiza Lincolnshire. Dermot i Josceline mieli razem syna i dwie córki:
Lord Donegall mieszkał w Dunbrody Park w hrabstwie Wexford.

</doc>
<doc id="824282" url="https://pl.wikipedia.org/wiki?curid=824282" title="Mydlnica">
Mydlnica

Mydlnica ("Saponaria" L.) – rodzaj roślin z rodziny goździkowatych. Obejmuje ok. 40 gatunków. Występują one głównie na obszarach górskich południowej Europy, w północnej Afryce i południowo-zachodniej Azji (największe zróżnicowanie występuje w Turcji, gdzie rośnie 18 gatunków z tego rodzaju). Jako introdukowane rosną w północnej Europie, środkowej i wschodniej Azji oraz w strefach umiarkowanych obu kontynentów amerykańskich. W Polsce dziko rośnie tylko jeden gatunek – mydlnica lekarska ("S. officinalis"). 
Mydlnica lekarska jest wykorzystywana jako źródło saponin stosowanych przy wyrobie środków piorących i w gaśnicach pianowych. Inne gatunki, zwłaszcza nisko, poduchowato rosnące uprawiane są w ogrodach skalnych jako rośliny ozdobne (najczęściej mydlnica bazyliowata "S. ocymoides", poza tym m.in. mydlnica oliwska "S. ×olivana").
Systematyka.
Rodzaj z plemienia "Caryophylleae" z podrodziny "Caryophylloideae" z rodziny goździkowatych ("Caryophyllaceae").

</doc>
<doc id="824285" url="https://pl.wikipedia.org/wiki?curid=824285" title="Blue Angels">
Blue Angels

Blue Angels – zespół akrobacyjny Marynarki Stanów Zjednoczonych, utworzony w 1946 roku. Siły Powietrzne Stanów Zjednoczonych mają własny zespół akrobacyjny, założony w 1953 roku, znany jako Thunderbirds.
Blue Angels na początku latali na trzech samolotach, następnie czterech, a obecnie na sześciu. Siódmy samolot jest w razie problemów mechanicznych zamieniany z którymś z podstawowego składu. Wykorzystuje się go również do lotów z cywilami, zazwyczaj wybranymi spośród reporterów.
Zespół dzieli się na "Diament" (Blue Angels od 1 do 4) oraz solistów (5 i 6).

</doc>
<doc id="824291" url="https://pl.wikipedia.org/wiki?curid=824291" title="Hugo Alcântara">
Hugo Alcântara



</doc>
<doc id="824295" url="https://pl.wikipedia.org/wiki?curid=824295" title="Karabinek Sako M95">
Karabinek Sako M95

Sako M95 – fiński karabinek automatyczny. W niewielkiej liczbie zakupiony przez armię fińską w drugiej połowie lat 90.
W stosunku do produkowanych wcześniej karabinków Valmet M62 i Valmet M76 zmodyfikowano gniazdo magazynka, urządzenie wylotowe i mechanizm spustowy. Karabinek Sako M95 ma też nową kolbę składaną. Wszystkie karabinki tego typu są wyposażone w boczną szynę służącą do montażu celownika optycznego. W 1995 roku karabinek Sako M95 został przyjęty do uzbrojenia armii fińskiej i otrzymał oznaczenie "Rynnäkkökivääri 95 Taittoperä (Rk 95 TP)", jednak zakupiono tylko niewielką liczbę tych karabinków. Produkowano także wersję samopowtarzalną tej broni przeznaczoną na rynek cywilny (oznaczoną jako M95S).
Produkcję Sako M95 zakończono w 1998 roku. Wyprodukowane karabinki nadal znajdują się na uzbrojeniu fińskiej armii.
Opis.
Sako M95 był bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem, odgięta do góry, wystaje ponad pokrywę komory zamkowej. Lufa gwintowana (cztery bruzdy prawoskrętne), zakończona urządzeniem wylotowym pełniącym rolę hamulca wylotowego i tłumika płomienia. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie w którym porusza się rękojeść przeładowania. Magazynki 30 nabojowe, wymienne z AK. Kolba składana na bok komory zamkowej. Przyrządy celownicze mechaniczne, składają się z muszki i celownika krzywiznowego. Przyrządy celownicze zaopatrzone są w trytowe źródła światła ułatwiające strzelanie w nocy. Z boku komory zamkowej znajduje się szyna przeznaczona do montażu celowników optycznych i optoelektronicznych.

</doc>
<doc id="824298" url="https://pl.wikipedia.org/wiki?curid=824298" title="Herb Jedlińska">
Herb Jedlińska



</doc>
<doc id="824299" url="https://pl.wikipedia.org/wiki?curid=824299" title="Markiz Donegall">
Markiz Donegall

Informacje ogólne.
Wicehrabiowie Chichester 1. kreacji (parostwo Irlandii)
Hrabiowie Donegall 1. kreacji (parostwo Irlandii)
Markizowie Donegall 1. kreacji (parostwo Irlandii)
Następca hrabiego Belfastu: James Chichester, hrabia Belfastu

</doc>
<doc id="824311" url="https://pl.wikipedia.org/wiki?curid=824311" title="Ryan Sheckler">
Ryan Sheckler

Ryan Allen Sheckler (ur. 30 grudnia 1989 w San Clemente w Kalifornii) – amerykański zawodowy skateboarder. 
Jego rodzicami są Randy Sheckler oraz Gretchen Walsh, jest najstarszy z trójki rodzeństwa, ma dwóch braci Shane i Kane. Jest sponsorowany przez Plan B Skateboards, Plan B Wheels, Etnies, Independent Trucks, Power Balance, Mob Grip, Ethika, CCS, MOB Grip, Kicker Car Audio,
, Red Bull, Nixon Watches, Panasonic, Oakley Eyewear. W 2008 roku założył Sheckler Foundation pomagająca osobom chorym, a także poważnie kontuzjowanym zawodowym sportowcom.
Posiada własną linię odzieży sygnowaną jego nazwiskiem RS by Ryan Sheckler od maja 2009.
Jeździ na pozycji Regular.
Historia kariery.
Ryan początkowo uprawiał skating w wieku czterech lat z dziećmi z sąsiedztwa. Trzy lata później jego nowy sprzęt pomógł mu ulepszać skoki i ograniczać upadki. Odnosił co roku zwycięstwa na miejscowym skateparku oraz na mistrzostwach CASL. Do dziś Ryan ma talent do zwycięstwa przy rywalizacji.
Ryan Sheckler zaczął uprawiać skateboarding od osiemnastego miesiąca życia, przez pierwsze cztery lata trenował trick „ollie”. Później stał się jednym ze światowych młodych fachowców w tym sporcie jako trzynastolatek. W Sierpniu 2003 r., Sheckler konkurował w „X Games” i stał się najmłodszym uczestnikiem, który zdobył złoty medal, zajmując pierwsze miejsce w wydarzeniu „SBX Park”. Sezon 2003 zakończył się pierwszym miejscem na świecie w zawodach ulicznych „Gravity Games” oraz trzecie miejsce w „United States Skateboarding Championships”.
Ryan kontynuował falę sukcesów w zawodach na skateparkach, wygrywając w 2005 r. dwa razy na „Dew Action Sports Tour” oraz zebrał najwięcej punktów podczas turniejów skateboardingowych w całych USA, otrzymując tytuł „Athlete of the Year 2005”. W 2006 ponownie stawał na szczycie rankingów w swojej dyscyplinie.
Zdobywał pierwsze miejsca w zawodach nie tylko w swoim kraju, ale także na całym świecie, m.in. w Niemczech na turnieju World Championship of Skateboarding. Znany jest ze swojej niepowtarzalnej jazdy na desce oraz licznych sztuczek, które prowadzą go do sukcesów. Oprócz skateboardingu Ryan zajmuje się również motocrossem, surfingiem, snowboardingiem oraz golfem, a także gra w filmach. Posiada własny model „V.CO-Operative Series” jeansów firmy Volcom, trucków firmy Silver, butów firmy Etnies oraz okularów przeciwsłonecznych Oakley.
Po zakończeniu sezonu 2003 Ryan Sheckler odbył tournée ze światową legendą skateboardingu, Tonym Hawkiem, podróżował po Australii, Kanadzie i Hiszpanii. Wystąpił również w czterech grach „Tony Hawk”: „Tony Hawk’s Underground 2", „Tony Hawk’s American Wasteland”, „Tony Hawk’s American Sk8land” oraz „Tony Hawk’s Project 8". W 2005 Ryan pojawił się w programie telewizyjnym na MTV Cribs, wówczas rozpoczął prace nad własnym programem. 15 stycznia 2010 roku do kin wszedł film pt. „Tooth Fairy”, w którym Ryan wcielił się w rolę Mick’a Donnelly. Polska premiera filmu odbyła się 19 marca 2010 roku.

</doc>
<doc id="824312" url="https://pl.wikipedia.org/wiki?curid=824312" title="Elektrownia EC-1">
Elektrownia EC-1



</doc>
<doc id="824313" url="https://pl.wikipedia.org/wiki?curid=824313" title="Edi Carlos Dias Marçal">
Edi Carlos Dias Marçal



</doc>
<doc id="824318" url="https://pl.wikipedia.org/wiki?curid=824318" title="Najzabawniejsze zwierzęta świata">
Najzabawniejsze zwierzęta świata

Najzabawniejsze zwierzęta świata (The Planet’s Funniest Animals) jest to cykliczny rozrywkowo-dokumentalny program telewizyjny nadawany przez stację telewizyjną Animal Planet.
W programie przedstawiane są nagrania wideo zabawnych scen z udziałem zwierząt. Początkowo prowadził go Matt Galant, a następnie zastąpił go Keegan Michael Key.
Istniała również polska wersja programu od marca 2001 do lipca 2003, nadawana w telewizji Polsat i Polsat 2. Program produkowała firma V70. Prowadzącymi byli na zmianę: Piotr Zelt i Elżbieta Zającówna.

</doc>
<doc id="824319" url="https://pl.wikipedia.org/wiki?curid=824319" title="Izydor Kopernicki">
Izydor Kopernicki

Izydor Kopernicki (ur. 17 kwietnia 1825 w Czyżówce w powiecie zwinogródzkim, zm. 24 września 1891 w Krakowie) – antropolog, członek korespondent Towarzystwa Muzeum Narodowego Polskiego w Rapperswilu od 1890.
Życiorys.
Był synem Stanisława Kopernickiego, rządcy lub dzierżawcy wsi Czyżówka na Ukrainie, i Marianny z Pieńkowskich, bratem Walerego (filologa klasycznego i polonisty) oraz Franciszka (powstańca styczniowego).
Studiował medycynę w Kijowie; w latach 1847-1859 był lekarzem wojskowym i podczas wojny wschodniej przebywał na Krymie. W 1859 został prosektorem przy katedrze anatomii w Kijowie, a dla przyrodników wykładał anatomię porównawczą. Podczas powstania styczniowego w 1863 pielęgnował rannych w Kaliskiem, komisarz powstańczy w Galicji. Po upadku powstania wyjechał do Paryża (1864), a następnie do Bukaresztu (1865), gdzie - przebywając tam do 1871 – m.in. założył muzeum anatomiczne i zootomiczne.
W 1871 osiadł w Krakowie, gdzie w 1878 został docentem, a 1886 profesorem antropologii. Przeprowadził nader liczne badania kraniologiczne zarówno przez pomiary czaszek ludzi żyjących, jak i czaszek z czasów przedhistorycznych, zwłaszcza ludności Galicji i innych plemion słowiańskich, oraz Cyganów, Ajnów i innych plemion. Rozprawa o Cyganach (1872) zjednała mu nagrodę towarzystwa antropologicznego w Krakowie. Prace te ogłaszał w "Pamiętniku Akademii Umiejętności" w Krakowie, w "Zbiorze wiadomości do antropologii kraiowej", wydawanym przez tę akademię, w "Révue d'anthropologie" i in. Inne jego prace dotyczyły archeologii przedhistorycznej oraz etnografii, jak rozprawy "O góralach z okolic Rabki", "O wyobrażeniach lekarskich i przyrodniczych ludu" (1876) i in. Nadto zbudował nowy kraniograf oraz ulepszył metody pomiaru czaszek. Bogate swe zbiory antropologiczne pozostawił Uniwersytetowi Jagiellońskiemu. Po śmierci Oskara Kolberga w 1890 r. dokończył prace nad jego monografiami: drugą częścią "Chełmskiego" oraz monografią Przemyskiego.
Został pochowany na Cmentarzu Rakowickim w Krakowie.
Upamiętnienie.
W 1892 Towarzystwo Lekarskie krakowskie, aby upamiętnić Izydora Kopernickiego ufundowało i umieściło w lewej nawie kościoła św. Anny tablicę z czarnego belgijskiego marmuru na której umieszczono wykonany na miedzi przez prof. Cynka portret zmarłego. Napis wyrzeźbiono w pracowni Szczerbuły. Rysunek tablicy zaprojektował Tadeusz Stryjeński.

</doc>
<doc id="824322" url="https://pl.wikipedia.org/wiki?curid=824322" title="Christine Baranski">
Christine Baranski

Christine Jane Baranski (ur. 2 maja 1952 w Buffalo) – amerykańska aktorka i producentka telewizyjna. Laureatka nagród Tony i Emmy. W 1996 i 1997 nominowana do Złotego Globu dla najlepszej aktorki drugoplanowej w serialu, miniserialu lub filmie telewizyjnym za rolę Maryann Thorpe w sitcomie CBS "Cybill" (1995–1998) oraz do dla najlepszej aktorki w serialu dramatycznym jako Diane Lockhart w serialu sądowym CBS "Sprawa idealna" (od 2017).
Życiorys.
Wczesne lata.
Urodziła się w Buffalo jako córka polskich imigrantów, Virginii O. (z domu Mazurowski) i Luciena Michaela Baranskiego. Jej rodzice pochodzili z Polski i w domu rozmawiali w ojczystym języku. Jej ojciec redagował polonijne gazety, a babcia i dziadek byli aktorami i grali na scenach polskich teatrów. Uczęszczała do katolickiej szkoły średniej przy Villa Maria Academy w Cheektowaga. W 1974 ukończyła wyższą szkołę artystyczną Juilliard School z tytułem bakałarza.
Kariera.
W 1980 debiutowała na deskach off-Broadwayu Playwrights Horizons w przedstawieniu "Coming Attractions" i Broadwayu w sztuce "Hide &amp; Seek", a w 1982 trafiła do Manhattan Theatre Club w spektaklu "Sally and Marsha". Za rolę Charlotte w inscenizacji Toma Stopparda "Prawdziwa rzecz" ("The Real Thing") z Glenn Close, Jeremym Ironsem i Peterem Gallagherem, a także jako Chris Gorman w farsie Neila Simona "Rumors" otrzymała nagrodę Tony.
Zasłynęła rolami komediowymi, jako Katherine Archer w "Klatce dla ptaków" ("The Birdcage", 1996) Mike’a Nicholsa z Robinem Williamsem, Martha May Whovier w ' (2000), Mary Sunshine w musicalu kryminalnym Roba Marshalla "Chicago" (2002) i Connie Chasseur w czarnej komedii Teda Demme’a "Spec" (2004), a także jako Tanya Chisham-Leigh w "Mamma Mia!" (2008) i sequelu ' (2018).
W 2008 powróciła na Broadway jako Berthe w komedii "Boeing Boeing" z Markiem Rylance, Bradleyem Whitfordem, Giną Gershon i Mary McCormack.
Życie prywatne.
15 października 1983 poślubiła aktora Matthew Cowlesa, z którym pozostała w związku małżeńskim do jego śmierci 22 maja 2014 roku. Mają dwie córki: Lily (ur. 1987) i Isabel (ur. 1984).

</doc>
<doc id="824323" url="https://pl.wikipedia.org/wiki?curid=824323" title="Kerlon Moura Souza">
Kerlon Moura Souza



</doc>
<doc id="824324" url="https://pl.wikipedia.org/wiki?curid=824324" title="M0n0wall">
M0n0wall

m0n0wall – nierozwijana już dystrybucja FreeBSD zaprojektowana do działania jako zapora sieciowa. Działa ona na wielu platformach sprzętowych, w tym na komputerze klasy PC, na którym może działać ona także w trybie LiveCD. Autorem m0n0walla jest Manuel Kasper. m0n0wall składa się z jądra i narzędzi zapożyczonych z systemu FreeBSD oraz autorskich mechanizmów konfiguracji, stworzonych na potrzeby dystrybucji, a wynikające z jej przeznaczenia.
Ostatnie wydanie m0n0walla, oznaczone numerem 1.8.1, jest oparte na FreeBSD 8.4. Więcej informacji o zmianach.
Funkcjonalność.
Niektórymi funkcjami m0n0wall są:

</doc>
<doc id="824325" url="https://pl.wikipedia.org/wiki?curid=824325" title="Tricholoma album">
Tricholoma album



</doc>
<doc id="824328" url="https://pl.wikipedia.org/wiki?curid=824328" title="Daniel C. Tsui">
Daniel C. Tsui

Daniel Chee Tsui (; ur. 28 lutego 1939 w prowincji Henan) – amerykański fizyk pochodzenia chińskiego, noblista.
Życiorys.
Był profesorem na Uniwersytecie Princeton. Specjalizował się w elektronice ciała stałego oraz prowadził badania nad silnym polem magnetycznym działającym na elektrony. W roku 1998 otrzymał, wraz z Robertem Laughlinem i Horstem Störmerem, nagrodę Nobla za duży wkład w rozwój fizyki ciała stałego.

</doc>
<doc id="824329" url="https://pl.wikipedia.org/wiki?curid=824329" title="Gajewo Trzecie">
Gajewo Trzecie

Gajewo Trzecie – nieoficjalna osada wsi Kamionka w Polsce położona w województwie pomorskim, w powiecie malborskim, w gminie Malbork.
Miejscowość położona jest na obszarze Wielkich Żuław Malborskich.
W latach 1975–1998 miejscowość administracyjnie należała do województwa elbląskiego.
Miejscowość oznaczona na starych mapach jako PGR Gajewo III, w pobliżu istniały jeszcze PGR Gajewo I i PGR Gajewo II.
Inne miejscowości o nazwie Gajewo: Gajewo

</doc>
<doc id="824330" url="https://pl.wikipedia.org/wiki?curid=824330" title="Eliaja">
Eliaja



</doc>
<doc id="824331" url="https://pl.wikipedia.org/wiki?curid=824331" title="El Pueyo de Araguás">
El Pueyo de Araguás

El Pueyo de Araguás (arag. "O Pueyo d'Araguás") – gmina w Hiszpanii, w Aragonii, w prowincji Huesca, w comarce Sobrarbe.
Powierzchnia gminy wynosi 61,78 km². Zgodnie z danymi INE, w 2005 roku liczba ludności wynosiła 152, a gęstość zaludnienia 2,44 osoby/km². Wysokość bezwzględna gminy równa jest 1160 metrów. Współrzędne geograficzne gminy to 42°28'19"N, 0°9'39"E. Kod pocztowy do gminy to 22362.

</doc>
<doc id="824335" url="https://pl.wikipedia.org/wiki?curid=824335" title="Dominic West">
Dominic West

Dominic Gerard Francis Eagleton West (ur. 15 października 1969 w Sheffield) – angielski aktor teatralny, filmowy i telewizyjny.
Życiorys.
Wczesne lata.
Urodził się w Sheffield, w hrabstwie South Yorkshire w klasycznej rodzinie irlandzkiej katolickiej klasy średniej jako w jedno z siedmiorga dzieci Pauline Mary „Moyi” (z domu Cleary) West i Thomasa George’a Eagletona Westa, producenta roślin z tworzyw sztucznych. Ma pięć sióstr i jednego brata. Uczęszczał do Eton College, w 1993 ukończył studia na wydziale literatury angielskiej Trinity College w Dublinie, a w 1995 otrzymał dyplom ukończenia Guildhall School of Music and Drama w Londynie. W 1996 jego rodzice rozwiedli się.
Kariera.
Debiutował na kinowym ekranie rolą Henryka, syna Richmonda w "Ryszardzie III" ("Richard III", 1995) u boku Iana McKellena, Roberta Downeya Jr., Annette Bening, Kristin Scott Thomas i Maggie Smith. Niedługo potem zagrał postać Paula Picassa w biograficznym melodramacie "Picasso – twórca i niszczyciel" ("Surviving Picasso", 1996) z Anthony Hopkinsem, Nataschą McElhone i Julianne Moore. Za sceniczną kreację Konstantina Treplewa, syna Arkadiny w przedstawieniu Antoniego Czechowa "Mewa" ("The Seagull") na scenie The Old Vic (1996) w Londynie otrzymał nagrodę im. Iana Charlesona.
W komediodramacie muzycznym "Gwiazda rocka" ("Rock Star", 2001) z Markiem Wahlbergem i Jennifer Aniston wystąpił jako heavymetalowy gitarzysta Kirk Cuddy. Telewidzowie poznali go w roli oficera policji Jimmy’ego McNulty w serialu HBO "Prawo ulicy" ("The Wire", 2002–2008).
W 2005 powrócił na scenę jako Orlando w komedii Williama Szekspira "Jak wam się podoba" w londyńskim Wyndhams’s Theatre, zagrał Edwarda w spektaklu "Dziedzictwo Voysey" ("The Voysey Inheritance") w Royal National Theatre (2006), pojawił się w roli Jana w sztuce Toma Stopparda "Rock ’n’ Roll" w londyńskim West End (2006–2007).
W "300" (2006) zagrał spartańskiego polityka Therona. W 2009 wziął udział w reklamie kawy Carte Noire. Od 9 listopada do 10 grudnia 2008 grał rolę Olivera Cromwella w serialu Channel 4 "Nałożnica diabła" ("The Devil’s Whore"). Jego kreacja seryjnego mordercy Freda Westa w miniserialu kryminalnym ITV "U boku oskarżonego" ("Appropriate Adult", 2011) z Emily Watson przyniosła mu nagrodę Brytyjskiej Akademii Sztuk Filmowych i Telewizyjnych.
Za rolę Richarda Burtona w biograficznym telefilmie BBC Four "Burton i Taylor" ("Burton and Taylor", 2013) z Heleną Bonham Carter zdobył nominację do Nagrody Telewizyjnej Akademii Brytyjskiej i Nagrody Satelity. W 2014 przyjął rolę Noaha Sollowaya w serialu "The Affair", a od 2022 r. występuje w serialu "The Crown" w roli księcia Karola.
Życie prywatne.
Spotykał się z Polly Astor, z którą ma córkę Marthę (ur. 1999). 26 czerwca 2010 roku poślubił Catherine Fitzgerald, z którą ma trójkę dzieci: córkę Dorę (ur. 2006) oraz dwóch synów – Senana (ur. 2008) i Francisa (ur. 2009).

</doc>
<doc id="824336" url="https://pl.wikipedia.org/wiki?curid=824336" title="Eduard Gufeld">
Eduard Gufeld

Eduard Gufeld, ros. Эдуард Ефимович Гуфельд (ur. 19 marca 1936 w Kijowie, zm. 23 września 2002 w Los Angeles) – ukraiński szachista, arcymistrz od 1967 roku.
Kariera szachowa.
Pierwszy szachowy turniej rozegrał w 1953 roku. W latach 1959–1972 ośmiokrotnie zakwalifikował się do finałów mistrzostw Związku Radzieckiego, które w ówczesnym okresie były jednymi z najsilniej obsadzonych turniejów na świecie. Najlepszy wynik w mistrzostwach ZSRR osiągnął w Leningradzie w roku 1963, zajmując VII miejsce. Zwyciężył bądź podzielił I miejsca m.in. w Gori (1971), Tbilisi (1971, 1974, 1980), Hawanie (1985) i Wellington (1988).
Poza grą w turniejach zajmował się również szkoleniem, dziennikarstwem oraz szachową publicystyką (wydał ponad 100 szachowych książek). Przez wiele lat mieszkał w Tbilisi i był trenerem wieloletniej mistrzyni świata Mai Cziburdanidze. Był również trenerem radzieckiej drużyny kobiecej na kilku szachowych olimpiadach. Po upadku Związku Radzieckiego wyemigrował do Stanów Zjednoczonych. Zmarł w wieku 66 lat na udar mózgu w Cedars-Sinai Medical Center w Los Angeles.
Najwyższy ranking w karierze osiągnął 1 stycznia 1977, z wynikiem 2570 punktów zajmował wówczas 22. miejsce na światowej liście FIDE, jednocześnie zajmując 12. miejsce wśród radzieckich szachistów.

</doc>
<doc id="824337" url="https://pl.wikipedia.org/wiki?curid=824337" title="Wilhelm Grapow">
Wilhelm Grapow

Wilhelm Grapow (ur. w 1828 w Groß Wartenberg, zm. 6 maja 1902 w Berlinie) – niemiecki architekt działający we Wrocławiu w latach 1854–1870. Królewski Architekt Kolei Górnośląskich. Znany jako twórca neogotyckiego projektu dworca kolejowego Wrocław Główny. Młodszy brat Hermanna 1821-1891)
Upamiętnienie.
Od 2016 roku jest patronem ulicy na wrocławskim Brochowie.

</doc>
<doc id="824340" url="https://pl.wikipedia.org/wiki?curid=824340" title="Taye Diggs">
Taye Diggs

Taye Diggs, właśc. Scott Leo Diggs (ur. 2 stycznia 1971 w Rochester) – amerykański aktor teatralny, filmowy i telewizyjny.

</doc>
<doc id="824344" url="https://pl.wikipedia.org/wiki?curid=824344" title="Dunhill">
Dunhill

Dunhill – ekskluzywna marka papierosów produkowanych przez British American Tobacco. Zazwyczaj ich cena jest wyższa od średniej ceny papierosów sprzedawanych w danym regionie. Są eksportowane głównie do Europy, południowej Azji, Nowej Zelandii i Australii, ale można je również kupić przez internet lub w sklepach tytoniowych w USA, Malezji i Kanadzie. Są dostępne na Cyprze i w Czechach. W Indonezji produkcją papierosów pod marką Dunhill zajmuje się Bentoel Group.

</doc>
<doc id="824345" url="https://pl.wikipedia.org/wiki?curid=824345" title="Kości (serial telewizyjny)">
Kości (serial telewizyjny)

Kości () – amerykański serial telewizyjny produkcji Fox Broadcasting Company oparty na książkach kryminolog-antropolog Kathy Reichs, będącej jednocześnie producentką serialu. Główną postacią serialu jest dr Temperance Brennan, a jej partnerem jest agent FBI, Seeley Booth. Dr Brennan ma także swój zespół specjalistów, w skład którego wchodzą Angela Montenegro, dr Jack Hodgins i dr Zack Addy. Od drugiego sezonu szefową Brennan jest dr Camille Saroyan.
Postać Temperance Brennan wzorowana jest na bohaterce serii powieści kryminalnych napisanych przez Kathy Reichs. Serialowa dr Brennan pisze udane powieści, których główną postacią jest antropolog sądowa Kathy Reichs.
W Polsce serial emitowany był na antenie telewizji Polsat, Fox oraz AXN.
25 lutego 2016 stacja FOX zamówiła ostatni, dwunasty sezon.
Opis fabuły.
Dr Temperance Brennan (Emily Deschanel) jest utalentowanym antropologiem pracującym w Jeffersonian Institute, która w wolnych chwilach pisze powieści. Bardzo często współpracuje z przystojnym i czarującym agentem FBI Seeleyem Boothem (David Boreanaz), pomagając zidentyfikować zwłoki, kiedy standardowe metody są nieskuteczne.
Będąc nieco na bakier ze współczesnym światem (brakuje jej obeznania z popkulturą), często powtarza, że "lepiej rozumie martwych niż żywych". W śledztwach pomagają jej przyjaciele: Angela Montenegro, artysta-plastyk tworząca trójwymiarowe hologramy miejsc zbrodni i hipotetycznych jej przebiegów; oraz Zack Addy, asystent Brennan, któremu wysokie IQ przeszkadza w ukończeniu kilku doktoratów. Zespół zamyka dr Jack Hodgins, specjalizujący się w owadach i minerałach, wielki zwolennik teorii spiskowych.
Pierwsza seria (22 odcinki).
Temperance Brennan powraca do Waszyngtonu po dłuższej nieobecności. Zamknięta w sobie, oderwana od popkultury i mediów, pani doktor współpracuje z agentem specjalnym FBI, Seeleyem Boothem. Wspólnie rozwiązują sprawy, w których z ofiar pozostały szkielety lub ich elementy. Temperance coraz bardziej otwiera się na świat, który ukazuje jej partner. W trakcie serii poznajemy coraz szerzej życie Brennan. Jej rodzice zniknęli, gdy była nastolatką. Potem opuścił ją brat, a dziewczyna trafiła do systemu opieki społecznej. Studiowała i skończyła antropologię (w trakcie nauki miała romans ze swoim wykładowcą). Później podjęła pracę w Instytucie Jeffersona przy wsparciu szefa dr. Goodmana. W ostatnim odcinku pierwszej serii Brennan identyfikuje szczątki swojej matki. Okazuje się również, że jej ojciec pozostaje przy życiu. Brat Tempe, Russ po długoletnim milczeniu znów rozmawia z siostrą. Wychodzi na jaw, że rodzice Brennanów byli przestępcami, a ich ojca nadal ściga prawo.
Druga seria (21 odcinków).
Temperance powraca do pracy, ale następuje zmiana na stanowisku jej szefa: dr. Goodmana zastępuje dr Saroyan, była dziewczyna Bootha. Zmiana w zespole wytwarza napięcia. Temperance nadal dystansuje się od świata, z czego wynika wiele zabawnych sytuacji. Między kolejnymi sprawami przenika wątek powrotu ojca dziewczyny i niebezpieczeństwa grożącego rodzeństwu Brennanów. By zapobiec nieszczęściu ojciec Temperance i Russa zabija skorumpowanego szefa FBI. Temperance wraz z dr. Jackiem Hodginsem zostaje zakopana żywcem w samochodzie przez Grave Diggera. Pod koniec serii Brennan zaczyna spotykać się z agentem FBI, Sullivanem, zwanym Sullym. Jednak, gdy mężczyzna proponuje jej długi rejs i urlop w pracy, Temperance rezygnuje ze związku. Mimo tego pojawia się napięcie między nią a Boothem, więc zdesperowany agent zmusza przyjaciółkę do rozmowy z psychologiem, który stwierdza, że ich problemy z dogadaniem się wynikają z konfliktu charakterów, a nie napięcia uczuciowego. Brennan zostaje poproszona przez swoją najlepszą przyjaciółkę, Angelę Montenegro, o to, by była jej druhną. Szczątkowa informacja dociera do ojca Brennan, który sądząc, że to jego córka wychodzi za mąż, powraca do stolicy. Booth aresztuje mężczyznę, choć nie chce ranić przyjaciółki. W dniu ślubu Angeli i dr. Jacka Hodginsa Booth wyjaśnia Brennan emocje kierujące jej ojcem. Splot wypadków sprawia, że ostatecznie do małżeństwa Angie i Jacka nie dochodzi, a przed ołtarzem stoją Booth i Brennan.
Trzecia seria (15 odcinków).
Bones nie może przeboleć wyjazdu swojego ucznia, Zacka, do Iraku. Nie jeździ z Boothem na miejsca zbrodni, co niepokoi agenta. Po powrocie Zacka Temperance wraca do pracy w terenie, co cieszy Bootha. W trakcie serii Brennan zbliża się do zamkniętego w więzieniu ojca i godzi się z nim. Staje się coraz bardziej uczuciowym człowiekiem. Pojawia się seryjny morderca, zwany Gormogonem, jego osoba przewija się do samego finału serii. Booth i Bones zostają skierowani na "terapię partnerską" u dr. Lance'a Sweetsa. Dwudziestodwuletni terapeuta nie przypada im do gustu i oboje go męczą, mimo że terapia skutkuje. Wzrasta napięcie między parą głównych bohaterów, kulminacyjnym momentem jest pocałunek pod jemiołą (The Santa in the Slush 03x09). Wkrótce potem Booth i Bones mają okazję sprawdzić się w roli opiekunów niemowlęcia. W kolejnym odcinku Max Keenan jest sądzony za morderstwo. W ostatecznym rozrachunku wychodzi na wolność za sprawą wielkiego poświęcenia swojej córki. W trakcie kolejnego śledztwa Booth zostaje zastrzelony. Cała ekipa z Instytutu stawia się na pogrzebie. Wychodzi na jaw, iż była to prowokacja. Booth otrzymuje za to cios w szczękę od Temperance. Ostatecznie zostaje wyjaśniona sprawa Gormogona, co skutkuje zamknięciem jego poplecznika, Zacka w szpitalu psychiatrycznym. Przyjaciele są załamani.
Czwarta seria (26 odcinków).
Temperance leci na wykłady do Londynu. Wraz z Boothem podejmują się pomóc angielskiej policji w rozwiązaniu sprawy. Kobieta świetnie odnajduje się w Anglii. Partnerzy nadal odwiedzają psychologa, który dostrzega już wagę ich związku. Brennan spotyka się z dwoma mężczyznami naraz, w końcu obaj ją rzucają. Związek emocjonalny między Boothem i Brennan rośnie w siłę a oni sami spędzają ze sobą jeszcze więcej czasu, co zauważa ich psycholog. Sweets, jak Angela, stara się zmusić oboje do przyznania się do swoich uczuć, czym irytuje Bootha i Bones, sprawiając, że coraz bardziej się zapierają. Do problemów z terapeutą dochodzi rotacja wśród stażystów, którzy pomagają w laboratorium, odwiedziny (ucieczka) Zacka i pojawienie się brata Bootha – Jareda, który chce poderwać Temperance. Bones zgadza się pomóc Boothowi w zajmowaniu się edukacją jego syna, Parkera. Między bohaterów wkracza agentka FBI Payton Perrota, a ich życiu znowu zagraża Grave Digger. Tym razem morderca i porywacz uprowadza Bootha. Temperance prosi o pomoc Jareda, który wspiera ją, dzięki czemu ratują Bootha. W trakcie serii przewijają się postaci ojca Temperance, a także byłego terapeuty Bootha – dr. Wyatta. Zmuszają oni Temperance i Bootha do głębszego zastanowienia się nad uczuciami. Im bliżej końca serii, tym sytuacja między dwójką bohaterów zaczyna nabierać rumieńców. Booth po kłótni z bratem może znaleźć oparcie tylko w przyjaciółce. Całe laboratorium i nie tylko jest przekonane o ich dopasowaniu. Wreszcie, gdy Bones podejmuje decyzję o posiadaniu dziecka i prosi Bootha, by został jego ojcem, nadchodzi punkt kryzysowy. Booth początkowo zgadza się jej pomóc, ale nie jest pewny swojej decyzji. Kiedy okazuje się, że ma guza mózgu, w drodze na operację prosi Brennan by, w razie, gdyby coś poszło nie tak, użyła jego nasienia. W finałowym odcinku serii okazuje się, że operacja poszła dobrze, ale Booth był w śpiączce. Gdy się budzi, czuwa przy nim Bones.
Piąta seria (22 odcinki).
Brennan i Booth prowadzą kolejne śledztwa w sprawach morderstw. Zawsze udaje im się złapać sprawcę.Po kilku latach ujawniają Sweetsowi, co ich łączyło (i łączy). Skłania ich do tego książka, w której Sweets opisał partnerstwo według jego obserwacji, które częściowo odbiegały od prawdy. Młody psycholog jest zadowolony z ich decyzji, lecz jednocześnie przygnębiony faktem, iż jego książka jest do niczego. Okazuje się, że Brennan i Booth na początku znajomości mieli krótkotrwały romans. Później każde z nich próbowało iść w swoją stronę, ale bez powodzenia. Po zakończonej rozmowie ze Sweetsem Booth mówi Brennan o jego uczuciach do niej i udowadnia pocałunkiem. Kończy się to jednak zniesmaczeniem Temperance, która nie chce łączyć spraw zawodowych z prywatnymi. Obiecuje jednak, że zostanie pomiędzy nimi silna więź. Po kilku miesiącach Seeley dostaje propozycję powrotu do wojska. Zastanawia się nad tym, choć ma wyrzuty sumienia - wielokrotnie powtarzał przyjaciołom i synowi, że więcej tam nie wróci. Chce jednak jechać do Afganistanu, by znowu pomagać ludziom chociaż przez krótki okres. Dzieli się przemyśleniami z Brennan, która karci go. Po pewnym czasie jednak i ona dostaje propozycję wyjazdu poza granice państwa, aby przeprowadzać badania. Było to jej skrytym marzeniem, więc postanawia pojechać. Warunkiem jest jednak fakt, że jeśli ona postanowi tymczasowo oderwać się od pracy w Jeffersonian Institute, Booth będzie w tym samym czasie na wojnie w Afganistanie. Oboje zgadzają się na ten układ. Angela i Hodgins biorą ślub. Wszyscy współpracownicy są zadowoleni, gdyż oboje od dawna darzyli się uczuciem. Seria kończy się pożegnaniem przyjaciół na lotnisku. Seeley Booth leci na misję w Afganistanie. Temperance Brennan - na badania, razem z byłą dziewczyną Sweetsa. Angela Montenegro i Jack Hodgins jadą do Paryża w podróż poślubną.
Szósta seria (23 odcinki).
W Jeffersonian Institute została sama Cam. Nie radzi sobie ona z rozwiązywaniem spraw i przez to spada skuteczność jej pracy. Media zaczynają kpić sobie z instytutu oraz dociekają, czemu Cam nie radzi sobie ze swoimi obowiązkami. Camille prosi wszystkich, aby wrócili do kraju i przedstawia sytuację. Angela i Hodgins spodziewają się dziecka. Ten fakt zmusza Brennan do szybszego podejmowania decyzji o macierzyństwie, jednak nie dzieli się z nikim swoimi przemyśleniami. Booth znajduje sobie drugą połówkę - Hannę, dziennikarkę. Temperance jest szczęśliwa i nie rozumie, czemu wszyscy jej współczują. Tym bardziej że zdążyła zaprzyjaźnić się z nową dziewczyną Seeleya. Sezon szósty oparty jest bardziej na relacjach Bootha z Brennan niż którykolwiek inny. Również w tej serii dochodzi do zabójstwa "Grabarza" - kobiety, która próbowała w drugiej serii zabić Hodginsa i Brennan, którzy byli uwięzieni pod ziemią. W ostatnim odcinku przed finałem dochodzi do zabójstwa stażysty - Vincenta - który był ulubionym "dziwakiem" wszystkich pracujących w instytucie, szczególnie Bones, która jest załamana. Przez strach o swoje życie i poczucie winy (spowodowane ostatnimi słowami podopiecznego) postanawia spędzić noc u Bootha. Okazuje się, że zaszło między nimi coś, co na zawsze zmieni ich stosunki. W odcinku finałowym Angela rodzi syna - Michaela. Wszyscy przyjaciele gratulują młodym rodzicom. Temperance postanawia porozmawiać z Boothem o roli dziecka w życiu. Booth tłumaczy jej, jakie to szczęście, ale i obowiązki niesie rodzicielstwo. W końcu Temperance zadowolona z podejścia Bootha oświadcza mu, że jest w ciąży, a ojcem dziecka jest on sam.
Siódma seria (13 odcinków).
Sezon siódmy przedstawia uczucie między Boothem a Brennan a także wiążące się z ich wspólnym dzieckiem problemy, jak np. wybór domu. W połowie serii poznajemy genialnego hakera, który mimo lokalizatora więziennego, opuszcza bezkarnie mieszkanie i dokonuje morderstwa. Zespół z Jeffersonian odkrywa w porzuconym kręgosłupie wiadomość, następnie geniusz wgrywa do komputera Angeli wirusa, za pomocą... kości. Pod koniec serii przestępca ten wrabia dr Brennan w morderstwo, w efekcie czego zmuszona ona jest do ucieczki wraz ze swoją córeczką, nie mówiąc o niczym Boothowi, ani przyjaciołom. Sezon został skrócony z uwagi na ciążę aktorki Emily Deschanel.
Ósma seria (24 odcinki).
Sezon ósmy rozpoczyna się staraniami zespołu z Jeffersonian, by oczyścić dr Brennan z zarzutu morderstwa. Gdy wszyscy myślą, że udało się nie tylko odzyskać dobre imię Bones, ale i aresztować seryjnego mordercę Pelanta, okazuje się, że przestępca stworzył sobie wirtualnie nowe życie i całą przeszłość. Zostaje zwolniony jako egipski dyplomata. Wątek Pelanta przewija się przez cały sezon. Sweets i Daisy kończą swój związek, a młody psycholog wprowadza się do Bootha i Brennan. Związek Seeleya i Temperence umacnia się. Angela po spotkaniu z ulicznym artystą tęskni za sztuką, a Cam zmniejsza jej wymiar etatu, by mogła zająć się malarstwem. Pewnego dnia Hodgins i Angela budzą się i odkrywają nad swoim łóżkiem obdarte ze skóry zwłoki. Do gry wraca Pelant. Zespół jest coraz bliżej złapania mordercy. Genialny psychopata wysyła wojskowego drona i stawia Hodginsa przed wyborem: majątek albo życie dziewcząt ze szkoły w Afganistanie. Jack traci wszystkie swoje pieniądze. Podczas ucieczki Pelant zostaje postrzelony przez Bootha. Kolejne zwłoki są pułapką, Brennan zostaje ranna od postrzału z lodowego pocisku. Jest w stanie śmierci klinicznej, w zaświatach spotyka się ze swoją matką. Cam rozpoczyna związek ze stażystą Arastoo. Pojawia się matka Bootha. Zgodnie z umową Brennan jest gotowa na małżeństwo i oświadcza się Boothowi. Seeley jest bardzo szczęśliwy. Przerywa to Pelant szantażując Bootha. Jeśli się ożeni z Bones, to on zabije pięć niewinnych osób. Booth nie może powiedzieć Brennan prawdy. Temperance bardzo cierpi.
Dziewiąta seria (24 odcinki).
Minęło kilka miesięcy od wydarzeń związanych z Pelantem. Wybitnie inteligentny haker a jednocześnie seryjny morderca pozostaje nieuchwytny. Brennan, odrzucona przez Bootha, czuje się zawiedziona. Nie wie, że Pelant trzyma w szachu jej partnera, który zrezygnował z małżeństwa, aby chronić ją i córeczkę. Boothowi coraz ciężej utrzymać tajemnicę, zwraca się do starego przyjaciela, byłego kapelana wojskowego o pomoc. Angela nie rozumie, dlaczego Seeley odrzucił Brennan, jest na niego bardzo zła i okazuje mu to przy każdej okazji. Ktoś podszywa się pod Cam i kradnie jej tożsamość, po jakimś czasie szefowa laboratorium zostaje bez pieniędzy. Sweets przebywa na urlopie, nadal czuje się winny tego, że Pelant korzystał z jego książek. Wykorzystując narcystyczną słabość Pelanta zespół zamienia ciało oddane przez denata do celów naukowych Instytutu w makabryczne dzieło seryjnego mordercy, by media zainteresowały się nim, co powinno wywołać zazdrość Christophera i doprowadzić do błędu w jego "grze", jednak gdy otrzymują wezwanie do morderstwa odkrywają, że mimo podobieństw nie jest to ciało, które spreparowali. Okazuje się, że to ciało agenta Flynna, który pomagał im w tej tajnej akcji. Pelant pojawia się w Instytucie i rozmawia z Brennan opowiadając jej o tajemniczej Morderczyni Widmo. Sweets podejrzewa, że Christopher pragnie zdobyć Brennan. Bones jedzie do niego, w ślad za nią podąża Booth. Pelant próbuje przekonać Bootha, że Brennan bardziej zależy na nim niż na narzeczonym. Booth strzela do mordercy. Pelant umiera. Booth oświadcza się Brennan i wyjawia jej tajemnicę poprzedniej odmowy. Booth i Brennan planują ślub, ale dzień przed planowanym ślubem płonie kościół. Angela i Hodgins organizują im ślub awaryjny. Podczas podróży poślubnej Temperance znajduje szczątki do badania i śledztwa. Hodgins hoduje w swojej szyi larwę robaka. Angela pomaga Cam odnaleźć złodziejkę tożsamości, jest nią była współlokatorka Cam. Szefowa nadal jest w związku z Arastoo, poznaje też jego rodziców. Booth zaczyna śledztwo, w którym wychodzi nazwisko McNamarra. Od tej pory coraz częściej pojawiają się powiązania tej rodziny z Mordercą Widmo. Okazuje się, że istnieje wielki rządowy spisek. Wendell łamie rękę, okazuje się, że ma raka kości. W rządowy spisek uwikłane jest FBI, które tuszuje wszystkie sprawy. Booth próbuje dowieść prawdy. Zostaje ciężko ranny i oskarżony o trzy zabójstwa.
Dziesiąta seria (22 odcinki).
Ekipa z Jeffersonian rozwiązuje sprawę spisku w FBI. Podczas strzelaniny zostaje ranny Sweets i umiera na rękach Bootha. Pozostawia Daisy, która jest z nim w ciąży. Booth postanawia znaleźć jego zabójcę. Udaje mu się to, ale mężczyzna nie żyje. Okazuje się, że Sweets i jego zabójca zabili się wzajemnie. Sprawa śmierci Sweetsa jest zamknięta. Do grupy dołącza młody agent FBI - James Aubrey. Booth bardzo powoli się do niego przekonuje, ponieważ wciąż czuje się winny śmierci Sweetsa. Booth nie ufa obcym, wszędzie czuje niebezpieczeństwo, dopiero rozmowy z Aubreyem i Temperance poprawiają jego stan psychiczny. Córka Bootha i Brennan rośnie, małżeństwo sprzecza się o sposób wychowywania i przedszkole dla małej. Do ekipy powraca Wendell, który jest w remisji, jest mu ciężko, umierają jego koledzy z terapii. Nie wierzy w swoją przyszłość. Booth pomaga mu odnaleźć równowagę. Związek Cam i Arastoo też przechodzi kryzys, ale miłość jednak zwycięża. W jednym ze śledztw pomaga Daisy, która liczy dni do porodu, ma doulę, której niezwykłe pomysły denerwują i niepokoją ekipę z Jeffersonian. Ostatecznie Daisy rodzi w towarzystwie swoich przyjaciół, pierwszy bierze na ręce noworodka Booth. Syn Sweetsa ma na imię Seeley Lance. Wszystko dobrze się układa. Dziesiąty odcinek to hołd dla Alfreda Hitchcocka, klimat lat 50 ubiegłego wieku i hollywoodzkie zakończenie serii. Kolejne odcinki tej serii emitowane były w Stanach Zjednoczonych od 26 marca 2015 r. Wszyscy nadal pracują w Instytucie Jeffersonian, Booth coraz bardziej zaprzyjaźnia się z Aubreyem. Brennan odkrywa portale społecznościowe, by popracować nad popularnością, publikuje na portalu Twitter, pomaga jej stażystka Jessica Warren. Brat Arastoo jest ciężko chory i Arastoo postanawia do niego jechać. Grozi mu tam niebezpieczeństwo, jednak mimo próśb Cam wyjeżdża. Booth przez udział w sprawie ponownie uzależnia się od hazardu, a Bones wyrzuca go z domu. Hodgins wynajduje podłoże, na którym nie tłucze się szkło i sprzedaje swój wynalazek za miliony dolarów. Znów jest bogaty. James Aubrey i Jessica Warren są sobą zainteresowani. Na koniec serii ekipa odkrywa ciało, które wygląda jak ofiara Pelanta. Angela i Hodgins chcą wyjechać do Paryża na stałe, jednak ze względu na to, że on kocha swoją pracę, zostają. Dr Brennan i Booth rezygnują z pracy. Bones spodziewa się drugiego dziecka.
Jedenasta seria (22 odcinki).
Bones i Booth wracają do pracy, a w ich rodzinie pojawia się nowy członek. Cam i Arastoo przeżywają kryzys, ich związek się rozpada. Cam poznaje Sebastiana, który staje jej się coraz bliższy. Ekipa z Jeffersonian zajmuje się zwykłymi sprawami, do momentu aż na miejscu zbrodni dochodzi do eksplozji, w wyniku czego Aubrey zostaje ranny, a Hodgins przez pozornie nieszkodliwe urazy, zostaje sparaliżowany od pasa w dół, jest zmuszony do poruszania się na wózku. Sfrustrowany, nie radzi sobie z sytuacją i wyżywa się na Angeli, co źle wpływa na ich relacje. Pojawia się również seryjny zabójca, który może się okazać groźniejszy niż Pelant.

</doc>
<doc id="824346" url="https://pl.wikipedia.org/wiki?curid=824346" title="Marc Jacobs">
Marc Jacobs

Marc Jacobs (ur. 9 kwietnia 1963 w Nowym Jorku) – amerykański projektant mody.
Życiorys.
Wczesne lata.
Urodził się i dorastał w Nowym Jorku w rodzinie żydowskiej jako syn Judith (z domu Weisbord) i agenta Williama Morrisa Endeavora. Jego ojciec zmarł, gdy miał siedem lat i był wychowywany przez babkę ze strony ojca w nowojorskiej Upper West Side; nauczyła go m.in. jak robić na drutach. Jego matka cierpiała na chorobę psychiczną.
W wieku 15 lat uczęszczał do High School of Art and Design w Nowym Jorku i był w stanie pracować na pół etatu w butiku Charivari, gdzie zdobywał wiedzę o modzie, by później wykorzystać w swoich projektach. Szkołę ukończył w roku 1981.
Kariera.
Naukę kontynuował w Parsons School of Design w Nowym Jorku. W 1984 wygrał Perry Ellis Gold Thimble Award, a także otrzymał Chester Weinberg Gold Thimble Award i Design Student of the Year Award. Podczas swej nauki Jacobs zaprojektował i sprzedał swoją pierwszą kolekcję robionych na drutach sweterków. W tym samym czasie, w 1984, stworzył wraz ze swoim partnerem Robertem Duffym, Jacobs Duffy Designs Inc., która funkcjonuje do dziś.
Na początku 1987, w wieku 24 lat, został najmłodszym projektantem mody, nominowanym do najwyższego odznaczenia: The Council of Fashion Designers of America (CFDA) Perry Ellis Award for New Fashion Talent. Marc Jacobs i Robert Duffy w 1989 dołączyli do Perry Ellis – Duffy jako prezes, a Jacobs jako wiceprezes. W 1992 The Council of Fashion Designers of America raz jeszcze uhonorowało Marca Jacobsa nagrodą The Women’s Designer of the Year Award.
Od 1997 Jacobs jest jednym z dyrektorów Louisa Vuittona. Nawiązał on współpracę, które zaowocowały m.in. torbami graffiti Stephena Sprouse'a i akcesoriami w pastelowych odcieniach Takashi Murakami i pierwszą linią prêt-à-porter sprzedawaną pod szyldem Louisa Vuittona, zaprojektowaną przez Marca Jacobsa. Jego własne linie ubrań: Marc Jacobs i mniej kosztowna Marc By Marc Jacobs (z 2000) odniosły również duży sukces i były bardzo popularne.
Marc Jacobs stał się znany z tego, że projektując nie kieruje się aktualnymi trendami. W „Spring 2004/2005”, gdy projektanci tworzyli w stylu „safari”, Jacobs stworzył kolekcję w całkowicie kobiecym stylu, podczas której pokazu, modelki wchodziły na wybieg przez bramę stworzoną z 450 tysięcy róż. Natomiast kolekcja Jacobs' Fall 2005 spotkała się z ostrą krytyką. W 2006 Marc Jacobs stworzył kolekcję klasycznych, ponadczasowych, estetycznych z nutami stylu vintage zegarków. Jego ubrania są dostępne w wielu sklepach na całym świecie. Po 16 latach współpracy, w 2013 roku pożegnał się z marką Louisa Vuittona.
W 2016 pojawił się w komedii "Zoolander 2" (występ cameo).
Życie prywatne.
Ujawnił publicznie, że jest homoseksualistą. Jego partnerem był Jason Preston (2007-2008), a także Erik Rhodes (2008) i Austin Armacost (2008-2009)
W latach 2008-2010 był związany z przedsiębiorcą w branży mody Lorenzo Martone. W 2011 zaczął spotykać się z brazylijskim aktorem porno Harrym Louisem, z którym się rozstał w październiku 2013. Od 2014 związany jest z modelem Charlym Defrancesco, z którym pobrał się 4 kwietnia 2019 w Nowym Jorku.

</doc>
<doc id="824347" url="https://pl.wikipedia.org/wiki?curid=824347" title="Susan Misner">
Susan Misner

Susan Misner (ur. 8 lutego 1971 w Paterson) – amerykańska aktorka.

</doc>
<doc id="824348" url="https://pl.wikipedia.org/wiki?curid=824348" title="Kikowo">
Kikowo

2 miejscowości w Polsce:

</doc>
<doc id="824351" url="https://pl.wikipedia.org/wiki?curid=824351" title="Eduardo">
Eduardo

Eduardo jest hiszpańskim odpowiednikiem polskiego imienia Edward.
Przydomek Eduardo przyjęło kilku piłkarzy brazylijskich, m.in.:

</doc>
<doc id="824352" url="https://pl.wikipedia.org/wiki?curid=824352" title="Zootomia">
Zootomia



</doc>
<doc id="824354" url="https://pl.wikipedia.org/wiki?curid=824354" title="Eduardo Adelino Da Silva">
Eduardo Adelino Da Silva



</doc>
<doc id="824356" url="https://pl.wikipedia.org/wiki?curid=824356" title="Prosektorium">
Prosektorium

Prosektorium (z łac. "proseco" – „wycinać, odcinać, odrywać”) – oddział szpitala, uczelni medycznej lub weterynaryjnej albo instytutu badawczego (z dziedziny nauk biomedycznych), w którym dokonywane są sekcje zwłok zmarłych osób lub zwierząt, w celu diagnostyki pośmiertnej (tzw. sekcja naukowo-lekarska w celu ustalenia naturalnej przyczyny zgonu), badawczych, dydaktycznych (m.in. w celu nauki anatomii prawidłowej), bądź sądowo-lekarskich (w celu ustalenia lub wykluczenia przyczyny zgonu z winy osób trzecich). 
Prosektoria przyszpitalne powinny składać się m.in. z kostnicy, czyli miejsca czasowego składowania zwłok (zazwyczaj w specjalnie chłodzonych w tym celu pomieszczeniach lub chłodniach szafowych), sali (sal) sekcyjnej wyposażonej w specjalne stoły sekcyjne na których dokonywane są sekcje, pomieszczeń przedpogrzebowych i sali ekspozycji zwłok, pomieszczeń laboratoryjnych. Większe prosektoria bywają wyposażone także w pracownie rentgenowskie w celu identyfikacji ciał obcych (pocisków i odłamków), złamań kości, itp. w zwłokach oraz zaplecze laboratoryjne (histopatologia, mikrobiologia, identyfikacja DNA, toksykologia itp).
Prosektoria przyszpitalne powinny spełniać jeszcze jedno zadanie w systemie ochrony zdrowia – umożliwiać dekontaminację ludzi skażonych czynnikami biologicznymi, promieniotwórczymi i chemicznymi – ofiar ewentualnych ataków terrorystycznych. Założenie takie wynika z warunków technicznych budowy i wyposażania prosektorium (łatwo zmywalne i odkażalne pomieszczenia i sprzęty, zwykle odrębny system kanalizacji, odrębna wentylacja z filtrami, bliskość oddziałów szpitalnych itp.)
Sekcje zwłok ludzkich były wykonywane od XIV w. w tzw. „teatrach anatomicznych” (pierwsze wykonywał włoski anatom Mundino de Lucci (1275–1326) w Bolonii). Były to początkowo sekcje zwłok powieszonych skazańców i miały na celu m.in. publiczną naukę anatomii prawidłowej. Były one atrakcją towarzyską w miastach (stąd nazwa „teatr”). Publicznych sekcji zwłok zaprzestano w XVII–XVIII w. i wtedy powstały prosektoria zbliżone funkcją i strukturą podobną do współczesnych. Dawne teatry anatomiczne zachowały się m.in. na uniwersytecie w Padwie i Lejdzie, a ich pozostałością są sale wykładowe w niektórych dawnych uczelniach medycznych, w których na proscenium jest umieszczony stół sekcyjny (np. taka sala do niedawna istniała w lwowskim uniwersytecie medycznym).

</doc>
<doc id="824358" url="https://pl.wikipedia.org/wiki?curid=824358" title="Kikowo (województwo zachodniopomorskie)">
Kikowo (województwo zachodniopomorskie)

Kikowo (niem. "Kieckow") – wieś sołecka w Polsce położona w województwie zachodniopomorskim, w powiecie białogardzkim, w gminie Tychowo. Według danych UM na dzień 31 grudnia 2014 roku wieś miała 195 stałych mieszkańców.
W skład sołectwa wchodzi jeszcze wieś Krosinko.
Położenie.
Wieś leży w odległości ok. 6 km na południe od Tychowa, między Krosinkiem a miejscowością Wielanowo.
W latach 1975–1998 wieś należała do woj. koszalińskiego. 
Historia.
Pierwsza wzmianka o Kikowie pochodzi z roku 1477, gdzie wymieniane jest jako majątek szlachecki. Właścicielem majątku była rodzina von Kleist (Kleszcze), który to pozostał w rękach tej rodziny aż do roku 1945, z wyjątkiem końca XVIII wieku, kiedy majątek należał krótko do Gustawa Ludwika Zygmunta von Petersdorf. W XVIII wieku rzeka Liśnica napędzała młyn wodny. Po wyrębie lasu i początkach kultywowania bagna i łąk rzeka zgubiła swoją poruszającą siłę i młyn wodny musiał zostać zastąpiony przez wiatrak. W 1849 - 1850 powstał, dzięki energicznemu wsparciu małej gromady pomocników, sierociniec, który od imienia założycielki - małżonki Fryderyka Wilhelma IV dostał nazwę "Elisabeth". Dom został otwarty 31 października 1850 roku, gdy zamieszkali tam pierwsi trzej chłopcy. Przyjmowane były tam sieroty i moralnie zagrożeni chłopcy w wieku od sześciu do czternastu lat. Do końca roku 1926 znalazło tutaj dom 727 chłopców. W 1856 roku wieś liczyła 256 mieszkańców, znajdowało się tu 18 domów mieszkalnych i 26 budynków gospodarskich. Liczba mieszkańców w 1939 r. wzrosła do 448 osób w 88 gospodarstwach. Ostatnim właścicielem Kikowa był Jürgen Hans von Kleist-Retzow.
Legenda o zaczarowanej księżnej.
Koło Kikowa znajduje się staw, o którym mówi się, że mieszka w nim zaczarowana księżniczka. Każdego roku w dzień Świętego Jana opuszcza go ona, aby uprać swoje ubranie lub przespacerować się wokół brzegu. Podobno szczęściarze mogą ją zobaczyć. Ponieważ jest bardzo piękna, żaden człowiek nie może się jej oprzeć. Ona skinie, chwyta go za rękę, a on idzie za nią. Kto wejdzie z nią do stawu - nigdy nie wraca.
Zabytki.
Do wojewódzkiego rejestru zabytków wpisane są:
inne zabytki:
Komunikacja.
W miejscowości nie ma przystanku komunikacji autobusowej.

</doc>
<doc id="824360" url="https://pl.wikipedia.org/wiki?curid=824360" title="Luis Filipe Kasmirski">
Luis Filipe Kasmirski



</doc>
<doc id="824361" url="https://pl.wikipedia.org/wiki?curid=824361" title="Gaby Hoffmann">
Gaby Hoffmann

Gabriella Mary Antonia „Gaby” Hoffmann (ur. 8 stycznia 1982 w Pittsburghu) – amerykańska aktorka filmowa, telewizyjna i sceniczna.

</doc>
<doc id="824363" url="https://pl.wikipedia.org/wiki?curid=824363" title="Wicewo">
Wicewo

Wicewo (niem. "Vietzow") – osada sołecka w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do woj. koszalińskiego. Według danych UM, na dzień 31 grudnia 2014 roku wieś miała 180 stałych mieszkańców.
Wieś wchodząca w skład sołectwa: Osówko.
Osady wchodzące w skład sołectwa: Sławomierz oraz Trzebiec
Geografia.
Osada leży w odległości ok. 10 km na południowy zachód od Tychowa, między Osówkiem a miejscowością Trzebiec.
Historia.
Dawny majątek rycerski i stare lenno rodu von Kleist (Kleszczów), wzmiankowane w źródłach z 1623 r. W latach 1754 - 1755 majątek trafił w ręce hrabiego von Rittberg. W 1804 r. majątek wicewski zakupił prezydent szczecińskiej Kamery Wojny i Domen von Igersleben. Pomiędzy rokiem 1845 a 1864 majątek kilkakrotnie zmieniał właścicieli. Jako ostatni nabył Oskar von Rhoeden. Był to jeden z trzech największych majątków w okręgu białogardzkim obok Tychowa i Smęcina. Rodzina von Rhoeden była w posiadaniu Wicewa do końca II wojny światowej, po czym majątek upaństwowiono. Do 1990 roku w majątku istniało Państwowe Gospodarstwo Rolne.
Zabytki.
Do wojewódzkiego rejestru zabytków wpisane są:
inne zabytki:
Komunikacja.
W miejscowości jest przystanek autobusowy.

</doc>
<doc id="824364" url="https://pl.wikipedia.org/wiki?curid=824364" title="Smęcino">
Smęcino

Smęcino (do 1945 r. niem. "Schmenzin") – wieś w północno-zachodniej Polsce, położona w województwie zachodniopomorskim, w powiecie białogardzkim, w gminie Tychowo. W latach 1975–1998 wieś należała do woj. koszalińskiego. Według danych UM, na dzień 31 grudnia 2014 roku wieś miała 135 stałych mieszkańców.
Oprócz Smęcina sołectwo tworzą dwie miejscowości: Dzięciołowo oraz Wełdkowo.
Położenie.
Wieś leży w odległości około 12 kilometrów na wschód od Tychowa, między Wełdkowem a miejscowością Ujazd, ok. 1 km na południe od drogi wojewódzkiej nr 169.
Historia.
Dawny majątek rycerski, będący lennem rodu von Kleist, który pozostał ich własnością do końca II wojny światowej. W poł. XIX wieku Smęcino obok Tychowa i Wicewa było jednym z trzech największych majątków okręgu białogardzkiego i liczyło 544 osób. Działała tutaj gorzelnia i tartak. Po wojnie majątek ten upaństwowiono i powstał tam PGR.
Zabytki.
Do wojewódzkiego rejestru zabytków wpisany jest:
inne obiekty:
Ciekawostka.
Do roku 1960 stał we wsi kościół szachulcowy, ale ze względu na zły stan techniczny został rozebrany. Jeden z dwóch dzwonów kościoła o obw. 74 cm, wyprodukowany przez firmę SCHUMACHER ze Szczecinka, spełnia nadal swoje zadanie w kościele ewangelickim Johanneskirche, w niemieckim mieście Remscheid.

</doc>
<doc id="824366" url="https://pl.wikipedia.org/wiki?curid=824366" title="Tarragona (prowincja)">
Tarragona (prowincja)

Tarragona – prowincja Hiszpanii współtworząca wspólnotę autonomiczną Katalonii. Powstała w roku 1833. Stolicą jest miasto o tej samej nazwie. Graniczy z prowincjami: Lleida, Barcelona, Castellón, Teruel i Saragossa oraz z Morzem Śródziemnym.
Comarki.
W skład prowincji Tarragona wchodzą następujące comarki:

</doc>
<doc id="824368" url="https://pl.wikipedia.org/wiki?curid=824368" title="Oebisfelde">
Oebisfelde

Oebisfelde – dzielnica miasta Oebisfelde-Weferlingen w Niemczech, w kraju związkowym Saksonia-Anhalt, w powiecie Börde.
Do 31 grudnia 2009 było to oddzielne miasto wchodzące w skład wspólnoty administracyjnej Oebisfelde-Calvörde. Do 30 czerwca 2007 należało do powiatu Ohre.
Geografia.
Oebisfelde leży na wschód od Wolfsburga.
Dawne miasto dzieliło się na następujące dzielnice:

</doc>
<doc id="824370" url="https://pl.wikipedia.org/wiki?curid=824370" title="Krosinko">
Krosinko

2 miejscowości w Polsce:

</doc>
<doc id="824371" url="https://pl.wikipedia.org/wiki?curid=824371" title="Natasha Lyonne">
Natasha Lyonne

Natasha Lyonne, właśc. Natasha Bianca Lyonne Braunstein (ur. 4 kwietnia 1979 w Nowym Jorku) – amerykańska aktorka pochodzenia żydowskiego, która grała m.in. w serialach "Russian Doll" i "Orange Is the New Black".

</doc>
<doc id="824372" url="https://pl.wikipedia.org/wiki?curid=824372" title="Eugeniusz Ferdynand Habsburg">
Eugeniusz Ferdynand Habsburg

Eugeniusz Ferdynand „Erzi” Habsburg (ur. 21 maja 1863 w Groß Seelowitz, zm. 30 grudnia 1954 w Merano) – arcyksiążę austriacki, marszałek polny cesarskiej i królewskiej Armii, wielki i niemiecki mistrz zakonu krzyżackiego w latach 1894-1923.
Życiorys.
Był najmłodszym synem arcyksięcia Karola Ferdynanda z linii Habsburgów cieszyńskich i arcyksiężnej Elżbiety Marii, córki Józefa Antoniego Habsburga, palatyna Węgier.
W młodości studiował historię sztuki, uczył się też stolarstwa. Poświęcił się jednak karierze wojskowej. W 1877 został oficerem w regimencie tyrolskich strzelców, podjął naukę w szkole wojskowej w Wiener Neustadt. Po ukończeniu edukacji został przyjęty w 1884 do zakonu krzyżackiego. W 1887 został pasowany na rycerza i ogłoszony koadiutorem wielkiego mistrza. Piął się po szczeblach kariery wojskowej w Austro-Węgrzech. W 1891 został pułkownikiem 13 pułku huzarów. W 1894 po śmierci Wilhelma Habsburga został wielkim i niemieckim mistrzem zakonu krzyżackiego. Jako zwierzchnik zgromadzenia dużo podróżował po Europie reprezentując cesarza Franciszka Józefa I i Dom Habsbursko-Lotaryński. W 1896 uczestniczył w Moskwie w uroczystościach koronacyjnych Mikołaja II Romanowa. Wizytował też podległe mu baliwaty i komturie.
W przededniu wybuchu I wojny światowej Eugeniusz Ferdynand Habsburg był generałem kawalerii i komendantem obrony Tyrolu. Gdy rozpoczęły się działania wojenne, został awansowany na dowódcę 5 Armii, która walczyła na Bałkanach. Później został przeniesiony na front włoski, gdzie odegrał ważną rolę w bitwie pod Caporetto. W 1916 został awansowany na marszałka polnego.
Jako wielki mistrz zakonu krzyżackiego organizował szpitale polowe i lazarety, w których posługę pełniły krzyżackie siostry zakonne oraz bracia-kapelani.
W 1918 po upadku monarchii austro-węgierskiej Eugeniusz Ferdynand Habsburg został zdymisjonowany z zajmowanych stanowisk przez nowy rząd Austrii. Obawiając się o dalsze istnienie zakonu krzyżackiego i jego niepewną sytuację jako silnie związanego z dynastią habsburską postanowił zrezygnować z urzędu wielkiego mistrza. Na swojego następcę wyznaczył biskupa Norberta Kleina z Brna, którego uczynił nieoficjalnie swoim koadiutorem. W 1923 zrezygnował ze zwierzchnictwa nad zakonem krzyżackim.
Zamieszkał w Szwajcarii, początkowo w Lucernie, później w Bazylei, w 1934 powrócił jednak do Austrii. Osiadł w Gumpoldskirchen, a od 1938 w Wiedniu. Po II wojnie światowej mieszkał pod Innsbruckiem.
Zmarł w 30 grudnia 1954 podczas pobytu w sanatorium w Merano. Pochowany został w kościele św. Jakuba w Innsbrucku.

</doc>
<doc id="824376" url="https://pl.wikipedia.org/wiki?curid=824376" title="Zwinogródek">
Zwinogródek



</doc>
<doc id="824377" url="https://pl.wikipedia.org/wiki?curid=824377" title="Lipowiec (województwo pomorskie)">
Lipowiec (województwo pomorskie)

Lipowiec (niem. "Lindenwald") – część wsi Nowa Wieś Malborska w Polsce położona w województwie pomorskim, w powiecie malborskim, w gminie Malbork.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Lipowiec: Lipowiec

</doc>
<doc id="824378" url="https://pl.wikipedia.org/wiki?curid=824378" title="Krosinko (województwo zachodniopomorskie)">
Krosinko (województwo zachodniopomorskie)

Krosinko (przed 1945 r. niem. "Klein Krössin") – wieś w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 wieś należała do województwa koszalińskiego. Według danych UM na dzień 31 grudnia 2014 roku wieś miała 94 stałych mieszkańców. Wieś wchodzi w skład sołectwa Kikowo.
Geografia.
Wieś leży ok. 3 km na północ od Kikowa, przy drodze wojewódzkiej nr 167.
Historia.
Dawny majątek założony z dwóch części był starym lennem rodów von Kleist i von Versen. Pod koniec XVIII wieku posiadłość w całości była własnością rodziny von Kleist. Od połowy XIX wieku Krosinko należało do rodziny von Kleist - Retzow, którzy byli również właścicielami pobliskiego Kikowa. Od roku 1922 do 1945 Ruth von Kleist-Retzow organizuje tajne spotkania z m.in. Ewaldem von Kleist-Schmenzin i Dietrichem Bonhoeffer, podczas których planowano ruch oporu przeciw nacjonalizmowi. Po II wojnie światowej dawne zabudowania zmodernizowano i przebudowano i nie przedstawiają one obecnie wartości zabytkowej.
Do dziś stoi dom, który zbudowała Ruth von Kleist. Na froncie budynku widać umieszczone metalowe inicjały R.v K.-R.
Gospodarka.
We wsi za czasów PGR prowadzona była hodowla bydła mlecznego.
Komunikacja.
W miejscowości znajduje się przystanek komunikacji autobusowej.

</doc>
<doc id="824381" url="https://pl.wikipedia.org/wiki?curid=824381" title="Huesca (prowincja)">
Huesca (prowincja)

Huesca (hiszp. "Provincia de Huesca", arag. "Probinzia de Uesca") – prowincja w Hiszpanii, w Aragonii, mająca stolicę w mieście o tej samej nazwie. Graniczy z prowincjami: Lleida, Saragossa, Nawarra oraz z Francją.
Comarki.
W skład prowincji Huesca wchodzą następujące comarki:

</doc>
<doc id="824382" url="https://pl.wikipedia.org/wiki?curid=824382" title="Prowincja Uesca">
Prowincja Uesca



</doc>
<doc id="824383" url="https://pl.wikipedia.org/wiki?curid=824383" title="Liśnica (województwo zachodniopomorskie)">
Liśnica (województwo zachodniopomorskie)

Liśnica (niem. "Augustenhof") – osada w Polsce położona w województwie zachodniopomorskim, w powiecie białogardzkim, w gminie Tychowo. Według danych UM, na dzień 31 grudnia 2014 roku osada miała 59 stałych mieszkańców. Osada wchodzi w skład sołectwa Sadkowo.
W latach 1975–1998 osada należała do województwa koszalińskiego.
Osada leży ok. 1,5 km na północ Sadkowa.

</doc>
<doc id="824385" url="https://pl.wikipedia.org/wiki?curid=824385" title="Reginald Manningham-Buller">
Reginald Manningham-Buller

Reginald Edward Manningham-Buller, 1. wicehrabia Dilhorne (ur. 1 sierpnia 1905 w Amersham, zm. 7 września 1980) – brytyjski arystokrata i polityk, syn sir Mervyna Manninghama-Bullera, 3. baroneta, i Lili Cavendish, córki 3. barona Chesham.
Życiorys.
Wykształcenie odebrał w Eton College i w Magdalen College na Uniwersytecie Oksfordzkim. W 1927 r. rozpoczął pracę jako adwokat. W 1943 r. został wybrany w wyborach uzupełniających do Izby Gmin z okręgu Daventry. Po zniesieniu tego okręgu w 1950 r. wystartował w wyborach w okręgu South Northamptonshire, które wygrał. W Izbie Gmin zasiadał do 1962, kiedy to otrzymał tytuł barona Dilhorne i zasiadł w Izbie Lordów. W 1964 jego tytuł podniesiono do rangi wicehrabiego.
Związany był z Partią Konserwatywną. Na początku swojej kariery politycznej był parlamentarnym sekretarzem w ministerstwie robót. W 1947 został jednym z Doradców Króla ("King’s Counsel", czyli prawnikiem doradzającym monarsze w sprawach prawnych). Po odzyskaniu władzy przez konserwatystów w 1951 r. Manningham-Buller otrzymał szlachectwo i stanowisko Radcy Generalnego. W 1954 r. został członkiem Tajnej Rady i otrzymał stanowisko prokuratora generalnego. W 1956 r., po śmierci swojego ojca, został 4. baronetem. W 1957 r. oskarżał Johna Bodkina Adamsa, podejrzanego o bycie seryjnym mordercą, który jednak został uniewinniony.
Na stanowisku prokuratora generalnego pozostawał do lipca 1962 r., kiedy to premier Harold Macmillan powierzył mu stanowisko lorda kanclerza (z tej okazji otrzymał tytuł barona Dilhorne). Pozostał na tym stanowisku w gabinecie Aleca Douglas Home’a i utracił je po wyborczej porażce konserwatystów w 1964 r. Otrzymał wtedy tytuł wicehrabiego Dilhorne i został zastępcą lidera konserwatystów w Izbie Lordów. W 1969 r., ze względu na swoje wykształcenie prawnicze, został jednym z Lordów Prawa (zwykle dziedziczni parowie nie otrzymywali tego tytułu). Lord Dilhorne zmarł w 1980 r.
John Bodkin Adams.
W 1957 roku, Manningham-Buller oskarżył dr Johna Bodkina Adamsa o zabójstwo dwóch starszych wdów w miastu Eastbourne – Edith Alice Morrell i Gertrude Hullett. Adams został uniewinniony, jednak Manningham-Buller postanowił skorzystać z kontrowersyjnego prawa nolle prosequi dotyczącego Hullett. Mimo tego, iż nie było powodów dla którego powyższe prawo mogło zostać użyte (Adams nie cierpiał z powodu żadnej choroby), jednak sprawa Hullett zdawała się mieć mocne dowody. Patrick Devlin – przewodniczący kompletowi sędziowskiemu, po rozprawie określił zachowanie Manningham-Bullera jako nadużycie zasad procesu. Skrytykował również postawę adwokata za jego słabość w najważniejszym momencie dla sprawy Morrella. Z akt prokuratora zaginął materiał dowodowy (pamiętniki pielęgniarki), które znalazły się drugiego dnia od rozpoczęcia procesu po stronie obrony. Manningham-Buller zarzekał się, że nigdy wcześniej ich nie widział, jednak nie udało mu się powstrzymać ich zgłoszenia jako część materiału dowodowego, jak również zapoznać z ich treścią. Sytuacja natychmiast została wykorzystana przez obronę, aby obalić zgodność zeznań kilkunastu pielęgniarek pracujących z oskarżonym, podważających jego metody i intencje. To wydarzenie nieodwracalnie zniszczyło linię oskarżenia, zaprzepaszczając szansę na wygranie procesu. Po procesie, kontrowersyjna postawa Manningham-Bullera odnośnie do sprawy była przyczyną pojawienia się wielu pytań, głównie w Izbie Gmin.
Detektyw ze Scotland Yard, pracujący nad tą sprawą – Herbert Hannam, podejrzewał układ polityczny, z powodu przynależności Manningham-Bullera do parlamentu, który nie czerpałby żadnych korzyści z powieszenia lekarza. Faktycznie, 8 listopada 1956 roku, Manningham-Buller do rąk własnych zaniósł przewodniczącemu Brytyjskiego Stowarzyszenia Medycznego 187 stronicową kopię raportu detektywa na temat śledztwa. Raport był najważniejszym dowodem w sprawie przemawiającym za winą oskarżonego, jednak znalazł się po stronie jego obrony. Manningham-Buller otrzymał upomnienie od Ministrów spraw wewnętrznych Wielkiej Brytanii, którzy jednogłośnie stwierdzili, że dokument tak wielkiej wagi nie powinien być pokazywany nawet „parlamentowi czy też jego członkom”. „Mogę jedynie mieć nadzieję, że ujawnienie tego dokumentu nie będzie miało poważniejszych konsekwencji, jako że pewnym jest, że przyniesie mojej osobie wstyd”- mówił później Manningham-Buller.
28 listopada 1956 roku, dwóch parlamentarzystów z Partii Pracy: Stephen Swingler and Hugh Delargy zawiadomili adwokata o dwóch pytaniach, na które 3 grudnia miały być udzielone odpowiedzi w Izbie Gmin. Pytania dotyczyły relacji Manningham-Bullera z Naczelną Radą Lekarską i Brytyjskim Stowarzyszeniem Medycznym w toku sprawy Adamsa. Manningham-Buller był nieobecny w dniu pytań, natomiast wysłał pisemną odpowiedź, w której stwierdził, iż nie kontaktował się z Naczelną Radą Lekarską przez ostatnie 6 miesięcy. Unikał nawiązań do Brytyjskiego Stowarzyszenia Medycznego, jednocześnie unikając kłamania i skutecznie zwodząc Izbę Gmin. Następnie adwokat wszczął śledztwo dotyczące ujawnienia jego kontaktu z Naczelną Radą Lekarską i poinformowaniu o tym fakcie Ministrów. Podejrzewano przeciek informacji ze Scotland Yard, w związku z czym Hannam został pouczony.
Charles Hewett – asystent Hannama podczas śledztwa, opisywał jak bardzo zdumieni byli funkcjonariusze w chwili, w której Buller zdecydował się na wszczęcie powództwa przeciwko lekarzowi, za zabójstwo pani Morrell, której ciało zostało skremowane. Asystent wierzył, że spraw przeciwko lekarzowi było więcej. W ekshumowanych szczątkach znaleziono ślady leków, które mogły stać się mocnym dowodem w sprawie. Charles Hewett uważał, że w tym przypadku oskarżenie lekarza o nieumyślne spowodowanie śmierci byłoby stosowniejsze. Kwestionował również decyzję o zaniechaniu kontynuowania sprawy po uniewinnieniu Adamsa i wierzył, że lekarzowi udało się uniknąć odpowiedzialności za swoje czyny. Lekarz sądowy Brytyjskiego Urzędu Ministerialnego – Francis Camps podejrzewał Adamsa o zabicie 163 pacjentów.
Postawa tyrana.
Pod koniec lat 50., Manningham-Buller otrzymał przezwisko – „Postawa tyrana”. Przydomek nadał mu angielski dziennikarz Bernard Levin w swoim skeczu dotyczącym ówczesnego rządu. Kiedy Manningham-Buller otrzymał prawo do zasiadania w Izbie wyższej brytyjskiego parlamentu i otrzymał przydomek Lord Dilhorne, dziennikarz podrasował tytuł, zmieniając go na „Lord Stillborn”. Lord Devlin – sędzia w sprawie Adamsa, opisał Manningham-Bullera tak: „On mogłby być bardzo nieuprzejmy, ale bez podnoszenia głosu. Ale jego sprzeczność była taka wszechobceną, jego trwałość – nieskończoną, przeszkody, które używał – wszechogarniające, a cele wydawały się bezznaczące, że prędzej czy później będzieś chciał dowiedzieć się, czy to wszystko miało sens, a wtedy będzieś skończony”.
Manningham-Buller stał się inspiracją dla postaci Kenneth Widmerpool w “ A Dance to the Music of Time” Anthony’ego Powella.
Lady Chatterley’s Lover.
W 1928 roku, książka D.H. Lawrence’a pt. Lady Chatterley’s Lover była zabroniona, jednak została ponownie opublikowana w 1960 roku przez Penguin Books. W związku z tym została podjęta decyzja o oskarżeniu wydawnictwa na mocy rozporządzenia w sprawie kwalifikowania audycji lub innych przekazów mogących mieć negatywny wpływ na prawidłowe fizyczny, psychiczny lub moralny rozwój osób. Dziennikarz Bernard Levin skrytykował decyzję, stwierdzając, iż prokuratorowi będzie trudno udowodnić fakt, że Lady Chatterley’s Lover nie przemawia w interesie publicznym, wręcz odwrotnie- deprawuje i korumpuje swoich czytelników. Kiedy Manningham-Buller zobaczył te słowa w The Spectator wysłał depeszę prawnikowi Jocelyn Simon, w której zasugerował poważnie zastanowić się nad publikacją w The Spectator. Następnie wysłał list, w którym stwierdził, że słowa Levina były wyraźną obrazą sądu i pytaniem było, czy powinni wszczynać postępowanie sądowe przeciwko właścicielom gazety, edytorowi i dziennikarzowi. Dla Bullera odpowiedź była twierdząca. Po zakończeniu rozprawy, Jocelyn Simon przekonał go do ponownego rozpatrzenia sprawy.
Życie prywatne.
18 grudnia 1930 poślubił lady Mary Lilian Lindsay (1910–2004), córkę Davida Lindsaya, 27. hrabiego Crawford, i Constance Pelly, córki sir Henry’ego Pelly, 3. baroneta. Reginald i Mary mieli razem syna i trzy córki:

</doc>
<doc id="824387" url="https://pl.wikipedia.org/wiki?curid=824387" title="Trzebiec">
Trzebiec

Trzebiec (niem. "Neuhof") – osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 67 stałych mieszkańców. Osada wchodzi w skład sołectwa Wicewo. Największa osada w gminie.
Położenie.
Osada leży ok. 2 km na wschód od Wicewa, ok. 1,5 km na zachód od drogi wojewódzkiej nr 167, niedaleko rzeki Parsęty.
Historia.
Osada folwarczna z XIX wieku należąca w 1864 r. do właściciela majątku w Wicewie - Oskara von Rhoeden. Od 1884 r. właścicielem był Buchholtz. Po II wojnie światowej posiadłość została upaństwowiona.
Komunikacja.
W miejscowości jest przystanek komunikacji autobusowej.

</doc>
<doc id="824393" url="https://pl.wikipedia.org/wiki?curid=824393" title="Podborsko">
Podborsko

Podborsko () – wieś w województwie zachodniopomorskim, w powiecie białogardzkim, w gminie Tychowo. Według danych UM na dzień 31 grudnia 2014 roku wieś miała 44 stałych mieszkańców. Wchodzi w skład sołectwa Borzysław.
Położenie.
Wieś leży w lesie ok. 3,5 km na zachód od Borzysławia, ok. 8 km na zachód od Tychowa, przy drodze wojewódzkiej nr 169, przy linii kolejowej nr 404 Szczecinek – Kołobrzeg.
W latach 1950–1998 wieś należała do województwa koszalińskiego. 
Historia.
Miejscowość powstała pod koniec XIX wieku, zamieszkiwana przez pracowników leśnych. W latach 1953–1994 w Podborsku była zlokalizowana jednostka Wojska Polskiego „38 Poligon Lotniczy” obsługująca pobliski poligon lotniczy (53°54'15"N 16°8'39"E), na którym ćwiczyli lotnicy z Zegrza Pomorskiego, a następnie ze Świdwina. Obecnie były budynek koszarowy wykorzystywany jest przez Młodzieżowy Ośrodek Wychowawczy.
Turystyka.
Jezioro Dobrowieckie Małe i Wielkie – kąpielisko nie strzeżone. Miejsce do biwakowania, parking, lasy bogate w runo leśne. 
Przy drodze Podborsko – Przegonia Jezioro Rybackie. 
Przez las przebiega oznakowany turystyczny szlak Szlak Solny.
Szlak kajakowy rzeki Liśnicy. 
Gospodarka.
W Podborsku mieści się zakład przetwórstwa drzewnego.
Komunikacja.
W miejscowości znajduje się stacja kolejowa z początku XX wieku.
Nie ma przystanku komunikacji autobusowej.

</doc>
<doc id="824394" url="https://pl.wikipedia.org/wiki?curid=824394" title="North Bank Road">
North Bank Road

North Bank Road, włśc. Main North Bank Road - jedna z głównych dróg w Gambii, przebiegająca w kierunku wschód-zachód wzdłuż północnego brzegu rzeki Gambia. 
North Bank Road jest od 2003 roku najważniejszą i najczęściej uczęszczaną trasą łączącą gambijskie wybrzeże Atlantyku z resztą kraju, zwłaszcza od czasu wyłożenia drogi asfaltem prawie na całym odcinku od Barra do małej przystani promowej na wysokości MacCarthy Island. Wcześniej częściej korzystano z trasy na południowym brzegu rzeki (South Bank Road), jednak obecnie ze względu na bardzo zły stan nawierzchni droga ta używana jest niemal wyłącznie w transporcie lokalnym. Jedynie na odcinku na wschód od Janjanbureh transport odbywa się częściej wzdłuż południowego brzegu rzeki. 
Przebieg trasy.
North Bank Road rozpoczyna się przy przystani promowej łączącej miasto Barra z Bandżulem na przeciwległym brzegu rzeki. Droga wiedzie dalej na wschód w odległości kilku kilometrów od północnych brzegów Gambii i przechodzi przez miejscowości Essau, Bending, Kerewan, Nja Kunda, po czym przecina inną ważną arterię komunikacyjną kraju - trasę transgambijską - w miejscowości Farafenni. Z Farafenni droga wiedzie przez Wassu do przystani promowej, zapewniającej połączenie z miastem Janjanbureh na wyspie MacCarthy. Przy przystani kończy się pokryty asfaltem odcinek North Bank Road (stan z lutego 2007), jednak trasa ta ciągnie się dalej aż do miejscowości Fatoto na wschodnim krańcu Gambii, gdzie łączy się z South Bank Road.

</doc>
<doc id="824395" url="https://pl.wikipedia.org/wiki?curid=824395" title="Wicehrabia Dilhorne">
Wicehrabia Dilhorne

Baroneci Manningham-Buller of Dilhorne
Wicehrabiowie Dilhorne 1. kreacji (parostwo Zjednoczonego Królestwa)
Następca 2. wicehrabiego Dilhorne: James Edward Manningham-Buller
Następca następcy 2. wicehrabiego Dilhorne: Edward John Manningham-Buller

</doc>
<doc id="824399" url="https://pl.wikipedia.org/wiki?curid=824399" title="Twierdzenie o przyrostach skończonych">
Twierdzenie o przyrostach skończonych



</doc>
<doc id="824400" url="https://pl.wikipedia.org/wiki?curid=824400" title="Kamienice">
Kamienice

Kamienice – osada w Polsce położona w województwie pomorskim, w powiecie malborskim, w gminie Malbork na obszarze Wielkich Żuław Malborskich.
W latach 1975–1998 miejscowość administracyjnie należała do województwa elbląskiego.

</doc>
<doc id="824401" url="https://pl.wikipedia.org/wiki?curid=824401" title="Main North Bank Road">
Main North Bank Road



</doc>
<doc id="824404" url="https://pl.wikipedia.org/wiki?curid=824404" title="Rudno (województwo zachodniopomorskie)">
Rudno (województwo zachodniopomorskie)

Rudno (niem. "Rauden") – osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych Urzędu Miasta Tychowo, na dzień 31 grudnia 2014 roku osada miała 39 stałych mieszkańców. Osada wchodzi w skład sołectwa Stare Dębno. Najbardziej na południe położona miejscowość zarówno gminy jak i powiatu.
Położenie.
Osada leży ok. 3,5 km na południe od Starego Dębna, ok. 1 km od drogi wojewódzkiej nr 167, nad rzeką Dębnicą.
Historia.
Rudno pojawia się w dokumentach w 1776 r. jako nazwa części majątku ziemskiego ze Starego Dębna. Do 1857 r. właścicielem majątku był Rudolf von Kleist, który najprawdopodobniej wzniósł pałac pod koniec XIX wieku.
Zabytki.
Do wojewódzkiego rejestru zabytków wpisany jest:
Przyroda.
Grupa 25 dębów szypułkowych, położonych wokół polany leśnej, na południe od wsi. Obwód drzew od 400-600 cm.

</doc>
<doc id="824405" url="https://pl.wikipedia.org/wiki?curid=824405" title="National Hockey Association">
National Hockey Association

National Hockey Association (1909 – 1917) organizacja, zreszająca profesjonalne kluby hokeja na lodzie w Ontario i Quebecu.
Po perturbacjach związanych z problemami w zalegalizowaniu ligi i licznych sprzeciwach ze strony poprzedzających ją organizacji, takich jak Amateur Hockey Association, "National Hockey Association" ruszyła w 1910 roku. Założyła ją rodzina O'Brienów, finansująca cztery drużyny: Renfrew Creamery Kings, Cobalt, Haileybury (znana później jako Montreal Canadiens i Les Canadiens of Montreal. Miesiąc później dołączyli do nich także Montreal Wanderers.
Od początku jej istnienia trwały walki o najlepszych zawodników, pensje najlepszych sięgały 3000$. Wkrótce, po zlikwidowaniu ligi CHA ("Canadian Hockey Association") do tejże dołączyła drużyna Ottawa Senators.
Liga rozpadła się w 1917 roku, po przyłączeniu się największych klubów do National Hockey League.

</doc>
<doc id="824407" url="https://pl.wikipedia.org/wiki?curid=824407" title="NHA">
NHA



</doc>
<doc id="824408" url="https://pl.wikipedia.org/wiki?curid=824408" title="Raport Sterna">
Raport Sterna

Przegląd Sterna nt. ekonomiki zmian klimatycznych (nazywany także Raportem Sterna) to 700-stronnicowy raport opublikowany 30 października 2006 przez ekonomistę Sir Nicholasa Sterna, przygotowany dla rządu Zjednoczonego Królestwa, który omawia wpływ zmian klimatycznych i globalnego ocieplenia na światową ekonomię.
Według raportu, potrzeba 1% światowego PKB, by powstrzymać rozwój negatywnych zjawisk związanych z ocieplaniem klimatu – w przeciwnym wypadku spadnie on o 20% w wyniku konsekwencji zmian klimatycznych. Uznając ten proces na największą klęskę gospodarki rynkowej, sugeruje podjęcie takich środków zaradczych, jak np. podatki ekologiczne, mające minimalizować problemy ekonomiczne i społeczne.
Opinie i komentarze.
Tony Blair, którego rząd zlecił opracowanie raportu, powiedział po jego opublikowaniu, że naukowe dowody globalnego ocieplenia są „przytłaczające”. John Howard, premier Australii, zadeklarował przeznaczenie dodatkowych 60 milionów dolarów australijskich na projektu służące ograniczeniu emisji gazów cieplarnianych (większość tych funduszy przeznaczona jednak zostanie na przemysł węglowy).
Charlie Kronick z Greenpeace uznał, że rządy powinny dążyć do decentralizacji wytwarzania energii i opanować rozrost ruchu lotniczego. Miles Templeman z brytyjskiego Instytutu Dyrektorów powiedział, że bez przekonania do rozstrzygających działań krajów, takich jak Stany Zjednoczone, Chiny i Indie, konkurencyjność Zjednoczonego Królestwa ucierpi na skutek efektów takiej polityki, co byłoby złe dla biznesu, ekonomii i klimatu.
Raport wywołał wiele kontrowersji wśród ekonomistów. Dyskutowane były m.in. kwestie dyskontowania społecznego, modelowania szkód wywołanych przez zmiany klimatyczne i traktowania niepewności.
Robert M. Solow, laureat ekonomicznej nagrody Nobla z 1987 roku: "Jeśli świat czeka na spokojne, rozsądne i starannie argumentowane podejście do zmian klimatycznych, to Nick Stern i jego ekipa takie prezentują. Pokazują politykę dostosowawczą i umiarkowane koszty zaczynające się od teraz." Inny laureat ekonomicznego Nobla (1996), James Mirrlees: "Raport Sterna pokazuje nam jasno, pozwalając na wiele wątpliwości, co będzie oznaczać globalne ocieplenie i co powinno być zrobione dla jego redukcji. Podaje liczby dla efektu ekonomicznego i niezbędnych działań. Zasługuje na najszersze rozpowszechnienie. Życzę mu jak największego wpływu na rządy, mające natychmiastowy obowiązek zmierzyć się z tym, o czym mówi."
Pojawiły się także negatywne komentarze ze strony biznesu – Konfederacja Brytyjskiego Przemysłu i Brytyjska Izba Handlu zwróciły uwagę na niebezpieczeństwa, związane z dodatkowym opodatkowaniem.

</doc>
<doc id="824411" url="https://pl.wikipedia.org/wiki?curid=824411" title="Wełdkowo">
Wełdkowo

Wełdkowo (niem. "Groß Voldekow") – osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 45 stałych mieszkańców. Osada wchodzi w skład sołectwa Smęcino. Najwyżej położona miejscowość gminy (135 m n.p.m.).
Geografia.
Osada leży ok. 1 km na północ od Smęcina, przy drodze wojewódzkiej nr 169.
Historia.
Majątek rycerski, lenno rodu von Kleist, do których należał do 1842 r. Późniejszymi właścicielami były rodziny: von Wenden, von Kameke i von Holtz.
Przyroda.
Szpaler kasztanowców prowadzący do dawnego dworu i parku.
Ok. 1,7 km na północny zachód od osady, w lesie, rośnie dąb szypułkowy o obw. 450 cm - pomnik przyrody.
"Źródliska Chotli" (zespół przyrodniczo - krajobrazowy), źródliska tworzące głębokie jary wyżłobione w poziomie wysoczyznowym, porośnięte w większości drzewostanem liściastym.
Komunikacja.
W miejscowości nie ma przystanku komunikacji autobusowej.

</doc>
<doc id="824412" url="https://pl.wikipedia.org/wiki?curid=824412" title="Sadowo Pierwsze">
Sadowo Pierwsze



</doc>
<doc id="824413" url="https://pl.wikipedia.org/wiki?curid=824413" title="Minoksydyl">
Minoksydyl

Minoksydyl () – organiczny związek chemiczny, pochodna dihydralazyny będąca lekiem o działaniu hipotensyjnym oraz stymulującym mieszki włosowe.
Minoksydyl stosowany był w ciężkich przypadkach nadciśnienia tętniczego. Podawany doustnie wpływa bezpośrednio na mięśnie gładkie naczyń krwionośnych, powodując ich rozszerzenie, aktywuje kanały potasowe zależne od ATP i osłabia działanie podnoszących ciśnienie amin katecholowych. Wywołuje przy tym wyraźnie przyspieszenie akcji serca, nasila objawy choroby wieńcowej. Pojawienie się skutecznych leków pozbawionych tego niekorzystnego działania (inhibitorów konwertazy angiotensyny, antagonistów receptora angiotensyny II, antagonistów kanału wapniowego) spowodowało praktyczne wycofanie minoksydylu z terapii nadciśnienia tętniczego. 
Stosowany zewnętrznie działa stymulująco na mieszki włosowe (między innymi odwraca proces ich miniaturyzacji w łysieniu typu męskiego). Efekt terapeutyczny w postaci odrastających włosów występuje po 4–6 miesiącach kuracji, zahamowanie wypadania włosów już po 2 miesiącach.
Wskazania.
Łysienie typu męskiego u mężczyzn oraz u kobiet. Największa skuteczność we wczesnych fazach procesu łysienia. Zaprzestanie kuracji może spowodować cofnięcie się efektu leczniczego w ciągu kilku miesięcy.
Uzupełniająco stosowany w niektórych przypadkach nadciśnienia tętniczego.
Działania niepożądane.
W miejscu aplikacji: zaczerwienienie, swędzenie, suchość i łuszczenie się skóry, czasem odbarwianie bądź wypadanie włosów, zapalenie mieszków włosowych, reakcje alergiczne (kontaktowe zapalenie skóry, pokrzywka, rumień, nieżyt nosa, obrzęk twarzy). Przyjęty doustnie może spowodować spadek ciśnienia i przyczynić się do niedokrwienia serca (nasilenie objawów choroby wieńcowej) – po przypadkowym spożyciu należy skontaktować się z lekarzem.
Minoksydyl jest substancją szkodliwą dla psów i kotów. Podczas stosowania zewnętrznego preparatów zawierających ten związek należy unikać kontaktu ze zwierzętami domowymi, a resztki preparatu zabezpieczyć przed dostępem zwierząt.
Preparaty.
W Polsce preparaty zawierające minoksydyl dostępne są w postaci płynów i aerozoli do stosowania na skórę: "Alocutan", "Alocutan Forte", "Alopexy", "DX2LEK", "Loxon", "Loxon Max", "Minovivax" i "Piloxidil" (stan na styczeń 2022).

</doc>
<doc id="824414" url="https://pl.wikipedia.org/wiki?curid=824414" title="Wełdkówko">
Wełdkówko

Wełdkówko (do 1945 r. niem. "Klein Voldekow") – osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 32 stałych mieszkańców. Osada wchodzi w skład sołectwa Tyczewo.
Położenie.
Osada leży ok. 3 km na wschód od Tyczewa, między Tyczewem a miejscowością Giżałki, w pobliżu rzeki Chotli.
Zabytki.
Grodzisko nizinne z IX – XX wieku, stożkowe, bardzo wyraźnie zaznaczone, położone wśród podmokłych łąk – Rejestr NID – numer rejestru – 637/A z 1967-11-11 (stanowisko 1)
Turystyka.
Punkt widokowy na górny odcinek doliny rzeki Chotli.

</doc>
<doc id="824415" url="https://pl.wikipedia.org/wiki?curid=824415" title="Witalij Cieszkowski">
Witalij Cieszkowski

Witalij Cieszkowski, ros. Виталий Валерьевич Цешковский (ur. 25 września 1944 w Omsku, zm. 24 grudnia 2011 w Krasnodarze) – rosyjski szachista i trener szachowy, arcymistrz od 1975 roku.
Kariera szachowa.
Urodził się na Syberii w polskiej rodzinie. W roku 1973 otrzymał tytuł mistrza międzynarodowego, a dwa lata później został arcymistrzem. Dwukrotnie, w latach 1978 (wraz z Michaiłem Talem) i 1986 triumfował w mistrzostwach Związku Radzieckiego. W roku 1986 wystąpił w zespole ZSRR na olimpiadzie szachowej w Dubaju i zdobył wraz z drużyną złoty olimpijski medal. W roku 1976 wystąpił w turnieju międzystrefowym w Manili i był bliski awansu do grona pretendentów (ostatecznie zajął IV miejsce). W kolejnym turnieju międzystrefowym, rozegranym trzy lata później w Biel/Bienne, zajął IX miejsce. Wielokrotnie zwyciężał bądź dzielił I miejsca w międzynarodowych turniejach, m.in. w Bukareszcie (1974), Lipsku (1975), Dubnej (1976), Erywaniu (1980), Banja Luce (1981), Soczi (1981), Cienfuegos (1981, memoriał Jose Raula Capablanki), Mińsku (1982), Vrnjackiej Banji (1982), Wijk aan Zee (1988, "turniej B"), Baden-Baden (1988) oraz Kurganie (1994). W 2005 r. podzielił III m., natomiast w 2006 r. zwyciężył w mistrzostwach Rosji „weteranów” (zawodników pow. 60. roku życia). W 2008 r. podzielił I m. w memoriale Gieorgija Agzamowa w Taszkencie (wspólnie z Antonem Filippowem i Farruchem Amonatowem) oraz w Majkopie (wspólnie z Aleksandrem Lastinem, Aleksandrem Pietruszynem i Kiriłłem Bryzgalinem). Zdobył również w Davos tytuł wicemistrza Europy „weteranów”, natomiast w 2009 r. zdobył w Condino brązowy medal mistrzostw świata w tej kategorii wiekowej, a w Rogaškiej Slatinie – tytuł mistrza Europy, jak również samodzielnie zwyciężył w memoriale Gieorgija Agzamowa w Taszkencie. W 2010 r. w Salonikach po raz drugi zdobył złoty medal Mistrzostw Europy seniorów.
Na przełomie lat 70. i 80. klasyfikowany był w pierwszej dwudziestce na światowej liście Międzynarodowej Federacji Szachowej. Najwyższy ranking w karierze osiągnął 1 października 2005 r., z wynikiem 2600 punktów zajmował wówczas 28. miejsce wśród rosyjskich szachistów. Według retrospektywnego rankingu Chessmetrics zajmował w roku 1976 najwyższe miejsce siódme.
Jako trener współpracował m.in. z Władimirem Kramnikiem, Bartłomiejem Macieją i Borisem Sawczenko.
Śmierć.
W turniejach szachowych brał udział aż do samej śmierci. 23 grudnia 2011 r. podczas I rundy turnieju w Krasnodarze nagle zachorował, a następnego dnia zmarł, nie odzyskując przytomności.

</doc>
<doc id="824419" url="https://pl.wikipedia.org/wiki?curid=824419" title="Zastawa">
Zastawa

Zastawa (niem. "Muttriner Mühle") – osada w Polsce, położona w województwie zachodniopomorskim, w powiecie białogardzkim, w gminie Tychowo, ok. 2 km na zachód od Motarzyna.
W latach 1975–1998 osada należała do województwa koszalińskiego. 
Według danych UM na dzień 31 grudnia 2014 roku osada miała 2 mieszkańców. Osada wchodzi w skład sołectwa Motarzyn. Najmniejsza miejscowość gminy.
W osadzie znajduje się gospodarstwo agroturystyczne.

</doc>
<doc id="824423" url="https://pl.wikipedia.org/wiki?curid=824423" title="MDaemon">
MDaemon

MDaemon – program pocztowy (agent transferu poczty – ang. mail transfer agent MTA) SMTP/POP3/IMAP dla platformy Windows.
Posiada wbudowanych wiele funkcji zabezpieczających przed spamem: SpamAssassin, Sender Policy Framework, Hashcash, DomainKeys Identified Mail, Domain-based Message Authentication, Greylisting oraz Backscatter protection.
Serwer jest niezwykle prosty w instalacji i obsłudze. Nie wymaga serwerowego systemu operacyjnego do instalacji. Umożliwia pracę grupową poprzez webowego klienta poczty oraz przez MS Outlooka przy pomocy pluginu MDaemon Connector lub ActiveSync. Klient poczty przez przeglądarkę WWW posiada wiele wersji językowych interfejsu użytkownika w tym polską.
Serwer umożliwia synchronizację bezprzewodową smartfonów iPhone, Android i Windows Phone przy pomocy Microsoft ActiveSync. Serwer w połączeniu z aplikacją MDaemon Antivirus wykorzystuje technologię ZeroHour Virus Outbreak Protection do blokowania w czasie rzeczywistym e-maili mogących stanowić zagrożenie dla użytkownika (wirusy, spam, phishing).

</doc>
<doc id="824424" url="https://pl.wikipedia.org/wiki?curid=824424" title="Careless Whisper">
Careless Whisper

Careless Whisper – piosenka duetu Wham! wydana w roku 1984 jako drugi singel albumu "Make It Big". Piosenka przez długi czas znajdowała się na pierwszym miejscu światowych list przebojów, takich jak UK Singles Chart czy Billboard Hot 100. Utwór w całości śpiewany jest przez George’a Michaela, został więc wydany w Wielkiej Brytanii jako tylko jego singel; jednak w Stanach Zjednoczonych tenże singel był wydany jako singel Wham! z dodatkowym napisem "featuring George Michael" na okładce.
Historia.
Kiedy George Michael pracował też jako DJ w restauracji i jako bileter w kinie w Watford, powstał jego największy przebój, "Careless Whisper". 17-letni George jechał właśnie autobusem linii nr 32 do pracy. Kiedy podawał kierowcy pieniądze na bilet, w jego głowie pojawiła się słynna melodia saksofonu. Potem wspólnie z Andym dokończyli piosenkę, która 4 lata później miała się stać znakiem rozpoznawczym George’a Michaela.
W 1984 r. Wham! wydaje album "Make it Big", ze słynnymi przebojami "Wake Me Up Before You Go-Go" i "Careless Whisper" (wydany w Wielkiej Brytanii jako solowy singel George’a Michaela). Za tę drugą piosenkę w wieku 21 lat artysta otrzymał jako najmłodszy kompozytor nagrodę Ivor Novello Songwriter Award.
Teledysk.
Teledysk kręcony był w czerwcu 1984 w Miami i jego okolicach tj. Coconut Grove oraz Watson Island. Wideoklip łączy w sobie sceny, gdzie George Michael śpiewa do mikrofonu w opuszczonej ciemnej sali – to historia mężczyzny, którego żona (w roli Lisa Stahl) przyłapała w sytuacji z inną kobietą. Żona ucieka od niego, on zostaje zupełnie sam. Końcowa scena wideoklipu pokazuje jak Michael wychyla się z balkonu na ostatnim piętrze Towers Grove w Miami.
Covery.
Piosenka doczekała się wielu wznowień i coverów wykonywali ją m.in.:

</doc>
<doc id="824425" url="https://pl.wikipedia.org/wiki?curid=824425" title="Zabriskie Point">
Zabriskie Point

Zabriskie Point – punkt widokowy w Parku Narodowym Doliny Śmierci w Stanach Zjednoczonych, słynny z powodu ciekawych erozyjnych formacji skalnych (badlands). Nazwa została nadana na cześć Christiana Brevoorta Zabriskiego – prezesa firmy "Pacific Coast Borax" na początku XX w. Ów był potomkiem szlachcica polskiego - Albrychta Zaborowskiego, luteranina urodzonego w Węgorzewie w 1638 r. Miejsce to zostało również pokazane w filmie Michelangela Antonioniego "Zabriskie Point".

</doc>
<doc id="824430" url="https://pl.wikipedia.org/wiki?curid=824430" title="Słodna">
Słodna

Słodna (niem. "Süsse Loch Berg", czes. "Čertův vrch") – góra (790 m n.p.m.) w południowo-zachodniej Polsce i północnych Czechach, w Sudetach Środkowych, w Górach Kamiennych.
Położenie.
Wzniesienie położone na granicy państwowej polsko-czeskiej, na południe od miejscowości Łomnica, w Sudetach Środkowych, w Górach Kamiennych, w środkowo-północnej części pasma Gór Suchych ("Javoří hory"), na zachód od Przełęczy Trzy Koguty. Sam wierzchołek znajduje się po polskiej stronie granicy.
Jest to wzniesienie w kształcie stożka, o stromych zboczach, z niewyraźnie zaznaczonym wierzchołkiem położonym na polskiej stronie. Na północno-zachodnim zboczu na wysokości około 770 m n.p.m. charakterystyczne pojedyncze skałki.
Zbudowane ze skał wylewnych – melafirów (trachybazaltów), należących do północnego skrzydła niecki śródsudeckiej.
Wzniesienie w całości porośnięte lasem regla dolnego, który stanowi monokultura świerka.
Przez szczyt przechodzi południowo-zachodnia granica państwowa z Czechami. Poniżej granicy północne zbocze góry położone jest na obszarze Parku Krajobrazowego Sudetów Wałbrzyskich. Część południowa (czeska) znajduje się w Obszarze Chronionego Krajobrazu Broumovsko.
Turystyka.
Przez szczyt przechodzi szlak turystyczny:
Po czeskiej stronie w pobliżu szczytu przechodzi:
Na północno-wschodnim zboczu powyżej wsi Łomnica narciarska trasa zjazdowa z wyciągiem narciarskim.

</doc>
<doc id="824431" url="https://pl.wikipedia.org/wiki?curid=824431" title="Błażej Radler">
Błażej Radler

Błażej Radler (ur. 2 sierpnia 1982 w Rydułtowach) – polski piłkarz grający na pozycji obrońcy. Wychowanek Rymeru Niedobczyce.
Kariera.
W latach 2000–2007 występował w barwach w Górnika Zabrze oraz drugoligowego Podbeskidzia Bielsko-Biała (na wypożyczeniu). W ekstraklasie debiutował 10 marca 2001 r. w meczu Górnika Zabrze ze Śląskiem Wrocław, wygranym przez Zabrzan 2:0.
Przez dwa sezony grał też w Odrze Wodzisław Śl., a w międzyczasie występował w Zniczu Pruszków i belgijskim AFC Tubize, który po zakończeniu sezonu spadł z pierwszej ligi. Radler otrzymał propozycję przedłużenia kontraktu, jednak ją odrzucił.
Od sezonu 2011/2012 zawodnik Pogoni Szczecin, z którą wywalczył awans do Ekstraklasy. Na początku 2013 roku przeniósł się do drugoligowego Energetyka, z którym również awansował, jednak nie doszedł do porozumienia z władzami klubu i przeniósł się do drugiego beniaminka I ligi – Chojniczanki Chojnice.
W styczniu 2015 roku podpisał kontrakt z drugoligowym Rakowem Częstochowa, gdzie grał do 2016 roku. Rundę jesienną sezonu 2016/17 spędził w trzecioligowej Unii Turza Śląska, zaś wiosną wrócił do Odry Wodzisław.od marca przeniósł się do drużyny grającej w lidze okręgowej MKS 32 Radziejów-Popielów.
Był członkiem młodzieżowej reprezentacji Polski U-18 w piłce nożnej, z którą zdobył w 2001 r. tytuł mistrza Europy.

</doc>
<doc id="824442" url="https://pl.wikipedia.org/wiki?curid=824442" title="Agares">
Agares

Agares – w tradycji okultystycznej demon, upadły anioł, książę piekła (znajduje się pod zwierzchnictwem wschodu). Znany jest również pod imionami Agreas i Aguares. Włada 31 legionami duchów. W "Lemegetonie" i "Pseudomonarchii Daemonum" jest drugim duchem. Przed upadkiem przynależał do drugiego kręgu, chóru mocy (chóru cnót). Uważany jest za demona odwagi. Rządzi wszystkimi duchami ziemskimi.
W demonologii.
By go przywołać i podporządkować potrzebna jest jego pieczęć, która według "Sztuki Goecji" powinna być zrobiona z miedzi.
Potrafi wywoływać trzęsienia ziemi. Naucza wszystkich języków. Może niszczyć duchowe i doczesne godności. Potrafi zmieniać bieg wydarzeń i sprowadzać uciekinierów. Jednoczy rozbite armie i przywraca im siłę oraz wiarę w zwycięstwo.
Jego wygląd sprawia miłe wrażenie, aczkolwiek ukazuje się pod postacią starego męża ujeżdżającego krokodyla i trzymającego na pięści krogulca.

</doc>
<doc id="824444" url="https://pl.wikipedia.org/wiki?curid=824444" title="Oddech Cheyne-Stokesa">
Oddech Cheyne-Stokesa



</doc>
<doc id="824446" url="https://pl.wikipedia.org/wiki?curid=824446" title="Filon Kmita">
Filon Kmita

Filon Semenowicz Kmita Czarnobylski herbu Chorągwie Kmitów (ur. ok. 1530, zm. przed 25 marca 1587) – wojewoda smoleński od 1579, rotmistrz, starosta orszański od 1566 roku, starosta ostrski od 1562 roku.
Syn Semena i Tatiany Kroszyńskiej.
W 1562 wziął udział w wojnie z Rosją. Na czele oddziału 300 konnych rozbił pod Czernihowem 2-tysięczne zgrupowanie wojsk moskiewskich. Po wzmocnieniu swoich sił, dowodząc oddziałem 1400 kawalerii zdobył szturmem Czernihów. Przeprowadził następnie zagon zaczepny pod Starodub, rozbijając w czasie powrotu pościg rosyjski.
W 1564, w czasie operacji głównych sił litewskich pod wodzą hetmana wielkiego litewskiego Mikołaja Radziwiłła Rudego w okolicach Połocka, osłaniał jego prawe skrzydło. Na czele 2-tysięcznego oddziału jazdy uniemożliwił połączenie sił moskiewskich. Po zwycięstwie Radziwiłła w bitwie na Polu Iwańskim, przeszedł do działań zaczepnych, zmuszając Rosjan do wycofania się do Smoleńska. W 1565 na czele 1600 jazdy przeprowadził zagon na Siewierszczyznę, zdobył Poczep i ze zdobyczą wojenną wycofał się do kraju. W uznaniu jego zasług przywilejem z dnia 29 marca 1566 król Polski Zygmunt II August dokonał z nim korzystnej dla Filona Kmity zamiany. Za spustoszony Lityn, nadał mu na własność zamek i miasto Czarnobyl wraz z okolicznymi dobrami, które Filon miał wcześniej w dzierżawie od króla.
W 1566 otrzymał starostwo orszańskie.
W 1568 na czele 4ysięcznego oddziału przeprowadził działania zaczepne na Smoleńszczyznie. Wywabił część załogi Smoleńska i pobił ją w polu. Następnie spustoszył terytoria państwa rosyjskiego aż po Wiaźmę, po czym nie nękany przez wroga powrócił do Orszy.
Na barkach Kmity spoczęła ochrona wywiadowcza Wielkiego Księstwa Litewskiego od strony Rosji. Pilnie śledził przygotowania wojenne cara Iwana Groźnego, o czym nieustannie donosił swoim zwierzchnikom.
Wziął udział w wojnie moskiewskiej Stefana Batorego. W 1579, w czasie wyprawy połockiej, osłaniał pochód sił głównych od strony Smoleńska. 18 października został mianowany wojewodą smoleńskim.
W 1580 w czasie wyprawy wielkołuckiej, na czele 9-tysięcznego oddziału wtargnął na Smoleńszczyznę, gdzie poniósł jednak porażkę. Po zdobyciu Wielkich Łuków został 5 września komendantem tej twierdzy. W styczniu 1581 zdobył twierdzę moskiewską Chołm. Przeprowadził zagon na Nowogród Wielki i przejściowo zdobył Starą Russę.
Wraz z hetmanem polnym litewskim Krzysztofem Radziwiłłem Piorunem przeprowadził w dniach 25-29 sierpnia śmiały atak 7000 jazdy litewskiej na Rżew, bezpośrednio zagrażając samemu Iwanowi Groźnemu, który wówczas przebywał w Staricy. Wydarzenie to opisał Jan Kochanowski w poemacie "".
Filon Kmita żonaty był z Nastazją Hornostajówną, wdową po Hrehorym Sanguszce. Drugi raz ożenił się z Zofią Chodkiewiczówną, córką kasztelana wileńskiego Grzegorza Chodkiewicza, z którą miał synów: Jeremiasza i Łazarza i córki: Zofię i Bohdanę.
Był wyznawcą prawosławia.

</doc>
<doc id="824452" url="https://pl.wikipedia.org/wiki?curid=824452" title="Norðdepil">
Norðdepil

Norðdepil – osada położona w części Wysp Owczych, zwanej Norðoyar.
Historia.
Stworzono ją w 1866 roku naprzeciwko Hvannasund (Viðoy) i przyłączono do jego gminy. Założenie wioski wiąże się z historią Sivara Sivertsena, który to postanowił otworzyć w tym miejscu sklep, o nazwie "á Oyrini". Wkrótce potem zaczęli wprowadzać się pierwsi mieszkańcy. W 1895 roku wybudowano tam szkołę, a od 1897 do 1912 wyprawiano się na połowy wielorybów.
Współczesność.
Do roku 1975, kiedy to wybudowano most, do Hvannasund można było się dostać wyłącznie za pomocą łodzi. W latach 1963-1965 stworzono 2 tunele, prowadzące do Klaksvík. Z Norðdepil można się także dostać do Múli. Wioska jest ważna, bowiem stanowi połączenie wysp Borðoy i Viðoy.
Demografia.
Według danych Urzędu Statystycznego (I 2015 r.) jest 43. co do wielkości miejscowością Wysp Owczych.

</doc>
<doc id="824456" url="https://pl.wikipedia.org/wiki?curid=824456" title="Liceum Krzemienieckie">
Liceum Krzemienieckie

Liceum Krzemienieckie (także Liceum Wołyńskie, pierwotnie Gimnazjum Wołyńskie) – polska szkoła w Krzemieńcu na Wołyniu, istniejąca w latach 1805–1831, reaktywowana w latach 1922–1939, zwana także "Atenami Wołyńskimi". Odegrała znaczącą rolę w rozwoju poziomu kultury polskiej na Wołyniu.
Historia.
Szkołę założył Tadeusz Czacki, ówczesny wizytator placówek oświatowych guberni wołyńskiej, podolskiej i kijowskiej, przy udziale Hugona Kołłątaja. Mieściła się w siedzibie dawnego Kolegium Jezuickiego w zespole architektonicznym pałacu Wiśniowieckich, który po kasacie zakonu przejęła Komisja Edukacji Narodowej. Szkoła miała pełnić funkcję ośrodka edukacyjnego i kulturalnego dla południowo-wschodnich Kresów byłej Rzeczypospolitej, oferując wykształcenie od elementarnego poprzez średnie, zawodowe, aż do półwyższego. Jej otwarcie nastąpiło  roku, a pierwszym dyrektorem placówki (do początku grudnia 1810 roku) został Józef Czech. Pierwotna nazwa szkoły, Gimnazjum Wołyńskie, obowiązywała do 1819 roku, potem ranga placówki wzrosła, a jej nazwę zmieniono na Liceum Krzemienieckie. Już jako liceum szkoła mogła nadawać niższe tytuły naukowe.
Liceum szczyciło się własną drukarnią oraz bogatą biblioteką opartą na księgozbiorze Stanisława Augusta Poniatowskiego. W 1825 roku biblioteka miała blisko 31 tys. ksiąg (bez dubletów) – w czym wielka zasługa Tadeusza Czackiego.
Po upadku powstania listopadowego Liceum Krzemienieckie zostało zamknięte przez władze carskie. Część kadry oraz większość majątku szkoły wchłonął tworzący się właśnie Uniwersytet Kijowski, natomiast biblioteka krzemieniecka (jedna z najcenniejszych i najbogatszych w ówczesnej Polsce) oraz bezcenna galeria Stanisława Augusta Poniatowskiego zostały zrabowane i umieszczone w Kijowie. Biblioteka ta stała się początkiem dla utworzenia Narodowej Biblioteki Ukraińskiej w Kijowie. W 1836 roku w budynku odebranym Liceum rozlokowano prawosławne seminarium duchowne w Krzemieńcu.
Na mocy dekretu marszałka Józefa Piłsudskiego z 1920 roku dawne Liceum Krzemienieckie wznowiło działalność w 1922 roku, jako zespół szkół. Była ona kontynuowana do 1939 roku.
28 lipca 1941 roku, wkrótce po zajęciu Krzemieńca przez wojska niemieckie, Niemcy, na podstawie listy ułożonej przez nacjonalistów ukraińskich, aresztowali przedstawicieli inteligencji polskiej, głównie nauczycieli Liceum Krzemienieckiego. Aresztowanych uwięziono w Domu Społecznym, gdzie byli torturowani przez Sonderkommando i milicję ukraińską. W dniach 28–30 lipca 1941 roku 30 osób z tej grupy zostało przez Niemców rozstrzelanych pod Górą Krzyżową.
Tradycje Liceum Krzemienieckiego kontynuuje warszawskie XXVII Liceum Ogólnokształcące im. Tadeusza Czackiego. Do liceum nawiązuje również Uniwersytet Mikołaja Kopernika w Toruniu, gdzie nazwano ulicę na toruńskim kampusie – Krzemieniecką.
Program nauczania.
Liceum wprowadzało w życie staranny program wychowawczy, mający na celu wszechstronny rozwój intelektualny, moralny, kulturalny i obywatelski uczniów, w oparciu o założenia sprecyzowane przez Towarzystwo Przyjaciół Nauk.
Nauka w Liceum trwała 10 lat i była podzielona na dwa etapy: na cztery roczne „klasy” i trzy dwuletnie „kursy”. Program czterech pierwszych lat obejmował naukę języka polskiego, rosyjskiego, francuskiego, łaciny, religii, geografii, arytmetyki i podstaw geometrii. Po czterech latach naukę kontynuowano w klasach licealnych, w których wykład odbywał się metodą uniwersytecką. Do wcześniejszych przedmiotów na pierwszym kursie podczas pierwszego roku nauki dodawano rozszerzoną geometrię, trygonometrię płaską, a na drugim roku algebrę, logikę, naukę wymowy i historię starożytną. Na kursie drugim do dotychczasowych przedmiotów dochodziła fizyka, matematyka wyższa, rachunek integralny, ekonomia polityczna. Podczas trzeciego kursu do programu nauczania dodawano chemię, historię naturalną, botanikę, prawo krajowe. Wykłady obejmowały także historię literatury greckiej, łacińskiej, polskiej, francuskiej oraz poezję. Przedmiotami dodatkowymi, do wyboru przez uczniów, były: język grecki, angielski, bibliologia, rysunek, mechanika teoretyczna i praktyczna, architektura, gimnastyka. Ponadto uczono fechtunku, muzyki, śpiewu, tańca, jazdy konnej.
Nauka była kosztowna. W terminie od 15 sierpnia do 1 września każdy uczeń musiał wnieść całoroczną opłatę w wysokości 463 zł polskich 10 groszy – gdy chciał spędzić miesiące wakacyjne w Krzemieńcu, lub 414 zł polskich 10 groszy – jeśli na wakacje wracał do domu. Do tego dochodziła opłata za dodatkowe lekcje oraz pewne kwoty na „potrzeby szkoły”. Szkoła pozyskiwała środki także od okolicznego ziemiaństwa, które wnosiło dobrowolne opłaty.
Lekcje trwały od godziny ósmej do dziesiątej rano i od drugiej do czwartej po południu, oprócz wtorków i czwartków, kiedy to na popołudnia przypadały ćwiczenia rekreacyjne. Do podstawowego schematu godzin lekcyjnych dochodziły wykłady z przedmiotów dodatkowych.

</doc>
<doc id="824457" url="https://pl.wikipedia.org/wiki?curid=824457" title="Radwan Sowity">
Radwan Sowity



</doc>
<doc id="824458" url="https://pl.wikipedia.org/wiki?curid=824458" title="Stadion Leonardo Garilli">
Stadion Leonardo Garilli

Stadio Leonardo Garilli – wielofunkcyjny stadion sportowy znajdujący się w mieście Piacenza we Włoszech. 
Swoje mecze rozgrywa na nim zespół Piacenza FC. Jego pojemność wynosi 21 608.

</doc>
<doc id="824461" url="https://pl.wikipedia.org/wiki?curid=824461" title="Agreas">
Agreas



</doc>
<doc id="824465" url="https://pl.wikipedia.org/wiki?curid=824465" title="IV wojna polsko-rosyjska">
IV wojna polsko-rosyjska



</doc>
<doc id="824467" url="https://pl.wikipedia.org/wiki?curid=824467" title="Skoki narciarskie kobiet na mistrzostwach świata juniorów w narciarstwie klasycznym">
Skoki narciarskie kobiet na mistrzostwach świata juniorów w narciarstwie klasycznym



</doc>
<doc id="824468" url="https://pl.wikipedia.org/wiki?curid=824468" title="Mdaemon">
Mdaemon



</doc>
<doc id="824473" url="https://pl.wikipedia.org/wiki?curid=824473" title="South Bank Road">
South Bank Road

South Bank Road, włśc. Main South Bank Road - jedna z głównych dróg w Gambii, przebiegająca w kierunku wschód-zachód wzdłuż południowego brzegu rzeki Gambia. 
W przeszłości główną trasą komunikacyjną łączącą gambijskie wybrzeża Atlantyku z resztą kraju była rzeka Gambia, po której kursował regularny prom. Po jego zatonięciu w połowie lat osiemdziesiątych XX wieku transport skupił się na drodze lądowej wzdłuż południowego brzegu rzeki. Jednak ze względu na stale pogarszający się stan nawierzchni, stopniowo większe znaczenie zyskiwała trasa północna (North Bank Road). Od 2003 roku północna droga jest praktycznie jedynym szlakiem wykorzystywanym w transporcie dalekobieżnym na odcienku od wybrzeży Atlantyku aż do Janjanbureh. Z South Bank Road częściej korzysta się jedynie na odcinku na wschód od MacCarthy Island aż do Basse Santa Su, gdzie nawierzchnia jest w dobrym stanie.
Przebieg trasy.
Trasa rozpoczyna się w mieście Serrekunda, po czym przechodzi przez miejscowości Wellingara, Abuko, Lamin, Yundum (zlokalizowany jest tu międzynarodowy port lotniczy), Bisumbala i Brikama. Na wschód od Brikamy od South Bank Road odchodzi w kierunku południowym inna ważna trasa łącząca Bandżul z Ziguinchorem w Senegalu. South Bank Road wiedzie dalej na wschód w odległości kilku kilometrów od południowych brzegów rzeki Gambia. Przechodzi przez miejscowości Sibanor, Bwiam, Dumbutu, Kwinella, po czym przecina inną ważną arterię komunikacyjną - trasę transgambijską w mieście Soma. Z Somy droga wiedzie przez Brikama Ba do przystani promowej w Sankuli Kunda, zapewniającej połączenie z miastem Janjanbureh na wyspie MacCarthy. Przy przystani zaczyna się pokryty dobrą nawierzchnią odcinek drogi, wiodącej dalej do miast Bansang i Basse Santa Su, skąd odchodzi na południe ważna trasa wiodąca do miejscowości Vélingara w Senegalu. W Basse Santa Su kończy się asfaltowa nawierzchnia South Bank Road (stan z lutego 2007), jednak trasa ciągnie się dalej aż do miejscowości Fatoto na wschodnim krańcu Gambii, gdzie łączy się z North Bank Road.

</doc>
<doc id="824483" url="https://pl.wikipedia.org/wiki?curid=824483" title="Feliks Gawroński">
Feliks Gawroński

Feliks Gawroński (ur. 20 maja 1923 w Zawierciu, zm. 13 lutego 2007) – poseł na Sejm PRL II kadencji w latach 1957-1961 z ramienia PZPR. 
W 1946 roku przyjechał do Szczecina i uczestniczył w odbudowie Cukrowni na Gumieńcach, a od 1948 roku rozpoczął pracę w Centrali Zbytu Węgla w dziale przeładunków – Węglokoks. Od 1 stycznia 1950 roku, gdy powołano do życia Zarząd Portu Szczecin, pełnił funkcję dyrektora pionu administracyjnego. W 1953 roku został służbowo przeniesiony do Kołobrzegu i tam kontynuował sportowe hobby powołując do życia klub sportowy „Kotwica” z sekcjami piłki nożnej i koszykówki. Do Szczecina powrócił w 1960 roku, w PPDiUR „Gryf” kierował działem połowów. Działalność zawodową zakończył pływając na statkach i bazach rybackich.

</doc>
<doc id="824486" url="https://pl.wikipedia.org/wiki?curid=824486" title="Main South Bank Road">
Main South Bank Road



</doc>
<doc id="824491" url="https://pl.wikipedia.org/wiki?curid=824491" title="Nailbomb">
Nailbomb

Nailbomb – grupa muzyczna, utworzona jako projekt poboczny przez Maxa Cavalerę (wówczas lidera zespołu Sepultura) i Alexa Newporta (Fudge Tunnel). Formacja reprezentowała brzmienie na pograniczu thrash i industrial metalu oraz hardcore punka.
Historia.
Około 1991 Max Cavalera zafascynował się albumem "Hate Songs in E Minor" grupy Fudge Tunnel, która w związku z tym występowała u boku Sepultury na trasie po Europie od marca 1992. Jej lider Alex Newport związał się wówczas z pasierbicą Maxa, Christiną, po czym zamieszkał w Phoenix, gdzie mieszkała rodzina Cavalera. Start projektu sięga czasu na początku 1993. Obaj muzycy razem improwizowali i ćwiczyli, a za sugestią żony Maxa, Glorii, postanowili nagrać tworzoną muzykę. Pierwotnie projekt był określany nieformalnie jako Hate Project, a potem Sick Man. Ostatecznie przyjęto nazwę Nailbomb, prawdopodobnie wymyśloną przez Newporta, oznaczającą bombę siejącą spustoszenie umieszczonymi w niej gwoździami.
Przy nagraniach albumu korzystali z automatu perkusyjnego, używali inne dźwięki, m.in. z samplera, pralki do prania, odgłosy hamujących opon samochodowych. W warstwie tekstowej piosenki odnosiły się do nienawiści i przemocy. Projekt był awizowany oficjalnie jako "bękart Sepultury i Fudge Tunnel".
W 1994 został wydany album studyjny, zatytułowany "Point Blank". W nagraniach uczestniczyli gościnne Dino Cazares z Fear Factory oraz Igor Cavalera i Andreas Kisser z Sepultury. Ten ostatni miał pretensje do Maxa Cavalery o spożytkowanie udanych riffów na projekt zamiast użycie je do twórczości Sepultury.
"Point Blank" był jedynym albumem studyjnym wydanym w ramach projektu. Koncertowanie tego projektu było wykluczone z uwagi na niechęć Newporta do żywiołowej publiczności. Jedyny koncert Nailbomb to występ na festiwalu Dynamo Open Air w Eindhoven 3 czerwca 1995, gdzie grupa miała status gwiazdy. Widownia liczyła około 120 tys. ludzi. Występ został zarejestrowany i wydany na płycie kompaktowej "Proud to Commit Commercial Suicide", a także na DVD "Live at Dynamo". W tymże koncercie Nailbomb wystąpił w zaaranżowanym składzie, w którym znaleźli się perkusiści Igor Cavalera z Sepultury, D.H. Peligro z Dead Kennedys, Barry z Tribe After Tribe, basista Dave Edwardson z Neurosis, zaś samplami zajmował się Rhys Fulber z Front Line Assembly. W utworze „Sick Life” wystąpił Evan Seinfeld z Biohazard. Na tymże albumie umieszczono także dwa nowe utwory studyjne.
Muzycy.
Opracowano na podstawie materiału źródłowego
Główni muzycy - założyciele zespołu
Pozostali muzycy - studyjni członkowie, goście studyjni oraz muzycy grający podczas koncertów
Opracowano na podstawie materiału źródłowego

</doc>
<doc id="824495" url="https://pl.wikipedia.org/wiki?curid=824495" title="Horst Störmer">
Horst Störmer

Horst Ludwig Störmer (ur. 6 kwietnia 1949 we Frankfurcie nad Menem) – niemiecki fizyk, noblista.
Życiorys.
Horst Störmer urodził się we Frankfurcie, ale dzieciństwo spędził w Sprendlingen (obecnie część Dreieich), gdzie jego rodzice prowadzili sklep z dekoracjami wnętrz. Jako dziesięciolatek rozpoczął naukę w Gimnazjum Goethego w Neu-Isenburg. Po jego ukończeniu zaczął studiować architekturę na Technische Universität Darmstadt, później jednak zdecydował się na fizykę na Uniwersytecie Johanna Wolfganga Goethego we Frankfurcie nad Menem. Przygotowywał pracę dyplomową pod kierunkiem Eckhardta Hoeniga w Instytucie Fizyki (dyrektorem Instytutu był wówczas Werner Martienssen). W tym samym zespole studiował także inny późniejszy noblista Gerd Binnig .
W 1974 roku wyjechał do ośrodka badawczego w Grenoble, prowadzonego przez Centre national de la recherche scientifique i Max Planck Institute for Solid State Research. Prowadził badania nad właściwościami układów elektron - dziura w polu magnetycznym. W 1977 roku uzyskał stopień doktora na Uniwersytecie w Stuttgarcie. Promotorem jego rozprawy doktorskiej był Hans-Joachim Queisser .
W 1977 roku Horst Störmer wyjechał na staż podoktorski do Bell Labs. Rok później został tam zatrudniony na stałe i wkrótce rozpoczął, wraz z Daniel Tsui, pracę nad kwantowym efektem Halla, odkrytym w 1980 roku przez Klausa von Klitzinga. W 1983 roku został kierownikiem Działu Elektronicznych i Optycznych Właściwości Ciał Stałych, a w 1991 roku dyrektorem Laboratorium Badań Fizycznych. W Bell Labs pracował na pełnym etacie do 1997 roku, kiedy został profesorem fizyki i fizyki stosowanej na Columbia University. W 2011 roku przeszedł na emeryturę.
Praca naukowa.
W 1982 roku Horst Störmer i Daniel Tsiu, poszerzyli badania Klausa von Klitzinga nad kwantowym efektem Halla, obserwując go w półprzewodnikach w niskiej temperaturze, bliskiej zera bezwzględnego. Stwierdzili, że w tych warunkach efekt Halla przyrasta o wartości ułamkowe, co wskazywało na przepływ ułamków elektronów. Wyjaśnienie tego zjawiska zaproponował Robert B. Laughlin, który założył, że w warunkach wysokiego pola magnetycznego generowanego podczas eksperymentu, elektrony przechodzą w płyn kwantowy () złożony z kwazicząstek o ułamkowych ładunkach elektrycznych. 
W 1998 roku otrzymał, wraz z Robertem Laughlinem i Danielem Tsui, nagrodę Nobla w dziedzinie fizyki za odkrycie cieczy kwantowej ze wzbudzeniami o ładunku ułamkowym (ułamkowy kwantowy efekt Halla).

</doc>
<doc id="824498" url="https://pl.wikipedia.org/wiki?curid=824498" title="Bezimienna panna młoda">
Bezimienna panna młoda

Bezimienna panna młoda albo Epos o Gilgameszu ("This Unnameable Little Broom/ Epic of Gilgamesh/ Little Songs of the Chief Officer of Hunar Louse, or This Unnameable Little Broom, Being a Largely Disguised Reduction of the Epic of Gilgamesh, Tableau II") – animacja braci Quay z 1985 roku.

</doc>
<doc id="824506" url="https://pl.wikipedia.org/wiki?curid=824506" title="Norddepil">
Norddepil



</doc>
<doc id="824508" url="https://pl.wikipedia.org/wiki?curid=824508" title="Nolsoy (osada)">
Nolsoy (osada)



</doc>
<doc id="824511" url="https://pl.wikipedia.org/wiki?curid=824511" title="Nólsoy, Nólsoy">
Nólsoy, Nólsoy



</doc>
<doc id="824512" url="https://pl.wikipedia.org/wiki?curid=824512" title="Nolsoy, Nolsoy">
Nolsoy, Nolsoy



</doc>
<doc id="824514" url="https://pl.wikipedia.org/wiki?curid=824514" title="Nólsoy, Nolsoy">
Nólsoy, Nolsoy



</doc>
<doc id="824515" url="https://pl.wikipedia.org/wiki?curid=824515" title="Nolsoy, Nólsoy">
Nolsoy, Nólsoy



</doc>
<doc id="824516" url="https://pl.wikipedia.org/wiki?curid=824516" title="Dida">
Dida



</doc>
<doc id="824518" url="https://pl.wikipedia.org/wiki?curid=824518" title="Horst L. Störmer">
Horst L. Störmer



</doc>
<doc id="824521" url="https://pl.wikipedia.org/wiki?curid=824521" title="Ottignies-Louvain-la-Neuve">
Ottignies-Louvain-la-Neuve

Ottignies-Louvain-la-Neuve – miasto w Belgii, w prowincji Brabancja Walońska. Mieści się tu otwarte w czerwcu 2009 roku muzeum poświęcone pracy ilustratora Georges’a Remi znanego jago Herge, autora komiksu Tintin.
Dwa najważniejsze miasta aglomeracji to:
Park naukowy Louvain-la-Neuve.
Stworzony w roku 1971 Park Naukowy Louvain-la-Neuve jest pierwszym tego rodzaju w Belgii i największym w Walonii (francuskojęzycznej części Belgii). Park zajmuje obszar 231 hektarów na terenie aglomeracji Ottignies-Louvain-la-Neuve i Mont-Saint-Guibert (30 km od Burkseli).
Głównym celem stworzenia i rozwoju parku był rozwój kooperacji pomiędzy przemysłem i Katolickim Uniwersytetem Lowańskim i pobudzenie ekonomiczne regionu. Szczególny nacisk położony jest na ekologiczność.
W Parku naukowym Louvain-la-Neuve Science Park ma swoją siedzibę ponad 130 firm, które zatrudniają 4500 pracowników i 3 centra biznesowe.

</doc>
<doc id="824522" url="https://pl.wikipedia.org/wiki?curid=824522" title="Ulica Stefana Starzyńskiego w Warszawie">
Ulica Stefana Starzyńskiego w Warszawie

Ulica Stefana Starzyńskiego – ulica w warszawskiej dzielnicy Praga-Północ, biegnąca od mostu Gdańskiego do ronda Żaba.
Historia.
Ulicę zaprojektowano jako część Trasy Mostowej im. Starzyńskiego, stanowi ona fragment niedokończonej obwodnicy śródmiejskiej – obejmującej centrum miasta po obu brzegach Wisły. Została przeprowadzona w związku z budową mostu Gdańskiego, zapewniając dojazd do mostu od strony Pragi. Nazwę nadano we wrześniu 1957. Ulica została oddana do użytku 21 lipca 1959.
Do 2019 roku ulica była częścią drogi wojewódzkiej nr 634, łączącej Warszawę z Wołominem i Tłuszczem.
Na całej długości jest to ulica dwujezdniowa o kilku pasach ruchu w każdą stronę. Wzdłuż ulicy od ronda Stefana Starzyńskiego do ulicy Namysłowskiej biegnie ścieżka rowerowa. W latach 2006–2007 w ciągu ulicy nad rondem wybudowano estakady.
W 2012 przy ulicy ustawiono pierwsze w Warszawie tablice zalecające kierowcom „jazdę na suwak”.

</doc>
<doc id="824527" url="https://pl.wikipedia.org/wiki?curid=824527" title="Robaki płaskie">
Robaki płaskie



</doc>
<doc id="824530" url="https://pl.wikipedia.org/wiki?curid=824530" title="Kościanka">
Kościanka

Kościanka (przed 1945 r. niem. "Hansfelde") – niezamieszkana osada w Polsce położona w województwie zachodniopomorskim, w powiecie białogardzkim, w gminie Tychowo, pomiędzy Tychowem a Warninem. Osada wchodzi w skład sołectwa Warnino. 
W pobliżu znajduje się rezerwat przyrody "Cisy Tychowskie"

</doc>
<doc id="824532" url="https://pl.wikipedia.org/wiki?curid=824532" title="Genappe">
Genappe

Genappe (nid. "Genepiën") – miasto w Belgii położone w prowincji Brabancja Walońska.

</doc>
<doc id="824533" url="https://pl.wikipedia.org/wiki?curid=824533" title="Odstęp PQ">
Odstęp PQ

Odstęp PQ – w terminologii medycznej określenie fragmentu zapisu elektrokardiograficznego od początku załamka P do początku zespołu QRS. Czas jego trwania i morfologia zapisu odpowiada fali pobudzenia przechodzącej przez mięśniówkę przedsionków, węzeł przedsionkowo-komorowy, pęczek Hisa z jego odnogami i włókna Purkiniego. Odstęp kończy się z chwilą rozpoczęcia depolaryzacji mięśniówki komór (a dokładniej mięśniówki przegrody międzykomorowej), co w zapisie EKG odpowiada załamkowi Q wchodzącemu w skład zespołu QRS.
W prawidłowych warunkach czas jego trwania wynosi od 0,12 s do 0,20 s (u dorosłych osób z prawidłową częstotliwością rytmu serca). Jest on zależny od wieku badanej osoby i częstotliwości rytmu serca. U osób młodych i z szybką akcją serca czas trwania odstępu PQ ulega zmniejszeniu.
Czas trwania odstępu PQ mierzy się określając odległość pomiędzy początkiem najwcześniejszego załamka P a początkiem najwcześniejszego zespołu QRS. Niekiedy odczyt może być zafałszowany (tzw. pozorne skrócenie odstępu PQ) z powodu małego potencjału pobudzenia przedsionkowego, co w efekcie skutkuje brakiem wychylenia linii izoelektrycznej w postaci załamka P.
Odstęp PQ, czyli czas przechodzenia pobudzenia od przedsionków do komór, jest zazwyczaj krótszy od odstępu QP (czas wstecznego przewodzenia od komór do przedsionków), który zazwyczaj nie przekracza 0,28 s.
Skrócenie odstępu PQ.
Czas 0,12–0,20 s jest fizjologicznym czasem przechodzenia fali pobudzenia od mięśniówki przedsionków do mięśniówki komór. Skrócenie tego czasu, co w zapisie EKG objawia się skróceniem odstępu PQ, może być związane z obecnością ośrodka pobudzenia znajdującego się w niższych partiach układu bodźcotwórczo-przewodzącego serca (w łączu przedsionkowo-komorowym) - powstająca fala depolaryzacji biegnie jednocześnie ku górze do przedsionków, jak i ku dołowi do komór. Czas przewodzenia takiego pobudzenia jest odpowiednio krótszy.
Inną przyczyną skrócenia odstępu PQ jest obecność dodatkowej drogi, o zazwyczaj szybszym czasie przewodzenia, jak to ma miejsce w zespole Wolffa-Parkinsona-White’a czy zespole Lowna-Ganonga-Levine’a.
Wydłużenie odstępu PQ.
Wydłużenie odstępu PQ jest wyrazem zwolnienia przewodnictwa w węźle przedsionkowo-komorowym, co w zapisie EKG daje obraz bloku przedsionkowo-komorowego I stopnia. Charakteryzuje się on wydłużeniem odstępu PQ powyżej 0,20 s. we wszystkich cyklach serca (po każdym załamku P musi występować zespół QRS). Blok przedsionkowo-komorowy I stopnia może być spowodowany następującymi schorzeniami:

</doc>
<doc id="824536" url="https://pl.wikipedia.org/wiki?curid=824536" title="Emerson Leao">
Emerson Leao



</doc>
<doc id="824538" url="https://pl.wikipedia.org/wiki?curid=824538" title="Stresory">
Stresory



</doc>
<doc id="824542" url="https://pl.wikipedia.org/wiki?curid=824542" title="Tadeusz Stegner">
Tadeusz Stegner

Tadeusz Stegner (ur. 1952 w Gdańsku) – polski historyk, profesor nauk humanistycznych, profesor zwyczajny Uniwersytetu Gdańskiego (UG).
Życiorys.
Pełnił funkcję dyrektora Instytutu Historii UG i przewodniczącego Rady Muzeum Miasta Gdyni. W 2001 uzyskał tytuł naukowy profesora.
Specjalizuje się w historii Polski XIX i XX wieku, w szczególności dziejami polskiej myśli politycznej, sprawami narodowo-wyznaniowymi oraz historią protestantyzmu na ziemiach polskich. Był organizatorem kilkunastu sesji naukowych, w swoim dorobku naukowym ma ponad 100 publikacji. Poza pracą w Uniwersytecie Gdańskim jest zatrudniony w Wyższej Szkole Komunikacji Społecznej.
Pod jego kierunkiem stopień naukowy doktora uzyskał Krzysztof Lewalski.
Odznaczenia.
Został odznaczony Krzyżem Kawalerskim Orderu Odrodzenia Polski, Złotym Krzyżem Zasługi, medalem 70-lecia Gdyni, Medalem Komisji Edukacji Narodowej.

</doc>
<doc id="824543" url="https://pl.wikipedia.org/wiki?curid=824543" title="Nowe Dębno">
Nowe Dębno

Nowe Dębno (niem. "Neudamen") – osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 4 stałych mieszkańców. Osada wchodzi w skład sołectwa Stare Dębno.
Osada leży ok. 3 km na południowy wschód od Starego Dębna. Na południowy zachód od osady, znajduje się najwyższy punkt gminy (150 m n.p.m.).

</doc>
<doc id="824544" url="https://pl.wikipedia.org/wiki?curid=824544" title="154 pułk piechoty">
154 pułk piechoty



</doc>
<doc id="824545" url="https://pl.wikipedia.org/wiki?curid=824545" title="Mowag Piranha">
Mowag Piranha

MOWAG Piranha – rodzina kołowych wozów bojowych opracowana przez szwajcarską firmę MOWAG (obecnie GDELS-MOWAG), składająca się z różnych nośników uzbrojenia, wozów dowodzenia i łączności, pojazdów rozpoznawczych oraz transporterów opancerzonych. Istnieją trzy generacje pojazdów, które znajdują się na wyposażeniu wielu armii świata. Używają one podwozia 4x4, 6x6 i 8x8. Produkowane wersje różnią się między sobą stopniem opancerzenia, rodzajem zastosowanej wieży i wyposażeniem specjalistycznym. Pojazdami bazowymi rodziny Piranha są transportery opancerzone.
Piranha znajduje się na wyposażeniu armii szwajcarskiej. Pojazdy te stały się przedmiotem eksportu do Danii, Hiszpanii, Irlandii, Szwecji oraz Rumunii.
Produkcję licencyjną podjęły: General Dynamics (Kanada, USA), BAE Systems Land Systems (Wielka Brytania), FAMAE + CARDOEN (Chile). Kanadyjska wersja Piranha LAV III posłużyła jako wersja bazowa do opracowania pojazdu Stryker dla US Army. W 2019 roku General Dynamics European Land Systems (GDELS) ogłosił rozpoczęcie produkcji seryjnej kołowych transporterów opancerzonych Piranha V w rumuńskich zakładach Uziny Mecanică București (UMB). Pojazdy trafią w ramach zawartej wcześniej umowy na uzbrojenie rumuńskich wojsk lądowych.
Opis konstrukcji.
Wszystkie wozy Piranha mają przedział kierowania i napędowy w przedniej części kadłuba (odpowiednio po lewej i prawej stronie), przedział bojowy - w środkowej części, a desantowo-transportowy - z tyłu. Desant opuszcza pojazd przez dwoje drzwi, otwieranych na zewnątrz, lub dwa duże włazy w stropie. Kadłub wykonano ze stalowych płyt spawanych.
Najmniejszym pojazdem rodziny Piranha jest wóz konfiguracji 4x4, z silnikiem Cummins 6 BTA 5,9 (o zapłonie samoczynnym), osiągającym przy 2800 obr./min moc 143 kW. Może on być wyposażony w obrotową wieżyczkę z: dwoma zdalnie sterowanymi karabinami maszynowymi kalibru 7,62 mm, dwoma karabinami maszynowymi - jeden kalibru 7,62 mm, a drugi 12,7 mm, jednym karabinem maszynowym kalibru 12,7 mm lub jedną 20 mm armatą automatyczną firmy Oerlikon.
Najpowszechniej eksploatowaną na świecie wersją Piranhy jest pojazd w konfiguracji 6x6, w którego obrotowej wieży można zamontować różnorodne uzbrojenie, m.in. 12,7 mm karabin maszynowy (zwykle M2HB) oraz armaty kalibru 20, 25, 30 i 90 mm. Na jego bazie zaprojektowano także 81 mm moździerz samobieżny, z uzbrojeniem zamontowanym w przedziale transportowym na obrotowej podłodze.
Na bazie nośnika 6x6 opracowano wóz rozpoznania radarowego, ambulans, wóz ewakuacyjno-remontowy, a także niszczyciel czołgów, który w latach 1989-1992 zakupiła armia szwajcarska (ogółem 310 sztuk). Niszczyciel czołgów wyposażono w norweską wieżę Kvaerner Eureka, zawierającą wyrzutnie przeciwpancernych pocisków kierowanych TOW 2 (dwa pociski są gotowe do natychmiastowego wystrzelenia, a osiem jest przewożonych w kadłubie).
Wozy Piranha w konfiguracji 8x8 są produkowane w podobnych wersjach, co Piranha 6x6, a do najpopularniejszych należą: niszczyciel czołgów, transporter opancerzony, 120 mm moździerz samobieżny, wóz ewakuacyjno-remontowy i wóz dowodzenia. Niszczyciel czołgów wyposażono w system Mefisto z wyrzutniami przeciwpancernych pocisków kierowanych HOT (cztery pociski są gotowe do natychmiastowego wystrzelenia, a osiem jest przewożonych w kadłubie) lub Dragon. Uzbrojeniem transporterów jest natomiast karabin maszynowy kalibru 12,7 mm, zamontowany w jednoosobowej wieżyczce KUKA. Ponadto po obu stronach wieżyczki umieszczono wyrzutnie granatów dymnych.
Piranhie w konfiguracji 6x6 i 8x8 są napędzane silnikiem Detroit Diesel 6V-53T (dwusuwowym, o zapłonie samoczynnym, doładowanym, chłodzonym cieczą), o mocy 202 kW przy 2800 obr./min.
Układ napędowy Piranhi zawiera automatyczną cztero- (wersja 4x4) lub pięciobiegową (wersje 6x6 i 8x8) skrzynię przekładniową, reduktor, blokowane mechanizmy różnicowe osi kół oraz wały. Zawieszenie pojazdów zawiera: sprężyny śrubowe, wałki skrętne (dwie tylne osie) i teleskopowe amortyzatory hydrauliczne (przy wszystkich kołach). Kierowane są koła przednie, przy czym w wersji 6x6 - jedna para, a 8x8 - dwie pary.
W skład wyposażenia podstawowego Piranhi wchodzi układ ochrony przed bronią masowego rażenia, układ przeciwpożarowy i klimatyzacja, dodatkowego zaś - różne wersje nocnych układów obserwacji.
Po modernizacji Piranhi wyodrębniła się tzw. druga generacja wozów, oznaczona Piranha II, która w stosunku do pierwowzoru ma: powiększony kadłub, dodatkowe zbiorniki paliwa, szersze opony, dodatkowy (dwubiegowy) reduktor w układzie napędowym, nowy układ przeciwpożarowy i tablicę kontrolno-pomiarową kierowcy. Ponadto obniżono hałas i emisję szkodliwych substancji w spalinach, zwiększono pojemność zbiorników paliwa, rozbudowano układ chłodzenia, zainstalowano system nawigacji naziemnej i wymieniono drzwi desantowe na jednolity, otwierany automatycznie, pomost desantowy. W wozach można instalować jeden z trzech typów silników: 6V-53T Silver, 6V-53TA Silver lub 6 CTA 8.3 (Cummins). Dzięki większej nośności Piranhi II (od Piranhi) istnieje możliwość uzbrojenia wozu w 90 mm armatę GIAT, sprzężoną z karabinem maszynowym kalibru 7,62 mm. Do armaty stosuje się naboje z przeciwpancernym pociskiem podkalibrowym z oddzielającym się sabotem, stabilizowanym brzechwowo (APFSDS), kumulacyjnym (HEAT) i odłamkowo-burzącym (HE). Pojazd przewozi 43 naboje armatnie: 18 w wieży i 25 w kadłubie.
Na bazie Piranhi II (w konfiguracji 8x8) zbudowano również 120 mm moździerz samobieżny, wyposażony w układ nawigacji satelitarnej GPS, noktowizję, dalmierz laserowy i skomputeryzowany system kierowania ogniem. W zależności od rodzaju naboju maksymalny zasięg strzelania z moździerza wynosi od 8,1 do 13,0 km.
Najbardziej rozbudowany jest wóz w konfiguracji 10x10, na którym zamontowano francuską wieżę TML (firmy GIAT), uzbrojoną w: armatę kalibru 105  mm (bez układu stabilizacji), 7,62 mm sprzężony karabin maszynowy i wyrzutnię granatów dymnych Galix. Naprowadzanie działa w obu płaszczyznach odbywa się za pomocą napędów elektrohydraulicznych lub ręcznie (awaryjnie). System kierowania ogniem zawiera cyfrowy przelicznik balistyczny oraz dzienno-nocne przyrządy obserwacyjno-celownicze z termowizorem i dalmierzem laserowym. Wykonany ze stali pancernej kadłub (w części przedniej grodziowy), chroni załogę przed pociskami broni strzeleckiej kalibru do 14,5 mm. Pojazd przewozi 26 nabojów armatnich: 12 w wieży i 14 w kadłubie.
Na bazie nośnika 10x10 zaprojektowano m.in.: samobieżne lufowe zestawy przeciwlotnicze kalibru 40 i 30 mm, pojazd ewakuacyjno-remontowy i wóz do minowania narzutowego.
W 1995 roku zakończono prace nad wozami Piranha trzeciej generacji, oznaczonymi Piranha III, w których (w porównaniu z Piranhą II) m.in. poprawiono ochronę wnętrza, zwiększono możliwości transportowe i manewrowe. Opracowano prototypy pojazdów w konfiguracji: 6x6 (uzbrojony w karabin maszynowy kalibru 7,62 mm), 8x8 (z wieżą Delco, uzbrojoną w armatę kalibru 25 mm) i 10x10 (z armatą kalibru 35 mm). Kadłub każdego z nich wydłużono i poszerzono, zwiększając tym samym ładowność wozów odpowiednio do: 3 t, 6 t i 7,5 t (z uwzględnieniem masy dodatkowego opancerzenia i uzbrojenia). Pojazdy wyposażono w zawieszenie hydropneumatyczne oraz przystosowano do zamontowania francuskiego centralnego układu pompowania kół, układu ABS (firmy Bosch) i pancerza dodatkowego. Przód najlepiej opancerzonej wersji, Piranhi III, jest odporny na działanie pocisków APDS kalibru 30 mm.
Producent oferuje wyposażenie wozów w jeden z trzech zespołów napędowych: silnik 6V-53TA (o mocy 260 kW) z układem napędowym MD 3560P, silnik 6V-183 TE 22 (o mocy 300 kW) z układem napędowym Ecomat 6HP 600 oraz silnik 6CTAA8.3-T350 (o mocy około 260 kW) z układem MD 3066P.
Piranhię III zakupiła Dania (w konfiguracji 8x8 z 12,7 mm karabinem maszynowym w obrotowej wieży), Szwecja (10x10 - wóz dowodzenia artylerii przybrzeżnej, oznaczony LIRKA) oraz Kanada (8x8, oznaczony LAV III Kodiak).
Pojazdy rodziny Piranha występują również pod innymi nazwami, np. w armii kanadyjskiej: Cougar (wóz wsparcia ogniowego, uzbrojone w 76 mm armatę L23A1 i 7,62 mm sprzężony karabin maszynowy), Grizzly (transporter opancerzony, uzbrojony w karabiny maszynowe kalibru 12,7 mm i 7,62 mm), Husky (wóz ewakuacyjno-remontowy), Bison (nośnik, na bazie którego zbudowano transporter opancerzony, wóz dowodzenia, 81 mm moździerz samobieżny i wóz ewakuacyjno-remontowy), a w amerykańskich Marines - LAV (skrót od Light Assault Vehicle). Spośród pojazdów LAV najliczniej występuje LAV-25, wyposażony w dwuosobową wieżę Delco, uzbrojoną w stabilizowaną armatę M242 kalibru 25 mm.

</doc>
<doc id="824554" url="https://pl.wikipedia.org/wiki?curid=824554" title="Dobrochy (województwo zachodniopomorskie)">
Dobrochy (województwo zachodniopomorskie)

Dobrochy (do 1945 niem. "Marienhof"), poprzednie nazwy to kolejno Marianowo i Anin – osada w północno-zachodniej Polsce, położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 32 stałych mieszkańców. Osada leży ok. 3 km na północ od Tychowa.
Gmina Tychowo utworzyła jednostkę pomocniczą "Sołectwo Trzebiszyn", obejmujące miejscowości Dobrochy i Trzebiszyn. Mieszkańcy obu wsi wybierają sołtysa oraz radę sołecką, która składa się z 2 do 7 osób. 
Do 2009 roku Dobrochy wchodziły w skład "Sołectwa Tychowo".

</doc>
<doc id="824555" url="https://pl.wikipedia.org/wiki?curid=824555" title="Głowica bojowa">
Głowica bojowa

Głowica bojowa – ładunek bojowy, zwykle wybuchowy, wraz z detonatorem przenoszony przez pocisk rakietowy, artyleryjski, bombę lub torpedę. Pojęcie to często używane jest w odróżnieniu od głowic ćwiczebnych, bądź testowych, używanych w celach szkoleniowych lub testowych danego rodzaju broni.
W zależności od zastosowanego ładunku głowice możemy podzielić na:
Odrębnym rodzajem głowicy bojowej, jest głowica uderzeniowa hit-to-kill, instalowana głównie w pociskach rakietowych służących do zwalczania celów powietrznych oraz rakietowych. Ta nie wybuchająca głowica, niszczy swój cel taranując go.
Detonatory stosowane w głowicach bojowych dzielimy na:

</doc>
<doc id="824571" url="https://pl.wikipedia.org/wiki?curid=824571" title="Giżałki">
Giżałki

Giżałki (do 1945 r. niem. "Gissolk") – mała osada śródleśna w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 12 stałych mieszkańców. Osada wchodzi w skład sołectwa Warnino.
Osada leży ok. 2 km na północ od Warnina.
W osadzie znajduje się staw, w którym żerują i gniazdują łabędzie.

</doc>
<doc id="824572" url="https://pl.wikipedia.org/wiki?curid=824572" title="Tymnikowo">
Tymnikowo

Tymnikowo (niem. "Timnikswalde", w latach 1938–1945 "Ratswalde") – osada w Polsce położona w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Historia.
Osada powstała w 1815 r. jako wybudowanie, należące do Mrągowa. Założył je ówczesny burmistrz miasta Mrągowa o nazwisku Tymnik. W 1838 r. byłą to osada dworska z jednym domem i 16 mieszkańcami. W 1937 r. w osadzie było 34 mieszkańców. W 1938 r. ówczesne władze niemieckie, w ramach akcji germanizacyjnej, zmieniły urzędową nazwę wsi na "Ratswalde".
Po 1945 r. utworzono tu PGR. W 1973 r. osada Tymnikowo należała do sołectwa Młynowo.

</doc>
<doc id="824574" url="https://pl.wikipedia.org/wiki?curid=824574" title="Środki bezpieczeństwa">
Środki bezpieczeństwa



</doc>
<doc id="824576" url="https://pl.wikipedia.org/wiki?curid=824576" title="Wólka Baranowska">
Wólka Baranowska

Wólka Baranowska – przysiółek w Polsce położony w województwie warmińsko-mazurskim, w powiecie mrągowskim, w gminie Mrągowo. W latach 1975–1998 miejscowość administracyjnie należała do województwa olsztyńskiego.
Historia.
Osada powstała w 1837 r., kiedy to koło Probarka (od strony południowo-zachodniej) Rogala-Bieberstein (właściciel Baranowa nabył grunty o powierzchni 319,06 ha i założył folwark. Od dnia 22 marca 1838 r. folwark nosił oficjalną nazwę "Bieberstein" (w tym czasie Rogala-Bieberstein był deputowanym do izby niższej parlamentu pruskiego). W 1870 r. w folwarku mieszkało 5 osób. W 1907 r. należał do niejakiego Kramera. W 1928 r. w osadzie mieszkało 47 ludzi. Od 30 sierpnia 1928 r. włączono go do granic administracyjnych Wierzbowa.
Po 1945 r. folwark nazwano Wólka Baranowską.

</doc>
<doc id="824578" url="https://pl.wikipedia.org/wiki?curid=824578" title="Fatoto">
Fatoto

Fatoto - miejscowość w Gambii w dywizji Upper River, ok. 1,5 tys. mieszkańców (stan z roku 2006). Fatoto leży na wschodnim krańcu Gambii, około 35 kilometrów na wschód od Basse Santa Su u zbiegu dwóch najważniejszych tras łączących dywizję Upper River z resztą kraju: South Bank Road i North Bank Road.
Ważnym wydarzeniem w życiu lokalnej społeczności jest targ (tzw. "lumo"), odbywający się w każdą sobotę w pobliskiej wsi Lamwe.

</doc>
<doc id="824580" url="https://pl.wikipedia.org/wiki?curid=824580" title="Buczki (województwo zachodniopomorskie)">
Buczki (województwo zachodniopomorskie)

Buczki (przed 1945 r. niem. "Schönfelde") – osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM na dzień 31 grudnia 2014 roku osada miała 55 stałych mieszkańców. Osada wchodzi w skład sołectwa Pobądz.
Osada leży ok. 1,5 km na północny wschód od Pobądza.
Historia.
Fowark założony prawdopodobnie w pierwszej połowie XIX wieku. W aktach z 1928 r. jako właściciel figuruje Otto Fink.
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="824582" url="https://pl.wikipedia.org/wiki?curid=824582" title="Point Blank (album Nailbomb)">
Point Blank (album Nailbomb)

Point Blank – pierwszy i zarazem jedyny album studyjny thrash/industrial metalowego zespołu Nailbomb, wydany przez wytwórnię Roadrunner Records 8 marca 1994.
Przy nagraniach Max Cavalera i Alex Newport wykorzystywali automat perkusyjny oraz używali inne dźwięki, m.in. z samplera, pralki do prania, odgłosy hamujących opon samochodowych. W warstwie tekstowej piosenki odnosiły się do nienawiści i przemocy. Nagrania zostały zarejestrowane w studio Chaton niedaleko Phoenix i blisko góry Camelback. Gościnnie uczestniczyli w nich inni muzycy: Dino Cazares z Fear Factory oraz członkowie Sepultury: perkusista Igor Cavalera i gitarzysta Andreas Kisser. Na albumie umieszczono cover utworu pt. „Exploitation” formacji Doom.
Na okładce płyty widnieje zdjęcie przedstawiające wietnamską kobietę z przystawioną do głowy lufą broni palnej. Scena została uwieczniona podczas przesłuchania przez wojska amerykańskie, po którym kobieta została puszczono wolno.
Był to jedyny album studyjny wydany w ramach projektu Nailbomb.
Reedycja z 2004.
Dodatkowe utwory:

</doc>
<doc id="824583" url="https://pl.wikipedia.org/wiki?curid=824583" title="Żukówek">
Żukówek

Żukówek (niem. "Petersdorf") – mała osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM na dzień 31 grudnia 2014 roku osada miała 5 mieszkańców. Osada wchodzi w skład sołectwa Motarzyn.
Osada leży ok. 1,5 km na północ od Motarzyna.

</doc>
<doc id="824588" url="https://pl.wikipedia.org/wiki?curid=824588" title="13 Pułk Artylerii Ciężkiej (PSZ)">
13 Pułk Artylerii Ciężkiej (PSZ)

13 Pułk Artylerii Ciężkiej (13 pac) ang. "13th Polish Medium Regiment" – oddział artylerii ciężkiej Polskich Sił Zbrojnych.
Formowanie i zmiany organizacyjne.
Pułk został sformowany 24 października 1944 roku w San Basilio, w składzie 2 Grupy Artylerii. Do marca 1945 roku trwała organizacja jednostki i jej szkolenie. Proces szkolenia nie został zakończony. Pułk do chwili przybycia na front nie odbył ani jednego strzelania, nawet szkolnego. 
Działania zbrojne.
30 marca oddział zajął stanowiska bojowe w okolicach Faenzy nad rzeką Senio. W kwietniu 1945 roku jednostka wzięła udział w bitwie o Bolonię. W 1946 roku oddział został ewakuowany z Włoch do Szkocji. Razem z 12 pułkiem artylerii ciężkiej stacjonował w miejscowości Langholm, w hrabstwie Dumfries and Galloway. W 1947 roku pułk został rozformowany.
Organizacja i obsada personalna.
dowódca – ppłk Tadeusz Ostrowicz
Ponadto służbę w pułku pełnił kpr. Henryk Strzelecki.
Każdy dywizjon posiadał dwie baterie artylerii po cztery 139,7 mm (5,5-calowe) armaty Mk 3.

</doc>
<doc id="824590" url="https://pl.wikipedia.org/wiki?curid=824590" title="Sławomierz">
Sławomierz

Sławomierz (niem. "Karlshof") – osada w Polsce położona w województwie zachodniopomorskim, w powiecie białogardzkim, w gminie Tychowo. W latach 1975–1998 osada należała do województwa koszalińskiego. Według danych UM, na dzień 31 grudnia 2014 roku osada miała 4 stałych mieszkańców. Osada wchodzi w skład sołectwa Wicewo.
Osada leży ok. 1,5 km na zachód od Wicewa, między Osówkiem a Wicewem.
W Sławomierzu urodził się ks. Wacław Kruszka.

</doc>
<doc id="824591" url="https://pl.wikipedia.org/wiki?curid=824591" title="Cléber Guedes de Lima">
Cléber Guedes de Lima



</doc>
<doc id="824593" url="https://pl.wikipedia.org/wiki?curid=824593" title="Koniec świata">
Koniec świata

Koniec świata – potencjalny, różnie wyobrażany, proces zakończenia istnienia świata. Jest on powszechnie związany z nauką, filozofią, religią i kulturą.
Określenie to bywa też używane w znaczeniu miejsca odległego od cywilizacji. „Drugi koniec świata” to potoczne określenie antypodów.
Nauka.
Koniec ludzkości lub życia na Ziemi.
Za około 5 miliardów lat Słońce, wskutek nieuniknionej ewolucji, stanie się czerwonym olbrzymem, przez co zwiększy swoją objętość i całkowicie pochłonie pierwsze trzy planety Układu Słonecznego tj. Merkurego, Wenus i Ziemię. Możliwe, że życie na Ziemi przestanie istnieć już wcześniej. Peter Ward i Donald Brownlee uważają, że nastąpi to za ok. 500 milionów lat wskutek powolnego wzrostu temperatury Słońca, który doprowadzi do wrzenia oceanów. Koniec życia na Ziemi nie musi oznaczać końca cywilizacji – ludzie lub ich potomkowie mogą przenieść się na planety pozasłoneczne.
Zdarzeniem prowadzącym do zagłady wielu gatunków na Ziemi może być zderzenie dużej planetoidy lub innego ciała niebieskiego z Ziemią.
Pewne ryzyko związane jest ze zderzeniem naszej galaktyki z galaktyką Andromedy, które nastąpi za około 3-4 miliardy lat. Wpływ tego zdarzenia na Układ Słoneczny jest obecnie trudny do precyzyjnego określenia.
Zagrożeniem dla cywilizacji ziemskiej mogą być wojny nuklearne. III wojna światowa jest jedną z potencjalnych przyczyn wyginięcia ludzkości lub nawet całego życia na Ziemi. Mianem III wojny światowej określa się wojnę z globalnym użyciem broni masowego rażenia.
Ponieważ rozwój nauki i technologii na Ziemi napędzały dwa czynniki – walka o dominację i pragnienie łatwego życia, niemiecki astrofizyk i radioastronom Sebastian von Hoerner wśród potencjalnych przyczyn końca cywilizacji wymienia zagładę istot rozumnych lub całego życia na planecie w wyniku konfliktów globalnych, a także degenerację fizyczną lub umysłową, utratę zainteresowań naukowo-badawczych.
Koniec Wszechświata.
Los Wszechświata zależy od tego, czy wewnętrzne siły grawitacyjne powstrzymają jego ekspansję. Dwie główne możliwości ewolucji Wszechświata to:
Według jeszcze innej koncepcji, koniec znanego ludziom świata może nastąpić wraz z uwolnieniem energii próżni. Wiele obserwacji wskazuje, że Wszechświat posiada niezerową energię próżni. Jeżeli istnieje stan próżni o niższej energii, to Wszechświat jest w stanie próżni fałszywej i może dojść do tunelowania do niższego stanu. Będzie się to wiązać ze zmianą niektórych stałych fizycznych, np. mas wielu cząstek. Nastąpi też koniec takiego Wszechświata, jaki znamy, ponieważ np. atomy mogą stać się nietrwałe.
Religie.
Chrześcijaństwo.
Koniec (obecnego) świata w chrześcijaństwie kojarzony jest z powtórnym przyjściem Jezusa Chrystusa na Ziemię. Będzie ono związane „z odnowieniem się wszystkich rzeczy”.
Jezus Chrystus przyrównuje koniec świata do potopu. Podobnie jak biblijny potop, będący typem końca świata wydarzenie to nie będzie prowadzić tylko do „zagłady bezbożnych ludzi”, ale też do ratunku ludzi sprawiedliwych.
Sprawiedliwi dostąpią zbawienia i wiecznego szczęścia („ani oko nie widziało, ani ucho nie słyszało, ani serce człowieka nie zdołało pojąć, jak wielkie rzeczy przygotował Bóg tym, którzy Go miłują”). Bezbożni „jako karę poniosą” „wieczną zagładę [z dala] od oblicza Pańskiego i od potężnego majestatu Jego”. W stosunku do złych Biblia mówi, że Jezus Chrystus przyjdzie na „dzień sądu” „aby zostali osądzeni wszyscy, którzy nie uwierzyli prawdzie, lecz znaleźli upodobanie w nieprawości”, którzy „mają zginąć, ponieważ nie przyjęli miłości prawdy, która mogła ich zbawić”, dla pomsty wobec tych, którzy nie znają Boga i nie są posłuszni Ewangelii (Dobrej Nowinie) Jezusa Chrystusa.
Przed owym przyjściem na świecie będą miały miejsce konflikty między narodami, głód, epidemie, trzęsienia ziemi oraz prześladowanie chrześcijan, które nastąpi po wcześniej wymienionych plagach i podczas którego wielu odstąpi od Jezusa. Powtórne przyjście Jezusa będzie stanowić odpoczynek i ratunek dla wiernych, tych którzy wytrwają. Koniec nastąpi, gdy ewangelia królestwa będzie głoszona na całym świecie, na świadectwo wszystkim narodom (warunek ten być może został już spełniony). Dzień ten ma nastąpić niespodziewanie (przyjść „jak złodziej”) – nikt nie wie kiedy, poza Bogiem Ojcem („Czuwajcie więc, bo nie wiecie, w którym dniu Pan wasz przyjdzie.” Ew. Mateusza 24:42, Biblia Tysiąclecia). Odnośnie do daty tego wydarzenia w 2. Liście Piotra można przeczytać: „Niech to jedno, umiłowani, nie uchodzi uwagi waszej, że u Pana jeden dzień jest jak tysiąc lat, a tysiąc lat jak jeden dzień. Pan nie zwleka z dotrzymaniem obietnicy, chociaż niektórzy uważają, że zwleka, lecz okazuje cierpliwość względem was, bo nie chce, aby ktokolwiek zginął, lecz chce, aby wszyscy przyszli do opamiętania.” (2 P 3:8–9).
Fałszywi prorocy będą się podszywać pod bycie Namaszczonym (Mesjasz), lecz chrześcijanie nie powinni dać się zwieść, m.in. dlatego że „jak błyskawica, gdy zabłyśnie, świeci od jednego krańca widnokręgu aż do drugiego”, tak przyjdzie Jezus Chrystus. Jezus Chrystus powtórnie przyjdzie w chwale. Zstąpi z nieba na Ziemię na obłokach niebieskich wraz z aniołami swojej mocy. „Pośle On swoich aniołów z trąbą o głosie potężnym, i zgromadzą Jego wybranych z czterech stron świata, od jednego krańca nieba aż do drugiego.”
Wtedy zmartwychwstaną ci, którzy należą do Chrystusa.
Koniec „nie nastąpi (...) jednak wcześniej niż nastanie odstępstwo i objawi się człowiek niegodziwości, syn zatracenia, przeciwnik, który wynosi się ponad wszystko, co się zwie Bogiem lub jest przedmiotem boskiej czci. Zasiądzie on nawet w świątyni Bożej, podając się za Boga. Pojawieniu się jego towarzyszyć będzie działanie szatana, z całą mocą, wśród znaków i fałszywych cudów”. Jezus zgładzi Antychrysta tchnieniem swoich ust i wniwecz obróci objawieniem swego przyjścia.
„Po okresie tysiąca lat panowania Chrystusa Szatan wraz z wszystkimi, którzy będą potępieni zostaną wrzuceni do jeziora ognia. Niebiosa z trzaskiem przeminą, a żywioły rozpalone stopnieją, ziemia i dzieła ludzkie na niej spłoną”.
Katolicyzm.
W katolickim ujęciu koniec świata jest powiązany z paruzją. Zwykle wymienia się pięć prodromów, czyli znaków poprzedzających paruzję: osłabienie wiary, apostazja, przyjście antychrysta, głoszenie ewangelii wszystkim narodom i nawrócenie Izraela. Tradycyjnie paruzja była łączona z zamknięciem historii świata, co znalazło uwidocznienie w symbolu konstantynopolitańskim, mówiącym o „życiu wiecznym w przyszłym świecie”.
W XX wieku nastąpiła zmiana rozumienia końca świata w teologii katolickiej. Stąd też koniec świata jest rozumiany raczej jako jego przemiana, to znaczy zaistnienie nowego porządku kosmicznego, przeznaczonego dla odnowionego człowieka. Na podstawie Nowego Testamentu Augustyn Jankowski wysnuł wnioski, że „nowe niebo i nowa ziemia”, o których mówi Apokalipsa św. Jana, już się tworzą pod wpływem Ducha Świętego, a miejscem przyszłego szczęścia ludzi może być „nowa ziemia” przepełniona Bożą obecnością, a nie odległe niebo. Jankowski stwierdził również, iż apokaliptyczne opisy unicestwienia niekoniecznie oznaczają koniec świata obecnego i nowy akt stworzenia, a dotyczą tego, co jest niezgodne z wolą Boga.
Świadkowie Jehowy.
Świadkowie Jehowy uważają, że koniec świata nie odnosi się do zagłady Ziemi ani ludzkości, ale oznacza koniec obecnej struktury społecznej, charakterystycznego stanu (systemu lub porządku) w dziejach ludzkości – zakończenie systemu rzeczy (1J 2:17). Biblia nie podaje daty, ale Jezus podał złożony „znak”, czyli serię wydarzeń, dzięki którym można dostrzec zbliżanie się końca – okres ten nazywa się „czasem końca” lub „dniami ostatnimi” (Mt 24:3, 7–14; 2 Tymoteusza 3:1–5). „Wielki ucisk” to cykl wydarzeń prowadzących do zniszczenia obecnego porządku świata, którego finałem będzie Har-Magedon/Armagedon – "wojna wielkiego dnia Boga Wszechmocnego" (Objawienie 16:14, 16). Będzie to wybiórcza zagłada tylko nieposłusznych Jehowie Bogu mieszkańców ziemi, a ci, którzy ocaleją, będą żyli na ziemi pod panowaniem Królestwa Bożego, a w ostateczności wiecznie w raju na ziemi.
Islam.
Koniec świata według muzułmanów zwiastować będzie Antychryst przybyły na ziemię z jednym okiem i znakiem na czole, którego rozpoznają jedynie wierzący. Następnie Gog i Magog (Jadżudż i Madżudż), okropne stworzenia zaczną niszczyć zapasy pożywienia i wody. Na Ziemi pojawią się różne nieszczęścia i kataklizmy, trzęsienia ziemi, pożary, kataklizmy naturalne, zapanuje terror, chaos i wojny.
Wszystkich ludzi porażą pioruny, z wyjątkiem wybranych przez Boga. Każda dusza zostanie sprawiedliwie oceniona: „Więc kto wierzy i czyni dobro, tego nie przejmie żaden strach, ani nie będzie zasmucony. A tych, którzy za kłamstwo uznali Nasze znaki, dotknie kara za to, że szerzyli zepsucie.” (6:48, 49). Niewierni zostaną zapędzeni do piekła, skąd nie będzie już odwrotu.
Ci natomiast, którzy byli wierni, zaprowadzeni zostaną do Dżannah – ogrodu Boga, by tam chwalić go na wieki i kontemplować prawdę o nim. Stany piekła i nieba będą też miały charakter fizyczny, doświadczalny nie tylko duszą, ale też ciałem: „na łożach ozdobnie wyszywanych, wyciągnięci, podparci na łokciach, zwróceni do siebie twarzami. Pośród nich krążą młodzieńcy nieśmiertelni z czaszami, dzbanami i kielichami, napełnionymi napojem z płynącego źródła, od którego nie cierpią na ból głowy ani nie doznają upojenia (...)” (56:15–19) oraz: „będą w palącym podmuchu i wrzącej wodzie, w cieniu czarnego dymu, ani nie orzeźwiającego, ani dobroczynnego” (56, 42–46).
Buddyzm.
Buddyzm naucza, że wszystko podlega nietrwałości, zarówno czujące istoty, jak i światy w których przebywają, które zwane są Samsarą. Istnienie Samsary uwarunkowane jest prawem przyczynowo-skutkowym (karma), wpływającym na los istot w niej przebywających. Tradycyjne nauki, które niekiedy utożsamia się z podglądem Hinajana, opisują, że koniec świata będzie przebiegał etapami, zagładzie ulegnie najpierw świat tzw. sfery pożądania do którego zalicza się krainy piekieł, głodnych duchów „preta”, ludzi i zwierząt oraz półbogów i bogów, następnie zagładzie ulegną miejsca przebywania bogów sfery foremnej, natomiast na końcu miejsca bogów sfery bezforemnej. Jednak Buddowie, Bodhisattwie oraz Arhaci przebywający poza Samsarą nie ulegną temu procesowi ze względu na stan Nirwany. Ponadto opisane jest, że istnieje wiele światów, które mają okresy swojego powstawania, trwania i zaniku, gdy istnieją ku temu odpowiednie warunki w zgodzie z kolektywnym prawem przyczynowo-skutkowym karma czujących istot. Pomiędzy istnieniem tych światów są ciemne okresy nieistnienia, kiedy ze względu na brak odpowiednich warunków przyczynowo-skutkowych występuje jedynie potencjał dla ich rozwoju. Obecny okres istnienia naszego świata tradycyjnie nazwany jest w buddyzmie jako bardzo pomyślny, gdyż pojawi się w nim tysiąc w pełni oświeconych istot, tzn. buddów, a historycznym i obecnym buddą jest Siakjamuni urodzony w Indiach, czwarty w kolejności z owych buddów.
Z punktu widzenia nauk Mahajana np. według poglądów Czittamatra oraz Madhjamaka nie uznaje się tego dualistycznego podziału na czujące istoty i światy w którym przebywają, a ściślej ujmując podziału na umysł i materię. Najbardziej szczegółowe nauki związane są z teorią Wadżrajana i opisują proces umierania, któremu każdy będzie musiał podlegać jako następujące po sobie subtelne poziomy rozpadu i stanów obecności, aż do stanu „przejrzyste światło”. Gdy nie rozpozna się przejrzystego światła, nie nastąpi wyzwolenie i podlegać się będzie stanowi pośredniemu bardo, w którym zgodnie z prawem dwunastu ogniw współzależnego powstawania następuje ponowne uwarunkowanie dualistyczną tożsamością, to znaczy niewiedzą, doświadczając nietrwałości „ja” i świata, w którym owo „ja” przebywa.
Judaizm.
Ze względu na swoją specyfikę Tora niewiele wspomina o końcu świata. Ten bowiem implikuje zajęcie się sprawami ostatecznymi w kontekście poszczególnych ludzi, judaizm zaś zajęty jest raczej historią narodu wybranego i tego, co dotyczy spraw bieżących. Są jednak fragmenty, które opisują ten proces, choć to tradycja talmudyczna nadała wyobrażeniu Żydów o końcu świata, dzisiejszy wymiar.
Księga Amosa zastrzega by nie oczekiwać końca świata: „Cóż wam po dniu Pańskim? On jest ciemnością, a nie światłem” (Am 5:18). Gdy już ów koniec świata nadejdzie, Mesjasz będzie musiał stoczyć walkę z armią Goga i Magoga. Wódz tej armii zostanie sprowadzony na górę Synaj i osądzony, a następnie stracony. Ziemia zostanie oczyszczona z wszelkiego zła i dokona się budowa „czystego i świętego” domu dla Pana i jego poddanych (Ez 38 i 39).
Mitologia skandynawska.
W mitologii skandynawskiej koniec świata, a wraz z nim zmierzch bogów, był określany mianem Ragnarök. W wyobrażeniach mitologicznych ma on być wielką walką pomiędzy bogami a olbrzymami pod wodzą Lokiego, w wyniku której świat i Asgard, siedzibę bogów, strawi ogień, wszystkie gwiazdy zgasną, a Ziemię zaleje wielkie morze. Ostatecznie z tej toni wyłoni się nowy świat i nastąpi era szczęśliwości bez przemocy i wojen.
Koniec świata w kulturze.
Literatura.
Oprócz religijnych dzieł literackich opisujących koniec świata, pisali o nim też inni twórcy.
Równie dobrze można ten wiersz Miłosza „Piosenka o końcu świata” interpretować jako moralitet – koniec świata dzieje się w każdej chwili, sąd ostateczny sądzi każdy nasz czyn, wybór.

</doc>
<doc id="824594" url="https://pl.wikipedia.org/wiki?curid=824594" title="Przełęcz pod Turzyną">
Przełęcz pod Turzyną

Przełęcz pod Turzyną – przełęcz na wysokości 835 m n.p.m. w Sudetach Środkowych, w Górach Kamiennych, w paśmie Gór Suchych.
Przełęcz położona jest na północnym obrzeżu Parku Krajobrazowego Sudetów Wałbrzyskich, na południe od miejscowości Rybnica Leśna w północno-zachodniej części pasma Gór Suchych.
Przełęcz stanowi wąskie obniżenie o dość stromych zboczach i łagodniejszych podejściach, rozdzielające południkowo wzniesienie Klina od Turzyny. Rejon przełęczy zbudowany jest z permskich skał wylewnych – melafirów (trachybazaltów). Cały obszar przełęczy porośnięty jest lasem regla dolnego. Poniżej przełęczy na północnym podejściu, niewielka łąka z górską roślinnością.
Turystyka.
Przez przełęcz prowadzą szlaki turystyczne.

</doc>
<doc id="824598" url="https://pl.wikipedia.org/wiki?curid=824598" title="Moje własne Idaho">
Moje własne Idaho

Moje własne Idaho (ang. "My Own Private Idaho") – dramat psychologiczny produkcji amerykańskiej w reżyserii Gusa Van Santa z 1991 roku. Scenariusz inspirowany "Henrykiem IV" Williama Szekspira.
Film zdobył liczne prestiżowe nagrody, między innymi Independent Spirit Award i Volpi Cup na Festiwalu Filmowym w Wenecji. Grający główne role River Phoenix i Keanu Reeves zostali okrzyknięci przez krytykę najlepiej zapowiadającymi się aktorami młodego pokolenia Hollywood.
Dziś film uznawany jest za wybitne arcydzieło kinematografii LGBT, jeden z najlepszych filmów dramatyczno-psychologicznych, jest również czołowym przedstawicielem kina niezależnego.
Traktuje o nietypowym związku pary mężczyzn – narkoleptyka-geja Mike'a Watersa i uprawiającego prostytucję Scotta Favora.

</doc>
<doc id="824601" url="https://pl.wikipedia.org/wiki?curid=824601" title="Kapice-Lipniki">
Kapice-Lipniki

Kapice-Lipniki – wieś w Polsce położona w województwie podlaskim, w powiecie białostockim, w gminie Tykocin.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii św. Stanisława Biskupa i Męczennika w Kobylinie-Borzymach.

</doc>
<doc id="824602" url="https://pl.wikipedia.org/wiki?curid=824602" title="My Own Private Idaho">
My Own Private Idaho



</doc>
<doc id="824605" url="https://pl.wikipedia.org/wiki?curid=824605" title="Radzewo (powiat białogardzki)">
Radzewo (powiat białogardzki)

Radzewo (niem. "Louisenhof") – wieś w Polsce położona w województwie zachodniopomorskim, w powiecie białogardzkim, w gminie Tychowo, leżąca między Podborskiem a miejscowością Liśnica. W latach 1975–1998 wieś należała do woj. koszalińskiego.
Według danych na dzień 31 grudnia 2009 roku wieś figuruje w spisie miejscowości Gminy Tychowo, ale jest niezamieszkana.

</doc>
<doc id="824606" url="https://pl.wikipedia.org/wiki?curid=824606" title="Rondo Jazdy Polskiej w Warszawie">
Rondo Jazdy Polskiej w Warszawie

Rondo Jazdy Polskiej – rondo w śródmieściu Warszawy położone na dwupoziomowym skrzyżowaniu ul. Waryńskiego i al. Armii Ludowej (Trasy Łazienkowskiej).
Opis.
Rondo powstało w latach 1971–1974 na osi ulicy Waryńskiego nad dwupoziomowym skrzyżowaniem z Trasą Łazienkowską. Jest to klasyczne rondo z czterema ulicami wlotowymi i okrągła wyspą centralną, z wjazdami i zjazdami na Trasę.
Nazwa została nadana w 1989 roku. Poświęcona jest polskim kawalerzystom, nawiązuje do pomnika Tysiąclecia Jazdy Polskiej usytuowanego obok ronda.

</doc>
<doc id="824608" url="https://pl.wikipedia.org/wiki?curid=824608" title="Devils Tower">
Devils Tower

Devils Tower (dosł. "Wieża Diabła", dakota: Mato Tipila, "Wieża Niedźwiedzia") – intruzja wulkaniczna o wysokości 386 metrów licząc od podstawy i 1558 metrów n.p.m., położona niedaleko miejscowości Hulett we wschodniej części stanu Wyoming, nad rzeką Belle Fourche. Indianie nazywali górę zwykle "„Górą Niedźwiedzia”" lub "„Niedźwiedzią Jamą”". Obecną nazwę nadał górze pułkownik Richard Irving Dodge, dowódca ekspedycji, która została w roku 1875 wysłana w Góry Czarne z zadaniem zmapowania terenu i sprawdzenia ile prawdy jest w doniesieniach, że w górach tych jest złoto. Dodge prawdopodobnie źle zrozumiał indiańskiego tłumacza i słowa "Bear Tower" zinterpretował jako "Bad Tower" (Zła Wieża).
Historia.
Devils Tower została pierwszym z amerykańskich pomników narodowych, ustanowionym 24 września 1906 przez prezydenta Theodore′a Roosevelta, który w specjalnej deklaracji ustanawiającej Devils Tower National Monument napisał: „Ta wyniosła i samotna skała ... jest tak wyjątkowym przykładem efektów erozji wietrznej w wysokich górach, że winna być cudem natury jak i obiektem historycznych i naukowych badań”.
Pierwszego wejścia dokonali 4 lipca 1893 dwaj miejscowi farmerzy – William Rogers i Willard Ripley – którzy zbudowali ponad 100-metrową drewnianą drabinę z kołków wbijanych w szczeliny skalne. Jej blisko 70-metrowy fragment jest widoczny do dnia dzisiejszego. Wyczynowi śmiałków, którzy zawiesili na szczycie flagę amerykańską, kibicowało ponad 1000 widzów. Chociaż Rogersa i Ripleya uważa się za pierwszych ludzi, którzy stanęli na szczycie, pierwszym człowiekiem, który dokonał wejścia z użyciem technik wspinaczkowych w roku 1937 był niemiecki alpinista Fritz Wiessner. 
Najczęściej wybieraną trasą wspinaczki jest tzw. „droga Durrance′a” ustanowiona w roku 1938, jednakże na szczyt prowadzi ponad 200 odrębnych dróg i ich wariantów. Rokrocznie wspina się na Devils Tower 4000–5000 osób, ale mimo znacznego stopnia trudności (5.7–5.13a) do chwili obecnej odnotowano zaledwie pięć wypadków śmiertelnych. W roku 2006 skorygowano plany wspinaczkowe (ang. "Climbing Management Plan", CMP) przyjmując, że w czerwcu, miesiącu świętym dla plemion indiańskich związanych z górą, wspinaczki będą zabronione.
W dobie wielkiego kryzysu ochotnicy z Civilian Conservation Corps zbudowali drogi dojazdowe, ścieżki dla zwiedzających, budynek muzeum i inne urządzenia parkowe. Budynek muzeum, wzniesiony z pni drzewnych służy do dziś jako siedziba administracji parku i miejsce rejestracji potencjalnych wspinaczy.
Przyroda.
Otaczający Devils Tower sosnowy las i położona poniżej preria obfitują w liczne gatunki ptaków (orzeł przedni, bielik amerykański, jastrząb, sokół, sępnik różowogłowy, sroka czarnodzioba, błękitnik górski, pustułka amerykańska). Z ssaków najczęściej napotkać można jelenie wirginijskie i nieświszczuki czarnoogonowe. Wielkie kolonie tych ostatnich widać wyraźnie przy drogach dojazdowych do parku.
W kulturze.
Góra pojawiła się w filmie Stevena Spielberga "Bliskie spotkania trzeciego stopnia" z 1977.
Legenda o górze.
Według pewnej legendy indiańskiej siedem dziewcząt ściganych przez niedźwiedzie schroniło się na niewysokiej skale. Ale bogowie, chcąc je uratować, podnieśli ją do nieba. Podanie głosi, iż dziewczęta wciąż jeszcze można dostrzec na niebie jako siedem gwiazd – są to Plejady. Rozwścieczone niedźwiedzie zryły zbocza góry pazurami, daremnie próbując dosięgnąć swe ofiary. Ślady tego widoczne są do dziś w postaci wyżłobień na ścianach wieży.

</doc>
<doc id="824610" url="https://pl.wikipedia.org/wiki?curid=824610" title="Theodor Körner (ujednoznacznienie)">
Theodor Körner (ujednoznacznienie)



</doc>
<doc id="824611" url="https://pl.wikipedia.org/wiki?curid=824611" title="Łazy Duże">
Łazy Duże



</doc>
<doc id="824615" url="https://pl.wikipedia.org/wiki?curid=824615" title="Łazy Duże (województwo podlaskie)">
Łazy Duże (województwo podlaskie)

Łazy Duże – wieś w Polsce położona w województwie podlaskim, w powiecie białostockim, w gminie Tykocin. Leży nad Narwią.
W latach 1975–1998 miejscowość należała administracyjnie do województwa białostockiego.
Wierni kościoła rzymskokatolickiego należą do parafii Matki Bożej Miłosierdzia w Krośnie.

</doc>
<doc id="824616" url="https://pl.wikipedia.org/wiki?curid=824616" title="Wieś łańcuchowa">
Wieś łańcuchowa



</doc>
<doc id="824619" url="https://pl.wikipedia.org/wiki?curid=824619" title="Dobrochy">
Dobrochy

2 miejscowości w Polsce:

</doc>
<doc id="824620" url="https://pl.wikipedia.org/wiki?curid=824620" title="Spółgłoska cisząca">
Spółgłoska cisząca



</doc>
<doc id="824630" url="https://pl.wikipedia.org/wiki?curid=824630" title="Buczki">
Buczki



</doc>
<doc id="824633" url="https://pl.wikipedia.org/wiki?curid=824633" title="Pięciornik">
Pięciornik

Pięciornik ("Potentilla" L.) – rodzaj roślin należących do rodziny różowatych. W zależności od ujęcia systematycznego zaliczanych jest tu od 10 do ponad 1350 gatunków, przy czym najczęściej ok. 450. Rośliny te są szeroko rozprzestrzenione na świecie z wyjątkiem strefy tropikalnej, gdzie występują tylko na obszarach górskich. Liczne gatunki uprawiane są jako rośliny ozdobne, niektóre wykorzystywane są także jako rośliny lecznicze.
Rozmieszczenie geograficzne.
Większość gatunków rośnie w strefie umiarkowanej i okołobiegunowej półkuli północnej, często na obszarach górskich, w strefie międzyzwrotnikowej i na półkuli południowej rodzaj jest znacznie mniej licznie reprezentowany i występowanie tam tych roślin ograniczone jest do obszarów górskich. W Europie występuje 75 gatunków, z czego w Polsce spotykanych jest 30 w stanie dzikim i dalszych kilka gatunków zawleczonych i dziczejących. 
Na krajowej liście flory osobno klasyfikowany, ale w aktualizowanych bazach taksonomicznych tu włączany jest także gatunek:
Systematyka.
Rodzaj z podplemienia "Potentillinae", plemienia "Potentilleae", podrodziny "Rosoideae", rodziny różowatych ("Rosaceae"), rzędu różowców, kladu różowych w obrębie okrytonasiennych.
Rodzaj jest bardzo problematyczny taksonomicznie – istnieje wiele jego ujęć systematycznych, przy czym tradycyjne, oparte na wybranych kryteriach morfologicznych, zostały zakwestionowane w wyniku rozwoju metod ustalania pokrewieństwa, zwłaszcza molekularnych. Przetasowania będące wynikiem zmian w wiedzy o pokrewieństwie dotyczą wszystkich rodzajów w obrębie plemienia "Potentilleae". W efekcie najdalej idące propozycje odpowiadające potrzebie ustalenia monofiletycznego i stabilnego podziału na rodzaje w jego obrębie polegają na zaliczeniu wszystkich gatunków z plemienia (ok. 1350) do jednego rodzaju – pięciornik "Potentilla". Jest to jednak krytykowane ponieważ co najmniej 700 gatunków wymagałoby nadania nowych nazw, zróżnicowanie w obrębie rodzaju nie ułatwiłoby jego identyfikacji i zmniejszyłoby to informacyjną wartość klasyfikacji.
Plemię "Potentilleae" dzieli się na dwa podstawowe klady wyróżniane w randze podplemion – "Potentillinae" i "Fragariinae". Rodzaj "Potentilla" należy do pierwszego z nich, ale część zaliczanych do niego tradycyjnie gatunków okazała się być zagnieżdżona w drugim z podplemion. W efekcie zaliczany tu dawniej pięciornik skalny (jako "Potentilla rupestris" ) przeniesiony został w końcu XX wieku wraz z całą sekcją sect. "Rupestres" do rodzaju "Drymocallis" (w podplemieniu "Fragariinae") jako "Drymocallis rupestris" . Podobnie pięciornik krzewiasty "Potentilla fruticosa" przeniesiony został do należącego do "Fragariinae" rodzaju "Dasiphora". Do "Fragariinae" należy też siedmiopalecznik błotny "Comarum palustre", który w niektórych ujęciach zaliczany był także do rodzaju pięciornik jako "Potentilla palustris" (takie ujęcie znajduje się np. we "Flora Europaea").
Podplemię "Potentillinae" grupuje rodzaj "Potentilla" z kilkoma tradycyjnie wyróżnianymi rodzajami, które okazały się być w nim zagnieżdżone (np. poziomkówka "Duchesnea", "Horkelia", "Ivesia"). Ujęcie rodzaju "Potentilla" odpowiadające podplemieniu "Potentillinae" jest zbliżone do tradycyjnego, nie powoduje wielkiej rewolucji w nazewnictwie gatunków (poza ww. rodzajami objętymi przetasowaniami), ale też ma wadę. Wynika ona stąd, że podplemię to dzieli się na dwie grupy, z których jedną tworzy rodzaj "Argentina" (i w niektórych ujęciach wyróżniany rodzaj "Tylosperma"), co do którego pozycji filogenetycznej istnieją wątpliwości. O ile analizy plastydowego DNA wskazują na jej siostrzaną relację względem "Potentilla", o tyle analizy DNA jądrowego kodującego rybosomalny RNA wskazują na przynależność grupy "Argentina" raczej do podplemienia "Fragariinae". W dodatku cecha diagnostyczna różniąca "Argentina" od "Potentilla" polegająca na zrastaniu się przylistków na doosiowej stronie ogonka liściowego (w grupie "Potentilla" przylistki zawsze przyrośnięte są bocznie do nasady ogonka) jest wspólna z rodzajami "Dasiphora" i "Fragaria" (należących do "Fragariinae"). W tej sytuacji rekomendowane jest odrębne ujmowanie obu grup w randze osobnych rodzajów, co przyjęte zostało też w taksonomicznych bazach danych Catalogue of Life i POWO.
W efekcie za rodzaj "Potentilla" postuluje się uznanie grupy siostrzanej względem grupy "Argentina". Istnieją propozycje dalszego podziału i węższego ujęcia rodzaju, jednak krytykowane są jako łamiące m.in. podstawowe zasady dot. tworzenia taksonów monofiletycznych i nieczytelność podziałów w odniesieniu do kryteriów morfologicznych.
Zastosowanie.
Liczne gatunki pięciorników, zwłaszcza wieloletnie uprawiane są jako ozdobne.
Niektóre gatunki wykorzystywane są też jako rośliny lecznicze. Przykładami są: pięciornik kurze ziele "Potentilla erecta" i pięciornik rozłogowy "P. reptans".

</doc>
<doc id="824636" url="https://pl.wikipedia.org/wiki?curid=824636" title="Radzewo">
Radzewo

3 miejscowości w Polsce:

</doc>
<doc id="824637" url="https://pl.wikipedia.org/wiki?curid=824637" title="Proud to Commit Commercial Suicide">
Proud to Commit Commercial Suicide

Proud to Commit Commercial Suicide – drugi, ostatni album thrash/industrial metalowego zespołu Nailbomb, wydany przez wytwórnię Roadrunner Records 24 października 1995. 
Opis.
Większość utworów pochodzi z jedynego koncertu w historii grupy, występu na festiwalu Dynamo Open Air w Eindhoven, zarejestrowanego 3 czerwca 1995. Jedynie dwa ostatnie to nagrania studyjne.
W występie uczestniczyli twórcy projektu tj. Max Cavalera (Sepultura) i Alex Newport (Fudge Tunnel) oraz zaangażowani do składu na ten występ: Igor Cavalera z Sepultury, D.H. Peligro z Dead Kennedys, Barry z Tribe After Tribe, basista Dave Edwardson z Neurosis, zaś samplami zajmował się Rhys Fulber z Front Line Assembly. W utworze „Sick Life” wystąpił Evan Seinfeld z Biohazard. 
Z uwagi na zdenerwowanie Dave’a Edwardsona rozmiarem festiwalu (widownia liczyła ok. 120 tys. ludzi) zagrał na rozstrojonej gitarze, wobec czego przed wydaniem albumu Alex Newport ponownie nagrał linie gitary basowej.
Tytuł płyty nawiązuje do słów przedstawiciela Roadrunner Records, Montego Connera, który zapoznawszy się z pierwotnymi wersjami utworó Sepultury na nową płytę ("Roots") stwierdził, że "jeśli grupa wyda taki album, to popełni komercyjne samobójstwo".
Na okładce albumu trafiła fotografia ofiary masakry w Jonestown.
Dwie nowe piosenki na płycie to "While You Sleep, I Destroy Your World" (tytuł stanowi cytat z Charlesa Mansona) oraz "Zero Tolerance" odnoszący się negatywnie do neonazistów w USA. Poza tym w treści płyty jest zarejestrowane nagranie rozmowy przez telefon, w którym zażartował ze znajomego o imieniu Danny.

</doc>
<doc id="824639" url="https://pl.wikipedia.org/wiki?curid=824639" title="Potentilla">
Potentilla



</doc>
<doc id="824640" url="https://pl.wikipedia.org/wiki?curid=824640" title="Montreal Wanderers">
Montreal Wanderers

Montreal Wanderers – kanadyjski klub hokeja na lodzie z siedzibą w Montrealu, działający w latach 1903–1918, jeden z założycieli National Hockey League.
Historia.
Drużyna została założona w 1903 roku. Drużyna była jednym z założycieli ligi NHL i była jedną z czterech drużyn, które grały w pierwszym sezonie tej ligi. Rozegrali w niej tylko sześć meczów, gdyż ich hala – Montreal Arena spłonęła 2 stycznia 1918 roku. Po tym zespół popadł w kłopoty i ostatecznie w 1918 roku przestał istnieć. Drużyna grała w czterech ligach: Federal Amateur Hockey League, Eastern Canada Amateur Hockey Association, National Hockey Association i National Hockey League.

</doc>
<doc id="824645" url="https://pl.wikipedia.org/wiki?curid=824645" title="Todor Aleksiew">
Todor Aleksiew

Todor Nikołajew Aleksiew (bg."Тодор Алексиев") (ur. 21 kwietnia 1983 w Płowdiwie) – bułgarski siatkarz, grający na pozycji przyjmującego, reprezentant kraju. 
Sukcesy klubowe.
Puchar Bułgarii:
Mistrzostwo Bułgarii:
Klubowe Mistrzostwa Świata:
Klubowe Mistrzostwa Ameryki Południowej:
Mistrzostwo Argentyny:
Puchar Ligi Greckiej:
Puchar Challenge:
Mistrzostwo Grecji:
Superpuchar Bułgarii:
Sukcesy reprezentacyjne.
Mistrzostwa Juniorów Państw Bałkańskich:
Mistrzostwa Świata Juniorów:
Mistrzostwa Świata:
Puchar Świata:
Mistrzostwa Europy:
Memoriał Huberta Jerzego Wagnera:
Igrzyska Europejskie:

</doc>
<doc id="824647" url="https://pl.wikipedia.org/wiki?curid=824647" title="Octan ołowiu(II)">
Octan ołowiu(II)

Octan ołowiu(II), – organiczny związek chemiczny, sól kwasu octowego i ołowiu na II stopniu utlenienia. Z powodu słodkiego smaku jest czasem nazywany cukrem ołowianym.
Otrzymywany jest najczęściej w reakcji tlenku ołowiu(II) (PbO) z kwasem octowym.
PbO + 2CH3COOH → (CH3COO)2Pb + H2O
Krystalizuje jako trójhydrat o wzorze (CH3COO)2Pb•3H2O. Jako dobrze rozpuszczalna sól ołowiu znajduje zastosowanie do syntezy innych jego związków, do wytwarzania papierków ołowiowych (do wykrywania siarczków i siarkowodoru) oraz w przemyśle tekstylnym i barwników.

</doc>
<doc id="824648" url="https://pl.wikipedia.org/wiki?curid=824648" title="Atom rydbergowski">
Atom rydbergowski



</doc>
<doc id="824649" url="https://pl.wikipedia.org/wiki?curid=824649" title="Turzyna">
Turzyna

Turzyna (895 m n.p.m.) – wzniesienie w południowo-zachodniej Polsce, w Sudetach Środkowych, w Górach Kamiennych.
Położenie.
Wzniesienie położone jest w północno-zachodniej części pasma Gór Suchych, między Przełęczą pod Turzyną, po zachodniej stronie a Przełęczą pod Jeleńcem po wschodniej stronie, na południowy zachód od miejscowości Rybnica Leśna.
Jest to wzniesienie w kształcie stożka, o stromych zboczach, z wyraźnie zaznaczoną kopulastą częścią szczytową. Poniżej szczytu na wschodnim i zachodnim zboczu góry tkwią pojedyncze skałki.
Zbudowane jest ze skał wylewnych - melafirów (trachybazaltów), należących do północnego skrzydła niecki śródsudeckiej.
W całości porośnięte jest lasem regla dolnego, który stanowi monokultura świerka. Zbocze północne do wysokości 700 m n.p.m. zajmują górskie łąki i nieużytki.
Wzniesienie położone jest na północnym obrzeżu Parku Krajobrazowego Sudetów Wałbrzyskich.
Turystyka.
Przez szczyt przechodzą piesze szlaki turystyczne:

</doc>
<doc id="824653" url="https://pl.wikipedia.org/wiki?curid=824653" title="Mantikora">
Mantikora



</doc>
<doc id="824655" url="https://pl.wikipedia.org/wiki?curid=824655" title="Mięsień piramidowy">
Mięsień piramidowy

Mięsień piramidowy () – jeden z mięśni brzucha. U człowieka jest to mały, szczątkowy mięsień położony od przodu od mięśnia prostego brzucha, wewnątrz pochewki tego mięśnia (za blaszką przednią), oddzielony od niego tylko cienką warstwą tkanki łącznej. Rozpoczyna się po obu stronach linii pośrodkowej brzucha na spojeniu łonowym i ramieniu górnym kości łonowej, a kończy się w kresie białej, tworząc płaski trójkąt wierzchołkiem skierowany ku górze. Jest bardzo zmienny i choć zwykle jego długość wynosi od 2 do 14 cm, to może sięgać aż do wyrostka mieczykowatego lub nie występować wcale. Napina kresę białą. Unaczyniony jest przez tętnicę nabrzuszną dolną, a unerwiony przez nerw podżebrowy (dwunasty nerw międzyżebrowy).

</doc>
<doc id="824657" url="https://pl.wikipedia.org/wiki?curid=824657" title="Neutron (ujednoznacznienie)">
Neutron (ujednoznacznienie)

Zobacz też: detekcja neutronów

</doc>
<doc id="824658" url="https://pl.wikipedia.org/wiki?curid=824658" title="Mięsień czworoboczny lędźwi">
Mięsień czworoboczny lędźwi

Mięsień czworoboczny lędźwi (łac. "musculus quadratus lumborum") – mięsień ludzki stanowiący tylną ścianę brzucha. Położony po obu stronach kręgosłupa lędźwiowego, składa się z dwóch warstw.
Warstwa powierzchowna rozpoczyna się na wyrostkach żebrowych piątego do drugiego kręgu lędźwiowego i kończy na brzegu dolnym 12 żebra oraz trzonie dwunastego kręgu piersiowego. Warstwa tylna rozpoczyna się na wardze wewnętrznej grzebienia biodrowego oraz więzadle biodrowo-lędźwiowym i kończy się na wyrostkach żebrowych czwartego do pierwszego kręgu lędźwiowego oraz na dolnym brzegu dwunastego żebra. Kurcząc się obniża 12. żebro i zgina kręgosłup do boku swoją stronę. W napięciu spoczynkowym oba mięśnie ustalają część lędźwiową kręgosłupa. W działaniu obustronnym obniżają zaś ostatnie, dwunaste żebra.

</doc>
<doc id="824659" url="https://pl.wikipedia.org/wiki?curid=824659" title="Darius Kasparaitis">
Darius Kasparaitis

Darius Kasparaitis, ros. Дарюс Владович Каспарайтис - Darius Władowicz Kasparajtis (ur. 16 października 1972 w Elektrenach, Litewska SRR) – litewski hokeista, reprezentant WNP, Rosji i Litwy, czterokrotny olimpijczyk.
Kariera.
Wychowanek klubu Energija Elektreny. Wieloletni zawodnik klubów NHL. Pierwotnie zakończył karierę w kwietniu 2010 roku. Na początku 2014 wznowił karierę i od lutego występuje w litewskiej drużynie Hockey Punks.
W wieku juniorskim grał w kadrach ZSRR do lat 18 i 20. W wieku seniorskim uczestniczył w turniejach zimowych igrzysk olimpijskich 1992 (WNP), 1998, 2002, 2006 (Rosja), mistrzostw świata w 1992, 1996, Pucharu Świata 2004 (Rosja). W wieku 45 lat w dniu 10 listopada 2017 rozegrał swój debiutancki mecz w barwach seniorskiej reprezentacji Litwy (w Kłajpedzie przeciw Estonii). W barwach Litwy uczestniczył w turnieju mistrzostw świata edycji 2018 (Dywizja I grupa B), wywalczając z kadrą awans.
W 2010 na początku sezonu KHL (2010/2011) był asystentem trenera w drużynie SKA Sankt Petersburg.
Wystąpił w filmie "Brat 2" (2000).

</doc>
<doc id="824660" url="https://pl.wikipedia.org/wiki?curid=824660" title="The Dresden Files">
The Dresden Files



</doc>
<doc id="824661" url="https://pl.wikipedia.org/wiki?curid=824661" title="Čertův vrch">
Čertův vrch



</doc>
<doc id="824664" url="https://pl.wikipedia.org/wiki?curid=824664" title="Irena Maternowska">
Irena Maternowska

Irena Maria Maternowska ps. „Irena” (ur. 26 marca 1898 w Krukienicach k. Lwowa, zm. 4 czerwca 1941 w Warszawie na Pawiaku) – polska przedstawicielka nauk weterynaryjnych, profesor nadzwyczajna UW; zaangażowana w działalność niepodległościową, a w okresie okupacji niemieckiej w Polsce w działalność konspiracyjną.
Życiorys.
Irena Maria Maternowska była córką Teofila (krawiec) i Eugenii z domu Rymańska. Jej młodszą siostrą była Zofia Maternowska. We Lwowie ukończyła szkołę średnią, a w 1914 ukończyła kurs samarytański jako członkini Komitetu Pracy Obywatelskiej Kobiet. Później pracowała w PCK. W czerwcu 1917 została członkinią Polskiej Organizacji Niepodległościowej będącą żeńskim oddziałem Polskiej Organizacji Wojskowej we Lwowie. Od listopada 1918 pełniła funkcję kurierki. Podlekarz weterynarii w Małopolskich Oddziałach Armii Ochotniczej w 1920. Odznaczona Krzyżem Niepodległości z Mieczami za działalność niepodległościową. Członkini Towarzystwa Obrony Kresów Zachodnich oraz ukończyła w Snopkowie Żeńską Szkołę Gospodarstwa Wiejskiego, a następnie w 1928 Akademię Medycyny Weterynaryjnej we Lwowie. Uzyskała stopień doktora medycyny weterynaryjnej w 1929, a w latach 1933–1934 przebywała jako stypendystka Funduszu Kultury Narodowej w Kopenhadze i Paryżu. 
Od 1934 kierowała katedrą higieny środków spożywczych pochodzenia zwierzęcego na Wydziale Weterynarii Uniwersytetu Warszawskiego i mianowana profesorem nadzwyczajnym tegoż Uniwersytetu w 1937. Kierowniczka Laboratorium Mięsoznawczo-Bakteriologicznego w Rzeźniach Miejskich w Warszawie. Mieszkała na Kamionku. Od końca 1939 była członkinią SZP, a następnie ZWZ w dziale sabotażu i dywersji pod pseudonimem „Irena”. Zorganizowała i kierowała od kwietnia 1940 pracownią bakteriologicznych środków dywersji w nowo utworzonym Związku Odwetu. Aresztowana 22 kwietnia 1941 i osadzona na Pawiaku, gdzie zmarła na rozpadową gruźlicę. Pochowana na cmentarzu Powązkowskim (kw. 284b-6-25). 
Pośmiertnie odznaczona Orderem Virtuti Militari V klasy (11 listopada 1941 od KG ZWZ, zweryfikowany w Londynie w 1959 z nr. 12659, a także przez ZBoWiD w 1964). Posiadała również Krzyż Niepodległości (1931), Złoty Krzyż Zasługi, Krzyż Obrony Lwowa i Odznakę Honorową „Orlęta”.

</doc>
<doc id="824668" url="https://pl.wikipedia.org/wiki?curid=824668" title="Jerzy Opara">
Jerzy Opara

Jerzy Janusz Opara (ur. 21 lipca 1948 w Warszawie) – polski kajakarz, srebrny medalista Letnich Igrzysk Olimpijskich z Montrealu, w kategorii kanadyjki dwójki na 500 metrów, razem z Andrzejem Gronowiczem
Osiągnięcia.
Mistrzostwa świata.
 

</doc>
<doc id="824669" url="https://pl.wikipedia.org/wiki?curid=824669" title="Mięsień piersiowy wielki">
Mięsień piersiowy wielki



</doc>
<doc id="824670" url="https://pl.wikipedia.org/wiki?curid=824670" title="Staw Górki">
Staw Górki

Staw Górki – małe jezioro w Polsce położone w województwie pomorskim, w powiecie tczewskim, na obszarze gminy miejskiej Tczew. Staw Górki znajduje się na południu Tczewa pomiędzy linią kolejową Gdańsk-Tczew-Bydgoszcz a drogą krajową nr 91. Pełni głównie funkcje rekreacyjne dla mieszkańców Tczewa.
Ogólna powierzchnia: 1,8 ha

</doc>
<doc id="824675" url="https://pl.wikipedia.org/wiki?curid=824675" title="Iwan Zarew">
Iwan Zarew

Iwan Zarew (ur. 25 lutego 1986 roku w Sofii) – siatkarz reprezentacji Bułgarii, występujący na pozycji rozgrywającego. Wychowanek Slavii Sofia, obecnie zawodnik CSKA Sofia. Wraz z reprezentacja zdobył brązowy medal na Mistrzostwach Świata w 2006 roku rozgrywanych w Japonii.

</doc>
<doc id="824681" url="https://pl.wikipedia.org/wiki?curid=824681" title="Manfred Mölgg">
Manfred Mölgg

Manfred Mölgg (ur. 3 czerwca 1982 w Bruneck) – włoski narciarz alpejski pochodzący z Tyrolu Południowego, trzykrotny zdobywca miejsca na podium klasyfikacji konkurencji Pucharu Świata, trzykrotny medalista mistrzostw świata.
Życie prywatne.
Ma o rok młodszą siostrę Manuelę, która do 2018 roku uprawiała narciarstwo alpejskie.
Kariera.
Jego pierwszym występem na arenie międzynarodowej były rozegrane 2 grudnia 1997 roku w Livigno zawody FIS, na których zajął 62. miejsce w slalomie gigancie. W kolejnych latach startował przede wszystkim w tym właśnie cyklu, ponadto od 1998 roku pojawiał się na mistrzostwach Włoch juniorów, zaś pod koniec 2000 roku rozpoczął starty w Pucharze Europy. W 2001 roku wziął udział w mistrzostwach świata juniorów w Verbier, na których zajął 22. miejsce w slalomie gigancie, ponadto nie ukończył zjazdu i pierwszego przejazdu slalomu. Na rozgrywanych rok później mistrzostwach świata juniorów w Tarvisio, które były ostatnim tego typu wydarzeniem w jego karierze zajął 13. miejsce w kombinacji, 17. w slalomie, 24. w supergigancie i 33. w zjeździe.
Dobre występy w sezonie 2002/2003 Pucharu Europy, w którym zaliczył wygraną w slalomie na zawodach w Oberjoch, a także pięciokrotnie stawał na niższych stopniach podium zaowocowały debiutem w Pucharze Świata. Nastąpił on 12 stycznia 2003 roku kiedy to na rozgrywanych w Bormio zawodach sezonu 2002/2003 nie zakwalifikował się do rundy finałowej slalomu. 15 grudnia tego roku zdobył z kolei pierwsze punkty w Pucharze Świata, zajmując 5. miejsce w slalomie na zorganizowanych w Madonna di Campiglio zawodach sezonu 2003/2004, natomiast pierwsze podium w tym cyklu zaliczył 27 stycznia 2004 roku na zawodach w Schladming, na których był drugi w slalomie, plasując się za Austriakiem Benjaminem Raichem i przed Finem Kalle Palanderem.
W 2005 roku wystartował w mistrzostwach świata w Bormio, na których zajął 13. miejsce w slalomie gigancie oraz nie ukończył pierwszego przejazdu slalomu. Na rozgrywanych rok później igrzyskach olimpijskich w Turynie nie ukończył pierwszego przejazdu zarówno slalomu, jak i slalomu giganta. W 2007 roku, podczas mistrzostw świata w Åre zajął 19. miejsce w slalomie gigancie, ponadto zdobył srebrny medal w slalomie, w którym rozdzielił na podium Austriaka Mario Matta i Francuza Jeana-Baptiste'a Grange'a. 9 marca 2008 roku odniósł swoje pierwsze zwycięstwo w Pucharze Świata, kiedy to na rozgrywanych w Kranjskiej Gorze zawodach sezonu 2007/2008 pokonał w slalomie Chorwata Ivicę Kostelicia i Austriaka Marcela Hirschera. W 2008 roku zdobył Małą Kryształową Kulę za zwycięstwo w klasyfikacji slalomu sezonu 2007/2008 Pucharu Świata oraz zajął 3. miejsce w klasyfikacji slalomu giganta tego sezonu, plasując się za Amerykaninem Tedem Ligetym i Benjaminem Raichem.
W 2009 roku wziął udział w mistrzostwach świata w Val d’Isère, które przyniosły mu 12. miejsce w slalomie gigancie i nieukończony drugi przejazd slalomu. Rok później wystartował na igrzyskach olimpijskich w Vancouver, na których zajął 7. miejsce w slalomie i 22. w slalomie gigancie, a także nie ukończył drugiego przejazdu superkombinacji. W 2011 roku, na mistrzostwach świata w Garmisch-Partenkirchen zajął 17. miejsce w slalomie gigancie i zdobył brązowy medal w slalomie, w którym lepsi od niego byli tylko Jean-Baptiste Grange i Szwed Jens Byggmark. Kolejny brązowy medal wywalczył na rozegranych dwa lata później mistrzostwach świata w Schladming, na których w slalomie gigancie przegrał jedynie z Tedem Ligetym oraz z Marcelem Hirscherem. Na tych mistrzostwach startował także w slalomie, którego nie ukończył w drugim przejeździe.
W 2014 roku pojawił się na igrzyskach olimpijskie w Soczi, na których nie ukończył drugiego przejazdu każdej konkurencji, w jakiej startował czyli slalomu i slalomu giganta. Rok później wystartował w mistrzostwach świata w Vail/Beaver Creek, na których był jedenasty w slalomie. W 2017 roku, na mistrzostwach świata w Sankt Moritz zajął 14. miejsce w slalomie i 20. w slalomie gigancie. W tym samym roku zajął także 3. miejsce w klasyfikacji slalomu sezonu 2016/2017 Pucharu Świata.
W 2018 roku wziął udział w igrzyskach olimpijskich w Pjongczangu, na których zajął 12. miejsce w slalomie i 13. w slalomie gigancie. Rok później pojawił się na mistrzostwach świata w Åre, na których zajął 18. miejsce w slalomie, a także nie wystartował w drugim przejeździe slalomu giganta.

</doc>
<doc id="824683" url="https://pl.wikipedia.org/wiki?curid=824683" title="Messeturm">
Messeturm

Messeturm – wysoki biurowiec w biznesowym centrum Frankfurtu nad Menem. Zaprojektował go Helmut Jahn.
Budowla ma 257 metrów wysokości i 63 piętra. We Frankfurcie popularnie nazywana jest ołówkiem. 
Messeturm był najwyższym budynkiem w Europie do 1997, kiedy to ukończono budowę Commerzbank Tower (także we Frankfurcie nad Menem). 20 grudnia 2003 oba te wieżowce przewyższył Pałac Triumfu w Moskwie.

</doc>
<doc id="824688" url="https://pl.wikipedia.org/wiki?curid=824688" title="Przełęcz pod Jeleńcem">
Przełęcz pod Jeleńcem

Przełęcz pod Jeleńcem – przełęcz na wysokości 837 m n.p.m. w Sudetach Środkowych, w Górach Kamiennych, w paśmie Gór Suchych.
Przełęcz położona jest na terenie Parku Krajobrazowego Sudetów Wałbrzyskich na południowym wschodzie od miejscowości Rybnica Leśna, w północno-zachodniej części pasma Gór Suchych.
Stanowi rozległe obniżenie o dość łagodnych zboczach i stromych podejściach, rozdzielające południkowo wzniesienie Jeleniec od Turzyny. Rejon przełęczy zbudowany jest z permskich skał wylewnych – melafirów (trachybazaltów). Cały obszar przełęczy porośnięty jest lasem regla dolnego. Około 140 m poniżej przełęczy na południowym podejściu leży niewielka łąka z górską roślinnością i zespołem skałek.
Turystyka.
Przez przełęcz prowadzą szlaki turystyczne:

</doc>
<doc id="824691" url="https://pl.wikipedia.org/wiki?curid=824691" title="Bronowice Nowe">
Bronowice Nowe



</doc>
<doc id="824693" url="https://pl.wikipedia.org/wiki?curid=824693" title="Quebec Bulldogs">
Quebec Bulldogs

Quebec Bulldogs – kanadyjski klub hokeja na lodzie z siedzibą w Quebec działający w latach 1888–1925, jeden z założycieli ligi NHL.
Historia.
Quebec Bulldogs był jednym z założycieli NHL, jednak nie mieli funduszy, aby wystartować w dwóch pierwszych sezonach, wystartowali dopiero w trzecim, gdzie zajęli ostatnie miejsce i to spowodowało, że przeprowadzili się do Hamilton i zmienili nazwę na Hamilton Tigers. Drużyna Quebec Bulldogs przez 32 lata istnienia grała w aż sześciu różnych ligach. Dwa razy sięgała po Puchar Stanleya: w 1912 i 1913 roku.

</doc>
<doc id="824694" url="https://pl.wikipedia.org/wiki?curid=824694" title="Miasteczko studenckie AGH">
Miasteczko studenckie AGH



</doc>
<doc id="824695" url="https://pl.wikipedia.org/wiki?curid=824695" title="Main Tower">
Main Tower

Main Tower – wieżowiec we Frankfurcie nad Menem, zlokalizowany w biznesowym centrum miasta. Ma 200 metrów wysokości, a uwzględniając nadajnik transmisyjny – 240 metrów.
Posiada 56 pięter nad ziemią i 5 pięter podziemnych.
Jego budowa trwała od 1996 do 1999 roku. Do głównych najemców budynku należy Landesbank Hessen-Thüringen.

</doc>
<doc id="824697" url="https://pl.wikipedia.org/wiki?curid=824697" title="Maintower">
Maintower



</doc>
<doc id="824698" url="https://pl.wikipedia.org/wiki?curid=824698" title="Danieł Peew">
Danieł Peew

Danieł Peew (ur. 11 maja 1970 w Sofii) – siatkarz reprezentacji Bułgarii, grał na pozycji libero. Wraz z reprezentacją zdobył brązowy medal na Mistrzostwach Świata 2006 w Japonii.

</doc>
<doc id="824699" url="https://pl.wikipedia.org/wiki?curid=824699" title="Jean-Baptiste Grange">
Jean-Baptiste Grange

Jean-Baptiste Grange (ur. 10 października 1984 w Saint-Jean-de-Maurienne) – francuski narciarz alpejski, trzykrotny medalista mistrzostw świata oraz zdobywca Małej Kryształowej Kuli Pucharu Świata w klasyfikacji slalomu.
Kariera.
Po raz pierwszy na arenie międzynarodowej Jean-Baptiste Grange pojawił się 24 listopada 1999 roku w Tignes, gdzie w zawodach FIS Race nie ukończył pierwszego przejazdu w slalomie. W 2003 roku wystartował na mistrzostwach świata juniorów w Briançonnais, gdzie jego najlepszym wynikiem było jedenaste miejsce w kombinacji. Na rozgrywanych rok później mistrzostwach świata juniorów w Maroborze zajął między innymi 24. miejsce w gigancie.
W zawodach Pucharu Świata zadebiutował 11 stycznia 2004 roku w Chamonix, gdzie nie ukończył pierwszego przejazdu w slalomie. Pierwsze pucharowe punkty wywalczył 11 grudnia 2005 roku w Val d’Isère, zajmując osiemnaste miejsce w superkombinacji. Blisko dwa lata później, 29 listopada 2007 roku w Beaver Creek, pierwszy raz stanął na podium zawodów tego cyklu, zajmując drugie miejsce w superkombinacji. W zawodach tych wyprzedził go tylko Szwajcar Daniel Albrecht, a trzecie miejsce zajął Czech Ondřej Bank. W kolejnych startach wielokrotnie stawał na podium zawodów pucharowych, odnosząc dziewięć zwycięstw: 11 stycznia 2008 roku w Wengen był najlepszy w superkombinacji, a 17 grudnia 2007 roku w Alta Badia, 12 stycznia 2008 roku w Wengen, 20 stycznia 2008 roku w Kitzbühel, 16 listopada 2008 roku w Levi, 6 stycznia 2009 roku w Zagrzebiu, 14 listopada 2009 roku w Levi, 23 stycznia 2011 roku w Kitzbühel oraz 25 stycznia 2011 roku w Schladming zwyciężał w slalomach. Najlepsze wyniki osiągał w sezonie 2008/2009, kiedy zajął piąte miejsce w klasyfikacji generalnej, a w klasyfikacji slalomu wywalczył Małą Kryształową Kulę. Wśród slalomistów był ponadto drugi w sezonach 2007/2008 i 2010/2011, plasując się odpowiednio za Włochem Manfredem Mölggiem i Chorwatem Ivicą Kosteliciem.
Pierwszy medal na międzynarodowej imprezie wywalczył w 2007 roku, zajmując trzecie miejsce w slalomie na mistrzostwach świata w Åre. W zawodach tych wyprzedzili go jedynie Austriak Mario Matt oraz Manfred Mölgg. Cztery lata później, podczas mistrzostw świata w Garmisch-Partenkirchen zdobył złoty medal w tej samej konkurencji. Prowadził już po pierwszym przejeździe, z przewagą 0,22 sekundy na Mölggiem. W drugim przejeździe uzyskał dopiero dziesiąty wynik, wystarczyło to jednak do zwycięstwa. Ostatecznie wyprzedził na podium Szweda Jensa Byggmarka o 0,43 sekundy. Tytułu nie obronił na mistrzostwach świata w Schladming w 2013 roku, zajmując dwunaste miejsce. Zwyciężył jednak ponownie podczas mistrzostw świata w Vail/Beaver Creek dwa lata później, wyprzedzając bezpośrednio dwóch Niemców: Fritza Dopfera i Felixa Neureuthera. W 2006 roku wystartował na igrzyskach olimpijskich w Turynie, zajmując trzynaste miejsce w kombinacji i nie kończąc rywalizacji w slalomie. Brał także udział w igrzyskach w Soczi w 2014 roku, gdzie był piąty po pierwszym przejeździe. Nie ukończył jednak drugiego przejazdu i w efekcie nie był klasyfikowany.
W marcu 2021 r. ogłosił zakończenie kariery.

</doc>
<doc id="824703" url="https://pl.wikipedia.org/wiki?curid=824703" title="Akademia Ekonomiczna">
Akademia Ekonomiczna



</doc>
<doc id="824705" url="https://pl.wikipedia.org/wiki?curid=824705" title="Trianon (wieżowiec)">
Trianon (wieżowiec)

Trianon – wieżowiec we Frankfurcie nad Menem. Ma 186 metrów wysokości, jego budowa została zakończona w 1993 roku. 
Zbudowano go w miejscu, gdzie wcześniej stał budynek "BfG Bank" (1964-1990), liczący 12 pięter. 
Głównym najemcą budynku jest firma zajmująca się inwestycjami. 

</doc>
<doc id="824706" url="https://pl.wikipedia.org/wiki?curid=824706" title="Theodor Körner (poeta)">
Theodor Körner (poeta)

Theodor Körner (ur. 23 września 1791 w Dreźnie, zm. 26 sierpnia 1813 koło miasta Gadebusch w Meklemburgii) – niemiecki poeta.
Życiorys.
Syn Christiana Gottfrieda Körnera i Minny Stock Körner. Odebrawszy gruntowne wykształcenie domowe studiował początkowo na akademii górniczej we Freibergu (podczas studiów odwiedzał m.in. wałbrzyskie kopalnie), a od 1810 na uniwersytecie w Lipsku. Nauka szła mu jednak słabo i edukacji uniwersyteckiej nie ukończył. Przebywając w Wiedniu, zyskał rozgłos kilku cenionymi utworami, które (np. "Der Grüne Domino", "Die Braut" i "Nachtwächter") jeszcze do końca XIX wieku utrzymywały się w repertuarach teatrów niemieckich. Dwie jego większe tragedie – "Zriny" (przekł. Jenikego, Warszawa, 1867) i "Rosamunde" – głębokością uczucia i młodzieńczym entuzjazmem dla wszystkiego, co dobre i szlachetne, wywierały znaczny wpływ na młodzież i wzywały do bohaterstwa. Sprzeciwiając się polityce Napoleona wobec państw niemieckich Körner pisał pieśni zachęcające do walki z Francuzami, opublikowane w zbiorze "Leier und Schwert" (10 wyd., 1863), muzykę do nich skomponował Weber. Pieśni te, uważane za najlepsze z utworów Körnera, należą do najpiękniejszych niemieckich pieśni wojennych i patriotycznych. Przylgnął do niego nawet przydomek „niemieckiego Tyrteusza”. W 1809 poeta odwiedził Kotlinę Jeleniogórską, Karkonosze i Góry Izerskie. Podróż ta zaowocowała serią wierszy opiewających uroki tego fragmentu świata. Utwory te ukazały się w cyklu "Knospen" (1810). 18 marca 1813, podczas podróży z Wiednia do Wrocławia przez Prudnik, zobaczył w okolicy Trzebiny pruskiego orła granicznego, co zainspirowało go do napisania wiersza "Der Grenzadler" (Orzeł graniczny). Zgodnie ze swoimi przekonaniami zaciągnął się do korpusu ochotników Lützowa i poległ w boju 26 sierpnia 1813 w lesie w pobliżu wsi Rosenow; pochowany pod starym dębem we wsi Wöbbelin został uczczony pomnikiem żelaznym.
Dziedzictwo.
Zbiorową edycję dzieł Körnera sporządził Streckfuss (4 tomy, Berlin, 1838; ostatnia edycja 1863). Spomiędzy wielu biografii Körnera wymieniane są: Erharda "Körners Leben" (Arnstadt, 1821); Hadermanna "Theodor Körner" (Berlin, 1848) i Broscha "Das Grab zu Wöbbelin oder Körner und die Lützower" (Schwerin, 1861).
Biografie i studia krytyczne poświęcone Körnerowi napisali: Bauer (Stuttgart, 1883), Rogge (Wittenberg, 1891), Kregenberg (Drezno, 1892), Jaden (Drezno, 1896), Peschel i Wildenow (Lipsk, 1898), Peschel (Drezno, 1901).
W rocznicę 100-lecia pobytu Körnera na Smreku w Górach Izerskich (15 sierpnia 1909) postawiono pamiątkowy pomnik – niemal 3-metrowy obelisk z kamienną płytą.
W rocznicę 100-lecia przejazdu Körnera przez granicę w Lesie Trzebińskim pod Prudnikiem (1913) postanowiono pamiątkowy słup z orłem z blachy i tablicą z tekstem wiersza "Der Grenzadler".

</doc>
<doc id="824708" url="https://pl.wikipedia.org/wiki?curid=824708" title="Stanisław Ławski">
Stanisław Ławski

Stanisław Ławski ze Strzegocina herbu Pobóg (1494-1575) – wojewoda mazowiecki, vicesgerent – brat cioteczny prymasa Jana Przerębskiego.
Był synem Rafała Ławskiego chorążego ciechanowskiego, i Zofii Przerembskiej, właściciel Strzegocina. W 1530 był poborcą ziemi łomżyńskiej i wiskiej, przed 9 lipca 1530 został chorążym warszawskim. Urząd ten złożył 22 września 1544, kiedy to otrzymał kasztelanię wiską. 20 lipca 1554 został wojewodą mazowieckim. Obowiązkowy jako administrator województwa, uczestniczył we wszystkich prawie sejmach za Zygmunta Augusta, popierał program egzekucji praw i dóbr, domagał się zniesienia odrębności Mazowsza, Kupił, a następnie sprzedał w 1530 część Mińska Mazowieckiego. Był właścicielem od 1563 kamienicy pod Fortuną na Rynku Starego Miasta w Warszawie.
13 września 1573 roku podpisał elekcję Henryka III Walezego na króla Polski.Po ucieczce króla, uniwersałem z 19 lipca 1574, zwołał sejmiki partykularne i sejmik generalny do Warszawy na 25 września 1574. Nie wziął w nim jednak udziału z powodu choroby. Zjazd przebiegał burzliwie tylko część ziem opowiedziała się za ustanowieniem sądów, a część posłów rozjechała się z protestem, by udać się następnie do chorego wojewody po rozstrzygnięcie. 25 lutego 1575 Ławski zadecydował, iż sądy odbędą się jedynie w tych ziemiach, które je uchwaliły, 13 kwietnia 1575 już nie żył.

</doc>
<doc id="824710" url="https://pl.wikipedia.org/wiki?curid=824710" title="Bazylika katedralna Wniebowzięcia Najświętszej Maryi Panny i św. Mikołaja w Łowiczu">
Bazylika katedralna Wniebowzięcia Najświętszej Maryi Panny i św. Mikołaja w Łowiczu

Bazylika katedralna Wniebowzięcia NMP i św. Mikołaja w Łowiczu – kościół znajdujący się przy Starym Rynku, nazywany „Mazowieckim Wawelem”, miejsce pochówku 12 arcybiskupów gnieźnieńskich i prymasów Polski, którzy od 1136 często rezydowali w będącym ich własnością Łowiczu. Ponieważ prymasi Polski byli z tytułu pełnionych przez siebie urzędów kościelnych jednocześnie interreksami Królestwa Polskiego i Wielkiego Księstwa Litewskiego, od 1572 w czasach bezkrólewia, kościół pełnił tymczasową funkcję najważniejszej świątyni Rzeczypospolitej. 13 listopada 2012 obiekt został wpisany na listę Pomników historii.
Historia.
Pierwotnie w tym miejscu stał kościół drewniany fundowany w 1100 prawdopodobnie przez księcia Władysława Hermana. Nową świątynię zbudowano w stylu gotyckim. 25 kwietnia 1433 podniesiona do godności kolegiaty przez abpa Wojciecha Jastrzębca. Wówczas powstała też kapituła kolegiacka, a u jej boku powołano pierwszą w kraju kolonię Akademii Krakowskiej. W 1625 prymas Henryk Firlej rozpoczął przebudowę kolegiaty w stylu barokowym.
Umieszczono wówczas w świątyni relikwie św. Wiktorii, ofiarowane przez papieża Urbana VIII. Głowa świętej przechowywana jest w złotym relikwiarzu autorstwa Jana Szeflera.
Dzieło Firleja kontynuował prymas Maciej Łubieński. Nowa świątynia została rekonsekrowana i rededykowana 14 października 1668 przez prymasa Mikołaja Prażmowskiego. Autorami koncepcji architektonicznej byli Tomasz i Andrzej Poncino. Od 1719 czczony jest tutaj obraz Matki Boskiej Łowickiej, przedstawionej w typie Matki Boskiej Śnieżnej ("Salus Populi Romani"), autorstwa poznańskiego malarza Adama Swacha, ukoronowany 5 października 2002 przez abp Józefa Kowalczyka w asyście biskupa łowickiego Alojzego Orszulika.
Świątynia uległa poważnym zniszczeniom w czasie bitwy nad Bzurą w 1939. Po wojnie restaurowana.
25 marca 1992 papież Jan Paweł II bullą "Totus Tuus Poloniae Populus" erygował diecezję łowicką, podnosząc kolegiatę łowicką do godności katedry. W czasie swej VII. Podróży Apostolskiej do Polski papież odwiedził Łowicz i 14 czerwca 1999 nadał katedrze łowickiej tytuł bazyliki mniejszej.
Wnętrze.
Orientowana świątynia trzynawowa o zbliżonym do kwadratu korpusie z dwuwieżową fasadą z trójbocznie zamkniętym prezbiterium, ujętym w przybudówki – zakrystie.
Prezbiterium jest dwuprzęsłowe, zamknięte wielobocznie, za nim dobudowana od wschodu Kaplica Ogrójcowa z drugiej połowy XVIII wieku. Nawa główna pięcioprzęsłowa, natomiast nawy boczne czteroprzęsłowe. Na przedłużeniu naw bocznych przy prezbiterium na północy Kaplica Komorowskiego, za nią zakrystia wikariuszy, nad nią kapitularz. Po przeciwnej stronie kaplica Uchańskiego, za nią zakrystia kanonicka a nad nią skarbiec. W zachodnim przęśle nawy głównej pomiędzy wieżami znajduje się chór muzyczny wsparty na wielkiej arkadzie półeliptycznej. Nawy boczne oddzielone od głównej filarami arkadowymi. Ściany w prezbiterium i filary nawy głównej ozdobione pilastrami, dźwigającymi belkowanie z dekoracją stiukową.
Korpus katedry oplata pięć kaplic grobowych prymasów Polski:
Fasada.
Fasada jest trzyosiowa, podzielona na dwie kondygnacje rozdzielone belkowaniem, ozdobione pilastrami, ujętymi w wielkim porządku. Wieńczy ją szczyt z frontonem ze spływami wolutowymi. Nad wejściowym portalem barokowym znajduje się tablica erekcyjna kolegiaty z 1652 z herbem Pomian prymasa Macieja Łubieńskiego.

</doc>
<doc id="824712" url="https://pl.wikipedia.org/wiki?curid=824712" title="Westendstraße 1">
Westendstraße 1

Westendstraße 1 (również "Westend 1", "Westend Tower" lub "Kronenhochhaus") – wieżowiec we Frankfurcie nad Menem o wysokości 208 metrów, posiadający 53 piętra. Jego budowa została zakończona w 1993 roku. Służy jako siedziba DZ Bank.

</doc>
<doc id="824717" url="https://pl.wikipedia.org/wiki?curid=824717" title="Jeleniec (Góry Kamienne)">
Jeleniec (Góry Kamienne)

Jeleniec – wzniesienie (902 m n.p.m.) w południowo-zachodniej Polsce, w Sudetach Środkowych, w Górach Kamiennych.
Położenie.
Wzniesienie położone jest na południowy wschód od miejscowości Rybnica Leśna, w północno-zachodniej części pasma Gór Suchych, między Przełęczą pod Jeleńcem po zachodniej stronie i wzniesieniem Rogowiec po północno-wschodniej stronie. Jest to góra w kształcie stożka o stromych zboczach z wyraźnie zaznaczoną częścią szczytową. 
Jest to wzniesienie zbudowane ze skał wylewnych - permskich porfirów (trachybazaltów), należących do północnego skrzydła niecki śródsudeckiej. Poniżej szczytu na północno-wschodnim zboczu góry, wzdłuż pieszych szlaków turystycznych na Rogowiec ciekawy zespół skałek.
Wzniesienie w całości porośnięte jest lasem regla dolnego, który stanowi monokultura świerka.
Leży na terenie Parku Krajobrazowego Sudetów Wałbrzyskich.
Turystyka.
Piesze szlaki turystyczne:

</doc>
<doc id="824718" url="https://pl.wikipedia.org/wiki?curid=824718" title="Heinrich Gärtner">
Heinrich Gärtner

Heinrich Gärtner (ur. 22 lutego 1828 w Neustrelitz, zm. 19 lutego 1909 w Dreźnie) – niemiecki malarz pejzażysta.
Życiorys.
Rysunku uczył się u grawera Ferdinanda Ruscheweyha. W 1845 studiował malarstwo pejzażowe u Wilhelma Schirmera w Berlinie, a w 1847 pod kierunkiem Ludwiga Richtera w Dreźnie. W 1856 udał się do Rzymu by kontynuować naukę u Petera von Corneliusa i studiować dzieła dawnych mistrzów. Po powrocie do Niemiec wziął udział w wystawie w Lipsku, gdzie otrzymał II nagrodę. W latach 1854–1888 wystawiał w Monachium i Dreźnie.
Twórczość.
Gärtner dążył do połączenia stylizowanego malarstwa pejzażowego z wymogami nowoczesnej wówczas kolorystyki. Wykonał kilka cykli pejzażowych ze sztafażem, m.in. malowidła ścienne w willach Adalberta von Lanny w Pradze i Gmunden oraz 10 obrazów temperą z cyklu "Leben der Psyche" w willi Dürra, radnego miejskiego w Connewitz pod Lipskiem. Zlecono mu namalowanie niektórych dekoracji ściennych w nowym Teatrze Dworskim w Dreźnie, a następnie cyklu 12 malowideł enkaustycznych w Sali Rzeźby w Muzeum w Lipsku, przedstawiających rozwój twórczości rzeźbiarskiej od starożytności do czasów nowożytnych (1879). Po zwycięstwie w konkursie na dekorację klatki schodowej w Muzeum Rolnictwa w Berlinie wykonał tam w latach 1883–1885 trzy duże kompozycje pejzażowe. Inne znane dzieła Gärtnera, to "Sommerabend" (1854) oraz "Die Rückkehr des verlorenen Sohnes" (1859).
W Polsce można oglądać jego wielkoformatowy obraz olejny "Ifigenię w Taurydzie" (1893), znajdujący się w auli budynku I Liceum Ogólnokształcące im. Adama Mickiewicza w Olsztynie.

</doc>
<doc id="824719" url="https://pl.wikipedia.org/wiki?curid=824719" title="Maria Adelajda de France">
Maria Adelajda de France

Maria Adelajda de France, znana też jako Madame Adelajda (ur. 23 marca 1732 w Wersalu, zm. 27 lutego 1800 w Rzymie) – francuska księżniczka, czwarta córka króla Francji Ludwika XV i polskiej księżniczki Marii Leszczyńskiej. 
Wczesne życie.
Od urodzenia nosiła tytuł Madame Quatrième ("Madame Czwarta"), ale po 19 lutego 1733, po śmierci jej starszej siostry Marii Ludwiki nazywano ją Madame Troisième ("Madame Trzecią"). Do historii przeszła jako Madame Adélaïde. 
Była przywiązana do całego swojego rodzeństwa. Chociaż siostry pozostawały w cieniu swojego brata, Ludwika Ferdynanda, delfina Francji, wszyscy zawsze się wspierali i doskonale rozumieli. Adelajda razem ze starszą siostrą Henriettą Anną i bratem, była przeciwna związkowi ojca z Madame Pompadour. Od 1750 we troje próbowali zniechęcić ojca do wszechwładnej metresy, co im się nie udało. Henrietta Anna zmarła w wieku 25 lat w 1752, Ludwik Ferdynand zmarł na gruźlicę w 1765, a jego druga żona Marią Józefą Wettyn, księżniczka niemiecka – w 1767. Adelajda bardzo przeżyła ich śmierć, ale nie poddała się i dalej knuła intrygi przeciw metresie, aż do jej śmierci w 1764. Śmierć Madame Pompadour ucieszyła Adelajdę. 
W 1768 zmarła matka Adelajdy. Adelajda i jej pozostałe siostry, które pozostały przy życiu; Madame Zofia i Madame Wiktoria, od tej pory trzymały się razem i do końca życia ojca były przeciwne wszystkiemu co robił, nie mogąc nigdy się porozumieć. Adelajda została ich przywódczynią – na dworze królewskim w Wersalu nazywano je Mesdames Tantes. 
Adelajda była żarliwą przeciwniczką ostatniej oficjalnej metresy ojca, następczyni Madame Pompadour, Madame du Barry. Gdy arcyksiężniczka Maria Antonina przybyła do Wersalu, aby poślubić bratanka Adelajdy Ludwika-Augusta i zostać delfiną Francji, ta postanowiła nastawić ją przeciwko du Barry, co się jej udało. Nawet gdy sama cesarzowa Maria Teresa namawiała córkę do lepszego traktowania metresy królewskiej, nic nie zmieniło zdania Marii Antoniny o du Barry, aż do końca jej życia.
Śmierć ojca.
Kiedy umarł brat Adelajdy i ojciec Ludwika XVI, pozostawił po sobie dokument, w którym zobowiązał poddanych do oddania opieki nad Ludwikiem-Augustem, kiedy zostanie królem, w ręce Adelajdy. Dokument ten został otwarty 12 maja 1774, dwa dni po śmierci Ludwika XV, kiedy to delfin Francji został ogłoszony królem Ludwikiem XVI. 
Rewolucja Francuska i ucieczka z Francji.
Po wybuchu rewolucji francuskiej, Wiktoria wraz z Adelajdą uciekła z Wersalu do Château de Bellevue (6 października 1789 roku). Kiedy rewolucja rozszalała się na dobre, bojąc się o życie, Wiktoria i Adelajda uciekły do Włoch, gdzie zostały aresztowane i zatrzymane na parę dni w Arnay-le-Duc. 
We Włoszech, w Turynie, odwiedziły swoją bratanicę, Marię Klotyldę - siostrę Ludwika XVI, i pojechały do Rzymu (16 kwietnia 1791). Kiedy we Francji rewolucja francuska osiągnęła apogeum, Wiktoria i Adelajda podróżowały. Dotarły do Neapolu, gdzie serdecznie przyjęła je Maria Karolina Habsburg, siostra Marii Antoniny, ówczesna królowa Neapolu. Z Neapolu udały się na Korfu, a w końcu osiadły w Trieście, gdzie Wiktoria chciała zakończyć wieloletnią tułaczkę. Niedługo cieszyła się spokojem po podróży – choroba, na którą cierpiała od dawna, nasiliła się i ciężko chora Wiktoria, całkowicie opadła z sił, resztę życia spędziła bez ruchu w łóżku. Cały czas opiekowała się nią ukochana siostra, która została przy niej aż do końca (7 czerwca 1799). 
Wiktoria zmarła w wieku 66 lat, na raka piersi. Adelajda zmarła rok później w Rzymie. Ich ciała przewieziono na rozkaz bratanka, ówczesnego króla Francji - Ludwika XVIII, do bazyliki Saint-Denis i złożono obok rodziców i rodzeństwa w krypcie królewskiej, gdzie pochowano następnie Ludwika XVI, Marię Antoninę i Madame Elisabeth (ich ciała odnaleziono w 1815).

</doc>
<doc id="824724" url="https://pl.wikipedia.org/wiki?curid=824724" title="Jorge Bolaño">
Jorge Bolaño

Jorge Eladio Bolaño Correa (ur. 28 kwietnia 1977 w Santa Marta), piłkarz kolumbijski grający na defensywnego pomocnika.
Kariera klubowa.
Bolaño choć pochodzi z miasta Santa Marta, to piłkarską karierę zaczynał w Barranquilli w tamtejszym zespole o nazwie Atlético Junior. W Copa Mustang zadebiutował w 1993 roku w wieku 16 lat. Rozegrał 14 meczów i przyczynił się do zdobycia przez Atletico tytułu mistrza kraju. W kolejnym sezonie nie wywalczył z Atletico mistrzostwa, ale doszedł z nim do półfinału Copa Libertadores. W 1995 roku ponownie mógł cieszyć się z klubowymi kolegami z mistrzostwa (35 meczów i 1 gol Jorge), a w kolejnym piłkarze z Barranquilli zajęli dopiero 9. miejsce. W każdym z kolejnych sezonów Bolaño nie osiągał już takich sukcesów ze swoim klubem, w którym z czasem stał się filarem linii pomocy, a czasem i obrony. W Atletico Junior grał do połowy roku 1999 i po 7 sezonach gry w ojczyźnie wyjechał do Europy.
Latem 1999 Bolaño podpisał kontrakt z klubem włoskiej Serie A. W lidze zadebiutował jednak dopiero 5 grudnia w wygranym 4:1 meczu z Torino FC. W Parmie jednak nie miał miejsca w składzie i w kolejnych sezonach był rezerwowym. W sezonie 1999/2000 rozegrał 10 meczów w lidze i zajął 6. miejsce, w kolejnym, 2000/2001 -12 meczów (4. miejsce), a w 2001/2002 – 14 meczów (10. miejsce i finał Pucharu Włoch). Na sezon 2002/2003 Jorge trafił do grającej w Serie B Sampdorii. Jednak tuż przed rozpoczęciem sezonu uległ groźnemu wypadkowi, przez co ani razu nie wybiegł na boisko przechodząc długą rehabilitację.
Na sezon 2003/2004 Bolaño wrócił do Parmy jednak w rundzie jesiennej rozegrał tylko 2 mecze i w styczniu przeszedł na zasadzie półrocznego wypożyczenia do US Lecce. Tam odzyskał miejsce w składzie i zagrał na wiosnę w 15 meczach przyczyniając się do zajęcia przez Lecce 10. miejsca w lidze. Latem 2004 znów zawitał do Parmy i swoim udziałem w barażach pomógł jej w utrzymaniu w lidze. W sezonie 2005/2006 zajął z Parmą 6. miejsce, kwalifikujące ją do Pucharu UEFA. W sezonie 2006/2007 dotarł z Parmą do fazy grupowej Pucharu UEFA (2 mecze z Odense BK i CA Osasuna), a potem zagrał w meczu kolejnej rundy ze Sportingiem Braga. W 2007 roku Kolumbijczyk przeszedł do drugoligowej Modeny, w której grał przez 2 lata.
Na początku 2010 roku Bolaño wrócił do Kolumbii i został zawodnikiem Cúcuta Deportivo.
Kariera reprezentacyjna.
W reprezentacji Kolumbii Bolaño zadebiutował 28 marca w towarzyskim meczu z Paragwajem, zremisowanym 1:1. W tym samym roku został powołany przez selekcjonera Hernána Darío Gómeza do kadry na finały Mistrzostw Świata we Francji. Tam Bolaño zaliczył jedno spotkanie – w 62. minucie zwycięskiego 1:0 meczu z Tunezją zmienił Mauricio Sernę.
W 1999 roku Bolaño wystąpił w turnieju Copa América 1999, na którym był podstawowym zawodnikiem Kolumbii i doszedł z nią do ćwierćfinału.
Ogółem od 1995 do 2003 roku Bolaño wystąpił w reprezentacji Kolumbii w 36 meczach i strzelił 1 gola.

</doc>
<doc id="824725" url="https://pl.wikipedia.org/wiki?curid=824725" title="Jorge Bolano">
Jorge Bolano



</doc>
<doc id="824726" url="https://pl.wikipedia.org/wiki?curid=824726" title="Silberturm">
Silberturm

Silberturm (ang. "Silver Tower") – wieżowiec we Frankfurcie nad Menem, wysoki na 166 metrów, posiadający 32 piętra. Jego budowę rozpoczęto w 1975 roku, ukończono w 1978. Do 1991, kiedy ukończono Messeturm, stanowił najwyższy budynek w Niemczech.
Stanowił główną siedzibę Dresdner Banku, jednej z największych instytucji finansowych w Europie.
Po integracji Dresdner Banku z Commerzbankiem został wyremontowany i sprzedany. Od 2012 roku użytkowany jest przez Deutsche Bahn.
Mieścił się w nim basen, który został jednak zastąpiony salą konferencyjną. Część 32. piętra spłonęła 1 kwietnia 1998 roku.

</doc>
<doc id="824727" url="https://pl.wikipedia.org/wiki?curid=824727" title="Krowodrza Górka">
Krowodrza Górka



</doc>
<doc id="824728" url="https://pl.wikipedia.org/wiki?curid=824728" title="Pokój Życzeń">
Pokój Życzeń



</doc>
<doc id="824730" url="https://pl.wikipedia.org/wiki?curid=824730" title="Pink ribbon">
Pink ribbon



</doc>
<doc id="824732" url="https://pl.wikipedia.org/wiki?curid=824732" title="Ifigenia w Taurydzie Heinricha Gaertnera">
Ifigenia w Taurydzie Heinricha Gaertnera



</doc>
<doc id="824734" url="https://pl.wikipedia.org/wiki?curid=824734" title="Wieszać każdy może">
Wieszać każdy może

Wieszać każdy może – piąta z cyklu książek Andrzeja Pilipiuka opowiadających o egzorcyście amatorze, bimbrowniku, zamieszkującym Stary Majdan zapadłą wieś na ścianie wschodniej – Jakubie Wędrowyczu, wydana w 2006 roku.
Na książkę składa się 8 opowiadań autorstwa Andrzeja Pilipiuka:
Dodatkowo tom piąty zawiera opowiadanie Michała Smyka pt. "Wieśmin" nie związane z postacią Jakuba Wędrowycza. Opowiadanie to zostało wyłonione w ramach konkursu, którego pomysłodawcą był przyjaciel Andrzeja Pilipiuka - Marek Farfos. Sam pisarz zgodził się na ten konkurs dość niechętnie, o czym otwarcie pisze we wstępie do opowiadania zatytułowanym "U nas za stodołą".

</doc>
<doc id="824736" url="https://pl.wikipedia.org/wiki?curid=824736" title="Lisa Resch">
Lisa Resch

Lisa Resch (ur. 4 października 1908 w Partenkirchen, zm. 31 stycznia 1949 w Garmisch-Partenkirchen) – niemiecka narciarka alpejska, wielokrotna medalistka mistrzostw świata. 
Wzięła udział w mistrzostwach świata w Cortina d'Ampezzo w 1932 roku, które były drugą edycją tej imprezy. Zajęła tam 14. miejsce w zjeździe, 25. w slalomie i 23. w kombinacji. Na rozgrywanych dwa lata później mistrzostwach świata w Sankt Moritz wywalczyła trzy medale. W zjeździe zajęła trzecie miejsce, plasując się za Anny Rüegg ze Szwajcarii oraz rodaczką - Christl Cranz. Następnie była druga w slalomie, co dało jej także srebrny medal w kombinacji. Z mistrzostw świata w Mürren w 1935 roku wróciła bez medalu, najwyższą pozycję zajmując w zjeździe, w którym była ósma. Na mistrzostwach świata w Chamonix w 1937 roku na podium stanęła raz: bieg zjazdowy ukończyła na trzecim miejscu. Wyprzedziły ją tylko Cranz i kolejna reprezentantka III Rzeszy: Käthe Grasegger. Kolejne dwa medale wywalczyła podczas mistrzostw świata w Engelbergu w 1938 roku. W zjeździe okazała się najlepsza, wyprzedzając Cranz i Grasegger. W slalomie była czwarta, przegrywając walkę o podium ze Szwajcarką Erną Steuri. W efekcie w kombinacji była druga, za Cranz a przed Grasegger. Brała też udział w mistrzostwach świata w Zakopanem w 1939 roku, które rozpoczęła od srebrnego medalu w zjeździe. Następnie była czwarta w slalomie, przegrywając walkę o podium z May Nilsson ze Szwecji. W kombinacji zdobyła brązowy medal, za Christl Cranz i Gritli Schaad ze Szwajcarii.
Wystartowała na igrzyskach olimpijskich w Garmisch-Partenkirchen w 1936 roku, kończąc rywalizację w kombinacji na szóstej pozycji.
Resch zmarła na atak serca 31 stycznia 1949 r. w wieku zaledwie 41 lat.

</doc>
<doc id="824739" url="https://pl.wikipedia.org/wiki?curid=824739" title="MesseTurm">
MesseTurm



</doc>
<doc id="824742" url="https://pl.wikipedia.org/wiki?curid=824742" title="Benedykt Wiszowaty">
Benedykt Wiszowaty

Benedykt Wiszowaty (ur. ok. 1655, zm. po 1704 najprawdopodobniej w Kosinowie) – teolog, pisarz i duchowny braci polskich.
Życiorys.
Benedykt Wiszowaty był synem Andrzeja Wiszowatego i Aleksandry z Rupniowskich. Ożenił się z Katarzyną z Przypkowskich herbu Radwan.
Od 1666 r. wraz z ojcem przebywał w Amsterdamie, gdzie prowadził działalność wydawniczą. Około 1680 przeniósł się do Prus Książęcych. Na synodzie braci polskich w Rudówce dnia 14 października 1684 został wybrany ministrem zboru w Kosinowie.
Syn Benedykta, Andrzej Wiszowaty (junior) urodził się na terenie Prus Książęcych. Podobnie jak dziadek i ojciec należał do Braci polskich. W 1724 został "ministrem" polskiego zboru ariańskiego w Koloszwarze i lektorem kolegium unitariańskiego.

</doc>
<doc id="824743" url="https://pl.wikipedia.org/wiki?curid=824743" title="Światowy Dzień Kota">
Światowy Dzień Kota

Światowy Dzień Kota, Międzynarodowy Dzień Kota (ang. "World Cat Day", "International Cat Day"; wł. "Giornata mondiale del gatto") – święto obchodzone 17 lutego, np. we Włoszech (od 1990) i Polsce (od 2006). Ma podkreślić znaczenie kotów w życiu człowieka, niesienie pomocy wolno żyjącym i bezdomnym zwierzętom, które miały kiedyś dom, ale go straciły, a także uwrażliwienie ludzi na często trudny koci los.
Obchody.
W Polsce.
W Polsce obchodzony był po raz pierwszy w 2006 r. z inicjatywy miesięcznika „Kot” i Cat Club Łódź.
Wojciech Albert Kurkowski, pomysłodawca obchodów tego święta, propaguje akcje pomocy bezdomnym kotom pod hasłem „Rasowce – dachowcom”, podczas której kluby felinologiczne zrzeszone w Felis Polonia zbierają dary na rzecz pomocy bezdomnym zwierzętom.
W 2010 roku Fundacja Viva! oraz program „Mój Pies i inne zwierzęta” w TVP Warszawa przyjęły patronat "Światowego Dnia Kota". W Centrum Targowo-Kongresowym MT Polska "Stowarzyszenie Miłośników Kotów Rasowych Jedynka" zorganizowano wystawę kotów rasowych. Towarzyszyła jej akcja pomocy dla kotów bezdomnych i wolno żyjących, dla których zima jest trudnym okresem do przetrwania. Do obchodów Dnia Kota włączyło się również wydawnictwo Multico.
W akcji biorą również udział schroniska dla bezdomnych zwierząt oraz organizacje pro zwierzęce.
Na świecie.
„Dzień kota” obchodzony jest w wielu krajach w innych dniach:

</doc>
<doc id="824746" url="https://pl.wikipedia.org/wiki?curid=824746" title="Ban Chao">
Ban Chao

Ban Chao (ur. 32, zm. 102) – chiński generał z okresu Wschodniej Dynastii Han. Był synem Ban Biao oraz bratem Ban Gu. Dzięki protekcji brata, pełniącego funkcję nadwornego kronikarza, zdołał rozpocząć karierę w armii. 
Wsławił się rozszerzeniem chińskiej ekspansji w kierunku zachodnim, zwieńczonym podporządkowaniem dynastii Han tzw. Regionów Zachodnich. Taktyka Ban Chao polegała na umiejętnym wykorzystaniu wrogości pomiędzy poszczególnymi plemionami koczowniczymi, poprzez skierowanie ich do walki przeciwko sobie. W 91 roku zdołał opanować Kuczę.
W roku 97 wysłał na zachód swojego posła imieniem Gan Ying. Ten dotarł prawdopodobnie do brzegów Morza Czarnego lub Zatoki Perskiej, skąd przywiózł opis kraju "Daqin", czyli Cesarstwa Rzymskiego.

</doc>
<doc id="824753" url="https://pl.wikipedia.org/wiki?curid=824753" title="Andrés Estrada">
Andrés Estrada

Andrés Estrada Murillo (ur. 12 października 1967 roku) – piłkarz kolumbijski grający na pozycji środkowego pomocnika.
Życiorys.
Estrada swoją karierę rozpoczynał w zespole Deportivo Cali, w którym grał do roku 1997, z roczną przerwą na występy w Independiente Medellín w 1993 roku. Przez ten czas największym jego sukcesem było wywalczenie mistrzostwa Kolumbii w 1996 roku. Kolejnym klubem w karierze Estrady był Atlético Nacional, z którym w 1999 roku został mistrzem kraju. Karierę piłkarską Estrada zakończył w 2005 roku w amerykańskim zespole Long Island Rough Riders, grającym w amatorskiej lidze USL Premier Development League.
W 1998 roku Estrada był członkiem reprezentacji Kolumbii na Mistrzostwa Świata we Francji, jednak nie zagrał tam w żadnym z meczów.

</doc>
<doc id="824754" url="https://pl.wikipedia.org/wiki?curid=824754" title="Andres Estrada">
Andres Estrada



</doc>
<doc id="824755" url="https://pl.wikipedia.org/wiki?curid=824755" title="Historia Żydów w Brzegu">
Historia Żydów w Brzegu

Historia Żydów w Brzegu – osiedlenie się społeczności żydowskiej w Brzegu nastąpiło na przełomie XIII i XIV wieku. 
W XIV w. brzescy Żydzi byli prześladowani ze względu na swoje lichwiarskie praktyki. W 1363 roku doszło do pogromu ludności żydowskiej w mieście. Powodem było oskarżenie ich o zatruwanie wody w studniach a tym samym spowodowanie epidemii „czarnej śmierci” i klęski głodu.
W 1392 roku wszystkie długi księcia zostały spłacone przez Jakuba, syna Mojżesza, brzeskiego Żyda. W 1398 roku tutejsi Żydzi wykupili od księcia list ochrony, który gwarantował im pokojowe zamieszkanie w mieście z prawem do wykonywania swoich profesji. Trudniący się lichwą Żyd Muscho otrzymał od księcia Henryka VIII przywilej osiedlania się w Brzegu wraz z żoną, dziećmi i służbą. Pomimo tego, w 1401 roku zostali wygnani z miasta.
W 1453 roku na Śląsku rozwinął swoją działalność Jan Kapistran, w wyniku czego z Brzegu wypędzono wszystkich Żydów. 
W 1507 roku spłonęła najstarsza synagoga. W XVI wieku Brzeg, obok Wrocławia, był głównym targiem gdzie Żydzi sprzedawali woły zakupione na Wołoszczyźnie. W latach 1582–1584 cesarz Rudolf II potwierdził edykt cesarski nakazujący Żydom opuszczenie ziem dziedzicznych Habsburgów, na mocy którego w 1582 roku ponownie wypędzono Żydów z Brzegu.
W połowie XVII wieku w Brzegu zaczęła osiedlać się grupa Żydów z Białej, którzy w 1660 roku założyli samodzielną gminę żydowską. Najprawdopodobniej istniała w tym samym czasie synagoga. W 1782 roku w mieście mieszkało 140 Żydów (3% ogółu mieszkańców).
W 1799 roku wybudowano nową, klasycystyczną synagogę, usytuowaną na rogu obecnych ulic 3 Maja i Długiej oraz w 1798 zakupiono teren pod cmentarz. W 1785 roku miasto zamieszkiwało 156 Żydów. W 1816 roku gmina zatrudniła pierwszego rabina. We wrześniu 1824 roku założono dwuklasową elementarną szkołę żydowską. W XIX w. działała żydowska drukarnia, która wydawała kalendarze i roczniki.
W 1902 roku w Brzegu mieszkało 310 Żydów, z których 55 było właścicielami domów. W 1913 roku w mieście mieszkało ich 282. W 1915 roku szkoła żydowska przeniosła się do nowego budynku. Istniała do schyłku lat trzydziestych XX wieku.
W czasie nocy kryształowej zdewastowano synagogę oraz publicznie spalono zwoje Tory. Mimo tych wydarzeń w 1939 roku w Brzegu mieszkało 133 osób narodowości żydowskiej, które zostały wymordowane podczas II wojny światowej. Realizując założenia Generalplan Ost, ok. 1940 roku Niemcy wywieźli wszystkich Żydów z Brzegu do gett w Generalnym Gubernatorstwie lub w Zagłębiu Dąbrowskim. 
Obecnie po społeczności żydowskiej w Brzegu pozostały jedynie: synagoga, która pełni obecnie rolę mieszkalną, oraz cmentarz żydowski z około 150 zachowanymi macewami położony przy ul. ks. Makarskiego.

</doc>
<doc id="824759" url="https://pl.wikipedia.org/wiki?curid=824759" title="We własnej osobie">
We własnej osobie

We własnej osobie – drugi album studyjny polskiej grupy muzycznej WWO. Wydawnictwo ukazało się 28 października 2002 roku nakładem wytwórni muzycznej Prosto. Produkcji nagrań podjęli się L.A., Waco, DJ 600V, DJ Deszczu Strugi, Karton, Noon, Jędker, Reego, Doltz, Sokół oraz White House. Wśród gości na płycie znaleźli się m.in. Fu, Soundkail oraz ZIP Skład.
W ramach promocji płyty zostały zrealizowane teledyski do utworów „W wyjątkowych okolicznościach”, „Damy radę”, „Nie bój się zmiany na lepsze” oraz „Sen”. Nagrania dotarły do 8. miejsca listy OLiS. Album uzyskał nominację do nagrody polskiego przemysłu fonograficznego Fryderyka w kategorii „najlepszy album hip-hop”.
W październiku 2022 album uzyskał certyfikat dwukrotnie platynowej płyty.

</doc>
<doc id="824766" url="https://pl.wikipedia.org/wiki?curid=824766" title="Café Myszka">
Café Myszka

Café Myszka (ang. "House of Mouse", 2001-2003) – amerykański serial animowany – opowiadania o przygodach, jakie mogą przytrafić się w klubie. W każdym odcinku można zobaczyć kilka klasycznych kreskówek Walta Disneya.
W Polsce ten serial jest dostępny od 3 grudnia 2006 roku na kanale Disney Channel. Jest też spin-offem serialu Produkcje Myszki Miki.
Postacie epizodyczne.
W serialu można zobaczyć wiele klasycznych postaci z kreskówek i filmów Disneya takich jak:
Wersja polska.
Opracowanie i udźwiękowienie wersji polskiej: na zlecenie Disney Character Voices International – Studio Sonica
Reżyseria: Jerzy Dominik
Dialogi polskie:
Teksty piosenek: Marek Robaczewski
Dźwięk i montaż:
Organizacja produkcji: Elżbieta Kręciejewska
Wystąpili:
i inni
Piosenkę czołówkową śpiewał: Wojciech Dmochowski

</doc>
<doc id="824767" url="https://pl.wikipedia.org/wiki?curid=824767" title="Meander (Amsterdam)">
Meander (Amsterdam)

Meander – centrum mieszkalno-biurowe powstałe w latach 1995-2006 na zrewitalizowanym terenie przemysłowym Amsterdamu, zaprojektowane przez Roba Kriera. Składają się na nie m.in.: 11 budynków, 275 mieszkań, biura, Szkoła i dom seniora. Zostało ono wybudowane w miejscu opustoszałych zakładów przemysłowych.

</doc>
<doc id="824768" url="https://pl.wikipedia.org/wiki?curid=824768" title="Babin Potok (Słowacja)">
Babin Potok (Słowacja)

Babin Potok (węg. Balpataka) – wieś, na Słowacji, Kraj preszowski, Powiat Preszów. Historyczne nazwy wsi to "Babapothoka", "Balpathaka", "Balpotok", w komitacie Sáros. W połowie XIII wieku okolice Sabinova zostały skolonizowane przez królów węgierskich osadnikami przybyłymi z Niemiec. Byli to głównie rzemieślnicy o różnych specjalnościach. Pierwsza pisemna wzmianka o wsi pochodzi z roku 1310, doszło wtedy do podziału majątku Terne i Babin Potoka. W roku 1334 przy podziale majątku Tekulovcov północna część przypadła Mikulaszowi synowi Pawła, natomiast część południowa jego bratu Andrzejowi. Z okresu tego pochodzą historyczne nazwy wsi Nižný Babin Potok oraz Vyšný Babin Potok. W roku 1390 wieś otrzymała przywilej lokacyjny. 
W roku 1548 wieś liczyła 5 domów, natomiast pod koniec XVI wieku było 18 domów. Jeszcze w XV wieku Babin Potok był siedzibą samodzielnej parafii rzymskokatolickiej. Średniowieczny kościół nie zachował się do dzisiejszych czasów. W roku 1990 Ojciec Św. Jan Paweł II poświęcił w Bratysławie kamień węgielny pod nowo budowany kościół pw. Św. Elżbiety Węgierskiej w Babin Potoku. Obecnie wieś należy do parafii w miejscowości Terňa. 

</doc>
<doc id="824769" url="https://pl.wikipedia.org/wiki?curid=824769" title="USS Asheville">
USS Asheville

Okręty US Navy o nazwie USS „Asheville”, pochodzącej od miasta Asheville:

</doc>
<doc id="824780" url="https://pl.wikipedia.org/wiki?curid=824780" title="USS Astoria">
USS Astoria

Okręty US Navy o nazwie USS "Astoria", pochodzącej od miasta Astoria w stanie Oregon:

</doc>
<doc id="824783" url="https://pl.wikipedia.org/wiki?curid=824783" title="Perespa-Kolonia">
Perespa-Kolonia

Perespa-Kolonia – kolonia w Polsce położona w województwie lubelskim, w powiecie tomaszowskim, w gminie Tyszowce.
W latach 1975–1998 miejscowość administracyjnie należała do województwa zamojskiego.

</doc>
<doc id="824789" url="https://pl.wikipedia.org/wiki?curid=824789" title="Gwoździak">
Gwoździak

Gwoździak – kolonia w Polsce położona w województwie lubelskim, w powiecie tomaszowskim, w gminie Tyszowce.
W latach 1975–1998 miejscowość administracyjnie należała do województwa zamojskiego.

</doc>
<doc id="824793" url="https://pl.wikipedia.org/wiki?curid=824793" title="Back to Basics">
Back to Basics

Back to Basics – piąty album studyjny amerykańskiej wokalistki Christiny Aguilery, wydany 10 sierpnia 2006 roku nakładem RCA Records. Jest to wydawnictwo dwupłytowe, na którym znalazły się łącznie dwadzieścia dwie piosenki. Aguilera jest producentką wykonawczą płyty; pracując nad jej powstaniem kolaborowała między innymi z DJ Premierem, Richem Harrisonem, Lindą Perry, Robem Lewisem i Markiem Ronsonem. Krążek nagrywano począwszy od stycznia 2005 roku aż do kwietnia 2006.
Zainspirowana twórczością swych idoli – Billie Holiday, Etty James, Otisa Reddinga i Elli Fitzgerald, Aguilera postanowiła tchnąć w zawarty na albumie materiał ducha old-schoolowego jazzu, bluesa i soulu. Choć nagrany w tradycji muzyki lat 20., 30. i 40. XX wieku, "Back to Basics" charakteryzuje się jednocześnie współczesną produkcją muzyczną; balansuje na pograniczu popu i R&amp;B. Charakterystycznym zabiegiem podczas nagrywania albumu było samplowanie; w singlowym utworze „Candyman” wykorzystano choćby przyśpiewkę "Tarzan &amp; Jane Swingin’ on a Vine". Album, natchniony wydarzeniami z życia Aguilery, w tym jej małżeństwem z Jordanem Bratmanem, okazał się przebojem komercyjnym, a także spotkał się z dużym powodzeniem artystycznym i uchodzi za jedno z najbardziej udanych dzieł Aguilery. Zajął miejsce pierwsze listy "Billboard" 200, plasował się też na szczytach notowań hitów wydawniczych w takich krajach, jak Australia, Japonia, Kanada, Niemcy, Rosja i Wielka Brytania.
Promując album, Aguilery przyjęła alter ego Baby Jane, pochodzące od imienia bohaterki thrillera "Co się zdarzyło Baby Jane?" (1962). Jej image uległ zmianie; ubiorem i makijażem artystka imitowała styl gwiazd złotej ery Hollywood. By nagłośnić wydanie "Back to Basics" i pochodzących z niego singli wokalistka występowała w programach telewizyjnych oraz na galach takich jak MTV Movie Awards 2006 i MTV Video Music Awards '06. W listopadzie 2006 Aguilery ruszyła w blisko dwuletnią, światową trasę koncertową Back to Basics Tour. Album promowany był przez trzy single międzynarodowe („Ain’t No Other Man”, „Hurt” i „Candyman”) oraz dwa wydane w rejonach wyselekcjonowanych („Slow Down Baby”, „Oh Mother”).
W czerwcu 2008 magazyn "Entertainment Weekly" ogłosił listę stu najlepszych albumów muzycznych minionych dwudziestu pięciu lat; "Back to Basics" zajął na niej miejsce #80.
Informacje o albumie.
Nagrywanie albumu Christina Aguilera rozpoczęła styczniem 2005 roku, a zakończyła dopiero w kwietniu 2006, sam krążek realizowany był jako kontynuacja czwartego albumu studyjnego wokalistki "Stripped" (2002). Aguilera chciała wnieść w swoją dotychczasową karierę płytę niezwykłą i wizjonerską, jej celem było także rozwijanie siebie jako artystki, dlatego też stworzyła album pod względem gatunkowym zupełnie inny niż utrzymany w klimacie muzyki urban i R&amp;B "Stripped". Album powstał między innymi we współpracy z DJ Premierem. W momencie jego realizacji popularne amerykańskie wokalistki – Nelly Furtado, Beyoncé czy Janet Jackson – wolały tworzyć muzykę w towarzystwie tak wziętych producentów, jak Timbaland lub duet The Neptunes. W wywiadzie dla magazynu "Blender" Aguilera uzasadniła swój wybór: „Podjęłam świadomą decyzję; chciałam stworzyć płytę, która nie będzie brzmiała, jak inne. Po pewnym czasie, kiedy wielcy producenci płyną z prądem, wszystko zaczyna brzmieć tak samo. Ci ludzie są takimi pracoholikami, że tworzą nagrania na płytach każdego. A twórczość na tym cierpi.”
W etapie produkcyjnym inspiracją dla piosenkarki był rhythm and blues doby lat 90., a także wybitni artyści, jak Billie Holiday, Otis Redding, Marvin Gaye, Etta James oraz Ella Fitzgerald. Z twórczością tychże wokalistka styczność miała już jako dziecko, wówczas matka Aguilery zapoznawała ją z muzyką bluesową, soulem i jazzem. Piosenkarka tymi gatunkami określiła finalny efekt swych prac oraz uznała go za „muzykę lat 20., 30. i 40. z modernistycznymi akcentami”.
Utwory na dwóch krążkach CD różnią się od siebie stylem. Inauguracyjny dysk to powrót do muzyki pierwszej połowy XX wieku. Znajdują się na nim piosenki popowe z silnymi elementami jazzu i bluesa, utrzymane paradoksalnie w konwencji współczesnej muzyki popularnej oraz wyprodukowane przez muzyków zorientowanych w dzisiejszym popie czy hip-hopie. Większość z trzynastu kompozycji z krążka #1 sampluje linie melodyczne innych utworów muzycznych. Drugi krążek charakteryzuje się autentycznym, surowym dźwiękiem soulowym, a w utworach nie jest w większości stosowany zabieg samplingu (wyjątek stanowi jedynie „Candyman”). Retro na tym dysku obfituje w nawiązania do cyrku w latach 20.
Za wiarygodną replikację starego stylu na albumie "Back to Basics" Christina Aguilera jest często chwalona przez krytyków.
Przyjęcie.
Opinie.
Pod koniec 2006 magazyn "The Village Voice" umieścił "Back to Basics" w zestawieniu najlepszych albumów muzycznych roku. Dwa lata później pismo "Entertainment Weekly" ogłosiło skompilowaną przez siebie listę najważniejszych płyt minionego ćwierćwiecza. "Back to Basics" wskazano jako osiemdziesiąty najlepszy krążek lat 1983–2008 i okrzyknięto go mianem „współczesnego klasyku”. Dziennikarz Robert Dimery oraz Michael Lydon, jeden z redaktorów czasopisma "Rolling Stone", wymienili płytę Aguilery jako jeden z albumów, które „trzeba usłyszeć przed śmiercią”. W swojej książce "1001 Albumów Muzycznych. Historia Muzyki Rozrywkowej" Dimery i Lydon napisali: „'Zabawny’ i ‘funkowy’ są terminami rzadko dającymi się zastosować w stosunku do artystów odkrywających na nowo swoje korzenie lub potwierdzających, kto miał na nich wpływ. Z pogardą do konwencji, która sprawiła, że wyglądała jak naturalna spadkobierczyni Madonny, Christina stworzyła ambitny album, w którym jest i jedno i drugie. (...) "Back to Basics" jest doświadczeniem, którego trzeba spróbować.” W lipcu 2016 redaktorzy witryny popheart.pl uznali "Back to Basics" za jeden z „30 powodów, dla których słuchacze kochają muzykę pop z roku 2006”.
Sprzedaż.
W ciągu pierwszego tygodnia od wydania "Back to Basics" uplasował się na szczycie list przebojów albumowym w czternastu państwach i regionach świata (Wielka Brytania, Kanada, Japonia, Niemcy, Australia, Irlandia, Szwajcaria, Austria, Holandia, Hongkong, Korea Południowa, Singapur, Tajlandia, Tajwan). Debiutował też w czołowej piątce notowań w Nowej Zelandii, Danii, Norwegii, Szwecji, Meksyku i we Włoszech. W Stanach Zjednoczonych, przy sprzedaży trzystu czterdziestu sześciu tysięcy kopii w pierwszym tygodniu od premiery, krążek zadebiutował na pozycji pierwszej zestawienia "Billboard" 200. Na liście spędził czterdzieści cztery tygodnie; jako ostatnie objął miejsce 164. W latach 2006 i 2007 "Back to Basics" lokował się na listach końcowo rocznych "Billboard" 200, kolejno na pozycjach #59 i #73. W innym notowaniu "Billboardu", Top R&amp;B/Hip-Hop Albums, pojawił się po raz pierwszy na miejscu drugim, a na liście utrzymał swoją obecność przez czterdzieści sześć tygodni. Stowarzyszenie Recording Industry Association of America (RIAA) wyróżniła album statusem platyny za sprzedaż ponad miliona egzemplarzy. W Kanadzie krążek debiutował z pozycji numer 1 notowania Canadian Albums Chart. Organizacja Music Canada przyznała płycie status potrójnej platyny. Na terenie Kanady wyprzedano trzysta tysięcy kopii albumu.
W Wielkiej Brytanii "Back to Basics" został pierwszym krążkiem Aguilery, który uplasował się na szczycie listy UK Albums Chart. Stowarzyszenie British Phonographic Industry (BPI) nagrodziła album statusem platyny przy sprzedaży ponad połowy miliona egzemplarzy. W 2006 i 2007 roku krążek lokował się na końcoworocznych listach UK Albums Chart, kolejno na pozycjach #56 i #127. W Polsce, na liście ZPAV, album zajął jako najwyższe miejsce dziewiąte, notując duży skok – z pozycji 49.
W Indonezji krążek spędził w sumie pięćdziesiąt osiem tygodni na liście LIMA Top 50 Albums oraz został odznaczony pięciokrotną platyną.
Album sprzedał się w nakładzie przekraczającym pięć milionów egzemplarzy na całym świecie. W 2006 znalazł się na piętnastej pozycji najlepiej sprzedających się wydawnictw muzycznych roku.
Single.
W okresie blisko półtora roku od momentu premiery albumu "Back to Basics" krążek promowano oficjalnie pięcioma singlami.
Pierwszy z nich, wydany czerwcem 2006 „Ain’t No Other Man”, osiągnął wielkie sukcesy na światowych listach przebojów i spotkał się z pozytywnym przyjęciem krytyki. Utwór uznany został za tzw. „comeback single”, którym Aguilera z powodzeniem powróciła do branży muzycznej po krótkiej nieobecności w mediach. Objął pozycje w Top 10 między innymi oficjalnych notowań Stanów Zjednoczonych, Wielkiej Brytanii, Australii i Kanady.
Na drugi singel obrano balladę „Hurt”, wydaną w połowie września 2006. Singel powtórzył sukces artystyczny swojego poprzednika, lecz – w przeciwieństwie do „Ain’t No Other Man” – nie odniósł ogólnoświatowego triumfu na listach przebojów, plasując się na wysokich pozycjach zestawień europejskich, a obejmując zaledwie dziewiętnaste miejsce notowania USA "Billboard" Hot 100. W Stanach Zjednoczonych utworowi przyznano ostatecznie status złotego singla.
Kolejnym singlem został „Candyman”. Premiera kompozycji odbyła się późnym lutym 2007 roku. Podobnie, jak „Hurt”, uzyskała ona certyfikat złota w Stanach Zjednoczonych, gdzie objęła pozycję #25. W pozostałych regionach świata utwór okazał się umiarkowanym przebojem; szczególnym powodzeniem cieszył się w krajach Oceanii (miejsca #2 w Australii i Nowej Zelandii).
„Candyman” był finalnym singlem promowanym ogólnoświatowo. Jako czwarty z albumu "Back to Basics" wydany został utwór „Slow Down Baby” (lipiec 2007), który trafił jedynie na rynki muzyczne Australii i Oceanii oraz poszczególnych krajów azjatyckich. Na piąty singel wybrano rhytmandbluesowy „Oh Mother” (listopad 2007), promowany w wyselekcjonowanych państwach Europy. Ponadto, akustyczna ballada „Save Me from Myself” posłużyła za promocyjny, wąsko dystrybuowany singel DVD wyłącznie w Stanach Zjednoczonych.
Utwór „Without You”, choć niewydany na singlu, zajął miejsce 35. notowania ARIA Digital Track Chart.

</doc>
<doc id="824797" url="https://pl.wikipedia.org/wiki?curid=824797" title="Nowinki (powiat tomaszowski)">
Nowinki (powiat tomaszowski)

Nowinki – wieś w Polsce położona w województwie lubelskim, w powiecie tomaszowskim, w gminie Tyszowce.
W latach 1975–1998 miejscowość administracyjnie należała do województwa zamojskiego.

</doc>
<doc id="824798" url="https://pl.wikipedia.org/wiki?curid=824798" title="Aipysurus">
Aipysurus

Aipysurus – rodzaj węża z rodziny zdradnicowatych (Elapidae). 
Zasięg występowania.
Rodzaj obejmuje gatunki występujące w wodach Oceanu Indyjskiego i Spokojnego.
Systematyka.
Podział systematyczny.
Do rodzaju należą następujące gatunki:

</doc>
<doc id="824799" url="https://pl.wikipedia.org/wiki?curid=824799" title="Kalinowate">
Kalinowate

Kalinowate ("Viburnaceae" Raf.) - rodzina roślin okrytonasiennych wyróżniana w niektórych ich systemach klasyfikacyjnych, np. w systemie Reveala z lat 1993–1999. W zależności od ujęcia należą do niej 4 rodzaje (np. według Crescent Bloom), lub tylko jeden – kalina ("Viburnum"). W nowszych systemach APG rodzina nie jest wyróżniana, a rodzaj kalina włączany jest do piżmaczkowatych ("Adoxaceae").
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa dereniowe ("Cornidae" Frohne &amp; U. Jensen ex Reveal), nadrząd "Dipsacanae" Frohne &amp; U. Jensen ex Reveal, rząd szczeciowce ("Dipsacales" Dumort.), rodzina kalinowate ("Viburnaceae" Raf.).

</doc>
<doc id="824807" url="https://pl.wikipedia.org/wiki?curid=824807" title="Kolonia (Klątwy)">
Kolonia (Klątwy)

Kolonia – część wsi Klątwy w Polsce, położona w województwie lubelskim, w powiecie tomaszowskim, w gminie Tyszowce.
W latach 1975–1998 Kolonia administracyjnie należała do województwa zamojskiego.

</doc>
<doc id="824813" url="https://pl.wikipedia.org/wiki?curid=824813" title="Kolonia Mikulin">
Kolonia Mikulin

Kolonia Mikulin – część wsi Mikulin w Polsce w województwie lubelskim, w powiecie tomaszowskim, w gminie Tyszowce.
W latach 1975–1998 miejscowość administracyjnie należała do województwa zamojskiego.

</doc>
<doc id="824814" url="https://pl.wikipedia.org/wiki?curid=824814" title="Alþing">
Alþing



</doc>
<doc id="824816" url="https://pl.wikipedia.org/wiki?curid=824816" title="USS Atlanta">
USS Atlanta

Okręty US Navy o nazwie USS "Atlanta", pochodzącej od miasta Atlanta:

</doc>
<doc id="824817" url="https://pl.wikipedia.org/wiki?curid=824817" title="Emydocephalus">
Emydocephalus

Emydocephalus - rodzaj jadowitego węża morskiego z rodziny zdradnicowatych (Elapidae).
Zasięg występowania.
Rodzaj obejmuje gatunki występujące w Azji (Wietnam, Tajwan, Filipiny, Indonezja i Japonia) oraz Australii i Oceanii (Australia, Fidżi i Nowa Kaledonia).
Systematyka.
Etymologia.
"Emydocephalus": "emus", εμυδος "emudos" „żółw wodny”; κεφαλος "-kephalos" „-głowy”, od κεφαλη "kephalē" „głowa” .
Podział systematyczny.
Do rodzaju należą następujące gatunki: 

</doc>
<doc id="824818" url="https://pl.wikipedia.org/wiki?curid=824818" title="Zły dotyk (Mysterious Skin)">
Zły dotyk (Mysterious Skin)

Zły dotyk (ang. "Mysterious Skin") – amerykańsko-holenderski dramat filmowy z 2004 roku w reżyserii Gregga Arakiego. Film nakręcony został na podstawie powieści Scotta Heima pod tym samym tytułem.

</doc>
<doc id="824819" url="https://pl.wikipedia.org/wiki?curid=824819" title="Kolonia Czartowczyk">
Kolonia Czartowczyk

Kolonia Czartowczyk – część wsi Czartowczyk w Polsce, położona w województwie lubelskim, w powiecie tomaszowskim, w gminie Tyszowce.
W latach 1975–1998 Kolonia Czartowczyk administracyjnie należała do województwa zamojskiego.

</doc>
<doc id="824824" url="https://pl.wikipedia.org/wiki?curid=824824" title="Oasis">
Oasis



</doc>
<doc id="824825" url="https://pl.wikipedia.org/wiki?curid=824825" title="Norðoyggjar">
Norðoyggjar



</doc>
<doc id="824827" url="https://pl.wikipedia.org/wiki?curid=824827" title="Nordoyggjar">
Nordoyggjar



</doc>
<doc id="824829" url="https://pl.wikipedia.org/wiki?curid=824829" title="Kompakt (autosegment)">
Kompakt (autosegment)



</doc>
<doc id="824837" url="https://pl.wikipedia.org/wiki?curid=824837" title="Niemiecka Nadwołżańska ASRR">
Niemiecka Nadwołżańska ASRR



</doc>
<doc id="824838" url="https://pl.wikipedia.org/wiki?curid=824838" title="Niemcy Nadwołżańscy">
Niemcy Nadwołżańscy



</doc>
<doc id="824844" url="https://pl.wikipedia.org/wiki?curid=824844" title="USS Atlantis">
USS Atlantis

Okręty amerykańskie o nazwie "Atlantis":
Zobacz też inne znaczenia słowa Atlantis.

</doc>
<doc id="824845" url="https://pl.wikipedia.org/wiki?curid=824845" title="Węglowodory platońskie">
Węglowodory platońskie

Węglowodory platońskie – alkany mające szkielet węglowy w kształcie wielościanów platońskich. 
Przykłady:

</doc>
<doc id="824858" url="https://pl.wikipedia.org/wiki?curid=824858" title="Komunia">
Komunia



</doc>
<doc id="824863" url="https://pl.wikipedia.org/wiki?curid=824863" title="USS Augusta">
USS Augusta

Okręty US Navy o nazwie USS "Augusta", pochodzącej w pierwszych czterech przypadkach od miasta Augusta w stanie Georgia, natomiast w piątym przypadku od miasta Augusta w stanie Maine:

</doc>
<doc id="824866" url="https://pl.wikipedia.org/wiki?curid=824866" title="Ambrogio de Predis">
Ambrogio de Predis

Ambrogio de Predis właśc. "Giovanni Ambrogio de Predis" (ur. 1455, zm. 1508) – włoski malarz renesansowy, brat Evangelisty, Cristofora i Bernardina de Predis, współpracownik Leonarda da Vinci w jego szkole.
Życiorys.
Początkowo Ambrogio prowadził wspólnie z braćmi Cristoforem i Evangelistą pracownię w Mediolanie. Później pracował z bratem Bernardinem w mediolańskiej mennicy. Później pracował jako portrecista dla Ludovica Sforzy. W kwietniu 1483 Leonardo zamieszkał u braci de Predis, a ich współpraca zaowocowała stworzeniem dzieła "Madonna w grocie", za której wykonanie otrzymali 1200 lirów. W umowie Leonardo został wymieniony jako mistrz, a Evageliście i Ambrogiowi nie nadano tytułów. Dzięki Ambrogio związał się z Leonardem na 20 lat jako współpracownik w jego mediolańskiej pracownik i uczestnik dyskusji. Artyście przypisuje się napisanie poematu "Starożytności rzymskie w perspektywie", którego autor opisuje starożytne zabytki Rzymu i zaprasza Leonarda da Vinci do wspólnego zwiedzania. Jest to prawdopodobne, gdyż w latach 90. XV w. Ambrogio dwukrotnie odwiedził Rzym. Później Leonardo i Ambrogio zaczęli tworzyć II wersję "Madonny w grocie". 
Latem 1507 doszło między artystami do sporu o podział wypłaty. Na początku sierpnia poprosili o rozstrzygnięcie różnicy zdań rozjemcę, dominikanina Giovanniego de Pagnanis. Do tego czasu dzieło zostało ukończone. 26 sierpnia 1507 r. zleceniodawcy wypłacili im połowę honorarium, który odebrał Ambrogio, gdyż Leonardo był już wówczas we Florencji.
Twórczość malarska.
Najwcześniejszymi pracami artysty były wykonane między rokiem 1472 a 1474 miniaturowe iluminacje do modlitewnika dla rodziny Boromeuszy. Przed 1482 zyskał opinię malarza portrecisty.

</doc>
<doc id="824869" url="https://pl.wikipedia.org/wiki?curid=824869" title="USS Aulick">
USS Aulick

Okręty US Navy o nazwie USS "Aulick", pochodzącej od oficera Marynarki Johna H. Aulicka:

</doc>
<doc id="824870" url="https://pl.wikipedia.org/wiki?curid=824870" title="Tylko Kaśka">
Tylko Kaśka

Tylko Kaśka – polski serial telewizyjny dla młodzieży z 1980 roku produkcji Telewizji Polskiej. Reżyseria Włodzimierz Haupe. Scenariusz Janina Zającówna i Włodzimierz Haupe, na podstawie książki Zającówny "Heca z Łysym". Film kręcony na taśmie 16 mm. 
Plenery: Konstancin.

</doc>
<doc id="824872" url="https://pl.wikipedia.org/wiki?curid=824872" title="Sambucaceae">
Sambucaceae



</doc>
<doc id="824873" url="https://pl.wikipedia.org/wiki?curid=824873" title="Viburnaceae">
Viburnaceae



</doc>
<doc id="824877" url="https://pl.wikipedia.org/wiki?curid=824877" title="Live In The Hyde Park">
Live In The Hyde Park



</doc>
<doc id="824880" url="https://pl.wikipedia.org/wiki?curid=824880" title="Typologia">
Typologia

Typologia (od gr. "týpos" „odbicie, obraz”; gr. "lógos" „słowo, nauka”) – zabieg metodologiczny (lub jego rezultat) polegający na grupowaniu przedmiotów według ich podobieństwa do przedmiotu wzorcowego (zwanego typem).

</doc>
<doc id="824884" url="https://pl.wikipedia.org/wiki?curid=824884" title="Billy Preston (muzyk)">
Billy Preston (muzyk)

Billy Preston, właśc. William Everett Preston (ur. 2 września 1946 w Houston, zm. 6 czerwca 2006 w Scottsdale) – amerykański muzyk soulowy, wokalista, organista, pianista i kompozytor.
Najbardziej znany jako muzyk sesyjny, Preston nagrywał też własne płyty. Współpracował między innymi z takimi gwiazdami jak The Beatles (płyty "Abbey Road" i "Let It Be"), The Rolling Stones, Eric Clapton, The Jackson Five, Barbra Streisand, Stevie Wonder, George Harrison, John Lennon, Ray Charles, Little Richard, Ringo Starr, Red Hot Chili Peppers. Najsłynniejsze solowe płyty Prestona to: "That's The Way God Planned It" (z tytułowym hitem) (1969) i "Encouraging Words" (1970), obie nagrane dla Apple Records.
Zmarł w śpiączce, na którą zapadł w listopadzie 2005. Wcześniej dobrowolnie zgłosił się do kliniki odwykowej w Malibu w Kalifornii, gdzie doznał zapalenia osierdzia, co doprowadziło do niewydolności oddechowej i w konsekwencji śpiączki.
W 2021 został wprowadzony do Rock and Roll Hall of Fame.

</doc>
<doc id="824886" url="https://pl.wikipedia.org/wiki?curid=824886" title="Minikowo (Poznań)">
Minikowo (Poznań)

Minikowo (hist. "Ninkowo", "Nincowo", "Nyenchow") – część Poznania, na osiedlu samorządowym Starołęka-Minikowo-Marlewo. Sąsiaduje ze Starołęką Wielką i Marlewem.
Wieś duchowna Ninkowo, własność kapituły katedralnej poznańskiej, pod koniec XVI wieku leżała w powiecie poznańskim województwa poznańskiego. 
Charakter.
Osiedle domów jednorodzinnych z niewielkim udziałem drobnego biznesu. Centralnym punktem osiedla jest rondo od którego odchodzi aż 6 ulic. Przy rondzie znajdują się główne przystanki autobusowe linii MPK Poznań 189, 194 i 211, szkoła podstawowa, minimarket oraz inne lokale usługowo-handlowe.
Historia.
W 1235 Władysław Odonic nadał ją archidiakonowi poznańskiemu Piotrowi w dożywocie, następnie przeszła na kapitułę poznańską. W odróżnieniu od sąsiedniego Garaszewa pozostaje w niezmienionej lokalizacji. Znajdował się tutaj dwór regensa (rządcy) wraz z zabudowaniami gospodarczymi, jak również karczma. W 1890 wieś liczyła "27 dymów, 246 mórg, 239 katolików, 7 ewangelików". W połowie XIX wieku wieś została częściowo zasiedlona przez potomków Bambrów z Czapur i Wiórka. Zachowało się po nich kilka starych domów, m.in. dom Muthów, dom przy ul. Hrubieszowskiej 14, gospodarstwo Schneiderów z 1909 przy ul. Minikowo 7 oraz przy ul. Baranowskiej 12 (z zabytkową figurą maryjną), czy dom w formie dworku przy ul. Ożarowskiej 40. Przy ul. Hrubieszowskiej 14 stoi ponadto kapliczka św. Jana Nepomucena z 1886.
Włączone do miasta w 1940, wraz z wieloma innymi, prawobrzeżnymi częściami miasta.
31 stycznia 1985, w wyniku awarii magistrali wodnej przy ul. Oświęcimskiej, utworzyło się rozlewisko o powierzchni 15 hektarów – zalaniu uległo 30 budynków mieszkalnych.
Osobliwości.
W 1982, podczas prac archeologicznych, natrafiono tu na ślady szkieletowego cmentarzyska, prawdopodobnie wczesnośredniowiecznego.
Pamiątką bamberską jest figura Matki Boskiej na ul. Baranowskiej 12. Przy ul. Hrubieszowskiej 14 stoi słupowa, przeszklona kapliczka przydrożna św. Jana Nepomucena, wzniesiona wraz z gospodarstwem w 1886. Stoi nieco w głębi zabudowań, ponieważ wzniesiono ją dokładnie w miejscu znalezienia niezidentyfikowanych ludzkich kości. Na skrzyżowaniu ulic Sandomierskiej i Nowosądeckiej stoi drewniany krzyż ufundowany przed II wojną światową przez rodzinę Wojkiewiczów. Zniszczony przez nazistów niemieckich, odbudowany po wojnie i zastąpiony nowym, dębowym w początku lat 90. XX wieku przez kolejne pokolenie Wojkiewiczów.
Toponimia.
Nazwy ulic w tej części miasta pochodzą od miast wschodniej (np. Pińczowska, Kielecka, czy Jędrzejowska) i południowej (np. Oświęcimska, Żorska, czy Olkuska) Polski, jak również od terminologii żeglarskiej. Nietypowe są dzieje ul. Władysława Kotwicza, orientalisty (1872-1944), którą podaje się w tym brzmieniu od lat 80. XX wieku. Nazwę nadano w 1935 w sąsiedztwie Żeglarskiej i Masztowej, a pochodziła ona od kotwicy. Nazwę skalkowali też niemieccy okupanci, nadając traktowi nazwę "Ankerstrasse" (Kotwicza od kotwicy). 
Hydrologia.
Przez Minikowo przepływa Rów Minikowski, ze źródłem pomiędzy ul. Zaklikowską a lotniskiem wojskowym, natomiast kończący swój bieg w lesie pomiędzy ul. Głuszyna a ul. Strzeleckiego. Drugi ciek wodny (Starynka) ma źródło przy skrzyżowaniu ul. Żeglarskiej i ul. Opoczyńskiej, płynie wzdłuż ulicy Nad Starynką, a uchodzi do Warty przy ul. Starołęckiej (w pobliżu ul. Makoszowskiej). Przy południowej granicy znajdują się strumień Czapnica oraz stawy o tej samej nazwie.

</doc>
<doc id="824888" url="https://pl.wikipedia.org/wiki?curid=824888" title="Oleg Kotow">
Oleg Kotow

Oleg Waleriewicz Kotow (; ur. 27 października 1965 w Symferopolu) – rosyjski lekarz, pułkownik, kosmonauta.
Wykształcenie i służba wojskowa.
Posiada uprawnienia nurka.

</doc>
<doc id="824889" url="https://pl.wikipedia.org/wiki?curid=824889" title="Ján Kadár">
Ján Kadár

Ján Kadár (ur. 1 kwietnia 1918 w Budapeszcie, zm. 1 czerwca 1979 w Los Angeles) – słowacki reżyser filmowy węgierskiego pochodzenia.
Życiorys.
W roku 1921 rodzina Kadárów przeprowadziła się do Rożniawy w ówczesnej Republice czechosłowackiej, na etnicznym pograniczu słowacko-węgierskim, gdzie Ján spędził dzieciństwo i młodość. Od roku 1936 studiował prawo na Uniwersytecie Karola w Pradze. Studia przerwał po dwóch latach, w roku 1938, po czym odbył roczny kurs fotografii i kinematografii w Szkole Rzemiosł Artystycznych w Bratysławie. Drugą wojnę światową spędził na Węgrzech pracując w obozach pracy przymusowej. W 1945 r. podjął pracę jako reżyser w stowarzyszeniu Slofis. Nakręcił tam m.in. film o odbudowie zniszczonej wojną Słowacji („Na troskách vyrastá život”, 1945). Od lipca 1946 r. mieszkał i pracował w Pradze.
Reżyserował dramaty współczesne m.in. dramat pt. „Oskarżony” i filmy wojenne z okresu II wojny światowej np. „Śmierć nazywa się Engelchen”. Najbardziej znanym dziełem Kadára jest współreżyserowany przez niego „Sklep przy głównej ulicy”, pierwszy film z Europy Wschodniej, który zdobył Oscara dla najlepszego filmu nieanglojęzycznego (w roku 1966).
Od roku 1968 mieszkał i pracował w USA (Nowy Jork, Los Angeles), gdzie prowadził twórczość filmową i telewizyjną. Za film „Lies my father told me” („Kłamstwa mojego taty”, 1975) zdobył Złoty Glob za najlepszy film nieanglojęzyczny roku. Od roku 1975 pracował jako profesor w Instytucie Filmowym (A.F.I.) w Kalifornii.

</doc>
<doc id="824891" url="https://pl.wikipedia.org/wiki?curid=824891" title="DW425">
DW425



</doc>
<doc id="824892" url="https://pl.wikipedia.org/wiki?curid=824892" title="USS Bellerophon">
USS Bellerophon

Okręt US Navy o nazwie USS "Bellerophon", pochodzącej od bohatera mitologii greckiej Bellerofonta:
Dwa okręty w fikcyjnym świecie Star Trek nosiły nazwę USS "Bellerophon"

</doc>
<doc id="824894" url="https://pl.wikipedia.org/wiki?curid=824894" title="Robert Adler (wynalazca)">
Robert Adler (wynalazca)

Robert Adler (ur. 4 grudnia 1913 w Wiedniu, zm. 15 lutego 2007 w Boise) – fizyk i wynalazca, właściciel ponad 180 patentów, z których najbardziej znany to pilot od telewizora.
Życiorys.
Urodził się w rodzinie żydowskiej, jako syn Maxa Adlera i Jenny z domu Herzmark.
W 1937 roku obronił doktorat z fizyki na Uniwersytecie Wiedeńskim, a dwa lata później wyemigrował do Stanów Zjednoczonych z powodu narastających w Austrii nastrojów antysemickich. W 1941 roku zaczął on pracować w dziale badawczym przedsiębiorstwa Zenith Electronics.
Adler był jednym z pionierów badań nad powierzchniowymi falami akustycznymi, technologii wykorzystywanej w telefonach komórkowych. W 1980 roku organizacja Institute of Electrical and Electronics Engineers przyznała mu Medal Edisona.
Ostatni wniosek Adlera o udzielenie patentu dotyczącego ekranów dotykowych, opublikowany został 1 lutego 2007 roku przez United States Patent and Trademark Office.
Adler zmarł z powodu niewydolności serca w wieku 93 lat.

</doc>
<doc id="824897" url="https://pl.wikipedia.org/wiki?curid=824897" title="DW907">
DW907



</doc>
<doc id="824898" url="https://pl.wikipedia.org/wiki?curid=824898" title="DW921">
DW921



</doc>
<doc id="824899" url="https://pl.wikipedia.org/wiki?curid=824899" title="DW924">
DW924



</doc>
<doc id="824907" url="https://pl.wikipedia.org/wiki?curid=824907" title="Motoga">
Motoga



</doc>
<doc id="824910" url="https://pl.wikipedia.org/wiki?curid=824910" title="Graniczna (góra)">
Graniczna (góra)

Graniczna – wzniesienie (846 m n.p.m.) w południowo-zachodniej Polsce, w Sudetach Środkowych, w Górach Kamiennych, w północno-zachodniej części pasma Gór Suchych.
Położenie.
Wzniesienie położone na południowy zachód od miejscowości Rybnica Leśna, w północno-zachodniej części pasma Gór Suchych, w grzbiecie Bukowca, między wzniesieniem Bukowiec po północno-zachodniej stronie i wzniesieniem Waligóra po południowo-wschodniej stronie. Góra w kształcie stożka o stromych zboczach z wyraźnie zaznaczonym kopulastym wierzchołkiem. 
Jest to wzniesienie zbudowane ze skał wylewnych - permskich melafirów, należących do północnego skrzydła niecki śródsudeckiej. Poniżej szczytu na północnym zboczu góry znajduje się wyrobisko górnicze czynnego kamieniołomu melafiru.
Wzniesienie w całości porośnięte jest lasem regla dolnego.
Turystyka.
Szlaki turystyczne:
Około 50 m poniżej szczytu na południowo-wschodnim zboczu znajduje się schronisko „Andrzejówka” oraz stacja GOPR.
Na południowo-wschodnim zboczu góry w pobliżu schroniska Andrzejówka znajduje się narciarska trasa zjazdowa z wyciągiem narciarskim.

</doc>
<doc id="824912" url="https://pl.wikipedia.org/wiki?curid=824912" title="USS Aylwin">
USS Aylwin

Okręty US Navy o nazwie USS "Aylwin", pochodzącej od Johna Cushinga Aylwina (oficera amerykańskiego z czasów wojny brytyjsko-amerykańskiej:

</doc>
<doc id="824914" url="https://pl.wikipedia.org/wiki?curid=824914" title="Republiki związkowe ZSRR">
Republiki związkowe ZSRR



</doc>
<doc id="824917" url="https://pl.wikipedia.org/wiki?curid=824917" title="Parytet stóp procentowych">
Parytet stóp procentowych



</doc>
<doc id="824919" url="https://pl.wikipedia.org/wiki?curid=824919" title="Republika autonomiczna ZSRR">
Republika autonomiczna ZSRR



</doc>
<doc id="824922" url="https://pl.wikipedia.org/wiki?curid=824922" title="Władimir Korolenko">
Władimir Korolenko

Władimir Gałaktionowicz Korolenko (, ; ur. w Żytomierzu, zm. 25 grudnia 1921 w Połtawie) – rosyjski pisarz ukraińsko-polskiego pochodzenia, dziennikarz, publicysta, działacz społeczny zwłaszcza w dziedzinie obrony prawa w czasach Rosji carskiej, jak i radzieckiej. Mistrz małych form literackich, popularyzator i tłumacz literatury polskiej.
Życiorys.
Urodził się w 1853 roku w Żytomierzu, znajdującym się wówczas w granicach Imperium Rosyjskiego, na terenie guberni wołyńskiej. Ojciec, Gałaktion Korolenko, był Ukraińcem, sędzią powiatowym; matka była Polką, córką polskiego szlachcica.
Kształcił się w Petersburskim Instytucie Technologicznym, następnie w akademii rolniczej w Moskwie. Będąc jeszcze studentem podjął nielegalną działalność polityczną, za co zesłany został w roku 1879 na wschodnią Syberię. Najpierw w guberni wiackiej, a następnie na terenie Jakucji, m.in. przebywał we wsi Amga. Z zesłania wrócił w 1885 roku i osiadł w Niżnym Nowogrodzie.
Podczas rewolucji październikowej opowiadał się zarówno przeciw represjom czerwonego, jak i białego terroru. Zmarł w grudniu 1921 roku w Połtawie, na terenie Ukraińskiej Socjalistycznej Republiki Radzieckiej.
Na podstawie jego opowiadań Leonid Gajdaj nakręcił w 1957 roku film "Daleka droga". Planetoida 3835 została w 1977 roku nazwana jego imieniem.

</doc>
<doc id="824923" url="https://pl.wikipedia.org/wiki?curid=824923" title="Republiki autonomiczne Federacji Rosyjskiej">
Republiki autonomiczne Federacji Rosyjskiej



</doc>
<doc id="824924" url="https://pl.wikipedia.org/wiki?curid=824924" title="Dziesięciny I">
Dziesięciny I

Dziesięciny I – osiedle w Białymstoku, położone na północny zachód od centrum miasta.
Opis granic osiedla.
Od ulicy Oliwkowej ulicą gen. St. Maczka do torów kolejowych, wzdłuż torów do rzeki Białej, rzeką Białą do ul. Antoniuk Fabryczny, ul. Antoniuk Fabryczny do ul. gen. Józefa Hallera, ul. gen. Józefa Hallera do Palmowej, Palmową, Oliwkową do ul. gen. St. Maczka.
Ulice i place znajdujące się w granicach osiedla.
Akacjowa, Antoniuk Fabryczny – parzyste 8-34, Brzozowa, Bukowa, Cedrowa, Cisowa, Cyprysowa, Daktylowa, Dębowa, Dziesięciny, Figowa, Gajowa – nieparzyste 1-45, parzyste 2-48, gen. Stanisława Maczka – nieparzyste 31-33, gen. Józefa Hallera – nieparzyste budynek 31, parzyste, Jałowcowa, Jaśminowa, Jaworowa, Jesionowa, Jodłowa, Kalinowa, Kasztanowa, Kokosowa, Leszczynowa, Malinowa, Morelowa, Oliwkowa – parzyste, Orzechowa, Palmowa – nieparzyste brak budynków, św. Kazimierza – nieparzyste budynek 1, parzyste budynek 2, Wiązowa, Wrzosowa, Zagórna – brak budynków.

</doc>
<doc id="824926" url="https://pl.wikipedia.org/wiki?curid=824926" title="Hijar">
Hijar

Hijar (arag. "Íxar") – gmina w Hiszpanii, w Aragonii, w prowincji Teruel, w comarce Baix Martín.
Powierzchnia gminy wynosi 165,4 km². Zgodnie z danymi INE, w 2005 roku liczba ludności wynosiła 1949, a gęstość zaludnienia 11,78 osoby/km². Wysokość bezwzględna gminy równa jest 291 metrów. Współrzędne geograficzne gminy to 41°10'26"N, 0°26'56"E. Kod pocztowy do gminy to 44530.

</doc>
<doc id="824927" url="https://pl.wikipedia.org/wiki?curid=824927" title="Kocborowo (Starogard Gdański)">
Kocborowo (Starogard Gdański)

Kocborowo () – część miasta Starogard Gdański, położona w jego północnej części. Znane głównie z Wojewódzkiego Szpitala dla Psychicznie Chorych „Kocborowo“ (założonego w 1897 r. jako Provinzial-Irrenanstalt Konradstein), znajdującego się przy głównej drodze w kierunku Skarszew (przy ulicy Skarszewskiej).
Historia.
Kocborowo zostało wymienione po raz pierwszy w aktach wizytacji z 1534 roku. Przez szereg lat nie było w nim samodzielnych gospodarstw chłopskich, a jedynie szlachecki folwark o wielkości 4 łanów. W 1648 jego właścicielem był Borowski, w 1682 Ostromecki, a w 1772 Jakub Owidzki. W chwili zajęcia Prus Królewskich w 1772 przez Prusy, Kocborowo zamieszkiwane było przez 29 osób.
W 1843 Kocborowo zajmowało powierzchnię 72 ha i liczyło 6 budynków mieszkalnych i 10 zabudowań gospodarczych. W 1867 było liczone z folwarczkiem Św. Jan i wspólnie zajmowały 152 ha z 5 budynkami mieszkalnymi. W 1872 folwark należał do landrata starogardzkiego von Neefe.
7 kwietnia 1893 roku sejmik zachodniopruski podjął decyzję o budowie na terenie Kocborowa zakładu psychiatrycznego, który mógł pomieścić 1000 pacjentów. Działalność rozpoczął w 1895 roku. W II Rzeczypospolitej placówka pod nazwą "Krajowy Zakład Psychiatryczny w Kocborowie" podlegała Starostwu Krajowemu Pomorskiemu w Toruniu. W kwietniu 1929 zakład mógł pomieścić 1600 pacjentów. Opiekę nad pensjonariuszami sprawowało 10 lekarzy, 243 pielęgniarzy oraz 112 pracowników administracyjnych i gospodarczych.
1 grudnia 1905 Kocborowo stanowiło obszar dworski zamieszkały przez 1499 osób. Właściwy miejscowo urząd stanu cywilnego znajdował się na miejscu. Struktura wyznaniowa mieszkańców prezentowała się następująco: katolików – 572, ewangelików – 865, pozostałych chrześcijan – 11, żydów – 51.
Etymologia.
Nazwa miejscowości to nazwa dzierżawcza z formantem -"owo" utworzona od nazwy osobowej *"Kocbor" lub *"Kucbor", pochodzącej od imienia "Chociebor" lub "Kociebor". 

</doc>
<doc id="824929" url="https://pl.wikipedia.org/wiki?curid=824929" title="Czerniawka">
Czerniawka



</doc>
<doc id="824930" url="https://pl.wikipedia.org/wiki?curid=824930" title="Instytut Archeologii i Etnologii Polskiej Akademii Nauk">
Instytut Archeologii i Etnologii Polskiej Akademii Nauk

Instytut Archeologii i Etnologii Polskiej Akademii Nauk – instytut badawczy Polskiej Akademii Nauk utworzony w 1949 w Warszawie. Instytut ma siedzibę w kamienicy Jacobsona przy alei „Solidarności” 105.
Opis.
Instytut powstał 19 listopada 1953 z przekształcenia istniejącego od 1949 Kierownictwa Badań nad Początkami Państwa Polskiego i do 1992 nosił nazwę Instytutu Historii Kultury Materialnej.
Do statutowych zadań ośrodka należy integrowanie badań naukowych z zakresu wiedzy o dziejach i społeczeństwie, z naciskiem na archeologiczno-historyczno-kulturową metodę działań.

</doc>
<doc id="824932" url="https://pl.wikipedia.org/wiki?curid=824932" title="Instytut Historii Kultury Materialnej">
Instytut Historii Kultury Materialnej



</doc>
<doc id="824933" url="https://pl.wikipedia.org/wiki?curid=824933" title="Element objętości">
Element objętości

Elementem objętości rozmaitości M w punkcie formula_1 nazywamy taki k-tensor antysymetryczny formula_2 że dla każdej bazy formula_3 przestrzeni formula_4 zachodzi: formula_5 gdzie formula_6 jest objętością równoległościanu rozpiętego na wektorach formula_7
Równoważna definicja.
Elementem objętości M w punkcie formula_1 nazywamy formula_9 o tej własności, że formula_10 gdzie formula_11 jest dodatnio zorientowaną bazą ortonormalną przestrzeni stycznej formula_12
(Przykładem takiej bazy jest baza standardowa przestrzeni formula_13).
Problem.
Definicje te są równoważne, ale w pierwszej nie widać od razu, czy jest to w ogóle tensor, natomiast trzeba wykazać, że druga definicja nie zależy od wyboru bazy ortonormalnej (jednoznaczność określenia). Definicje te wzajemnie uzupełniają swoje wady.
Zastosowanie.
Objętość rozmaitości M określa się jako formula_14 o ile ta całka istnieje, co zachodzi z pewnością dla rozmaitości zwartej. „Objętość” zazwyczaj nazywa się długością lub polem powierzchni dla odpowiednio jedno- lub dwuwymiarowej rozmaitości, a dM standardowo oznacza się przez ds (element długości) lub przez dA (element pola powierzchni).

</doc>
<doc id="824934" url="https://pl.wikipedia.org/wiki?curid=824934" title="Akta Dresdena">
Akta Dresdena

Akta Harry’ego Dresdena () – serial telewizyjny oparty na cyklu książek pod tym samym tytułem autorstwa Jima Butchera. Premiera pierwszego odcinka miała miejsce 21 stycznia 2007 w Stanach Zjednoczonych na kanale Sci Fi Channel oraz w Kanadzie na kanale "Space". Ponadto od 15 lutego serial jest emitowany w Wielkiej Brytanii na Sky One.
Powstawanie serialu.
W 2005 Sci Fi Chanel ogłosił, iż zdecydowano się na nakręcenie dwugodzinnego filmu pt. "Akta Harry’ego Dresdena". Był on jednocześnie pilotem serialu telewizyjnego, czego jednak początkowo nie ujawniono opinii publicznej. Producentami wykonawczymi zostali: Nicolas Cage, Hans Beimler, Robert Hewitt Wolfe, Norm Golightly oraz Morgan Gendel. Produkcję powierzono Lionsgate Television we współpracy z Saturn Films, studio filmowym, należącym do Nicolasa Cage'a. Produkcję rozpoczęto jesienią 2005 roku. Pierwotnie premierę zaplanowano na lato 2006 roku, ale 23 maja tegoż roku na liście JBAnnounce ogłoszono początek emisji na styczeń 2007 oraz powstanie 11 odcinków. Informacje te zostały potwierdzone następnego dnia przez Sci-Fi.
Pilot został nakręcony na podstawie scenariusza Hansa Beimlera i Roberta Hewitta Wolfe’a, jego akcja bazuje na treści pierwszego tomu cyklu Butchera pt. "Front burzowy". Reżyserii podjął się David Carson, zdjęcia powstały w Toronto. W listopadzie 2005 roku było już wiadomo, iż w głównego bohatera wcieli się Paul Blackthorne.
Dwugodzinny odcinek miał być pierwotnie wyemitowany jako premierowy, ale pewne zmiany (min. w obsadzie), przeprowadzane na ostatnią chwilę, opóźniły jego ukończenie. W to miejsce umieszczono epizod trzeci (według kolejności powstawania). W związku z ponownym nakręceniem kilku scen, pilot został skrócony do godziny i stał się ósmym odcinkiem serii. Pełna wersja zostanie najprawdopodobniej wyemitowana później i nie będzie stanowić dalszego ciągu serialu.
Obsada i bohaterowie.
Obsada została zatwierdzona 29 listopada 2005 przez Roberta Hewitta Wolfe’a:
Serial kontra książki.
Serial w wielu punktach nie jest zgodny z cyklem książek. Wśród różnic można wymienić:
Jim Butcher umieścił na swojej stronie następujące oświadczenie (jako odpowiedź na krytykę fanów dotyczącą różnic):
"„The show is not the books. It is not meant to follow the same story. It is meant as an alternate world, where the overall background and story-world is similar, but not all the same things happen. The show is not attempting to recreate the books on a chapter-by-chapter or even story-by-story basis.”"
Wydanie DVD.
7 sierpnia 2007 roku seria została wydana na DVD w regionie 1.

</doc>
<doc id="824935" url="https://pl.wikipedia.org/wiki?curid=824935" title="Dziesięciny II">
Dziesięciny II

Dziesięciny II – osiedle w Białymstoku, położone w północno-zachodniej części miasta.
Opis granic osiedla.
Od rzeki Białej ulicą gen. St. Maczka do ulicy Oliwkowej, Oliwkową, Palmową, gen. Józefa Hallera, Antoniuk Fabryczny do rzeki Białej, wzdłuż rzeki Białej do ul. gen. St. Maczka.
Ulice i place znajdujące się w granicach osiedla.
Antoniuk Fabryczny-parzyste od 40 do końca, Gajowa-nieparzyste od 53 do końca, parzyste od 52 do końca, gen. Stanisława Maczka-nieparzyste brak budynków, gen. Józefa Hallera-nieparzyste 5-27, Jarzębinowa, Oliwkowa-nieparzyste, Palmowa, Porzeczkowa, św. Kazimierza-budynek 12, Wiśniowa, Zagórna-nieparzyste 5-39, parzyste 2-10.
W grudniu 2016 roku zmieniono nazwę ulicy generała Zygmunta Berlinga na generała Józefa Hallera.

</doc>
<doc id="824938" url="https://pl.wikipedia.org/wiki?curid=824938" title="Californication (singel)">
Californication (singel)

Californication – ballada rockowa zespołu Red Hot Chili Peppers, wydana jako czwarty singiel z płyty "Californication". Został wydany w 1999 roku, plasując się na 61. miejscu na amerykańskiej liście "Billboard" Hot 100, a w Wielkiej Brytanii na pozycji 16. W Polsce utwór dotarł na szczyt Listy Przebojów „Trójki”.
Piosenka jest uznawana za nieoficjalny hymn Hollywood; opowiada ona o jego ciemnych stronach i jego wpływie na światową kulturę i sztukę.

</doc>
<doc id="824940" url="https://pl.wikipedia.org/wiki?curid=824940" title="DW922">
DW922



</doc>
<doc id="824948" url="https://pl.wikipedia.org/wiki?curid=824948" title="USS Avenger">
USS Avenger

Okręty US Navy o nazwie USS "Avenger":

</doc>
<doc id="824949" url="https://pl.wikipedia.org/wiki?curid=824949" title="Cantavieja">
Cantavieja

Cantavieja (arag. "Cantabiella") – gmina w Hiszpanii, w Aragonii, w prowincji Teruel, w comarce Maestrazgo.
Powierzchnia gminy wynosi 124,6 km². Zgodnie z danymi INE, w 2005 roku liczba ludności wynosiła 739, a gęstość zaludnienia 5,93 osoby/km². Wysokość bezwzględna gminy równa jest 1.200 metrów. Współrzędne geograficzne gminy to 40°31′33″N, 0°24′21″E. Kod pocztowy do gminy to 44140.

</doc>
<doc id="824951" url="https://pl.wikipedia.org/wiki?curid=824951" title="Herb powiatu puławskiego">
Herb powiatu puławskiego

Herb powiatu puławskiego przedstawia w polu czerwonym nad rzeką błękitną u podstawy rycerza srebrnego z mieczem w prawej ręce i tarczą na lewym ramieniu mającą w polu błękitnym krzyż podwójny złoty, siedzącego na koniu srebrnym w skoku z rzędem błękitnym z guzami złotymi.
Herb został ustanowiony Uchwałą Nr XXXVI/287/2009 Rady Powiatu w Puławach z dnia 22 września 2009 r.
Wcześniejszy herb ustanowiony był Uchwałą Nr XXIX/273/2001 Rady Powiatu w Puławach z dnia 29 sierpnia 2001 r. i obowiązywał do 12 listopada 2009 r. Przedstawiał srebrnego rycerza w czerwonym polu, ze wzniesionym mieczem i błękitną tarczą, na tle której widniał złoty krzyż podwójny. Rycerz siedział na srebrnym koniu, z błękitnym rzędem, widocznym nad rzeką Wisłą.

</doc>
<doc id="824953" url="https://pl.wikipedia.org/wiki?curid=824953" title="Rabik">
Rabik

Rabik – niewielki, zmeliorowany ciek wodny, lewobrzeżny dopływ Wieprza. Wypływa pomiędzy wsiami Bronisławka i Wola Osińska, a wpływa do Wieprza w Niebrzegowie. Długość Rabika wynosi około 17 km. Jego głównym dopływem jest Rabik Drugi. Zasilają go też inne cieki. Przepływa przez następujące miejscowości: Wola Osińska, Osiny, Bałtów, Niebrzegów.

</doc>
<doc id="824955" url="https://pl.wikipedia.org/wiki?curid=824955" title="Potok Witoszyński">
Potok Witoszyński

Potok Witoszyński – lewostronny dopływ Bystrej, przypływający przez Rzeczycę i Witoszyn. W systemie gospodarki wodnej stanowi jednolitą część wód powierzchniowych Dopływ z Rzeczycy (PLRW200062388) o powierzchni zlewni 40,2 km². W systemie tym reprezentuje typ 6, czyli potok wyżynny węglanowy z substratem drobnoziarnistym na lessach i lessopodobnych. 
Na początku XXI wieku w potoku stwierdzano występowanie pstrągów i bobrów. Wody Potoku Witoszyńskiego w podobnym okresie nie spełniały norm sanitarnych umożliwiających kąpiel i miały ogólny stan uznany za zły.

</doc>
<doc id="824958" url="https://pl.wikipedia.org/wiki?curid=824958" title="Bylina (struga)">
Bylina (struga)

Bylina – struga, lewostronny dopływ Wieprza o długości 17,94 km.
Przepływa przez Dębiny, Śniadówkę, Karczunek, Łukawkę, Gródek, Łukawicę, Zagóźdź.

</doc>
<doc id="824959" url="https://pl.wikipedia.org/wiki?curid=824959" title="Czerniawka (dopływ Plewki)">
Czerniawka (dopływ Plewki)

Czerniawka – struga, lewostronny dopływ Plewki o długości 11,65 km. Przepływa przez województwo lubelskie i mazowieckie.

</doc>
<doc id="824960" url="https://pl.wikipedia.org/wiki?curid=824960" title="Plewka (rzeka)">
Plewka (rzeka)

Plewka – rzeka, lewostronny dopływ Wisły o długości 27,88 km.
Źródło rzeki znajduje się na pograniczu Równiny Kozienickiej i Równiny Radomskiej w okolicy wsi Polesie na południowy wschód od Czarnolasu. Rzeka w początkowym odcinku płynie przez tereny rolnicze na południe i w okolicy wsi gminnej Przyłęk zmienia kierunek i kieruje się ku wschodowi, prowadząc wody przez Równinę Radomską i Małopolski Przełom Wisły. Przepływa przez Załazy, Rudki, Janowice i Janowiec w powiatach zwoleńskim i puławskim.
Odcinek od Janowic aż do ujścia do Wisły w Janowcu znajduje się w granicach Kazimierskiego Parku Krajobrazowego. W okolicy Janowic Plewka płynie przez las sosnowy. Utworzono tam kilkudziesięciohektarowy zalew o charakterze rekreacyjnym. 

</doc>
<doc id="824961" url="https://pl.wikipedia.org/wiki?curid=824961" title="Teruel (prowincja)">
Teruel (prowincja)

Teruel – prowincja w Hiszpanii, w Aragonii, mająca stolicę w mieście o tej samej nazwie. Graniczy z prowincjami: Tarragona, Castellón i Walencja, Cuenca, Guadalajara i Saragossa. 
Jest jedną z najrzadziej zaludnionych prowincji Hiszpanii, podobnie jak Cuenca i Soria.
Comarki.
W skład prowincji Teruel wchodzą następujące "comarki":

</doc>
<doc id="824962" url="https://pl.wikipedia.org/wiki?curid=824962" title="Tõrva">
Tõrva

Tõrva (niem.: "Törwa") – miasto w Estonii, w regionie Valga.

</doc>
<doc id="824963" url="https://pl.wikipedia.org/wiki?curid=824963" title="Türi">
Türi

Türi (niem. "Turgel") – miasto w Estonii, prowincji Järva, w gminie Türi. W 2006 na powierzchni 9,79 km² miasto zamieszkiwało 5410 osób.

</doc>
<doc id="824964" url="https://pl.wikipedia.org/wiki?curid=824964" title="Paide">
Paide

Paide (niem. hist. "Weißenstein", pol. hist. "Biały Kamień") – miasto w Estonii, zwane sercem Estonii z racji centralnego położenia na terytorium kraju. Stolica regionu Järva. Zamieszkiwane przez 9486 osób.
W czasie Wojen inflanckich zamek w Białym Kamieniu został zdobyty po oblężeniu przez Iwana Groźnego w 1573 i odbity przez Szwedów 4 lata później.
Podczas wojny polsko-szwedzkiej 1600-1611 w dniu 30 września 1602 roku zamek w Białym Kamieniu zdobyły wojska polskie pod dowództwem hetmana Jana Zamoyskiego, który wcześniej na przedpolach zamku odniósł zdecydowane zwycięstwo nad przeważającymi liczebnie wojskami szwedzkimi.
W dniu 25 września 1604 roku pod Białym Kamieniem miało miejsce zwycięstwo wojsk polskich pod dowództwem Jana Karola Chodkiewicza nad wojskami szwedzkimi dowodzonymi przez Arvida Stålarma i hiszpańskiego najemnika Alonzo Cacho de Canuta.
Polacy panowali na zamku przez sześć lat do roku 1608.
Przez miasto przepływa rzeka Parnawa, do której na terenie miasta wpada rzeka Esna.

</doc>
<doc id="824965" url="https://pl.wikipedia.org/wiki?curid=824965" title="Kiviõli">
Kiviõli

Kiviõli – miasto w Estonii, w prowincji Virumaa Wschodnia. Zamieszkiwane przez 7400 osób. 
Osada powstała w 1922 roku i uzyskała prawa miejskie w 1946 roku. Około połowa populacji to imigranci z czasów radzieckich, głównie Rosjanie.
Znajduje się tu prawosławna cerkiew Opieki Matki Bożej.

</doc>
<doc id="824966" url="https://pl.wikipedia.org/wiki?curid=824966" title="Põlva">
Põlva

Põlva – miasto w Estonii. Stolica regionu Põlva. Zamieszkiwane przez 6428 osób.
Znajduje się tu stacja kolejowa Põlva, położona na linii Tartu – Koidula.

</doc>
<doc id="824968" url="https://pl.wikipedia.org/wiki?curid=824968" title="Huelva (prowincja)">
Huelva (prowincja)

Huelva – prowincja w Hiszpanii, w Andaluzji, mająca stolicę w mieście o tej samej nazwie. Liczba mieszkańców w 2005 roku wynosiła 536 892 osoby, a powierzchnia – 10 128 km². Graniczy z prowincjami: Badajoz, Sewilla i Kadyks oraz z Portugalią i Atlantykiem.
Comarki.
W skład prowincji Huelva wchodzą następujące "comarki":

</doc>
<doc id="824969" url="https://pl.wikipedia.org/wiki?curid=824969" title="Bochotniczanka">
Bochotniczanka

Bochotniczanka – niewielka rzeka, prawostronny dopływ Bystrej, przepływający przez Nałęczów. Na swojej drodze ma m.in. staw w Parku Zdrojowym w Nałęczowie.
Źródło.
Źródła rzeki znajdują się pomiędzy Cynkowem a Nałęczowem. Jest ich osiem i rzeka zasilana jest z nich w około 47 procentach. 
Zlewnia.
Zlewnia Bochotniczanki znajduje się na łączeniu dwóch mezoregionów Wyżyny Lubelskiej: Płaskowyżu Nałęczowskiego oraz Równiny Bełżyckiej. Wraz z rzeką Bystrą jest jedną z głównych cieków odwadniających gminę Nałęczów.
Jakość wody.
W badaniach parametrów fizyczno-chemicznych przeprowadzonych w 2012 roku stwierdzono, że woda w rzece nie spełnia kryteriów dobrego stanu ekologicznego. Głównym źródłem zanieczyszczeń są tzw. zanieczyszczenia obszarowe, w szczególności zanieczyszczenia spłukiwane opadami atmosferycznymi z obszarów rolnych. Występowanie w wodzie bakterii z grupy "coli" wskazuje na bezpośrednie ich zanieczyszczenie ściekami bytowymi i klasyfikuje wodę w V klasie jakości (według kryteriów z okresu, gdy parametr ten był stosowany w podstawowej klasyfikacji jakości wód). Ma na to wpływ nieuporządkowana gospodarka ściekowa w zlewni rzeki: stadnina koni, ferma krów oraz baza wozów asenizacyjnych.
Podczas badań jakości wody zmierzono m.in. BZT5, ChZTCr, fosforany i zawiesiny ogólne. Badania te klasyfikowały wody Bochotniczanki poza kryteriami dobrego stanu ekologicznego. 
Staw parkowy a zanieczyszczenie.
Dzięki stawowi, który pełni rolę zbiornika zaporowego zanieczyszczenia nie są całkowicie przenoszone do dolnego biegu rzeki, co znacząco poprawia jakość wody poniżej stawu. Jednocześnie przez skumulowanie zanieczyszczeń w zbiorniku dochodzi tam do okresowego niedotlenienia które z kolei może prowadzić do śnięcia ryb. Sytuacja taka miała miejsce m.in. w 2012 roku.

</doc>
<doc id="824970" url="https://pl.wikipedia.org/wiki?curid=824970" title="ƻ">
ƻ

ƻ - znak międzynarodowego alfabetu fonetycznego, używany do 1976 dla oznaczenia dźwięku [].

</doc>
<doc id="824972" url="https://pl.wikipedia.org/wiki?curid=824972" title="Kuban">
Kuban

Kuban, – syntetyczny węglowodór nasycony, w którym atomy węgla są ułożone w narożach sześcianu, a do każdego atomu węgla jest przyłączony jeden atom wodoru. Jest jednym z węglowodorów platońskich. Jest krystaliczną substancją.
Zanim został wytworzony, naukowcy uważali, że sześcienne cząstki mogą istnieć tylko w teorii. Sądzili że kuban nie był możliwy do zsyntetyzowania, ponieważ wiązania pod kątem 90 stopni są wtedy niezwykle silnie naprężone, co może powodować niestabilność cząsteczki. Wbrew temu raz zsyntetyzowana cząsteczka kubanu jest stabilna.
Kuban i jego związki mają wiele ciekawych i ważnych właściwości. Kąt prosty pomiędzy wiązaniami powoduje ich silne naprężenie, co skutkuje dużą ilością energii zgromadzoną w tych wiązaniach. Możliwe że będzie można produkować wysokoenergetyczne paliwa i materiały wybuchowe o dużej gęstości na bazie kubanu. Kuban posiada także największą wśród węglowodorów gęstość, co umożliwia gromadzenie w nim większych ilości energii. Naukowcy rozważają możliwość zastosowania kubanu i innych sześciennych cząstek w medycynie i nanotechnologii.
Synteza.
Po raz pierwszy kuban został zsyntetyzowany przez Philipa Eatona, profesora chemii w Uniwersytecie Chicago w 1964 roku. Oryginalną syntezę rozpoczyna się od 2-cyklopentenonu.
Reakcja cyklopent-2-enonu ("rys. 1") z NBS w tetrachlorku węgla powoduje podstawienie bromu w pozycji allilowej ("rys. 2"). Dalsze bromowanie przy użyciu bromu w mieszance pentanu z chlorometanem prowadzi do pochodnej tribromowej ("rys. 3"). Następnie poprzez eliminację dwóch równoważników bromowodoru przy użyciu dietyloaminy w środowisku eteru dietylowego prowadzi do uzyskania 2-bromocyklopenta-2,4-dien-1-onu ("rys. 4").
Spontaniczna reakcja Dielsa-Aldera przebiega analogicznie do dimeryzacji cyklopentadienu ("rys. "2). Aby synteza przebiegła pomyślnie musi powstać jedynie izomer endo. Dzieje się tak, gdyż atomy bromu ustawiają się w przestrzeni możliwie najdalej od siebie i grupy karbonylowej. Obie grupy karbonylowe zabezpiecza się przeprowadzając je w acetale poprzez reakcję z glikolem etylenowym i kwasem p-toluenosulfonowym w benzenie, następnie jeden z acetali jest selektywnie odbezpieczany przy użyciu wodnego roztworu kwasu solnego ("rys. "3).
Na kolejnym etapie poprzez fotochemiczną reakcję cykloaddycji uzyskuje się strukturę w kształcie klatki ("rys. "4). Kolejną „krawędź” uzyskuje się z grupy bromoketonowej wskutek przegrupowania Favorskiego w środowisku wodorotlenku potasu ("rys. "5). Następnie przeprowadza się dwuetapową reakcję dekarboksylacji ("rys. "7) (przez pochodną nadtleno-tert-butylową ("rys. "6)).
Drugi acetal zostaje odbezpieczony ("rys. "8) i ponowne przegrupowanie Faworskiego prowadzi do karboksylowej pochodnej kubanu ("rys. "9). Ponowna dwuetapowa dekarboksylacja prowadzi do finalnego produktu ("rys. "11).

</doc>
<doc id="824973" url="https://pl.wikipedia.org/wiki?curid=824973" title="Spiropentan">
Spiropentan

Spiropentan, – organiczny związek chemiczny z grupy cykloalkanów, będący najprostszym związkiem spiranowym. Zbudowany jest z dwóch grup etylenowych połączonych wspólnym czterorzędowym atomem węgla.

</doc>
<doc id="824974" url="https://pl.wikipedia.org/wiki?curid=824974" title="Evangelista de Predis">
Evangelista de Predis

Evangelista de Predis (zm. w 1491 r.) – włoski malarz renesansowy, brat Ambrogia, Cristofora i Bernardina de Predis, współpracownik Leonarda da Vinci w jego szkole.
Prowadził wspólnie z braćmi Cristoforem i Ambrogiem pracownię w Mediolanie. W kwietniu 1483 Leonardo zamieszkał u braci de Predis, a ich współpraca zaowocowała stworzeniem dzieła "Madonna w grocie", za której wykonanie otrzymali 1200 lirów. W umowie Leonardo został wymieniony jako mistrz, a Evageliście i Ambrogiowi nie nadano tytułów. Dzięki temu Evangelista został współpracownikiem Leonarda w jego mediolańskiej szkole do swej przedwczesnej śmierci.

</doc>
<doc id="824975" url="https://pl.wikipedia.org/wiki?curid=824975" title="Vienna (Wirginia Zachodnia)">
Vienna (Wirginia Zachodnia)

Vienna – miasto w Stanach Zjednoczonych, w stanie Wirginia Zachodnia, w hrabstwie Wood. Według danych spisu powszechnego z 2000 roku liczyło 10 861 mieszkańców.

</doc>
<doc id="824976" url="https://pl.wikipedia.org/wiki?curid=824976" title="Orunia nad Motławą">
Orunia nad Motławą

Orunia nad Motławą (niem. "Ohra an der Mottlau") – część Gdańska w dzielnicy Orunia-Św. Wojciech-Lipce, położona nad Motławą.
Orunia nad Motławą jest częścią jednostki morfogenetycznej Orunia. Została przyłączona w granice administracyjne miasta w 1933. Orunia nad Motławą należy do okręgu historycznego Niziny.
Osada leży na zachodnim brzegu Motławy i rozciąga się wzdłuż ul. Przybrzeżnej.

</doc>
<doc id="824977" url="https://pl.wikipedia.org/wiki?curid=824977" title="Grupa etylenowa">
Grupa etylenowa

Grupa etylenowa, grupa etano-1,2-diylowa – dwuwalencyjna, organiczna grupa alkanodiylowa powstała formalnie przez usunięcie dwóch atomów wodoru z dwóch różnych atomów węgla cząsteczki etanu, która przyłączona jest do reszty związku chemicznego poprzez dwa wiązanie pojedyncze.

</doc>
<doc id="824980" url="https://pl.wikipedia.org/wiki?curid=824980" title="Krailling">
Krailling

Krailling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 12 km na północ od Starnberga, nad rzeką Würm, przy linii kolejowej Monachium – Garmisch-Partenkirchen - Innsbruck.
Polityka.
Wójtem gminy jest Christine Borst z CSU, wcześniej urząd ten obejmował Dieter Hager, rada gminy składa się z 20 osób.

</doc>
<doc id="824981" url="https://pl.wikipedia.org/wiki?curid=824981" title="Twilight Zone (singel Iron Maiden)">
Twilight Zone (singel Iron Maiden)

Twilight Zone (ang. "stan zawieszenia") – piąty singel brytyjskiej heavymetalowej grupy Iron Maiden, wydany 2 marca 1981. Singel promował płytę "Killers".
Początkowo tytułowy utwór był przeznaczony na stronę B singla, ale grupa uznała, że jest na tyle dobry, by zamieścić go na szczycie listy ścieżek. „Twilight Zone” znajdował się jedynie na amerykańskiej wersji płyty "Killers", zaś w Europie pojawił się tylko jako singel. Dopiero w 1998 zespół umieścił go na reedycji rzeczonego albumu.
Utwór opowiada o duszy w czyśćcu, która wyczekuje przybycia swojej dawnej miłości. Rozważa nawet zabicie jej, by mogła do niego dołączyć.
„Wrathchild” (ang. "dziecko gniewu") to klasyczny heavymetalowy utwór o gniewnym młodym człowieku poszukującym ojca, którego nigdy nie poznał.
Grafika na okładce jest autorstwa Dereka Riggsa. Jest to ilustracja tytułowego utworu – dusza (w której rolę wciela się Eddie – maskotka Iron Maiden) skrada się za kobietą przeglądającą się w lustrze.

</doc>
<doc id="824982" url="https://pl.wikipedia.org/wiki?curid=824982" title="USS Austin">
USS Austin

Okręty US Navy o nazwie USS "Austin":

</doc>
<doc id="824987" url="https://pl.wikipedia.org/wiki?curid=824987" title="Żółw ciernisty">
Żółw ciernisty

Żółw ciernisty, żółw kolczasty ("Heosemys spinosa") – żółw z rodziny batagurów.
Wygląd.
Długość ciała do 25 cm, masa ciała do 2 kg. Ciemnobrązowy karapaks, jasnożółty plastron, pancerz owalny. Charakterystyczne kolcowate wyrostki występujące po bokach skorupy i wzdłuż grzbietu, szczególnie widoczne u młodych osobników, potem zanikające. Występuje dymorfizm płciowy - samce posiadają wklęsły plastron oraz dłuższy i grubszy ogon.
Występowanie.
Południowa Mjanma, Tajlandia, Malezja, Singapur, Sumatra, Borneo, wyspy Indonezji. Zamieszkuje leśną ściółkę w pobliżu strumieni. Zagrożony wyginięciem.
Tryb życia.
Najbardziej aktywny wieczorem. Żyje do 80 lat.

</doc>
<doc id="824988" url="https://pl.wikipedia.org/wiki?curid=824988" title="Wiktoria z Sabiny">
Wiktoria z Sabiny

Wiktoria z Sabiny, również: Wiktoria z Rzymu, wł. "Sante Vittoria, Anatolia, e Audace" (zm. 18 grudnia ok. 250–303 w Trebula Mutuesca, dzisiejsze Monteleone Sabino) – dziewica, męczennica chrześcijańska i święta Kościoła katolickiego.
Historia.
Była Rzymianką, pochodziła z patrycjuszowskiego rodu Sabinów, który mieszkał pod Rzymem w Subiaco, w regionie Lacjum. Padła prawdopodobnie ofiarą prześladowań chrześcijan za czasów cesarza Decjusza, w połowie III wieku lub za cesarza Dioklecjana na początku IV wieku.
Niewiele wiadomo o jej życiu. Kult jej jest wczesny i on świadczy o historycznym istnieniu świętej, chociaż dokumenty o niej zaginęły. Najstarszy jej wizerunek widnieje na jednej z mozaik z VI wieku w Rawennie, w bazylice Św. Apolinarego. Świadczy to, jak jej kult musiał być żywy, skoro znalazł swoje potwierdzenie w odległej od Rzymu Rawennie, wśród najsłynniejszych męczenników Kościoła Zachodniego. Wspomina o niej także Adelhelm w swoim dziele "O dziewictwie" z początku VIII wieku.
Część relikwii świętej Wiktorii zostało przeniesione w 827 roku przez opata Petera z Abbazia di Farfa na górę Matenano w regionie Picene, na południe od Marche, ponieważ opactwo zostało oblężone przez Saracenów.
Legenda.
Podanie głosi, że Wiktoria miała siostrę lub przyjaciółkę św. Anatolię. Obie były zaręczone: Wiktoria z Eugeniuszem, Anatolia z Tytusem Aureliuszem. Eugeniusz pochodził ze znamienitego rodu, nie był on jednak chrześcijaninem, co napotkało opór Wiktorii. Obie kobiety, głęboko wierząc w Chrystusa, zapragnęły pozostać dziewicami do końca życia. Umocnił je w tych postanowieniach Anioł, który powiedział: "Jest miejsce na dziewictwo, czystość i małżeństwo, z tym, że dziewictwo to złoto, czystość (niewinność) to srebro, małżeństwo – brąz". Dziewczęta wybrały złoto.
Urażeni rzymscy młodzieńcy porwali kobiety, które uznali już za swoje narzeczone i uwięzili w domach, by prośbą lub groźbą zmusić jej do małżeństwa. Kobiety pozostały jednak nieugięte, co spowodowało, że Eugeniusz oskarżył Wiktorię przed cesarzem jako chrześcijankę. Taki zarzut w tamtych czasach równał się wyrokowi śmierci. Mimo to Wiktoria postanowiła być wierna Chrystusowi, nie ustąpiła ani w kwestii zamążpójścia, ani w kwestii wiary chrześcijańskiej. Św. Wiktoria poniosła śmierć męczeńską w połowie III wieku lub ok. 305 roku. Nie jest pewne w jaki sposób pozbawiono ją życia – mówi się, że została ścięta, rozszarpana przez byka lub przebita mieczem. Niektóre źródła podają, że zginęła śmiercią męczeńską 18 grudnia a jej ciało złożono w sarkofagu 23 grudnia. W tym dniu obchodzone było jej liturgiczne wspomnienie.
Anatolia zawieziona została do dóbr Aureliusza koło Ankony, gdzie wsławiła się wieloma cudami, pod których wpływem nawróciła się duża liczba pogan. Pozostała jednak nieugięta namowom narzeczonego i oskarżono ją przed cesarzem jako chrześcijankę. Cesarz rozkazał wielkorządcy Faustynowi, aby ją zmusił do oddania czci bożkom, a gdyby tego nie uczyniła, skazał ją na śmierć. Św. Anatolią umarła przebita mieczem 9 czerwca.
Relikwie.
Jej relikwie znajdują się w Subiaco i w Łowiczu, w kolegiacie Matki Bożej Wniebowziętej. Otrzymał je od papieża Urbana VIII i uroczyście wprowadził arcybiskup gnieźnieński, Henryk Firlej, w 1625 roku.
Patronat.
Jest patronką Łowicza i diecezji łowickiej.
Ikonografia.
W ikonografii przedstawia się św. Wiktorię, gdy rozdaje pieniądze i klejnoty ubogim. Przedstawia się także jej śmierć męczeńską.
Atrybuty.
Jej atrybutami są: anioł, miecz w sercu, palma męczeństwa, chorągiew, smok.
Dzień obchodów.
Wspomnienie liturgiczne obchodzone jest wspólnie ze św. Anatolią 10 lipca (niegdyś 23 grudnia według starego kalendarza rzymskiego, kiedy to wspominana była oddzielnie).

</doc>
<doc id="824991" url="https://pl.wikipedia.org/wiki?curid=824991" title="Podział administracyjny Mołdawii">
Podział administracyjny Mołdawii

Mołdawia podzielona jest na 32 rejony ("raionaie"), 5 miast wydzielonych (Kiszyniów, Bielce i Tighina/Bendery, Komrat, Tyraspol), jeden region autonomiczny (Gagauzja), oraz Naddniestrze, będące terytorium spornym.
Poprzednio, od końca lat 90. XX wieku do lutego 2003 Mołdawia dzieliła się na 9 okręgów ("judeţe"), (w nawiasach ich stolice):
Część Mołdawii leżąca na wschód od Dniestru, Naddniestrze, jest "de jure" jej częścią, w rzeczywistości jednak rząd mołdawski nie ma nad nią władzy.

</doc>
<doc id="824992" url="https://pl.wikipedia.org/wiki?curid=824992" title="USS Seawolf (SSN-21)">
USS Seawolf (SSN-21)

USS Seawolf (SSN-21) – amerykański myśliwski okręt podwodny typu "Seawolf" z napędem jądrowym, przeznaczony do zwalczania innych okrętów podwodnych. Był okrętem prototypowym nowego typu jednostek, którego koncepcja i wyposażenie zostały opracowane w latach 80. XX wieku, celem zwalczania radzieckich strategicznych okrętów podwodnych w radzieckich "bastionach" na Morzu Białym i innych wodach okalających Związek Radziecki. Przenosić miał w tym celu bogate uzbrojenie w postaci 50 torped Mark 48 ADCAP i pocisków rakietowych UUM-125 Sea Lance z głowica jądrową 200 kT celem zwalczania zanurzonych okrętów podwodnych oraz pociski manewrujące UGM-109 Tomahawk (TASM-N) i UGM-84 Harpoon do zwalczania okrętów na powierzchni. Czwarta jednostka w historii US Navy nosząca imię wywodzące się od angielskiej nazwy zębacza pasiastego.
Historia.
Stępkę pod USS "Seawolf" położono w stoczni General Dynamics Electric Boat Division 25 października 1989. Powstawał jako pierwsza jednostka z serii, która miała zastąpić okręty typu "Los Angeles" i była odpowiedzią na radzieckie okręty typu "Akuła". W czasie budowy zimna wojna dobiegła końca, a plany budowy serii 29 jednostek zostały anulowane. Zmianie uległa także taktyka użycia tego rodzaju jednostek w związku ze spadkiem zagrożenia ze strony marynarki wojennej Rosji - spadkobiercy ZSRR. Pod względem wyciszenia układu napędowego zanotowano znaczący postęp w stosunku do okrętów typu "Los Angeles". "Seawolf" jest pierwszą jednostką serii składającej się z 3 okrętów. Bliźniacze jednostki to USS "Connecticut" i USS "Jimmy Carter".
Okręt wszedł do służby 19 lipca 1997. 
Numer SSN-21 powstał jako nazwa programu nowego okrętu podwodnego, nie zaś jako numer burtowy ("hull number"). Program ten o nazwie "Submarine for the 21st Century" ("Okręt podwodny XXI wieku"), został następnie samorzutnie przeniesiony na numer pierwszego okrętu serii - SSN-21 - przez społeczność US Navy.
W lecie 2003 "Seawolf" wziął udział w ćwiczeniach NATO na Morzu Północnym.
W lipcu 2007 okręt przeniesiono z bazy w New London w stanie Connecticut do bazy Kitsap w Bremerton w stanie Waszyngton.

</doc>
<doc id="824993" url="https://pl.wikipedia.org/wiki?curid=824993" title="Mauricio Serna">
Mauricio Serna

Mauricio Alberto Serna Valencia (ur. 22 stycznia 1968 w Medellín) piłkarz kolumbijski grający na pozycji środkowego pomocnika. Nosił przydomek "Chicho".
Kariera klubowa.
Serna piłkarską karierę zaczynał w klubie Deportivo Pereira, w barwach którego zadebiutował 1 stycznia 1990 roku w meczu Primera B Colombiana, przegranym 0:2 z Once Caldas. W 1991 roku Serna zmienił klub i został zawodnikiem jednego z najbardziej utytułowanych klubów w kraju, Atlético Nacional z rodzinnego miasta Medellín. Z miejsca stał się czołowym zawodnikiem klubu i jego filarem linii pomocy. Już w pierwszym sezonie gry wywalczył mistrzostwo Kolumbii. W 1992 roku doszedł ze swoim klubem do ćwierćfinału Copa Libertadores oraz został wicemistrzem kraju. W 1993 roku Atlético Nacional z Serną w składzie zakończył ligę na 3. miejscu, a w 1994 roku po 3-letniej przerwie ponownie wywalczył mistrzostwo kraju. W 1995 roku Mauricio doszedł z klubem z Medellin do finału Copa Libertadores, w którym kolumbijski klub uległ brazylijskiemu Gremio Porto Alegre 1:3. W 1996 roku nie odniósł ze swoim klubem znaczących sukcesów, a w 1997 roku wygrał z nim Copa Interamericana.
Zimą 1998 Serna zmienił klub i przeszedł do jednego z najbardziej utytułowanych klubów na kontynencie, argentyńskiego Boca Juniors. W Primera División zadebiutował 25 lutego w wygranym 4:2 wyjazdowym meczu z Newell's Old Boys. Zagrał w 8 meczach, strzelił 1 gola i z Boca zajął dopiero 6. miejsce w fazie Clausura. W sezonie 1998/1999 Serna był czołowym graczem Boca i po rozegraniu 30 meczów i zdobyciu w nich 1 gola, wygrał z tym klubem zarówno fazę Apertura jak i Clausura. Połowę sezonu 1999/2000 stracił z powodu kontuzji i zagrał raptem w 13 meczach. Nie wystąpił także w finałowych meczach Copa Libertadores, w których "Xeneizes" okazali się lepsi w dwumeczu od SE Palmeiras. Sezon 2000/2001 Boca już ze zdrowym Serną w składzie rozpoczęło od wygranej w Pucharze Interkontynentalnym 2:1 z Realem Madryt. Następnie wygrało fazę Apertuta, a w Clausura zajęło 3. miejsce. Powtórzyło także sukces sprzed roku wygrywając po raz drugi z rzędu Copa Libertadores (Serna grał w drugim meczu finałowym z meksykańskim Cruz Azul).
W klubie z Buenos Aires Mauricio grał jeszcze przez pół sezonu, po czym zmienił klub.
Zimą 2002 Serna został piłkarzem CF Puebla. Był podstawowym zawodnikiem klubu w rozgrywkach Primera División, jednak przez półtora sezonu nie odniósł z tym klubem większych sukcesów. Latem 2003 wrócił do Argentyny i w fazie Apertura był zawodnikiem Talleres Córdoba, a w fazie Clausura Chacarita Juniors. Po sezonie wrócił jeszcze do Atletico Nacional, a w 2005 roku zakończył piłkarską karierę w wieku 37 lat.
Kariera reprezentacyjna.
W reprezentacji Kolumbii Serna zadebiutował 24 lutego 1993 roku w towarzyskim meczu z Wenezuelą, zremisowanym 0:0. Rok później był członkiem kadry na finały Mistrzostw Świata w USA, jednak był tam tylko rezerwowym i nie zagrał żadnego meczu, a Kolumbia odpadła już po fazie grupowej. 4 lata później na Mistrzostwach Świata we Francji był już podstawowym zawodnikiem swojej drużyny – zagrał we wszystkich 3 meczach: z Rumunią (0:1), z Tunezją (1:0) oraz z Anglią (0:2).
Ogółem w reprezentacji Kolumbii Serna rozegrał 51 meczów i zdobył 2 bramki.

</doc>
<doc id="824995" url="https://pl.wikipedia.org/wiki?curid=824995" title="Pöcking">
Pöcking

Pöcking – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 5 km na południowy zachód od Starnberga, nad jeziorem Starnberger See, przy drodze B2 i linii kolejowej Monachium – Garmisch-Partenkirchen - Innsbruck.
Polityka.
Wójtem gminy jest Rainer Schnitzler z PWG, rada gminy składa się z 20 osób.
Inne.
W willi "Austria" mieszkał do swojej śmierci w 2011 arcyksiążę Otto von Habsburg, do 2007 głowa Domu Habsbursko-Lotaryńskiego.

</doc>
<doc id="824998" url="https://pl.wikipedia.org/wiki?curid=824998" title="Raionul Anenii Noi">
Raionul Anenii Noi



</doc>
<doc id="825000" url="https://pl.wikipedia.org/wiki?curid=825000" title="Osiedle Kawaleryjskie">
Osiedle Kawaleryjskie

Osiedle Kawaleryjskie – osiedle Białegostoku położone w południowej części miasta. W zabudowie osiedla dominują bloki mieszkalne (w części północnej) i domy jednorodzinne (w części południowej).
Opis granic osiedla.
Od skrzyżowania Składowej, St. Żeromskiego i Pogodnej ulicą Pogodną, Wiejską, Wiosenną do ul. K. Ciołkowskiego, ul. K. Ciołkowskiego przez Rondo 10. Pułku Ułanów Litewskich ul. Kawaleryjską, W. Sławińskiego, ul. St. Żeromskiego do Pogodnej.
Nowe Miasto Miasto Ogród - historia i współczesność.
Na znacznym obszarze obecnego osiedla Kawaleryjskie w II Rzeczypospolitej w 1924 roku w ramach kooperatywy mieszkaniowej powstała kolonia urzędnicza oparta na założeniu architektonicznym miasta ogrodu. Rozciągało się ono też na obecne osiedle Nowe Miasto do nowomiejskiego odcinka ulicy Zachodniej. Założone ono zostało jako kolonia urzędnicza przez urzędników i wojskowych przybyłych z Warszawy w związku z nowo powstałym w 1919 roku województwem białostockim. Pochodzenie mieszkańców Nowego Miasta Ogrodu odzwierciedlają nazwy ulic osiedla nawiązujące do nazw ulic śródmieścia Warszawy, a także ich zajęć. Główną aleję miasta ogrodu stanowi rozciągająca się równoleżnikowo ulica Kazimierza Pułaskiego (dawna Żurawia) z ośmiobocznym placem centralnym znajdującym się w rejonie skrzyżowania ulic Wspólnej, Strzeleckiej i Kazimierza Pułaskiego. W celu podkreślenia wyjątkowego charakteru tego miejsca w 2021 roku na Placu Centralnym Nowego Miasta Ogrodu została założona łąka kwietna. 
Ulice i place znajdujące się w granicach osiedla.
Braterska, Ciołkowskiego Konstantego-nieparzyste brak budynków, Dzielna, gen. Józefa Sowińskiego, Gołębia, Grażyny, Harcerska, Horodniańska, Kawaleryjska-parzyste 4-64, nieparzyste, Kominek, Kredytowa, Kręta, Krucza-nieparzyste 1-5A, parzyste 2-4A, ks. abp Edwarda Kisiela, Mrówcza, Nowa, Pajęcza, Pancerna, Plater Emilii, Pogodna-nieparzyste, Południowa, Pracownicza, Pszczela, Pułaskiego Kazimierza -nieparzyste 9-45A i 45/1, parzyste 2-32, Rondo 10 Pułku Ułanów Litewskich, Równa, Sławińskiego Witolda-nieparzyste, Słoneczna, Strzelecka, Ułańska, Wiejska-parzyste 60-78, Wiosenna – parzyste, Wspólna, Zachodnia-nieparzyste od początku do 15A oprócz budynku 9/1 i parzyste 2-2D, Zapiecek, Zielna, Żeromskiego Stefana – nieparzyste.

</doc>
<doc id="825001" url="https://pl.wikipedia.org/wiki?curid=825001" title="Seefeld (Bawaria)">
Seefeld (Bawaria)

Seefeld – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 10 km na północny zachód od Starnberga, nad jeziorem Pilsen, przy linii kolejowej Monachium – Herrsching am Ammersee.
Polityka.
Wójtem gminy jest Wolfram Gum z CSU, rada gminy składa się z 20 osób.

</doc>
<doc id="825002" url="https://pl.wikipedia.org/wiki?curid=825002" title="Lars Elstrup">
Lars Elstrup

Lars Dahl Elstrup (ur. 21 marca 1963 w Råby) – duński piłkarz grający na pozycji napastnika.
Kariera.
Od 1981 roku grał w barwach Randers SK Freja, z którym występował w drugiej i trzeciej lidze. Po 5 sezonach spędzonych w "Koniach" przeniósł się do Brøndby IF. Szybko złapał poważną kontuzję i do gry powrócił dopiero w końcówce sezonu, zdążył jednak zaliczyć 7 występów i strzelić 2 bramki. W 1987 roku na kupno zawodnika zdecydował się holenderski Feyenoord. Spędził w tym klubie dwa lata, nie strzelił jednak wielu bramek i powrócił do Danii.
W barwach Odense BK – nowego klubu w karierze został wicekrólem strzelców ligi, zadebiutował także w reprezentacji Danii w wygranym 2-1 meczu ze Szwecją. Po raz kolejny pojawiły się oferty gry poza granicami Danii, najkonkretniejszą złożyło Luton Town. W jego barwach Elstrup występował przez dwa sezony w Division One.
Z powodu rywalizacji o miejsce w składzie (jego angielski klub miał wielkie aspiracje i zaklepywał transfery kolejnych zawodników) zdecydował się na powrót do byłego klubu z Odense. W 1992 został przez trenera Richarda Møllera Nielsena powołany do kadry na EURO 92'. Na imprezie zagrał dwa mecze, strzelił, jak się okazało, decydującą o awansie z grupy bramkę na 2-1 w meczu z Francją, miał więc udział w ostatecznym zwycięstwie w turnieju Skandynawów.
Karierę zakończył niespodziewanie rok później, w dość niespotykanych okolicznościach. W kadrze miał na koncie 34 mecze, strzelił w nich 13 bramek.

</doc>
<doc id="825007" url="https://pl.wikipedia.org/wiki?curid=825007" title="Tutzing">
Tutzing

Tutzing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 12 km na południe od Starnberga, nad jeziorem Starnberger See, przy linii kolejowej Monachium – Garmisch-Partenkirchen - Innsbruck.
Polityka.
Wójtem gminy jest Stephan Wanner, wcześniej urząd ten pełnił Peter Lederer, rada gminy składa się z 20 osób.

</doc>
<doc id="825008" url="https://pl.wikipedia.org/wiki?curid=825008" title="Wiktoria Ludwika de France">
Wiktoria Ludwika de France

Wiktoria Ludwika Maria Teresa de France, znana też jako: Madame Victoire (ur. 11 maja 1733 w Wersalu, zm. 7 czerwca 1799 w Trieście) – francuska księżniczka. Była siódmym dzieckiem i piątą z kolei córką króla Francji Ludwika XV i jego żony, księżniczki polskiej Marii Leszczyńskiej.
Wczesne życie.
Znana również jako Madame Quatrième, po śmierci swojej starszej siostry – Marii Ludwiki (19 lutego 1733). Wiktoria została czwartą z kolei po Madame Adelajdzie i Madame Henriecie, córką królewską przebywającą na dworze królewskim w Wersalu. Jednak nie była tam szczęśliwa, ponieważ tak jak wszystkie jej siostry spędziła dzieciństwo w opactwie w Fontevraud-l’Abbaye. Po śmierci matki zajmowała się plotkowaniem, muzyką i knuciem intryg, tak też prowadziła życie w Wersalu aż do wybuchu rewolucja francuskiej. Wiktoria była bardzo zżyta z rodzeństwem, a przede wszystkim ze swoją starszą siostrą Adelajdą, która nie opuściła jej aż do śmierci.
Była żarliwą przeciwniczką ostatniej oficjalnej metresy ojca, Madame du Barry. Gdy arcyksiężniczka Maria Antonina przybyła do Wersalu, aby poślubić bratanka Wiktorii – Ludwika-Augusta i zostać delfiną Francji, wraz z siostrą Adelajdą postanowiła nastawić ją przeciwko Madame du Barry, co się jej udało. Nawet, kiedy cesarzowa Maria Teresa namawiała córkę do lepszego traktowania metresy królewskiej, nie zmieniło to zdania Marii Antoniny o du Barry.
Rewolucja Francuska i ucieczka z Francji.
Po wybuchu rewolucji francuskiej, Wiktoria wraz z Adelajdą uciekła z Wersalu do Château de Bellevue (6 października 1789 roku). Kiedy rewolucja rozszalała się na dobre, bojąc się o życie, Wiktoria i Adelajda uciekły do Włoch, gdzie zostały aresztowane i zatrzymane na parę dni w Arnay-le-Duc.
We Włoszech, w Turynie, odwiedziły swoją bratanicę, Marię Klotyldę – siostrę Ludwika XVI, i pojechały do Rzymu (16 kwietnia 1791). Kiedy we Francji rewolucja francuska osiągnęła apogeum, Wiktoria i Adelajda podróżowały. Dotarły do Neapolu, gdzie serdecznie przyjęła je Maria Karolina Habsburg, siostra Marii Antoniny, ówczesna królowa Neapolu. Z Neapolu udały się na Korfu, a w końcu osiadły w Trieście, gdzie Wiktoria chciała zakończyć wieloletnią tułaczkę. Niedługo cieszyła się spokojem po podróży – choroba, na którą cierpiała od dawna, nasiliła się i ciężko chora Wiktoria, całkowicie opadła z sił, resztę życia spędziła bez ruchu w łóżku. Cały czas opiekowała się nią ukochana siostra, która została przy niej aż do końca (7 czerwca 1799).
Wiktoria zmarła w wieku 66 lat, na raka piersi. Adelajda zmarła rok później w Rzymie. Ich ciała przewieziono na rozkaz bratanka, ówczesnego króla Francji Ludwika XVIII do bazyliki Saint-Denis i złożono obok rodziców i rodzeństwa w krypcie królewskiej.

</doc>
<doc id="825009" url="https://pl.wikipedia.org/wiki?curid=825009" title="Weßling (gmina)">
Weßling (gmina)

Weßling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 10 km na północny zachód od Starnberga, przy autostradzie A96 i linii kolejowej Monachium – Herrsching am Ammersee.
Polityka.
Wójtem gminy jest Michael Muther, wcześniej urząd ten obejmowała Monika Meyer-Brühl, rada gminy składa się z 20 osób.

</doc>
<doc id="825012" url="https://pl.wikipedia.org/wiki?curid=825012" title="Niklas Sundin">
Niklas Sundin

Niklas Sundin (ur. 13 sierpnia 1974 roku w Göteborgu, Szwecja) – gitarzysta zespołu melodic death metalowego Dark Tranquillity i death metalowego zespołu Laethora. Jest on także autorem tekstów utworów pochodzących z pierwszych dwóch albumów tej grupy, a także z pierwszych dwóch albumów In Flames. W późniejszym czasie tylko tłumaczył teksty In Flames ze szwedzkiego na angielski, do momentu w którym wokalista In Flames, Anders Fridén, był w stanie robić to samodzielnie. Grał on także w zespole Hammerfall, ale nie nagrał z nim żadnego albumu.
Niklas Sundin jest również założycielem Cabin Fever Media, które zajmuje się między innymi tworzeniem artworków dla zespołów metalowych. Opublikował książkę zawierającą swoje prace. Stworzył okładki albumów zespołów takich jak Arch Enemy, In Flames, Sentenced, Dark Tranquillity, Enter Chaos.

</doc>
<doc id="825013" url="https://pl.wikipedia.org/wiki?curid=825013" title="Wörthsee (gmina)">
Wörthsee (gmina)

Wörthsee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Starnberg. Leży około 15 km na północny zachód od Starnberga, nad jeziorem Wörthsee, przy autostradzie A96 i linii kolejowej Monachium – Herrsching am Ammersee.
Polityka.
Wójtem gminy jest Peter Flach z CSU, rada gminy składa się z 16 osób.

</doc>
<doc id="825015" url="https://pl.wikipedia.org/wiki?curid=825015" title="Wörthsee">
Wörthsee



</doc>
<doc id="825016" url="https://pl.wikipedia.org/wiki?curid=825016" title="Worthsee">
Worthsee



</doc>
<doc id="825017" url="https://pl.wikipedia.org/wiki?curid=825017" title="Woerthsee">
Woerthsee



</doc>
<doc id="825019" url="https://pl.wikipedia.org/wiki?curid=825019" title="Wessling">
Wessling



</doc>
<doc id="825021" url="https://pl.wikipedia.org/wiki?curid=825021" title="Poecking">
Poecking



</doc>
<doc id="825022" url="https://pl.wikipedia.org/wiki?curid=825022" title="Rita Grande">
Rita Grande

Rita Grande (ur. 23 marca 1975 w Neapolu) – włoska tenisistka, reprezentantka kraju w Fed Cup, olimpijka z Atlanty (1996) i Sydney (2000).
Kariera tenisowa.
Zawodową tenisistką była w latach 1990–2005. W 1995 roku zadebiutowała w Wielkim Szlemie podczas US Open 1995 po przejściu eliminacji. Pierwszy triumf w turnieju WTA Tour odniosła w 2001 roku w Hobart. Później wygrała jeszcze w Bratysławie w 2001 roku i w Casablance. Najwyższe miejsce w rankingu WTA osiągnęła 5 listopada 2001 roku zajmując 24. pozycję.
W latach 1994–2003 reprezentowała Włochy w Fed Cup notując bilans sześciu zwycięstw i trzynastu porażek.
Grande dwukrotnie startowała na igrzyskach olimpijskich, w Atlancie (1996) i Sydney (2000). W Atlancie odpadła w pierwszej rundzie singla, natomiast w Sydney doszła do drugiej rundy gry pojedynczej i poniosła porażkę w pierwszej rundzie gry podwójnej, partnerując Silvii Farinie Elii.

</doc>
<doc id="825026" url="https://pl.wikipedia.org/wiki?curid=825026" title="Leśna Dolina (Białystok)">
Leśna Dolina (Białystok)

Leśna Dolina – osiedle o funkcji mieszkaniowej w Białymstoku, położone na zachodzie miasta.
Opis granic osiedla.
Od torów kolejowych al. Jana Pawła II do ul. gen. Wł. Sikorskiego, ul. gen. Wł. Sikorskiego do ul. ks. J. Popiełuszki, ulicą ks. Popiełuszki, wzdłuż torów kolejowych do al. Jana Pawła II.
Ulice i place znajdujące się w granicach osiedla.
Al. Jana Pawła II – nieparzyste 61A-94, św. Andrzeja Boboli – parzyste 78-114, nieparzyste 53-83, Armii Krajowej, Bacieczki – parzyste 142-216, nieparzyste 131-225, Batalionów Chłopskich, Grzeczna, Hotelowa, ks. Jerzego Popiełuszki – parzyste 60-108, Miłosna, Niska, Powstańców, Przyjazna, Sympatyczna, Szarych Szeregów, gen. Władysława Sikorskiego – nieparzyste.

</doc>
<doc id="825029" url="https://pl.wikipedia.org/wiki?curid=825029" title="Themis">
Themis



</doc>
<doc id="825030" url="https://pl.wikipedia.org/wiki?curid=825030" title="Nie-boska komedia">
Nie-boska komedia



</doc>
<doc id="825036" url="https://pl.wikipedia.org/wiki?curid=825036" title="Toronto Blueshirts">
Toronto Blueshirts

Toronto Blueshirts (znana też jako Torontos oraz Toronto Blue Shirts) – kanadyjski klub hokeja na lodzie działający w latach 1912–1918.
Historia.
Drużyna została założona w 1912 roku. Gdy powstała liga NHL drużyna nie mogła wystąpić, gdyż jednym z powodów powstania ligi było to, że właściciel Toronto Blueshirts Edward J. Livingstone był ważną osobą w strukturach National Hockey Association i oskarżono jego o oszustwa i faworyzowanie jego zespołu przez ligę NHA. Przez to drużyna przestała istnieć w 1918 roku. Blueshirts rozgrywali swoje mecze na Mutual Street Arena.

</doc>
<doc id="825040" url="https://pl.wikipedia.org/wiki?curid=825040" title="Anna Anderson">
Anna Anderson

Anna Anderson (ur. 22 grudnia 1896, zm. 12 lutego 1984) – kobieta podająca się za cudem ocalałą carewnę Anastazję.
17 lutego 1920 roku w Berlinie uratowano przed samobójstwem kobietę, po czym skierowano ją do szpitala psychiatrycznego Dalldorf, gdzie przebywała dwa lata. Nie podała, jak się nazywa, więc pielęgniarki nazywały ją Panną Nieznaną ("Fräulein Unbekannt"). Bezimienna pensjonariuszka zaczęła podawać się za cudem ocaloną carewnę Anastazję. Nazwano ją Anna Anderson. Jej wersja wydarzeń znalazła grono wiernych wyznawców, choć ustalenia wynajętego przez księcia Ernesta Heskiego (brata carycy Aleksandry Fiodorowny Romanowej) detektywa wskazywały na to, że była robotnicą fabryczną spod Gdańska Franciszką Szankowską, urodzoną w 1896 roku. Annę cechowała niezwykła arogancja i agresja niepodobna do zachowania carskiej córki. Zaczęło to budzić podejrzenia. Anna nie umiała mówić po rosyjsku, chociaż rozumiała ten język, nie znała francuskiego i angielskiego, którymi carskie dzieci dobrze się posługiwały. W latach trzydziestych wszczęto postępowanie sądowe dla udowodnienia jej tożsamości, które zakończyło się w 1970 roku uznaniem Anny Anderson za oszustkę. W 1968 poślubiła historyka i milionera Johna Manahana.
Przeprowadzone po śmierci w 1984 roku Anny Anderson badania DNA wykluczyły jej pokrewieństwo z rodziną Romanowów.
Nawiązania w kulturze.
W 1954 roku powstała sztuka teatralna o losach uratowanej księżniczki Anastazji. W 1956 roku na ekrany wyszedł film "Anastazja" z Ingrid Bergman w tytułowej roli.
W 1986 roku powstał film telewizyjny oparty na losach Anny Anderson pt. "Anastazja: Tajemnica Anny", z Amy Irving w roli tytułowej Anny.

</doc>
<doc id="825041" url="https://pl.wikipedia.org/wiki?curid=825041" title="Stephane Chapuisat">
Stephane Chapuisat



</doc>
<doc id="825042" url="https://pl.wikipedia.org/wiki?curid=825042" title="Ignacy Friedman">
Ignacy Friedman

Ignacy Friedman, właśc. Salomon Izaak Freudmann (ur. 13 lutego 1882 w Podgórzu, zm. 26 stycznia 1948 w Sydney) – polski pianista, kompozytor i pedagog żydowskiego pochodzenia.
Życiorys.
Urodził się 13 lutego 1882 w Podgórzu - obecnie dzielnicy Krakowa, w domu przy ul. Kalwaryjskiej 22, jako syn Nachmana (czasem Wolfa lub Wilhelma) Freudmanna (ur. 10 lipca 1857 w Monasterzyskach) oraz Salomei z d. Eisenbach (ur. w Krakowie 26 marca 1854). Wcześnie dostrzeżono jego talent muzyczny. Naukę muzyki rozpoczął jako kilkuletnie dziecko pod kierunkiem ojca, skrzypka i klarnecisty orkiestry teatralnej. Następnie gry fortepianowej uczyła go krakowska pedagog, prof. Flora Grzywińska. W 1900 złożył egzamin dojrzałości w ówczesnym c.k. III Gimnazyum (obecnie II Liceum Ogólnokształcącym im. Króla Jana III Sobieskiego w Krakowie). W tym samym roku wyjechał do Lipska na studia kompozytorskie u Hugo Riemanna, w 1901 został uczniem Teodora Leszetyckiego w Wiedniu oraz studentem muzykologii u Guido Adlera. Zadebiutował 22 listopada 1904 w Wiedniu, gdzie wykonał koncerty fortepianowe Brahmsa, Czajkowskiego i Liszta. Już ten pierwszy koncert przyniósł mu rozgłos i zapewnił miejsce wśród czołowych wirtuozów epoki. Mieszkał następnie w Berlinie, a po wybuchu I wojny światowej przeniósł się do Kopenhagi.
Na mocy reskryptu c.k. Namiestnictwa z 15 marca 1905, Freudmannowie zmienili nazwisko na Friedman, a Salomon Izaak również imię – na Ignacy. 27 kwietnia 1909 w Berlinie zawarł związek małżeński z Marią von Schidlowsky, swoją uczennicą, która pochodziła z rosyjskiej szlachty.
Po 1918 osiadł we Włoszech. W 1927 w Wiedniu wziął udział w festiwalu urządzonym z okazji 100. rocznicy śmierci Beethovena, gdzie zagrał koncert fortepianowy G-dur oraz trio z Bronisławem Hubermanem i Pablo Casalsem.
W czasie swojej ponad 40-letniej obecności na scenie dał ponad 2800 koncertów na całym świecie. Słynął ze znakomitej techniki gry, a jego interpretacje mazurków chopinowskich uważane są za niedoścignione. Po wybuchu II wojny światowej udało mu się w ostatnim momencie wyjechać z Europy. Skorzystał z zaproszenia na tournée do Australii, gdzie znalazł się w 1941 i tam osiadł na stałe. W 1943 zaprzestał koncertowania z powodu postępującej utraty władzy w lewej ręce.
Friedman jest autorem ponad 100 utworów, głównie fortepianowych. Pisał transkrypcje fortepianowe, salonowe miniatury i utwory kameralne: trzy kwartety i kwintet. Skomponował także Koncert fortepianowy. Opracował i wydał edycje fortepianowych dzieł Chopina, Schumanna i Liszta. Friedman ma także wielkie zasługi na polu pedagogicznym, jego uczniami byli między innymi Bruce Hungerford, Karol Klein, Victor Schioler, Ignaz Tiegerman i Wanda Kossakowa.

</doc>
<doc id="825044" url="https://pl.wikipedia.org/wiki?curid=825044" title="Prosta czołowa">
Prosta czołowa



</doc>
<doc id="825045" url="https://pl.wikipedia.org/wiki?curid=825045" title="Prosta celowa">
Prosta celowa



</doc>
<doc id="825050" url="https://pl.wikipedia.org/wiki?curid=825050" title="Pascal Zuberbuhler">
Pascal Zuberbuhler



</doc>
<doc id="825051" url="https://pl.wikipedia.org/wiki?curid=825051" title="William Haast">
William Haast



</doc>
<doc id="825054" url="https://pl.wikipedia.org/wiki?curid=825054" title="Pascal Zuberbuehler">
Pascal Zuberbuehler



</doc>
<doc id="825056" url="https://pl.wikipedia.org/wiki?curid=825056" title="Grzeboszowice">
Grzeboszowice

Grzeboszowice (niem. "Greboschowitz") – przysiółek wsi Sieroniowice w Polsce, położony w województwie opolskim, w powiecie strzeleckim, w gminie Ujazd.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="825057" url="https://pl.wikipedia.org/wiki?curid=825057" title="Jesper Strömblad">
Jesper Strömblad

Jesper Strömblad (ur. 28 listopada 1972 w Göteborgu) – szwedzki muzyk, kompozytor i multiinstrumentalista. Były członek zespołu metalowego In Flames. Pisał głównie melodie dla zespołu, pozostawiając pracę nad partiami solo dla drugiego gitarzysty, Björna Gelotte.
Strömblad zaczął się uczyć gry na skrzypcach kiedy miał 5 lat. Grał na nich aż do momentu w którym mając 12 lat usłyszał po raz pierwszy Iron Maiden. Rozpoczął wtedy naukę gry na gitarze elektrycznej.
Jesper Strömblad od 1995 roku występuje jako basista i gitarzysta w zespole Dimension Zero. Wspólnie ze wspomnianym już Björnem Gelotte stworzył grupę o nazwie All Ends. Od 2011 roku jest gitarzystą The Resistance. W przeszłości grał także w innych zespołach, w tym Ceremonial Oath, Hammerfall, Sinergy.
Jesper używa gitar ESP, Cort oraz wzmacniaczy Peavey. W swojej karierze używał także gitar Gibson.
W 2004 roku muzyk wraz z Björnem Gelotte został sklasyfikowany na 70. miejscu listy 100 najlepszych gitarzystów heavymetalowych wszech czasów według magazynu Guitar World.

</doc>
<doc id="825058" url="https://pl.wikipedia.org/wiki?curid=825058" title="Torva">
Torva



</doc>
<doc id="825060" url="https://pl.wikipedia.org/wiki?curid=825060" title="Herb Zdzieszowic">
Herb Zdzieszowic

Herb Zdzieszowic – jeden z symboli miasta Zdzieszowice i gminy Zdzieszowice w postaci herbu.
Wygląd i symbolika.
Herb przedstawia na tarczy dwudzielnej w pas – w polu górnym, błękitnym, miniaturę górnośląskiego krzyża powstańczego, z białym orzełkiem w środku, w polu dolnym czarny zarys miejscowych zakładów koksowniczych na tle żółtym.
Historia.
Herb został stworzony w okresie Polski Ludowej i miał pokazywać zarówno przemysłowy charakter miejscowości, jak i nawiązywać do tradycji powstań śląskich.

</doc>
<doc id="825061" url="https://pl.wikipedia.org/wiki?curid=825061" title="Kivioli">
Kivioli



</doc>
<doc id="825062" url="https://pl.wikipedia.org/wiki?curid=825062" title="Polva">
Polva



</doc>
<doc id="825064" url="https://pl.wikipedia.org/wiki?curid=825064" title="Maria Homerska">
Maria Homerska

Maria Homerska (ur. 15 lutego 1925 w Warszawie, zm. 6 lipca 2010 w Legionowie) – polska aktorka filmowa i teatralna.
Życiorys.
Aktywna w latach 1947–1983, występowała m.in. w Olsztynie, Kielcach, Szczecinie i Białymstoku, przede wszystkim jednak w teatrach stołecznych: Teatrze Polskim i Na Woli.
Była żoną aktora Ryszarda Pietruskiego. Została pochowana na cmentarzu Powązkowskim w Warszawie (kwatera 10-4-22/23).

</doc>
<doc id="825066" url="https://pl.wikipedia.org/wiki?curid=825066" title="Ixar">
Ixar



</doc>
<doc id="825071" url="https://pl.wikipedia.org/wiki?curid=825071" title="Hr. Ms. Isaac Sweers">
Hr. Ms. Isaac Sweers

Hr. Ms. Isaac Sweers – holenderski niszczyciel z okresu II wojny światowej, typu "Gerard Callenburgh". Ukończony w Wielkiej Brytanii, służył w marynarce holenderskiej od 1941. Został zatopiony 13 listopada 1942 na Morzu Śródziemnym przez okręt podwodny U-431.
Budowa.
„Isaac Sweers” był jednym z czterech niszczycieli typu "Gerard Callenburgh", zaprojektowanych we współpracy z brytyjską stocznią Yarrow, których budowę rozpoczęto w Holandii przed II wojną światową. Jako jedyny z nich wszedł do służby w marynarce holenderskiej. Nadano mu nazwę na cześć holenderskiego admirała Isaaca Sweersa (1622-1673).
Stępkę pod jego budowę położono 26 listopada 1938 w Królewskiej Stoczni (Koninklijke Maatschappij) De Schelde we Vlissingen. Okręt wodowano dopiero 16 marca 1940, w trakcie II wojny światowej, tuż przed niemieckim atakiem na Holandię w maju 1940.
W obliczu postępów wojsk niemieckich, niewykończony kadłub został w dniach 10-12 maja 1940 odholowany przez holownik „Zwarte Zee” do Wielkiej Brytanii, gdzie został następnie ukończony w stoczni Thornycroft w Southampton. Projekt nieco zmieniono, dostosowując go do brytyjskiego uzbrojenia i wyposażenia. W miejsce planowanych 5 dział kalibru 120 mm otrzymał 6 brytyjskich dział uniwersalnych 102 mm Mk XVI w trzech dwudziałowych półwieżach, z brytyjskim systemem kierowania ogniem Mk.V (jedno stanowisko na pokładzie dziobowymi i dwa na rufie, w dwóch poziomach). Między kominami, na miejscu gdzie pierwotnie planowano przenosić wodnosamolot, ustawiono 2 poczwórnie sprzężone przeciwlotnicze wielkokalibrowe karabiny maszynowe. Okręt otrzymał planowane, wywiezione pośpiesznie z Holandii dwa dwudziałowe stanowiska działek 40 mm Boforsa, z najbardziej wówczas zaawansowanym na świecie systemem kierowania ogniem i stabilizacji Hazemeyer, później otrzymał także radary do kierowania ich ogniem. Rozmieszczenie działek było racjonalne: przed nadbudówką dziobową i na platformie za śródokręciem, co zapewniało możliwość prowadzenia ognia dookoła, a w kierunkach na boki ogień mogły prowadzić oba stanowiska. Z nowym zestawem uzbrojenia, okręt uzyskał duże możliwości zwalczania celów powietrznych.
Służba.
Po wyposażeniu, „Isaac Swers” wszedł do służby we flocie holenderskiej stacjonującej w Wielkiej Brytanii 29 marca 1941. Otrzymał przydzielony brytyjski znak burtowy G83.
Po szkoleniu załogi, od sierpnia 1941 „Sweers” służył do eskorty konwojów na wschodnim Atlantyku, stacjonując w Greenock w składzie 19. Flotylli Niszczycieli. W połowie września został przeniesiony do Gibraltaru i jego głównym obszarem operacji stało się Morze Śródziemne.
Od 24 września 1941 „Isaac Sweers” brał udział w osłonie konwoju z Gibraltaru na Maltę – operacji "Halberd". Podczas niej, wraz z polskim niszczycielem ORP „Piorun” eskortował uszkodzony torpedą pancernik z powrotem do Gibraltaru. Pełnił następnie tam dalsze zadania eskortowe i patrolowe. W dniach 10-13 listopada 1941 wziął udział w operacji "Perpetual" dostarczenia samolotów na Maltę (zakończonej utratą lotniskowca ).
12 grudnia 1941 w nocy, w składzie 4. Flotylli Niszczycieli, „Isaac Sweers” wziął udział z niszczycielami , i w starciu z włoskimi krążownikami koło przylądka Bon, w którym „Sikh” i „Legion” zatopiły torpedami krążowniki „Alberico da Barbiano” i „Alberto di Giussano”. 17 grudnia wziął udział w I bitwie w Zatoce Syrta, walcząc w osłonie transportowca „Breconshire” przeciw przeważającym siłom włoskich okrętów, które na skutek oporu, odstąpiły od konwoju. Pod koniec grudnia, „Sweers” z flotyllą przebazował do Aleksandrii, wchodząc w skład Floty Śródziemnomorskiej. 17 stycznia 1942, podczas osłony konwoju MW-8B uratował większość rozbitków ze storpedowanego niszczyciela .
Na przełomie stycznia i lutego zdecydowano wysłać „Sweersa” na wody Holenderskich Indii Wschodnich (obecnej Indonezji), z uwagi na atak i postępy wojsk japońskich (walczyły tam główne siły floty holenderskiej, w postaci trzech krążowników i 7 niszczycieli starszego typu "Admiralen"). 8 lutego 1942 „Sweers” przybył do Kolombo na Cejlonie, gdzie przeszedł krótki remont. 28 lutego został wysłany dalej, w kierunku Holenderskich Indii Wschodnich, lecz z powodu beznadziejnego położenia aliantów na tym obszarze po bitwie na Morzu Jawajskim, został z powrotem skierowany do Kolombo i wszedł w skład zespołu B ("Force B") brytyjskiej Floty Wschodniej ("Eastern Fleet"). W dniach 5-7 kwietnia 1942 brał udział w poszukiwaniach floty japońskiej dokonującej rajdu na Ocean Indyjski. W maju wraz z zespołem B przebazował do Mombasy, po czym udał się na remont do Anglii.
Między czerwcem a wrześniem 1942 „Isaac Sweers” przechodził remont w Southampton. Między innymi, podczas remontu mało efektywne wkm-y plot zamieniono na 4 działka Oerlikon 20 mm, wzmocniono także uzbrojenie przeciwpodwodne.
W październiku 1942 „Sweers” brał udział w eskorcie lotniskowca do Gibraltaru, po czym ubezpieczał operację "Torch" (lądowanie w północnej Afryce) w składzie zespołu H ("Force H"). 11 listopada 1942 „Sweers” wraz z ratował rozbitków z holenderskiego transportowca wojska „Nieuw Zeeland”, storpedowanego przez okręt podwodny U-380 i przetransportował ich do Gibraltaru. W drodze na spotkanie z siłami zespołu H, 13 listopada 1942 około godziny piątej „Isaac Sweers” został storpedowany przez niemiecki okręt podwodny U-431 i zatonął w odległości ok. 100 km od Algieru (na pozycji ). Torpedy wywołały pożar paliwa, uratowano 86 członków załogi ze 194.
Historia projektowania i szczegółowy opis okrętu umieszczony jest w artykule niszczyciele typu "Gerard Callenburgh".

</doc>
<doc id="825073" url="https://pl.wikipedia.org/wiki?curid=825073" title="Wasylisa Holszańska">
Wasylisa Holszańska

Wasylisa Holszańska zwana Biełuchą (zm. przed 25 sierpnia 1484) – księżniczka litewska, najstarsza córka księcia Andrzeja Holszańskiego i Aleksandry Druckiej. 
W 1421 Władysław II Jagiełło rozważał poślubienie Wasylisy, zdecydował się jednak wybrać jej młodszą siostrę Zofię. W tej sytuacji wielki książę litewski Witold Kiejstutowicz, porozumiawszy się ze stryjem sióstr Holszańskich Siemionem Dymitrowicem Druckim, postanowił wydać Wasylisę za kniazia Iwana Bielskiego. W literaturze niekiedy nazywa się księżnę Bielską "Biełuchą", prawdopodobnie od nazwy posiadłości Wasylisy i jej męża. W 1432 została porwana przez księcia litewskiego Świdrygiełłę wraz z dziećmi i dworem po zdobyciu przez niego Bobrujska. Z małżeństwa Wasylisy i Iwana pochodziło ośmioro dzieci:
Niekiedy w literaturze można spotkać błędne stwierdzenie, jakoby Wasylisa po śmierci Iwana Bielskiego wyszła ponownie za mąż za kniazia horodeńskiego Michała Siemionowica.

</doc>
<doc id="825080" url="https://pl.wikipedia.org/wiki?curid=825080" title="Chris Burden">
Chris Burden

Chris Burden (ur. 1946 w Bostonie, zm. 10 maja 2015) – amerykański artysta. Studiował sztuki wizualne, fizykę i architekturę w Pomona College oraz na Uniwersytecie Kalifornijskim w Irvine (od 1969 do 1971). W 1978 został mianowany profesorem na Uniwersytecie Kalifornijskim w Los Angeles. W swojej karierze zajmował się performansem oraz wykonywaniem instalacji.
Życie prywatne.
Burden był dwukrotnie żonaty. Pierwszą żoną była Barbara Burden, która dokumentowała jego wczesne prace, a także uczestniczyła w niektórych z nich. Kolejną żoną była Nancy Rubins — artystka multimedialna.
Na co dzień mieszkał i pracował w Los Angeles w Kalifornii. Jego studio znajdowało się w Kanionie Topanga.
Burden zmarł 10 maja 2015 roku w wieku 69 lat. Zgon nastąpił 18 miesięcy po zdiagnozowaniu czerniaka.
Twórczość.
Kariera Burdena zaczęła się we wczesnych latach 70. po serii performansów opierających się bezpośrednio na przekraczaniu barier cielesności i bezpieczeństwa artysty. Najbardziej znaną akcją z 1971 był performans "Shoot", gdzie z odległości 5 metrów Burden został celowo postrzelony w ramię przez swojego asystenta. Performans ten był bezpośrednią aluzją do konfliktu w Wietnamie. 
Akcja stała się podwaliną do kolejnych działań takich jak "Five Day Locker Piece" (1971), "Deadman" (1972), "B.C. Mexico" (1973), "Fire Roll" (1973), "TV Hijack" (1972), "Doomed" (1975) i "Honest Labor" (1979). 
Jedno z najbardziej znanych działań Chrisa Burdena to "Trans-Fixed" z 1974 roku. Miejscem akcji było Venice Beach w Kalifornii, gdzie artysta został przybity gwoździami do Volkswagena „Garbusa”.
Od 1975 do 1977 dokonywał regularnie performansów i sięgał do takich mediów jak instalacja video jak w przypadku dzieła "C.B.T.V." (1977), gdzie próbował zobrazować prędkość światła. 
W 1978 został profesorem University of California w Los Angeles. Zrezygnował z tego stanowiska w 2005.
Także w tym roku wszedł w życie projekt Ghost Ship, czyli samo nawigujący poprzez system GPS jacht, który przepłynął 330 mil z Szetlandów do Newcastle w 5 dni. Projekt powstał przy współpracy z developerami z Lotus+.

</doc>
<doc id="825081" url="https://pl.wikipedia.org/wiki?curid=825081" title="Fenitrotion">
Fenitrotion

Fenitrotion – organiczny związek chemiczny będący insektycydem z grupy związków fosforoorganicznych. Wchodzi w skład preparatów owadobójczych. Jest szkodliwy dla człowieka, obniża aktywność esterazy cholinowej krwi.

</doc>
<doc id="825084" url="https://pl.wikipedia.org/wiki?curid=825084" title="THEMIS (satelity)">
THEMIS (satelity)

"Time History of Events and Macroscale Interactions during Substorms (THEMIS)" – zespół pięciu identycznie wyposażonych satelitów NASA służących głównie do badań magnetosfery, zórz polarnych i zjawisk z nimi związanych, np. rekoneksji linii sił pola magnetycznego.
Misja wchodzi w skład programu Explorer i opiera się o flotę pięciu satelitów Ziemi obserwujących procesy emisji energii z ziemskiej magnetosfery. Towarzyszą im równoczesne obserwacje zórz polarnych z powierzchni Ziemi prowadzone przez dwadzieścia stacji rozmieszczonych w Stanach Zjednoczonych i Kanadzie (nadzorowane przez University of California w Berkeley).
Start.
Pierwotną datą startu satelitów THEMIS był 19 października 2006, jednakże problemy techniczne związane z drugim stopniem rakiety nośnej Delta II, które wpłynęły także na datę startu misji STEREO, opóźniły misję do 15 lutego 2007. Start nie odbył się tego dnia, gdyż złe warunki pogodowe opóźniły tankowanie drugiego członu rakiety o 24 godziny. Próba z 16 lutego została przerwana na cztery minuty przed startem z powodu silnego wiatru w wyższych częściach atmosfery. Ostatecznie start nastąpił 17 lutego 2007 o godz. 23:01 UTC.
Budowa.
Wszystkie pięć statków zbudowała firma Swales Aerospace, przejęta w 2007 przez ATK. Instrumenty naukowe dostarczył University of California w Berkeley.Masa startowa satelity wynosiła 126 kg, z czego 49 kg stanowiło paliwo (hydrazyna). Główną częścią statków jest tzw. IDPU (Instrument Data Processing Unit), wydzielona część, która odpowiada za przetwarzanie i sterowanie przyrządami naukowymi satelitów. Każdy satelita posiada osiem paneli ogniw słonecznych – po dwa na górnej i dolnej ściance oraz po jednym na każdej z czterech bocznych ścianek statku, są one w stanie dostarczyć maksymalnie 40,5 W energii. W skład wyposażenia wchodzi też osiem masztów o długości 20, 5, 2 i 1 m.

</doc>
