<doc id="825086" url="https://pl.wikipedia.org/wiki?curid=825086" title="Wojna chińsko-japońska (1937–1945)">
Wojna chińsko-japońska (1937–1945)

Wojna chińsko-japońska (1937–1945), zwana również drugą wojną chińsko-japońską – wojna toczona od 7 lipca 1937 do 2 września 1945 roku, będąca ośmioletnim zmaganiem między Republiką Chińską i Cesarstwem Wielkiej Japonii. Rozpoczęła się przed wybuchem w Europie II wojny światowej i zakończyła się po kapitulacji Japonii w wojnie na Pacyfiku.Była także wykorzystywana w Republice Chińskiej oraz Cesarstwie Japońskim do celów propagandowych
Nazwa.
W ChRL oraz w Republice Chińskiej wojnę nazywa się wojną przeciw Japonii () lub "ośmioletnim oporem przeciw Japonii" ().
W Japonii wojna znana jest pod nazwą: "wojna japońsko-chińska" (, " Nitchū-sensō"). Po wybuchu wojny na Pacyfiku w grudniu 1941 przerodziła się w "wojnę w Wielkiej Azji Wschodniej" (, "Daitōa-sensō").
Preludium.
Pierwszy raz Japonia starła się z Chinami w wielkim konflikcie zbrojnym w latach 1894–1895, podczas pierwszej wojny chińsko-japońskiej. Chiny poniosły klęskę, a skutkiem tego było m.in. przejęcie przez Japonię pełnej kontroli nad Koreą, otwarcie chińskich portów dla Japonii, zagarnięcie przez Japonię Tajwanu z archipelagiem Peskadorów oraz półwyspu Liaotung.
Wskutek dążeń Imperium Rosyjskiego do przejęcia kontroli nad Koreą i Mandżurią, w 1904 roku wybuchła kolejna wojna w regionie, tym razem japońsko-rosyjska. Po japońskim ataku na Port Artur w nocy z 8 na 9 lutego 1904 roku, Rosja wypowiedziała 10 lutego wojnę Japonii. Wojna zakończyła się klęską Rosji w 1905 roku. Japonia otrzymała półwysep Liaotung wraz z Port Artur, południową część Sachalinu oraz fragment linii kolejowej w Mandżurii.
Japonia zaczęła coraz bardziej dominować w Mandżurii i Korei. W 1910 roku Japończycy zaanektowali Koreę (Generalne Gubernatorstwo Korei) i obalili tamtejszą dynastię. Po upadku Cesarstwa Chińskiego, rządzonego przez mandżurską dynastię Qing i proklamowaniu 1 stycznia 1912 roku w Nankinie Republiki Chińskiej, Chiny znalazły się w stanie nieustannej wojny domowej pomiędzy zwalczającymi się stronnictwami. Partia rządząca Kuomintang po początkowej współpracy z KPCh, musiała od 1927 roku toczyć z komunistami ciągłą walkę. Początkowo rządowa Armia Narodowo-Rewolucyjna odnosiła pewne sukcesy w walce z KPCh.
Po utracie swoich głównych sił, komuniści przegrupowali się i wycofali do północno-zachodniej części kraju. Pokonano 12 tys. km, a wydarzenie to znane jest w historii jako Długi Marsz (1934-1935). Na przywódcę Długiego Marszu został wypromowany Mao Zedong.
Wielki Marsz posłużył siłom Czang Kaj-szeka do przywrócenia jedności kraju, gdyż militaryści, przestraszeni perspektywą ustanowienia władzy komunistycznej, przechodzili na jego stronę. Mimo to siły komunistów zostały jednak zachowane, a do ich zniszczenia zabrakło jak to określał Czang Kaj-szek: „Historycznych 5 minut”. Powodem zaprzestania walki z komunistami było wkroczenie Japończyków do Chin. Wobec zewnętrznego zagrożenia, KPCh stała się łącznikiem pomiędzy siłami nacjonalistów a ZSRR, obiecującym dostawy broni i zaopatrzenia. Zniszczenie sił Mao nie wchodziło więc w grę. Pozwoliło to odbudować im nadwątlone siły, a nawet .
Od lat 30. w Japonii narastały nastroje skrajnie faszystowskie i szowinistyczne. Słabe rządy cywilne, w tym sam cesarz Hirohito (Shōwa), były bezsilne wobec nacjonalistycznych militarystów. Pod pretekstem wyzwolenia Azjatów spod panowania Europejczyków (głosili oni hasło: „Azja dla Azjatów”) dążyli oni do zdobycia nowych terytoriów bogatych w surowce strategiczne, niezbędne dla funkcjonowania nowoczesnego państwa.
18 września 1931 roku doszło do tzw. „incydentu mukdeńskiego”, po którym Armia Kwantuńska zajęła Mandżurię. Utworzono w niej marionetkowe państwo zwane Mandżukuo. Państwem tym rządził od 1934 roku, osadzony na tronie przez Japończyków, cesarz Puyi z mandżurskiej dynastii Qing (wcześniej ostatni cesarz chiński, obalony w 1912 roku przez Yuan Shikaia).
Przebieg wojny.
7 lipca 1937 roku japońskie oddziały sprowokowały tzw. „incydent na moście Marco Polo” (albo inaczej „bitwę o most Lugou”), który miał być pretekstem do rozpoczęcia kolejnego etapu wojny. Po bitwie Japończycy zajęli Szanghaj, Nankin (stolicę republiki – według źródeł chińskich wymordowali tam około 300 tysięcy cywilów) i południowe Shanxi.
Jednak w połowie 1938 roku japońskie postępy osłabły, a Chiny przeszły do taktyki walk partyzanckich. Sytuacja taka trwała praktycznie do końca wojny i mimo że armia Kuomintangu (mająca przeciw sobie Japończyków i lokalnych watażków) poniosła wiele porażek, to nie została nigdy pokonana ze względu na duże rezerwy oraz na nieprzerwaną pomoc amerykańską (od 1940 roku).
Znaczenie.
Dzięki oporowi chińskiemu alianci walczący na Pacyfiku mogli dużo szybciej uporać się z Japończykami, którzy zmuszeni byli utrzymywać duże kontyngenty wojsk lądowych na kontynencie. 35 z 51 japońskich dywizji było zaangażowanych w wojnę z Chinami. Na koniec wojny Chińczycy przyjęli kapitulację ponad miliona żołnierzy japońskich.
Według obserwatorów z krajów zachodnich szacuje się, że wojna ta pochłonęła ponad 20 mln ofiar (16,25 mln cywilów) po stronie chińskiej. ChRL utrzymuje, że podczas walk zginęło lub odniosło rany aż 35 milionów ludzi. Liczba zabitych po stronie japońskiej to 480 tys. wg Japońskiego Ministerstwa Obrony lub 700 tys. bazując na dochodzeniu Yomiuri Shimbun z roku 2017.

</doc>
<doc id="825087" url="https://pl.wikipedia.org/wiki?curid=825087" title="Siergiej Pankiejew">
Siergiej Pankiejew

Siergiej Pankiejew (ur. 24 grudnia 1886, zm. 7 maja 1979) – pacjent Sigmunda Freuda, potocznie określany jako "człowiek-wilk" lub "człowiek od wilków" (niem. der Wolfsmann). Historia choroby i terapii opublikowana została przez Freuda w 1918 pt. "Aus der Geschichte einer infantilen Neurose".
Tło.
Pankiejew pochodził z bogatej, arystokratycznej rodziny rosyjskiej. Ich własnością były tereny ziemskie w pobliżu Petersburga i Odessy. Spośród krewnych wiele osób wskazywało na obciążenie dziedziczne chorobami psychicznymi. Stryj Siergieja – Piotr – najmłodszy z czwórki rodzeństwa wskazywał objawy psychozy paranoidalnej. Siostra "człowieka-wilka" popełniła samobójstwo poprzez zażycie trucizny (Freud twierdził, że chorowała na "dementia praecox"). Także ojciec chorował na depresję. W wieku 18 lat pacjent zaraził się rzeżączką, w następstwie której pojawiła się depresja. Siergiej diagnozowany był przez największe sławy psychiatrii tamtego czasu (m.in. Emil Kraepelin) stwierdzające u niego "obłęd maniakalno-depresyjny". Pacjent był leczony w sanatoriach w Niemczech. W 1910 lekarz skierował go na terapię u Freuda. Analiza przeprowadzona była w okresie od lutego 1910 do lipca 1914. Po tym okresie Freud uznał, że terapia zakończyła się sukcesem.
Problem.
Uznaje się, iż problemy Siergieja zaczęły się w momencie, gdy rodzice na czas wyjazdu zostawili go pod opieką niani. Pankiejew bardzo się z nią zżył, jednak rodzice uznali po powrocie, iż malec stał się drażliwy i gwałtowny. Stwierdzili, że jest to wina niani i zwolnili ją z pracy. Gwałtownemu charakterowi towarzyszyły także rozliczne lęki. Chłopiec bał się koni i owadów. Obok lęków chłopiec przejawiał również reakcje odwrotne, takie jak np. cięcie gąsienic czy dręczenie chrząszczy. W jego zachowaniu widoczna była więc ambiwalencja od lęków do agresji. Charakterystyczny był także lęk przed wilkiem przedstawionym na ilustracji bajki "O wilku i siedmiu kózkach". Wilk tam przedstawiony stał wyprostowany na tylnych łapach. Siostra pacjenta wykorzystywała te lęki i często starała się w ten sposób przestraszyć swego brata.
Krótko przed czwartymi urodzinami nawiedził pacjenta sen lękowy. Od treści tego snu pochodzi pseudonim Siergieja Pankiejewa:
"Śniło mi się, że była noc i że leżałem w łóżku (moje łóżko stało skierowane nogami do okna, przed oknem ciągnął się szereg starych drzew orzechowych. Wiem, że kiedy śniłem była zima i że to była noc). Nagle okno samo się otwarło i z przerażeniem zobaczyłem, że na wielkim orzechu naprzeciwko okna siedziało kilka białych wilków. Sześć lub siedem. Wilki były całkiem białe i przypominały bardziej lisy czy owczarki, gdyż miały wielkie ogony jak lisy i postawione uszy jak psy, gdy nasłuchują. Z wielkiego przerażenia, najpewniej z uwagi na to, że mogłem być pożarty przez wilki krzyknąłem i obudziłem się."
Diagnoza.
Sen Pankiejewa o wilkach za oknem był według Freuda głównym dowodem na seksualną etiologię jego obsesji i depresji. Freud uznał, że:
wilki to rodzice; ich białość oznacza pościel; ich bezruch – dokładnie odwrotnie, ruchy wykonywane podczas stosunku; ich duże ogony oznaczały, według zasad tej samej logiki, kastrację; dzień oznaczał noc; a całość musiała stanowić odbicie wspomnienia pierwszego roku życia, gdy matka i ojciec Pankiejewa spółkowali, jak psy, co najmniej trzy razy z rzędu, podczas gdy on patrzył z kołyski i brudził się na znak protestu.
Freud pokazywał w ten sposób, że w snach ujawniają się treści, które są niedostępne naszej świadomości.
Późniejsze życie.
Po okresie I wojny światowej Pankiejew powrócił do Wiednia. Powróciły jego dawne objawy w postaci depresji. Wcześniej wyleczony pacjent zgłosił się ponownie do Freuda. Ten od listopada 1919 do lutego 1920 prowadził analizę mającą zlikwidować ostatecznie przeniesienie. Pacjent jednak prezentował wciąż te same objawy. W 1926 pojawiła się u wcześniejszego pacjenta Freuda paranoja. Był przekonany, że lekarz dermatolog popsuł jego nos. Powtórnie zgłosił się do Freuda, jednakże ten stwierdził, że nie podejmie się jego terapii po raz trzeci i skierował go do innego psychoanalityka – Ruth Mack Brunswick. Ta stwierdziła, że podłożem objawów prezentowanych przez Freuda nie jest nerwica, ale psychoza. Napisany przez nią suplement do historii Freuda podzielił środowisko psychoanalityków.
Wątpliwości.
Jak sam Freud przyznaje, wydarzenia z dzieciństwa nie są odtwarzane podczas terapii jako wspomnienia, lecz stanowią wynik rekonstrukcji. To znaczy, że wszystkie tego typu „wspomnienia”, również "Człowieka od wilków", stanowią wynik rekonstrukcji prawdopodobnej sytuacji, z okresu gdy pacjent miał półtora roku, dokonywanej na podstawie skojarzeń i wnoszonej do analizy przez samego pacjenta. Krytyczne względem Freuda publikacje podają, iż Freud dobrze wiedział, że psychoanaliza nie pomogła Pankiejewowi, dlatego nie podjął kolejnej próby terapii. Frederick Crews stwierdził: "„Późniejszy kryzys Pankiejewa spowodował, że traktowano go jako zagrożenie dla podstawowych wartości psychoanalizy. Otrzymywał «rentę», a także usilnie go namawiano, aby nikomu o sobie nie opowiadał”". W 1970 Pankiejew udzielił wywiadu austriackiej dziennikarce Karin Obholzer, której skarżył się, że cała przygoda z Freudem to była katastrofa. Pankiejew tłumaczył jej, że interpretacja Freuda nie mogła być prawdziwa z tego względu, iż w jego klasie społecznej kołyska z dzieckiem stała w innym pokoju niż sypialnia rodziców.
Często nawroty choroby Pankiejewa próbuje się tłumaczyć utratą majątku zrabowanego przez bolszewików. W rzeczywistości Pankiejew nie wrócił do Rosji za namową Freuda. A o nawrotach nie może być mowy, gdyż jak sam Pankiejew stwierdził, nigdy nie był wyleczony.

</doc>
<doc id="825088" url="https://pl.wikipedia.org/wiki?curid=825088" title="John Wilmar Pérez">
John Wilmar Pérez

John Wilmar Pérez Munoz (ur. 2 lutego 1970 w Medellín) piłkarz kolumbijski grający na pozycji pomocnika. Nosił przydomek „Pelusa”.
Kariera klubowa.
Pérez pochodzi z Medellín. Tam też zaczynał piłkarską karierę w klubie Independiente Medellín. W barwach tego klubu zadebiutował w 1991 roku w Copa Mustang i w pierwszym sezonie gry w tym klubie zajął z nim 7. miejsce w lidze. W roku 1992 pomógł klubowi w obronie przed spadkiem – Independiente zajęło 13. miejsce. Rok 1993 był już dużo lepszy dla klubu z Medellin i z Pérezem w składzie wywalczył on wicemistrzostwo Kolumbii, co zapewniło zespołowi start w Copa Libertadores. W 1994 roku Pérez z Independiente doszedł do ćwierćfinału tego pucharu (klub odpadł bo dwumeczu z inną kolumbijską drużyną Atletico Junior Barranquilla), a w lidze zajął 4. miejsce. Rok 1995 był ostatnim dla Johna w barwach Independiente – rozegrał w nim 29 meczów, a klub zakończył ligę na 7. pozycji.
W 1996 Pérez został zawodnikiem Deportivo Cali i w pierwszym sezonie gry wywalczył mistrzostwo kraju. W 1997 roku klub ten odpadł po fazie grupowej z Copa Libertadores, a w lidze z Pérezem w składzie zajął 4. pozycję. W 1998 roku John zajął z Deportivo 5. miejsce, a w 1999 7. miejsce w lidze.
W 2000 roku Pérez przeniósł się do Major League Soccer zostając zawodnikiem Columbus Crew. W MLS zadebiutował w pierwszym meczu zespołu, 18 marca, a Columbus przegrało 1:5 na wyjeździe z Tampa Bay Mutiny. John rozegrał 30 meczów i strzelił 3 gole, ale Columbus nie weszło do fazy play-off. W 2001 roku zespołowi w końcu udało się wyjść z Centralnej Dywizji sezonu zasadniczego, jednak w ćwierćfinale play-off odpadł po dwumeczu z San Jose Earthquakes – dorobek Péreza to 25 meczów i 8 goli. W Stanach Zjednoczonych Pérez spędził jeszcze jeden rok. Z Columbus, w barwach którego rozegrał 20 meczów i zdobył 1 gola, awansował do półfinału play-off, a tam zespół odpadł po meczach z New England Revolution.
W 2003 rok Pérez na rok wrócił do swojego macierzystego klubu, Independiente Medellin, ale po zakończeniu sezonu zakończył piłkarską karierę w wieku 33 lat.
Kariera reprezentacyjna.
W reprezentacji Kolumbii Pérez zadebiutował 8 czerwca 1997 roku w zremisowanym 1:1 meczu z Urugwajem, rozegranym w ramach kwalifikacji do Mistrzostw Świata we Francji. Selekcjoner Hernán Darío Gómez powołał Péreza do kadry na same finały, jednak John nie zagrał tam ani minuty, a Kolumbia odpadła już po fazie grupowej. Ostatni mecz w kadrze Pérez rozegrał 27 lutego 2000 roku. Był to mecz z Kanadą (0:2) rozegrany w ramach turnieju Złotego Pucharu CONCACAF.
Ogółem w reprezentacji Kolumbii Pérez wystąpił w 19 meczach i nie zdobył żadnego gola.

</doc>
<doc id="825090" url="https://pl.wikipedia.org/wiki?curid=825090" title="John Wilmar Perez">
John Wilmar Perez



</doc>
<doc id="825092" url="https://pl.wikipedia.org/wiki?curid=825092" title="Androkefalizm">
Androkefalizm

Androkefalizm (gr. "anḗr", "andrós" ‘mężczyzna’, ‘człowiek’, "kephalḗ" ‘głowa’) – przedstawienie postaci zwierzęcej z głową ludzką.
Występował w sztuce starożytnego Egiptu (sfinks), asyryjskiej i perskiej (np. Lamassu), starożytnej Grecji (harpia), Indii i Chin, a także w sztuce koptyjskiej i średniowiecznej Europy.

</doc>
<doc id="825093" url="https://pl.wikipedia.org/wiki?curid=825093" title="Rok (mitologia)">
Rok (mitologia)



</doc>
<doc id="825094" url="https://pl.wikipedia.org/wiki?curid=825094" title="Michel Roux (aktor)">
Michel Roux (aktor)

Michel Roux (ur. 22 lipca 1929 w Colombes, zm. 2 lutego 2007) – francuski aktor, znany głównie z ról telewizyjnych i teatralnych, oraz dubbingu produkcji hollywoodzkich, na język francuski. Głosu użyczył między innymi postaciom granym przez Alecka Ginnessa, Jacka Lemmona i Petera Sellersa. Jako aktor debiutował w wieku 14 lat na deskach teatralnych, przez wiele lat występując w teatrach bulwarowych, występował między innymi w znanej sztuce „Klatka dla ptaków", która niebawem została zekranizowana.

</doc>
<doc id="825095" url="https://pl.wikipedia.org/wiki?curid=825095" title="Ruch (mitologia)">
Ruch (mitologia)



</doc>
<doc id="825096" url="https://pl.wikipedia.org/wiki?curid=825096" title="Nafta (ujednoznacznienie)">
Nafta (ujednoznacznienie)



</doc>
<doc id="825097" url="https://pl.wikipedia.org/wiki?curid=825097" title="IJssel">
IJssel

Ĳssel (także Gelderse Ĳssel) – rzeka w środkowej Holandii (prowincje Geldria i Overijssel). Długość – 125 km, średni przepływ – 300 m³/s.
Ĳssel jest jednym z ujściowych ramion Renu. Oddziela się od Dolnego Renu pod Arnhem i płynie na północ. Przepływa m.in. przez Zutphen, Deventer i Zwolle, po czym koło miasta Kampen uchodzi do Zwarte Meer – odnogi sztucznego jeziora Ĳsselmeer.
Do czasów średniowiecza bieg Ĳssel był dłuższy – rzeka uchodziła do Morza Północnego w miejscu zwanym Vlie (Vliestroom) pomiędzy dzisiejszymi wyspami Vlieland i Terschelling. Później, do czasu budowy wielkiej tamy Afsluitdijk i utworzenia sztucznego jeziora Ĳsselmeer Ĳssel uchodził do zatoki Zuiderzee.
Bifurkacja Ĳssel od Renu jest prawdopodobnie sztuczna. Pierwotnie dzisiejszy Ĳssel był samodzielną rzeką – dalszym ciągiem niewielkiej rzeki Oude Ĳssel wypływającej na pograniczu niemiecko-holenderskim. Odcinek pomiędzy Arnhem a Doesburgiem, łączący Ren i Oude Ĳssel, został przekopany w czasach podbojów rzymskich przez rzymskie wojska pod wodzą generała Druzusa Starszego jako rubież obronna przeciw plemionom germańskim i jako wojskowa droga wodna. Od tej pory Ren stał się głównym źródłem wody dla Ĳssel, jednak w porównaniu do pozostałych ramion Delty Renu rzeka zachowała pewną odrębność – przyjmuje dopływy (Berkel, Schipbeek) i buduje swoją własną deltę, a ilość wód z dopływów wystarczyłaby do jej samodzielnej egzystencji.

</doc>
<doc id="825103" url="https://pl.wikipedia.org/wiki?curid=825103" title="Ludwik Stanisław Korotyński">
Ludwik Stanisław Korotyński

Ludwik Stanisław Korotyński (ur. 1860 w Wilnie, zm. 1919) – polski pisarz i dziennikarz.
Syn Wincentego, brat Władysława Rajnolda i Brunona Wincentego.
Ukończył studia na wydziale historyczno-filologicznym Cesarskiego Uniwersytetu Warszawskiego w 1883, a następnie jako nauczyciel przebywał w południowej Francji, na Ukrainie i Wołyniu oraz w Wyższym Wołoczku guberni twerskiej, aż do 1890, kiedy na stałe osiadł w Warszawie. Od czasów uniwersyteckich do 1893 współpracował z "Gazetą Warszawską", także z "Tygodnikiem Powszechnym". Pracował później w "Tygodniku Ilustrowanym", w "Wiśle" (której był przez lat kilka do 1899 współredaktorem), nowym "Słowniku języka polskiego", oraz encyklopedii Orgelbranda.
Osobno wyszły jego: "Słów kilka o grafice, pisowni i czystości języka polskiego" (w "Roczniku zbiorowym prac naukowych" studentów warszawskich, Warszawa, 1882), oraz objaśnienia polskie do "Tabulae, Qllibus antiquitates graecae et romanae illustrantur" Stefana Cybulskiego (Lwów, 1894). W "Tygodniku Powszechnym" umieścił obszerniejszą pracę o Jarosławie Vrchlickim (1883); w "Życiu" – o Leonardzie Sowińskim (1888); w "Świcie" (1885) – "Kobieta w domu i społeczeństwie" (według B. Lorkovicia); w "Tygodniku Ilustrowanym" – "Grób i kolebka Syrokomli"; w księdze pamiątkowej mickiewiczowskiej oraz w "Prawdzie" (wyd. na jubileusz Świętochowskiego) – o Lelewelu: "Piętnastoletni Joachim Lelewel jako pierwszy zbieracz piosnek ludu w r. 1801"; w "Kronice Rodzinnej" (pod redakcją Janickiego) i wydawnictwie "Sami sobie" – wyjątki z łacińskiego pamiętnika Mikołaja Malinowskiego; w Encyklopedii Orgelbranda: "Arjowie", "Działyńscy", "Dzieduszyccy", "Elementarz", "Elżbiety (królowe polskie)" i in. Przełożył z Gautiera "Cuda braminizmu" ("Romans i powieść", 1883) oraz kilka nowel Guy de Maupassanta.
W roku 1900 Korotyński był w pięcioosobowym jury złożonym z członków redakcji Słownika Polskiego (obok Karłowicza, Kryńskiego, Niedźwiedzkiego i Taczanowskiego), które podczas pierwszej warszawskiej wystawy kart pocztowych wybrało spośród 300 propozycji na polską nazwę tego nowego wówczas pocztowego obiektu pięć ich zdaniem najodpowiedniejszych; uczestnicy wystawy z tych pięciu wybrali nazwę "pocztówka", która przyjęła się w języku polskim i stosowana jest powszechnie do dziś. 
Został pochowany w grobie rodzinnym na cmentarzu Stare Powązki w Warszawie (kw. 62, rząd 5, grób 14/15).

</doc>
<doc id="825105" url="https://pl.wikipedia.org/wiki?curid=825105" title="Ludwik Korotyński">
Ludwik Korotyński



</doc>
<doc id="825108" url="https://pl.wikipedia.org/wiki?curid=825108" title="Barburka">
Barburka



</doc>
<doc id="825109" url="https://pl.wikipedia.org/wiki?curid=825109" title="Władysław Rajnold Korotyński">
Władysław Rajnold Korotyński

Władysław Rajnold Korotyński (ur. w 1866 w Wilnie, zm. 16 czerwca 1924 w Warszawie) – polski literat i dziennikarz. 
Syn Wincentego, brat Ludwika Stanisława i Brunona Wincentego.
Pracował w "Gazecie Warszawskiej" od 1884 do 1892, następnie w "Tygodniku Ilustrowanym", "Kurierze Codziennym" i innych czasopismach, a od lipca 1899 był redaktorem "Kurjera Warszawskiego". 
Osobno wydał: "Stylistyka języka polskiego" (Warszawa, 1899); "Syrokomla o sobie" (tamże, 1895) i życiorysy znakomitych Polaków XII-XVI w. pt. "Panteon polski wiedzy i sztuki" (tamże, 1898). Oczyścił z przeróbek T. Sierocińskiego i przedmową poprzedził nowe wydanie "Pamiątki po dobrym ojcu" Michała Wiśniewskiego (Warszawa, 1897). W "Słowniku geograficznym" opisał gmachy warszawskie i sporządził wykaz źródeł do dziejów Warszawy (1893), a w encyklopedii Orgelbranda napisał historię sztuki drukarskiej. Ogłosił następujące przyczynki do życia i dzieł Adama Mickiewicza: "Trzy pieśni" ("Tygodnik Powszechny", 1885); "Ziarnka" ("Tygodnik Powszechny", 1885, i "Tygodnik Ilustrowany", 1895); "Wschód i Północ" ("Gazeta Warszawska", 1890); "Listy A. E. Odyńca do Joachima Lelewela" ("Tygodnik Ilustrowany", 1891); "Powieść z czasu mojego" ("Kraj", 1895) i "Wspomnienie" (tamże, 1896). 
Podawał ponadto do druku pomniejsze materiały historyczno-literackie, jak "Karpiński-nauczyciel" ("Tygodnik Ilustrowany", 1892); "Kaczkowski o sobie" ("Wędrowiec", 1896), napisał szereg obrazków staropolskich - "Z raptularza" ("Kurjer Warszawski" 1897-1899. 
Używał pseudonimów: "Władysław Rajnold" i "Tadzisław Borzywojowicz".
Żoną Władysława Korotyńskiego była powieściopisarka Wanda Korotyńska, z pierwszego małżeństwa Grot-Bęczkowska.
Został pochowany w grobie rodzinnym na cmentarzu Stare Powązki w Warszawie (kw. 62, rząd 5, grób 14/15).

</doc>
<doc id="825110" url="https://pl.wikipedia.org/wiki?curid=825110" title="Głowacki">
Głowacki

Osoby:
Inne:

</doc>
<doc id="825111" url="https://pl.wikipedia.org/wiki?curid=825111" title="Władysław Korotyński">
Władysław Korotyński



</doc>
<doc id="825112" url="https://pl.wikipedia.org/wiki?curid=825112" title="Hafragilsfoss">
Hafragilsfoss

Hafragilsfoss – wodospad w północnej Islandii na rzece Jökulsá á Fjöllum, położony dwa kilometry poniżej wodospadu Dettifoss. 
Wzdłuż rzeki prowadzi oznakowany szlak turystyczny, można również dojechać samochodem do punktu widokowego drogą szutrową numer 864. 

</doc>
<doc id="825114" url="https://pl.wikipedia.org/wiki?curid=825114" title="Herb Republiki Środkowoafrykańskiej">
Herb Republiki Środkowoafrykańskiej

Herb Republiki Środkowoafrykańskiej składa się z tarczy z dwiema flagami po bokach i wschodzącym słońcem na górze. Nad i pod tarczą znajdują się wstęgi, pośrodku – medal.
Symbole.
Słoń i baobab reprezentują dziką przyrodę. Gwiazda na tle mapy Afryki symbolizuje pozycję Republiki Środkowoafrykańskiej. Ręka była symbolem partii rządzącej w 1963, gdy herb został ustanowiony.

</doc>
<doc id="825115" url="https://pl.wikipedia.org/wiki?curid=825115" title="Bruno Wincenty Korotyński">
Bruno Wincenty Korotyński

Bruno Wincenty Korotyński (ur. 1873 w Warszawie, zm. 1948, tamże (?)) – polski dziennikarz i kolekcjoner.
Syn Wincentego, brat Ludwika Stanisława i Władysława Rajnolda.
Stały współpracownik „Słowa”, pisywał też do „Wisły”, „Światowida”, „Gazety Warszawskiej”, „Kroniki Rodzinnej” (poezje) i „Ateneum”.
Został pochowany w grobie rodzinnym na cmentarzu Stare Powązki w Warszawie (kw. 62, rząd 5, grób 14/15).

</doc>
<doc id="825116" url="https://pl.wikipedia.org/wiki?curid=825116" title="Bruno Korotyński">
Bruno Korotyński



</doc>
<doc id="825120" url="https://pl.wikipedia.org/wiki?curid=825120" title="Michał Wilniewczyc">
Michał Wilniewczyc

Michał Wilniewczyc (ur. 7 stycznia 1912 w Dąbrowicy położonej 10 km na północ od Nowogródka (diecezja pińska, Polesie na Kresach), zm. 10 maja 1997 w Drohiczynie) – ksiądz katolicki, kapelan, działacz polonijny w Nowej Zelandii.
Życiorys.
Rodzicami jego byli: ojciec – Wincenty Kuniewicz-Wilniewczyc herbu Belina – matka Aniela z d. Bohdanowicz. Do 1922 uczęszczał do miejscowej szkoły powszechnej w Dąbrowicy, a od jesieni 1922 do Szkoły Powszechnej im. G. Piramowicza w Nowogródku. W roku 1926 wstąpił do Mniejszego Seminarium Duchownego w Nowogródku. W 1931 uzyskał świadectwo dojrzałości. Od 1931 rozpoczął naukę w Wyższym Seminarium Duchownym w Pińsku. Święcenia kapłańskie otrzymał 27 grudnia 1933. 27 marca 1937 otrzymał nominację na wikariusza do parafii Łubin, dek. Bielskiego. 17 września 1939, kiedy wojska sowieckie przekroczyły granicę polską, otrzymał nominację na wikariusza we Wsielubiu.
1 października 1939 rozpoczął pracę duszpasterską w Hajnówce, gdzie pracował do 11 listopada 1939. W tym dniu został wezwany na posterunek milicji. Został tam zatrzymany i po trzech godzinach rozmowy wywieziony do Świsłoczy. Tu został niesłusznie oskarżony o to, że namawiał swego ucznia do wywieszania afiszów z napisem: „Niech żyje Polska, precz z Sowietami”. Ze Świsłoczy w nocy z dnia 11 na 12 listopada przewieziono go pod strażą z karabinami do więzienia w Wołkowysku. Warunki więzienne były bardzo ciężkie. Jak sam wspominał: "„Panowała taka ciasnota, że w nocy jedni spali na pryczach, inni pod pryczami, jak ja między kozłami z posłem, na podłodze, wszyscy na jednym boku. Nikt nie mógł sobie pozwolić leżeć na wznak lub na innym boku. Kiedy przewracał się jeden, musieli to samo czynić inni. Jednemu w ogóle zabrakło miejsca, więc leżał na plecach, a nogi wkładał do paleniska w piecu, a obok stała parasza – kubeł dla spraw fizjologicznych. Tylko na pryczach były stare sienniki polskie, wypełnione startą słomą, z których sypało się próchno na tych, którzy leżeli pod pryczami"; "Dwa razy na dzień, rano i wieczorem, wyprowadzano wszystkich do ubikacji. Dokuczał nam najwięcej brud – sto wszy zabić to była norma. Dopiero w więzieniu poznałem, co to jest menda (pasożyt). Jedni strażnicy pozwalali przeglądać bieliznę i ubranie, inni nie, bo „dajesz – mówili – marne świadectwo o Sojuzie Sowieckim”"; "Życie było bardzo ciężkie, ale jeszcze nie było głodu, a to dzięki zapasom żywności, jakie zostały po uprzednim zarządzie polskim. Dawano każdemu 400 g. chleba, łyżkę cukru i zabarwioną nie wiem czym wodę (czaj), na obiad zupę, na kolację zupę albo kaszę.”"
Na początku lipca 1940 umieszczono go w dawnym carskim więzieniu w Homlu. Tam odczytano mu wyrok: siedem lat ciężkich robót w lasach.
Po wyjściu na wolność przebywał w Rosji jako kapelan szpitala VI Dywizji. 1 listopada 1944 roku przypłynął do Wellington w Nowej Zelandii okrętem US Navy „General Randall”, na którego pokładzie znajdowało się 733 polskich sierot (dzieci z Pahiatua), wyprowadzonych ze Związku Sowieckiego.
Był drugim kapłanem polskim działającym w Nowej Zelandii (po księdzu Bucholtzu z zakonu paulinów, który pracował dorywczo wśród Polaków w latach 1879–1880). Dzieci przyjął sam premier Nowej Zelandii Peter Fraser. Były to głównie sieroty i półsieroty, których rodzice zmarli w ZSRR i Persji, lub których ojcowie walczyli na froncie. Najmłodsze z tych dzieci miało około trzech lat. Wraz z siostrami zakonnymi (urszulankami szarymi), Marią Aleksandrowicz i Anną Tobolską roztoczył nad dziećmi opiekę duszpasterską. Stamtąd wyjechał do Włoch na studia, gdzie uzyskał doktorat.
Po 18 latach od aresztowania (w 1957) wrócił do Polski i mieszkał na terenie pozostałej w Polsce części diecezji pińskiej – w Drohiczynie nad Bugiem. Był kanonikiem honorowym i profesorem seminarium duchownego. Po powrocie do Polski w dalszym ciągu udzielał się w akcjach charytatywnych. Między innymi był koordynatorem działających w diecezji od roku 1986 parafialnych zespołów charytatywnych.
Jesienią 2011 nakładem wydawnictwa Apostolicum ukazała się biograficzna książka "Kapłańska Odyseja ks. Michała Wilniewczyca – Sybiraka, kapelana w Armii Gen. Andersa, opiekuna duchowego polskich sierot w Persji i Nowej Zelandii" autorstwa ks. Andrzeja Chibowskiego.
Został pochowany na cmentarzu parafialnym w Drohiczynie.

</doc>
<doc id="825123" url="https://pl.wikipedia.org/wiki?curid=825123" title="Wielimska Wyspa">
Wielimska Wyspa

Wielimska Wyspa (także Wyspa Owcza) – największa w Polsce wyspa śródjeziorna znajdująca się na jeziorze Wielimie. Jej powierzchnia wynosi 96,13 ha.
Większą część wyspy porastają lasy liściaste z występującymi skupiskami drzew iglastych. Na wyspie znajduje się dom, staw o powierzchni 1 ha i tereny lekko podmokłych łąk, jak również kolonia kormoranów. Gniazduje tam wiele gatunków ptaków drapieżnych (bielik, orlik krzykliwy i jastrzębie) oraz śpiewających (zimorodki i bąki).

</doc>
<doc id="825124" url="https://pl.wikipedia.org/wiki?curid=825124" title="Karol Marian O’Rourke">
Karol Marian O’Rourke

Karol Marian Aleksander O’Rourke, także: O’Rourke of Cloncorrick, wymowa "o’ro:rk", ur. 23 października 1861 we Wsielubiu k. Nowogródka, zm. 1946 w Straszewie – rosyjski hrabia, szambelan papieski, filantrop, filister korporacji akademickiej Konwent Polonia.
Życiorys.
Był synem Aleksandra Patryka Felicjana Korneliusza Teofila O’Rourke (1821–1888), właściciela Wsieluba, rotmistrza armii carskiej oraz Teofili Skarbek-Kruszewskiej (zm. 1873). Ożenił się z Marią z hr. Tyszkiewiczów (zm. 1926 w Warszawie).
Na początku XX w. Karol Marian O’Rourke był właścicielem ziemskim na rodzinnym Wsielubiu koło Nowogródka. Żył bardzo skromnie. Hojnie wynagradzał swoją służbę dworską, leśniczych, gajowych. Pomagał biednym i uczącej się młodzieży, między innymi Michałowi Wilniewczycowi – późniejszemu społecznikowi i opiekunowi polskich sierot w Nowej Zelandii. Był ojcem chrzestnym wielu mieszkańców okolicy. Miał na utrzymaniu starsze bezdomne kobiety.
W czasie dwudziestolecia międzywojennego mieszkał głównie we Wsielubiu, gdzie na wiosnę r. 1939 udzielił gościny stryjecznemu bratu, byłemu biskupowi gdańskiemu Edwardowi O’Rourke’mu. Po inwazji sowieckiej we wrześniu 1939 r. był prześladowany przez władze komunistyczne, aresztowany przez NKWD i na wozie przewieziony do więzienia w Nowogródku. Następnie przebywał w więzieniu w Mińsku, skąd dzięki staraniom biskupa Edwarda u władz niemieckich (Niemcy byli w sojuszu z sowietami do 1941 r.) został zwolniony. Potem przebywał jakiś czas w Nałęczowie, a po wojnie w Straszewie u ks. Piotra Wilniewczyca na plebanii, gdzie w maju 1946 r. zmarł bezpotomnie. Został pochowany w Aleksandrowie Kujawskim. Na jego mogile wystawił pomnik ks. Piotr Wilniewczyc, podopieczny hrabiego.
Linia katolicka O’Rourke’ów przetrwała (Wincenty, bratanek biskupa Edwarda, żonaty z Elżbietą z Niezabytowskich, osiadł po II wojnie światowej w Kanadzie), a zrusyfikowana, prawosławna linia Jerzego Maurycego w Petersburgu.
Historia rodu O’Rourke of Cloncorrick.
Rodzina O’Rourke to stara szlachta irlandzka z korzeniami z IX wieku. Pierwotne nazwisko brzmiało "O’Ruairc", z celtyckiego: O’ – „"potomek"”, i staronordyjkiego (wikingowskiego): Ruarc lub Ruadhrac (zob. niemiecki Roderick) – „"słynny król"”, czyli „potomek słynnego króla”. Po zdławieniu powstań irlandzkich przez Anglików, w czasie których wielu potomków rodu O’Rourke oddało życie – np. za czasów królowej Elżbiety I "Sir Brian-na-Murtha-O’Rourke of West Breifne", zgładzony w londyńskiej Tower w r. 1591 – wielu Irlandczyków opuściło swój kraj. Następna fala emigracji miała miejsce w r. 1688, po niudanej próbie króla Jakuba II odzyskania tronu angielskiego; wśród zwolenników Stuartów, którzy udali się na wygnanie, znajdował się również Brian O’Rourke Młodszy, krewny powyższego, który zaciągnął się do armii francuskiej.
Dwaj wnukowie Briana, synowie oficera francuskiego Owena O’Rourke of Cloncorrick i Mary z O’Beirne’ów, John i Cornelius, przeszli do służby rosyjskiej: John był najpierw rosyjskim oficerem kawalerii, potem, po osiedleniu się w Nancy, szambelanem króla Stanislawa Leszczynskiego, teścia króla Francji Ludwika XV. Na starość powrócił do Anglii i zmarł bezdzietnie w Londynie w r. 1786. Cornelius (ur. 1736, żonaty z hr. Martą Stuart ur. 1741) pozostał w służbie rosyjskiej, brał udział w walkach przeciwko konfederatom barskim, w wojnie siedmioletniej i walkach na Kaukazie w latach 80. XVIII wieku. Mianowany hrabią, zakończył karierę jako komendant Dorpatu i generał-major. Zmarł w r. 1800. Od Corneliusa wywodzą się dwie linie O’Rourków: ewangelicka, zniemczona, później (poprzez małżeństwa z Rosjankami) zrusyfikowana linia Jerzego Maurycego (zm. 1818), osiadła w Inflantach, która uzyskała w r. 1818 indygenat inflancki, i katolicka, litewska i spolonizowana linia rosyjskiego generała kawalerii Józefa Korneliusza O’Rourke (1779–1849), właściciela Wsieluba koło Nowogródka, żonatego z Amelią Piławską, córką Felicjana, ostatniego starosty Łucka. Karol Marian O’Rourke był wnukiem Józefa po najstarszym synu Aleksandrze Patryku, biskup gdański Edward O’Rourke kuzynem Karola, wnukiem po najmłodszym synu Michale Łazarzu.

</doc>
<doc id="825125" url="https://pl.wikipedia.org/wiki?curid=825125" title="Kierzkowo (powiat szczecinecki)">
Kierzkowo (powiat szczecinecki)

Kierzkowo – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Kołtki. 
W latach 1975–1998 wieś należała do woj. koszalińskiego.
Inne miejscowości o nazwie Kierzkowo: Kierzkowo

</doc>
<doc id="825127" url="https://pl.wikipedia.org/wiki?curid=825127" title="Rzyszczewko (powiat szczecinecki)">
Rzyszczewko (powiat szczecinecki)

Rzyszczewko – mała osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Kołtki. 
W latach 1975–1998 wieś należała do woj. koszalińskiego.
Inne miejscowości o nazwie Rzyszczewko: Rzyszczewko

</doc>
<doc id="825132" url="https://pl.wikipedia.org/wiki?curid=825132" title="Dołgie (powiat szczecinecki)">
Dołgie (powiat szczecinecki)

Dołgie – osada w Polsce położona w województwie zachodniopomorskim, w powiecie szczecineckim, w gminie Biały Bór nad jeziorem Dołgie.
W latach 1975–1998 wieś należała do woj. koszalińskiego.

</doc>
<doc id="825134" url="https://pl.wikipedia.org/wiki?curid=825134" title="Linowo (powiat szczecinecki)">
Linowo (powiat szczecinecki)

Linowo – osada w Polsce położona w województwie zachodniopomorskim, w powiecie szczecineckim, w gminie Biały Bór.
W latach 1975–1998 wieś należała do woj. koszalińskiego.
Inne miejscowości o nazwie Linowo: Linowo

</doc>
<doc id="825140" url="https://pl.wikipedia.org/wiki?curid=825140" title="Kuala Besut">
Kuala Besut

 
Kuala Besut – niewielkie miasteczko rybackie w Malezji, w prowincji Terengganu, położone między miastami Kota Bharu i Kuala Terengganu.

</doc>
<doc id="825157" url="https://pl.wikipedia.org/wiki?curid=825157" title="Cybulin (województwo zachodniopomorskie)">
Cybulin (województwo zachodniopomorskie)

Cybulin – osada popegeerowska w Polsce położona w województwie zachodniopomorskim, w powiecie szczecineckim, w gminie Biały Bór nad jeziorem Bobięcińskim Wielkim. 
W latach 1975–1998 wieś należała do woj. koszalińskiego.

</doc>
<doc id="825158" url="https://pl.wikipedia.org/wiki?curid=825158" title="Cybulin">
Cybulin

2 miejscowości w Polsce:

</doc>
<doc id="825160" url="https://pl.wikipedia.org/wiki?curid=825160" title="Wincenty Korotyński">
Wincenty Korotyński

Wincenty Korotyński (ur. 15 sierpnia 1831, we wsi Sieliszcze, w powiecie nowogródzkim, zm. 7 lutego 1891 w Warszawie) – polski pisarz, poeta i dziennikarz.
Zachęcony przez Ludwika Kondratowicza (Władysława Syrokomlę) poświęcał się początkowo wyłącznie poezji i studiom filologicznym o własnych siłach, następnie obrał zawód czasopiśmienniczy. W 1857 brał czynny udział w redakcji „Teki Wileńskiej”, wydawanej przez A.H. Kirkora. Po jej zamknięciu wszedł do redakcji „Słownika języka polskiego”, wydawanego w Wilnie przez M. Orgelbranda; objaśnił do tego dzieła wyrazy pospolite pod literą „W”, wyrazy filozoficzne opuszczone przez Trentowskiego, oraz prowadził redakcję ogólną dzieła od litery „L” do końca. Po zreformowaniu „Kuriera Wileńskieqo” w 1860 był członkiem jego redakcji, a w początku 1866 udał się do Warszawy na stałego współpracownika Gazety Warszawskiej. Od tej daty był zarazem współpracownikiem Wielkiej Encyklopedii Powszechnej S. Orgelbranda, członkiem redakcji „Wieńca”, „Tygodnika Powszechnego”, „Kroniki Rodzinnej”, „Tygodnika Ilustrowanego” i zamieszczał artykuły i poezje w innych czasopismach. Wydał oddzielnie (w tym przedruki z artykułów wcześniej wydrukowanych w gazetach): "„Czem chata bogata, tem rada”" (zbiór poezji, z przedmową Syrokomli, Wilno, 1857); "„Tomiło”" (obrazek wierszowany z życia ludu, Wilno i Dyneburg, 1858); "„Kwestarz starozakonny”" (wiersz z „Teki Wileńskiej” na dochód dla ubogich Izraelitów, 1858); "„Wypił Kuba do Jakóba”" (wystąpienie wierszowane do ludu przeciw gorzałce, Wilno, 1851); "„Piosenki Bérangera”", przekład dokonany wspólnie z Kondratowiczem (Wilno, 1859); "„Kilka szczegółów o rodzinie, miejscu urodzenia i młodości Adama Mickiewicza”" (z „Kuriera Wileńskiego”, 1860); "„Salomon Rysiński”" (studium, z „Kuriera Wileńskiego”, 1863); "„Duchownictwo”" (z „Gazety Warszawskiej”, 1866); "„Dodatek do biografii Adama Mickiewicza”" (z „Bibljoteki Warszawskiej”, 1860); "„Ciołek, optyk z XIII w.”" (z Gazety Warszawskiej, 1867). Do felietonu Gazety Warszawskiej” przełożył powieści: "„Oblężenie Falcburga”" Erckmana i Chatriana (wydanie osobne w Bibliotece Wiślickiego); "„Pendennis”" Thackeraya; "„Kram Starożytności”" Dickensa.
Jako członek komisji Archeologicznej i Komitetu Statystycznego w Wilnie pisał dla nich artykuły. Zredagował 10-tomowe wydanie "„Poezji”" L. Kondratowicza i opatrzył je przedmową oraz objaśnieniami (Warszawa, 1872); drukował w czasopismach wiele wspomnień o Syrokomli, szczególnie w "„Obrazach z pobrzeży Niemna”" w „Tygodniku Powszechnym”, gdzie też znajdują się objaśnienia do "„Pana Tadeusza”". Przygotował do druku, objaśnił i napisał przedmowę (prócz ostatniego ustępu) do "„Gjulistanu”" w przekł. S. Otwinowskiego, wyd. w 1879 r. przez Bibliotekę Ordynacji Krasińskich, oraz do wydanych tamże "„Pamiętników”" Duponta o Sobieskim (1885); przedmowę z życiorysem Z. Kaczkowskiego do ogólnego wydania jego dzieł; wstęp do jednego z tomów korespondencji Z. Krasińskiego; o poezjach J.I. Kraszewskiego w "„Książce jubileuszowej”" (1880); życiorys I. Domeyki w „Kłosach”. Wydał parę książeczek dla dzieci wierszem, oraz przełożył z francuskiego dla młodzieży: "„Na kolanach babuni”" pani J. Cuvillier-Fleury i "„Wieczory wróżki”" pań D’Hauteville i Wetzel (1874). Przez lat kilka (do 1873) redagował „Kalendarz” Jana Jaworskiego. Używał pseudonimów "Borzywój", "Q", "s". W 1894 drukowano w „Kraju” jego prace o Towarzystwie Szubrawców w Wilnie.
Wincenty Korotyński miał synów: Ludwika Stanisława, Władysława Rajnolda i Brunona Wincentego – wszyscy trzej również zajęli się pisarstwem i dziennikarstwem.
Został pochowany w grobie rodzinnym na cmentarzu Stare Powązki w Warszawie (kw. 62, rząd 5, grób 14/15).

</doc>
<doc id="825161" url="https://pl.wikipedia.org/wiki?curid=825161" title="Białka (województwo zachodniopomorskie)">
Białka (województwo zachodniopomorskie)

Białka – osada w Polsce położona w województwie zachodniopomorskim, w powiecie szczecineckim, w gminie Biały Bór, 1 km na wschód od drogi krajowej nr 20 ze Stargardu do Gdyni.
W latach 1975–1998 wieś należała do woj. koszalińskiego.
Inne miejscowości o nazwie Białka: Białka

</doc>
<doc id="825165" url="https://pl.wikipedia.org/wiki?curid=825165" title="Józef Antoni Poniatowski">
Józef Antoni Poniatowski



</doc>
<doc id="825166" url="https://pl.wikipedia.org/wiki?curid=825166" title="Kościół św. Rocha w Łęgonicach">
Kościół św. Rocha w Łęgonicach

Kościół św. Rocha w Łęgonicach – rzymskokatolicki kościół w diecezji łowickiej.
Położony w okolicy Łęgonic na tzw. Górce Przeprośnej (Górce Zgody).
W roku 1666 doszło tu do zawarcia tzw. ugody w Łęgonicach, kończącej rokosz Lubomirskiego. Na pamiątkę tego wydarzenia powstała kaplica. Następnie w latach 30. XX wieku wybudowano tu kościół pod wezwaniem św. Rocha.
Kościół, wykonany w całości z cegły, jest jednonawowy z absydą i z 4 małymi kaplicami bocznymi.
W czasie pierwszej wojny światowej kościół został zniszczony przez wojska austriackie. Śladem tego zdarzenia są wmurowane pociski (łuski) w południowej ścianie obecnego kościółka.

</doc>
<doc id="825167" url="https://pl.wikipedia.org/wiki?curid=825167" title="Kamienna (województwo zachodniopomorskie)">
Kamienna (województwo zachodniopomorskie)

Kamienna (niem. "Hohenstein") – osada w Polsce położona w województwie zachodniopomorskim, w powiecie szczecineckim, w gminie Biały Bór.
W latach 1975–1998 wieś należała do woj. koszalińskiego.
Inne miejscowości o nazwie Kamienna: Kamienna

</doc>
<doc id="825168" url="https://pl.wikipedia.org/wiki?curid=825168" title="Koleśnik">
Koleśnik

Koleśnik – osada w Polsce położona w województwie zachodniopomorskim, w powiecie szczecineckim, w gminie Biały Bór.
W latach 1975–1998 wieś należała do woj. koszalińskiego.

</doc>
<doc id="825171" url="https://pl.wikipedia.org/wiki?curid=825171" title="Wanda Korotyńska">
Wanda Korotyńska

Wanda Korotyńska (1854 – 1925 w Leoncinie) – powieściopisarka, żona Władysława Korotyńskiego, z poprzedniego małżeństwa Grot-Bęczkowska.
Opublikowała m.in.: "Z szarej przędzy" (nowele i obrazki, 1894); powieści: "Bez woli" (1896); "Co będzie z naszego chlopca?" (1897); "Kędy droga?" (1898); "W mieszczańskiem gnieździe" (2 t., 1899); "Anima vagans" ("Bluszcz", 1900); "W szponach" ("Wędrowiec", 1900). W 1895 wystawiła w Warszawie i Radomiu komedię w 4 aktach "Na łaskę losu", a w 1900 jednoaktówkę "Komedia w komedii". Umieszczała też artykuły różnej treści w "Kurjerze Codziennym", "Prawdzie", "Wieku", "Bluszczu" i "Kurjerze Niedzielnym".

</doc>
<doc id="825172" url="https://pl.wikipedia.org/wiki?curid=825172" title="Ásbyrgi">
Ásbyrgi

Ásbyrgi − wąwóz, znajdujący się w Parku Narodowym Jökulsárgljúfur na północy Islandii.
Kiedyś przepływała przez niego rzeka Jökulsá á Fjöllum, działaniom której zawdzięcza swój obecny wygląd. W obecnej chwili jej nurt przebiega na wschód od wąwozu.
Powstanie.
Geologia.
Według badań geologicznych, wąwóz Ásbyrgi uzyskał swój obecny kształt w wyniku trzech szczególnie silnych powodzi glacjalnych, które miały miejsce po erupcjach należących do lodowca Vatnajökull wulkanów Kverkfjöll i Bárðarbunga.
Pierwsza erupcja miała miejsce przed 4000, druga przed 3000 i trzecia przed 2500 lat, przy czym ta ostatnia osiągnęła wymiar 200 000 m³/s (co odpowiada czterokrotnej sile powodzi glacjalnej na rzece Skeiðará w 1996 roku).
Według mitologii nordyckiej.
Ponieważ forma Ásbyrgi przypomina podkowę, Islandczycy wierzyli, że ośmionogi koń Odyna odcisnął tu swoje kopyto. Z tego powodu nazywano go „Odciskiem stopy Odyna”.
Opis.
Na końcu długiego na 3,5 km wąwozu znajduje się zasilane ociekającą niezauważalnie ze ścian Ásbyrgi drobną strugą – pozostałością po płynącej tędy niegdyś rzece Jökulsá á Fjöllum – nieduże jezioro z imponującą populacją kaczek.
Poza tym egzystuje tu raczej rzadki dla Islandii lasek brzozowy, który miał szanse dobrze się rozwinąć ze względu na ochronne położenie pomiędzy ścianami wąwozu. To właśnie on jest magnesem przyciągającym do Ásbyrgi głodnych widoku drzew Islandczyków.
Przy wejściu do wąwozu leży Eyjan "(isl. wyspa)" – wysoka na 25 metrów skała.
Infrastruktura.
Wąwóz Ásbyrgi leży w oddaleniu od cywilizacji w związku z czym nie posiada rozbudowanej infrastruktury. Pomimo to są tu dwa place campingowe: duży – przy wejściu do wąwozu i mniejszy w jego głębi. Poza tym jest jeszcze stacja benzynowa z dość dobrze zaopatrzonym sklepikiem i barowóz.
Położenie.
Do Ásbyrgi można dojechać szutrową drogą numer 864 prowadzącą od "jedynki" do Skinnastaður. Droga jest wąska, a nawierzchnia podobna do blachy falistej. Dobrze jest posiadać napęd na cztery koła. Samochody terenowe mogą też dojechać alternatywnie od strony jeziora Mývatn, prowadzącą po drugiej stronie rzeki Jökulsá á Fjöllum, jeszcze mniej komfortową drogą numer F862. Niezależnie od wyboru trasy, koniecznie należy zatrzymać się przy osiągalnych z obu dróg wodospadach Selfoss, Dettifoss i Hafragilsfoss.

</doc>
<doc id="825173" url="https://pl.wikipedia.org/wiki?curid=825173" title="Ponikwa (województwo zachodniopomorskie)">
Ponikwa (województwo zachodniopomorskie)

Ponikwa – osada w Polsce położona w województwie zachodniopomorskim, w powiecie szczecineckim, w gminie Biały Bór.
W latach 1975–1998 osada należała do województwa koszalińskiego.

</doc>
<doc id="825174" url="https://pl.wikipedia.org/wiki?curid=825174" title="Oskar Zawisza">
Oskar Zawisza

Oskar Zawisza (ur. 23 listopada 1878 w Jabłonkowie, zm. 18 stycznia 1933 w Cierlicku) – polski ksiądz katolicki, kompozytor, działacz oświatowy i kulturalny.
Biografia.
Był synem nauczyciela z Jabłonkowa. Ukończył niemieckie gimnazjum w Bielsku, a następnie studia teologiczne w Ołomuńcu. Uczeń kompozytora Josefa Nešvera. Święcenie kapłańskie przyjął 23 lipca 1902 roku; następnie został administratorem w Piotrowicach koło Karwiny. Później był wikarym w Błędowicach, Lutyni Niemieckiej, Strumieniu i Cieszynie, a od 1 lipca 1911 roku proboszczem w Cierlicku.
Współpracował z "Gwiazdką Cieszyńską" i "Zaraniem Śląskim". Prowadził badania historyczne i etnograficzne. Był autorem "Dziejów Strumienia", "Dziejów Karwiny" i "Śpiewnika górniczego", oper zatytułowanych m.in. "Dożynki", "Święta Barbara" i "Czarne diamenty", poematu symfonicznego "Znad brzegów Olzy" oraz symfonii "Z niwy śląskiej".

</doc>
<doc id="825175" url="https://pl.wikipedia.org/wiki?curid=825175" title="Janusz Towpik">
Janusz Towpik

Janusz Towpik (ur. 18 lipca 1934 w Cieszynie, zm. 8 lutego 1981 w Warszawie) – polski architekt i grafik, ilustrator książek.
Życiorys.
W 1957 roku ukończył studia na Wydziale Architektury Politechniki Warszawskiej; studiował także na Wydziale Grafiki Akademii Sztuk Pięknych. Od 1962 roku był członkiem Związku Polskich Artystów Plastyków. Był asystentem, a później wykładowcą w Zakładzie Rysunku, Malarstwa i Rzeźby na Wydziale Architektury Politechniki Warszawskiej.
Od lat 60. ilustrował przyrodnicze atlasy i książki popularnonaukowe, najczęściej poświęcone zwierzętom. Współpracował z warszawskim ZOO: wykonał ilustracje do archiwum ikonograficznego, a także prowadził w nim dziecięce koło plastyczne (jedno z pierwszych tego rodzaju w Europie).
W 1978 roku otrzymał nagrodę prezydenta Francji na Międzynarodowym Konkursie Filatelistycznym za projekt serii znaczków "Drzewa".
Projektował widokówki, znaczki pocztowe, etykiety zapałczane. Zilustrował w sumie 23 książki dla dzieci i młodzieży oraz 7 książek popularnonaukowych i podręczników. Był autorem m.in. tablic zoogeograficznych zamieszczonych w IV tomie Encyklopedii Powszechnej PWN. Współpracował z redakcjami czasopism: „Łowiec Polski”, „Płomyk”, „Przyroda Polska”.

</doc>
<doc id="825177" url="https://pl.wikipedia.org/wiki?curid=825177" title="Magda Konopka">
Magda Konopka

Magda Konopka (ur. 1943 w Warszawie) – polska modelka i aktorka.
Życiorys.
Jej ojciec był urzędnikiem, matka archeologiem. Od 1959 mieszkała w Londynie, gdzie rozpoczęła karierę modelki. Zadebiutowała w filmie w 1964 małą rólką w "Beckecie" Petera Glenville’a.
W 1965 wyjechała do Włoch. Zdobyła tam popularność jako modelka (w 1967 dwukrotnie znalazła się na okładce włoskiego magazynu „Tempo”) oraz aktorka. Pierwszym włoskim filmem, w którym wystąpiła, była czarna komedia "Thrilling". W grudniu 1967 poślubiła milionera Jeana-Louisa Dessy'ego. Małżeństwo rozpadło się po trzech miesiącach, a Konopka zdecydowała się na powrót do Londynu. W 1968 zagrała główną rolę w ekranizacji włoskiego komiksu "Satanik".
W 1970 wystąpiła w brytyjskim filmie przygodowym "Gdy dinozaury władały światem" obok Victorii Vetri i Imogen Hassall, popularnych w tym czasie "pin-up girl". W maju 1970 jej zdjęcia zamieszczono w magazynie „Penthouse”. W 1971 powróciła do Włoch. W 1972 miała krótki romans z Seanem Connerym, co wzbudziło zainteresowanie prasy bulwarowej. Później cieniem na jej karierze położyły się problemy z alkoholem i włoską policją. Po raz ostatni pojawiła się w filmie w 1979.

</doc>
<doc id="825180" url="https://pl.wikipedia.org/wiki?curid=825180" title="Jawory (powiat szczecinecki)">
Jawory (powiat szczecinecki)

Jawory – osada w Polsce położona w województwie zachodniopomorskim, w powiecie szczecineckim, w gminie Biały Bór.
W latach 1975–1998 wieś należała do woj. koszalińskiego.

</doc>
<doc id="825182" url="https://pl.wikipedia.org/wiki?curid=825182" title="Miłkowo (powiat szczecinecki)">
Miłkowo (powiat szczecinecki)

Miłkowo – osada w Polsce położona w województwie zachodniopomorskim, w powiecie szczecineckim, w gminie Biały Bór. Miejscowość wchodzi w skład sołectwa Kołtki. 
W latach 1975–1998 wieś należała do woj. koszalińskiego.
Inne miejscowości o nazwie Miłkowo: Miłkowo

</doc>
<doc id="825189" url="https://pl.wikipedia.org/wiki?curid=825189" title="Apartamentowiec">
Apartamentowiec

Apartamentowiec – budynek mieszkalny składający się z apartamentów, zaprojektowany zgodnie z wysokimi standardami, usytuowany najczęściej w prestiżowej lokalizacji oraz wykonany z materiałów wysokiej jakości.
Z zasady apartamentowiec ma jedno wyróżniające się przeszklone wejście, zamiast kilku klatek, jakie mają bloki. Na parterze znajduje się recepcja, obsługiwana przez portiera.

</doc>
<doc id="825190" url="https://pl.wikipedia.org/wiki?curid=825190" title="Autostrada A61 (Francja)">
Autostrada A61 (Francja)

Autostrada A61 (fr. "Autoroute A61") - autostrada we południowej Francji w ciągu trasy europejskiej E80, wschodnia część "Autostrady Dwóch Mórz" (fr. "Autoroute des Deux Mers").

</doc>
<doc id="825191" url="https://pl.wikipedia.org/wiki?curid=825191" title="Kontrola urodzeń">
Kontrola urodzeń



</doc>
<doc id="825208" url="https://pl.wikipedia.org/wiki?curid=825208" title="Autostrada A62 (Francja)">
Autostrada A62 (Francja)

Autostrada A62 (fr. "Autoroute A62") – autostrada we południowo-wschodniej Francji w ciągu tras europejskich E9 oraz E72, zachodnia część "Autostrady Dwóch Mórz" (fr. "Autoroute des Deux Mers").

</doc>
<doc id="825222" url="https://pl.wikipedia.org/wiki?curid=825222" title="Kalabona">
Kalabona



</doc>
<doc id="825229" url="https://pl.wikipedia.org/wiki?curid=825229" title="Spicymierz">
Spicymierz



</doc>
<doc id="825235" url="https://pl.wikipedia.org/wiki?curid=825235" title="Sobótka Wielka">
Sobótka Wielka



</doc>
<doc id="825236" url="https://pl.wikipedia.org/wiki?curid=825236" title="Dekanat Sanok I">
Dekanat Sanok I

Dekanat Sanok I (łac. "I. Decanatus Sanocensis, Dioeceseos ritus latini Premisliensis") – jeden z dekanatów archidiecezji przemyskiej, w archiprezbiteracie sanockim.
Historia.
W 1594 roku decyzją synodu diecezjalnego został utworzony "dekanat sanocki". W 1810 roku w skład dekanatu, znajdującego się w cyrkule sanockim wchodziły parafie: "Sanok, Zagórz, Poraż, Niebieszczany, Bukowsko, Nowotaniec, Dudyńce, Zarszyn, Besko, Jasionów, Trześniów, Jaćmierz, Humniska, Grabownica, Dydnia, Strachocina".
W 1876 roku dekanat obejmował parafie: Besko (1594), Bukowsko (1755), Dudyńce (1529), Dydnia (1487), Grabownica Starzeńska|Grabownica (1529), Humniska (1409), Jaćmierz (1437), Jasionów (1480), Niebieszczany (1451), Nowotaniec (1462), Poraż (1343), Sanok (1384), Strachocina (1390), Zagórz (1745), Zarszyn (1441), filia Trześniów (1550)
Do 1939 roku dekanat sanocki obejmował 9 parafii, które zamieszkiwało 27 753 katolików obrządku łacińskiego. Od marca 1945 roku utworzono 10 parafii mieszczących się w: Bukowsku, Dudyńcach, Komańczy, Mrzygłodzie, Niebieszczanach, Nowotańcu, Sanoku (Fara), Tyrawie Wołoskiej, Zagórzu. 
W 1945 roku erygowano parafię Najświętszego Serca Pana Jezusa w Sanoku. W 1948 roku utworzono dwa wikariaty – w Trepczy i w Czerteżu. W 1952 roku dekanat sanocki zamieszkiwało 31 379 katolików obrządku łacińskiego.
Do 1956 roku w dekanacie sanockim mieściło się 7 klasztorów. Były to konwent oo. franciszkanów w Sanoku z własnym kościołem, dom sióstr służebniczek starowiejskich, dom sióstr miłosierdzia, klasztor nazaretanek, dom sióstr służebniczek Najświętszego Serca Jezusa oraz klasztor karmelitów bosych.
W 1971 roku dekretem bpa Ignacego Tokarczuka dekanat został podzielony na: "sanocki zachodni" i "sanocki wschodni", później dekanaty zostały przemianowane na sanocki I i sanocki II.
Dziekani.
Niekompletna lista dziekanów sanockich oraz wicedziekanów (początkowo określanych jako poddziekani, a także prodziekani):

</doc>
<doc id="825237" url="https://pl.wikipedia.org/wiki?curid=825237" title="Reprezentacja Turcji w skokach narciarskich">
Reprezentacja Turcji w skokach narciarskich

Reprezentacja Turcji w skokach narciarskich – reprezentacja w skokach narciarskich, występująca w barwach Turcji w międzynarodowych zawodach.
Historia.
Pierwszym tureckim skoczkiem, który pojawił się na arenie międzynarodowej, był Barış Demirci, który w swoim debiucie, 7 października 2006 w Einsiedeln podczas zawodów Pucharu FIS zajął 27. lokatę, przechodząc do historii jako pierwszy Turek, który zdobył punkty w międzynarodowych zawodach w skokach narciarskich. Następnymi zawodnikami, którzy zdobyli punkty w zawodach tej rangi, byli Samet Karta i Faik Yüksel (obaj dwukrotnie uczynili to w sezonie 2009/2010).
Także Barış Demirci jako pierwszy reprezentant Turcji wystartował w Pucharze Kontynentalnym (w marcu 2007 był dwukrotnie ostatni, 52., w Vikersund), a na mistrzostwach świata juniorów jako pierwsi Turcy pierwsi skakali Samet Karta i Faik Yüksel (w 2009 i 2010).
W sezonie 2011/2012 kadrę narodową stanowiło 15 zawodników: Samet Karta, Faik Yüksel, Mustafa Öztaşyonar, Muhammet İrfan Çintımar, Fatih Arda İpcioğlu, Ayberk Demir, Dağdeniz Elbil, Muhammed Münir Güngen, Muhammed Ali Bedir, Fatih Gül, Salih Enes Arslan, Arda Demirciçeşmesi, Serdar Talha Şimşek, Bahadır Yıldiz i Ahmet Yesevi Delikay. Trenerami byli wówczas Słoweńcy Vasja Bajc (główny trener w latach 2007–2014), Bine Norčič i Jure Radelj oraz Turek Yüksel Özkavci. Na rozwój skoków w Turcji wpływ miała zimowa uniwersjada z 2011, która odbyła się w tureckim Erzurum. Rok później na tych samych obiektach, na których odbyły się w jej ramach konkursy skoków, rozegrano mistrzostwa świata juniorów (reprezentujący Turcję Faik Yüksel zajął w nich 54. miejsce; również bez sukcesów Turcy startowali na MŚJ także potem w 2014, 2015, 2016 i 2018). W 2014 na stanowisku trenera Vasję Bajca zastąpił Fin Pekka Niemelä.
15 lutego 2015 Samet Karta zwyciężył w zawodach FIS Cup w Brattleboro. 9 grudnia 2016, podczas zawodów Pucharu Kontynentalnego na dużej skoczni w Vikersund, Fatih Arda İpcioğlu zajął 26. miejsce, zdobywając jako pierwszy reprezentant Turcji punkty PK. W tym samym sezonie, w dniach 4–5 lutego 2017, w Erzurum (na skoczniach dużej i normalnej) odbyły się zawody PK, w których ze względu na liczbę zaledwie 28 zgłoszonych zawodników, punkty PK zdobyło wszystkich sześciu wówczas startujących międzynarodowo tureckich skoczków (Fatih Arda İpcioğlu, Muhammet İrfan Çintımar, Ayberk Demir, Muhammed Ali Bedir, Samet Karta i Muhammed Münir Güngen). Najlepszym z nich był Fatih Arda İpcioğlu, dwukrotnie plasując się na 12. miejscu. W klasyfikacji końcowej PK w sezonie 2016/2017 z dorobkiem 49 punktów zajął on 80. miejsce, a reprezentacja Turcji w klasyfikacji drużynowej z dorobkiem 138 punktów była 12. W tym samym sezonie Fatih Arda İpcioğlu jako pierwszy Turek wystartował na mistrzostwach świata (rozegranych na przełomie lutego i marca w Lahti), jednak nie awansował do żadnego z konkursów (w kwalifikacjach na normalnej skoczni wyprzedził 10 zawodników, a na dużej 5). 13 marca 2017 ten sam zawodnik (także jako pierwszy reprezentant Turcji) wystartował w kwalifikacjach do konkursu Pucharu Świata, co miało miejsce w Lillehammer (zajął 57. miejsce na 69 sklasyfikowanych zawodników, co nie dałoby mu awansu do konkursu – który został odwołany). W tym samym roku po raz pierwszy Turcy (Fatih Arda İpcioğlu i Muhammet İrfan Çintımar) przystąpili do zawodów Letniego Grand Prix, co miało miejsce w Hakubie. Fatih Arda İpcioğlu zakwalifikował się do pierwszego konkursu (rozegranego 26 sierpnia), zajmując w nim 46. miejsce. Dzień później (kiedy nie rozegrano serii kwalifikacyjnej) Muhammet İrfan Çintımar także był 46. (przedostatni), a Fatih Arda İpcioğlu został zdyskwalifikowany. W lutym 2018 Fatih Arda İpcioğlu wystąpił na igrzyskach olimpijskich w Pjongczangu, będąc pierwszym reprezentantem Turcji skaczącym na IO. W kwalifikacjach na obu skoczniach zajął ostatnie miejsce spośród sklasyfikowanych zawodników (57. na normalnej i 56. na dużej).
W listopadzie 2018 Pekka Niemelä zrezygnował z pracy z Turkami. W sezonie 2018/2019 z Fatihem Ardą İpcioğlu, Muhammetem İrfanem Çintımarem, Muhammedem Ali Bedirem, Ayberkiem Demirem i Muhammedem Münirem Güngenem pracował początkowo tymczasowy turecki duet Bilal Albayrak i Faik Yüksel (w tym czasie Turcy nie startowali w zawodach pod egidą FIS), a w styczniu 2019 nowym trenerem reprezentacji został dwukrotny zdobywca Pucharu Świata, Słoweniec Primož Peterka. Jeszcze wiosną tego samego roku został on zastąpiony przez swojego rodaka Nejca Franka, którego asystentem został Samet Karta. 5 września 2021 Fatih Arda İpcioğlu został pierwszym Turkiem punktującym w LGP, zajmując 23. i 29. miejsce w Szczuczyńsku. 20 listopada tego samego roku jako pierwszy reprezentant Turcji wystąpił on w konkursie PŚ (po wywalczeniu awansu w kwalifikacjach), zajmując 46. miejsce w Niżnym Tagile. 12 grudnia tegoż roku poprawił ten rezultat, plasując się na 34. pozycji w Klingenthalu. 17 dni później w Oberstdorfie jako pierwszy Turek zdobył punkty w Turnieju Czterech Skoczni, a także (dzięki pokonaniu rywala w systemie KO, gdyż uzyskał 31. wynik w I serii) w Pucharze Świata, zajmując 29. miejsce. W całym TCS był 44. (turniejowe punkty zdobył także za 42. miejsca w dwóch konkursach w Bischofshofen), a w cyklu PŚ 76. (nie zdobył kolejnych punktów w sezonie). W lutym 2022 wystąpił na igrzyskach olimpijskich w Pekinie, zajmując 36. miejsce na skoczni normalnej i 40. na dużej. W następnym miesiącu po raz pierwszy Turcy wzięli udział w lotach narciarskich, przystępując do mistrzostw świata w lotach w Vikersund. Fatih Arda İpcioğlu zakwalifikował się do konkursu, w którym zajął 35. miejsce. 26 listopada tego samego roku po raz drugi zdobył punkty PŚ, zajmując 29. miejsce w Ruce, a 13 dni później poprawił to osiągnięcie, zajmując 24. lokatę w Titisee-Neustadt. W tym samym sezonie w TCS zajął on 38. miejsce (kwalifikując się do trzech konkursów, w jednym awansując do II serii), a 56. był Muhammed Ali Bedir (który zakwalifikował się do dwóch konkursów).
Kadra na sezon 2020/2021.
Na sezon 2020/2021 powołano kadry A i B.
Rekord kraju.
Rekordem Turcji w długości skoku jest odległość 212,5 m, uzyskana przez Muhammeda Ali Bedira w treningu przed kwalifikacjami do konkursu Pucharu Świata na Kulm 27 stycznia 2023.
Występy w zawodach międzynarodowych.
Igrzyska olimpijskie.
Pjongczang 2018.
K-98:
W kwalifikacjach Fatih Arda İpcioğlu zajął 57. miejsce na 57 startujących zawodników.
K-125:
W kwalifikacjach Fatih Arda İpcioğlu zajął 56. miejsce na 57 startujących, a 56 sklasyfikowanych zawodników.
Pekin 2022.
K-95:
K-125:
Mistrzostwa świata.
Lahti 2017.
K-90:
W kwalifikacjach Fatih Arda İpcioğlu zajął 43. miejsce na 56 startujących, a 53 sklasyfikowanych zawodników.
K-116:
W kwalifikacjach Fatih Arda İpcioğlu zajął 44. miejsce na 51 startujących, a 49 sklasyfikowanych zawodników.
Mistrzostwa świata w lotach.
Vikersund 2022.
K-200:
W kwalifikacjach Muhammed Ali Bedir zajął 42., a Muhammet İrfan Çintımar 45. miejsce na 45 startujących zawodników.
Mistrzostwa świata juniorów.
Szczyrbskie Jezioro 2009.
Startowało 83 zawodników (sklasyfikowano 79).
Hinterzarten 2010.
Startowało 83 zawodników (sklasyfikowano 78).
Erzurum 2012.
Startowało 66 zawodników (sklasyfikowano 65).
Val di Fiemme 2014.
Startowało 73 zawodników (sklasyfikowano 71).
Ałmaty 2015.
Startowało 66 zawodników (sklasyfikowano 64).
Râșnov 2016.
Startowało 66 zawodników (sklasyfikowano 64).
Kandersteg 2018.
Startowało 66 zawodników (sklasyfikowano 63).

</doc>
<doc id="825239" url="https://pl.wikipedia.org/wiki?curid=825239" title="Mądrostki">
Mądrostki

Mądrostki (Śmiara, Śmiera, Zmiara) – polski herb szlachecki.
Opis herbu.
"W polu czerwnem – nad srebrnem uchem kotłowym albo zawiasą barkiem na dół – strzała srebrna z opierzeniem, w środku przekżyżowana. Nad hełmem w koronie trzy pióra strusie."
Legenda herbowa.
"Rycerz herbu Nowina, uniesiony gniewem, zabił swego brata strzałą z kuszy. Przez jakiś czas Nowina taił swą zbrodnię, ostatecznie jednak wyznał winę. Sędziowie, widząc szczerą skruchę, darowali mu życie, ale na znak pokuty kazali odjąć z herbu miecz, a w to miejsce wstawić strzałę i krzyż, jako symbol zabójstwa i żalu za grzech. "
Najwcześniejsze wzmianki.
Pierwsze źródło wymienia herb w roku 1302. Najwcześniejsze źródło heraldyczne wymieniające herb to datowane na lata 1464–1480 Insignia seu clenodia Regis et Regni Poloniae polskiego historyka Jana Długosza, który uznał go za rdzennie polski. Zapisuje on informacje o herbie wśród 71 najstarszych polskich herbów szlacheckich we fragmencie: "Mądrostky sagittam albam extensam et in parte inferiori coarcuatam, cruce mediante, in campo rubeo defert Genus Polonicum pacificum et modestum.".
Herbowni.
Bąbelski, Berdowski, Borzniewski, Borzniowski, Bydliński, Chobęcki, Galowski, Golecki, Gołecki, Karaszkiewicz, Kruszyna, Lissowski, Małyszczycki, Mądrostka, Mądroszkiewicz, Wielkanocki, Wielkonocki, Wilczek.

</doc>
<doc id="825245" url="https://pl.wikipedia.org/wiki?curid=825245" title="Akwarium tarliskowe">
Akwarium tarliskowe

Akwarium tarliskowe zwane też hodowlanym lub lęgowym - to osobny zbiornik używany w akwarystyce, najczęściej wykonany ze szkła, o wymiarach: około 25 cm wysokości, 40 cm szerokości i od 40 do 80 cm długości. 
Do zbiornika lęgowego wpuszcza się ryby złowione z akwarium ogólnego, przystępujące aktualnie do tarła. W zbiorniku rozwija się zapłodniona ikra i wychowuje narybek. Na ogół akwarium nie wymaga oświetlenia, ponieważ ikra wielu gatunków ryb akwariowych jest wrażliwa na światło. Musi być jednak wyposażony w grzałkę. Najlepiej bez podłoża, aby łatwiej było czyścić dno. Rośliny umieszcza się tylko wówczas jeżeli zachodzi taka potrzeba, może to być kępka np. mchu jawajskiego. Parametry wody powinny być jak najbardziej zbliżone do tych, jakie rybom danego gatunku są potrzebne podczas tarła. Wodę filtruje się najczęściej filtrem gąbkowym, aby nie zagrażał narybkowi. W akwarium tarliskowym stosuje się też tzw. ruszty ikrowe, które pozwalają uchronić ikrę przed zjedzeniem przez rodziców. 
Oddzielny zbiornik zapewnia rybom odpowiednie warunki do rozmnażania. Powinien stać w miejscu spokojniejszym niż akwarium ogólne, ponieważ przestraszone ryby z reguły nie przystępują do tarła. Niektóre gatunki bez problemów rozmnażają się w zbiorniku głównym, jednak bardziej wymagające powinny być trzymane w akwarium tarliskowym. Gdy nie możemy pozwolić sobie na oddzielne akwarium lęgowe, w przypadku ryb żyworodnych można użyć specjalnych kotników, czyli pojemników umieszczanych w akwariach.

</doc>
<doc id="825247" url="https://pl.wikipedia.org/wiki?curid=825247" title="Sifaka biała">
Sifaka biała

Sifaka biała ("Propithecus verreauxi") – gatunek ssaka naczelnego z rodziny indrisowatych (Indridae). 
Zasięg występowania.
Sifaka biała występuje w południowo-zachodnim i południowym Madagaskarze, na zachodzie do rzeki Tsiribihina, na południowym wschodzie w pobliżu (na północ od) Tôlanaro w Nahampoana Reserve, ale prawdopodobnie został tam introdukowany; zamieszkuje również południowo-wschodnie granice w przejściowych i kolczastych płatach lasów Mangatsiaka Parcel w Parku Narodowego Andohahela.
Taksonomia.
Gatunek po raz pierwszy naukowo opisał w 1867 roku francuski przyrodnik Alfred Grandidier nadając mu nazwę "Propithecus verreauxi". Jako miejsce typowe odłowu holotypu Grandidier wskazał Tsifanihy (na północ od Cape Sainte Marie), na Madagaskarze. 
Charakterystyczny wariant kolorystyczny został opisany w 1894 roku jako gatunek i nazwany "majori", ale większość ekspertów uważa go obecnie za melanistyczną formę "P. verreauxi". Autorzy "Illustrated Checklist of the Mammals of the World" uznają ten takson za gatunek monotypowy.
Morfologia.
Długość ciała (bez ogona) 40–48 cm, długość ogona 50–60 cm; masa ciała 2,9 kg. 
Tryb życia.
Spotykana od brzegu morza do wysokości 1300 m n.p.m., w lasach deszczowych, najczęściej wśród wysokich drzew. Sifaka biała posila się rano owocami, pędami drzew oraz owadami. Tworzy grupy 6-10 osobników. Obejmują one 1 lub 2 rodziny.
Rozmnażanie.
Ciąża trwa 130–160 dni. Samica rodzi na ogół jedno młode na przełomie lipca i sierpnia. Karmi je przez 6 miesięcy. Młode usamodzielnia się w siódmym miesiącu życia.
Zagrożenia i ochrona.
W literaturze brak danych o naturalnych wrogach sifaki białej, potencjalnym zagrożeniem może być fossa madagaskarska. Gatunek jest krytycznie narażony na wyginięcie z powodu działalności człowieka (utrata siedlisk spowodowana rozwojem rolnictwa i wycinką lasów oraz zanieczyszczenie środowiska).

</doc>
<doc id="825248" url="https://pl.wikipedia.org/wiki?curid=825248" title="Pęczek Kenta">
Pęczek Kenta

Pęczek Kenta – dodatkowa droga przewodzenia pomiędzy przedsionkami a komorami serca. Występuje w dwóch postaciach, A i B. Gdy łączy lewy przedsionek z lewą komorą - jest to typ A, dodatkowe połączenie biegnie wtedy w bruździe przedsionkowo-komorowej. Natomiast gdy łączy prawą komorę z prawym przedsionkiem, jest to typ B (uwaga: brak fali delta w V1). Jego obecność jest podstawą występowania zespołu preekscytacji znanego pod nazwą zespołu Wolffa-Parkinsona-White’a. Istotą schorzenia jest omijanie prawidłowego przewodnictwa przez węzeł przedsionkowo-komorowy i przechodzenie impulsu przez dodatkową drogę o zazwyczaj szybszym przewodnictwie.
Pęczek został nazwany na cześć brytyjskiego fizjologa Alberta Franka Stanleya Kenta.

</doc>
<doc id="825252" url="https://pl.wikipedia.org/wiki?curid=825252" title="Jan Gamrat">
Jan Gamrat

Jan Gamrat herbu Sulima (ur. 1502, zm. 1544) – wojewoda mazowiecki, vicesgerent, a zarazem senator świecki w okresie I Rzeczypospolitej, starosta rawski i iłżeński.
Poseł województwa krakowskiego na sejm 1538/1539 roku, na sejm 1540 roku, sejm 1542 roku.
Od 1532 dziedzic i sołtys Bączala Dolnego i Górnego, a także właściciel Samoklęsk.
Możliwe, że był młodszym bratem prymasa Piotra Gamrata.

</doc>
<doc id="825255" url="https://pl.wikipedia.org/wiki?curid=825255" title="Jan Łoski">
Jan Łoski

Jan Łoski z Woli Chynowskiej herbu Brodzic lub Rogala (1446-1535) – vicesgerent, wojewoda mazowiecki.

</doc>
<doc id="825256" url="https://pl.wikipedia.org/wiki?curid=825256" title="Feliks Brzeski">
Feliks Brzeski

Feliks Brzeski z Brześcia (1481 – 1545) – wojewoda mazowiecki, pierwszy vicesgerent Mazowsza w latach 1526-1528, w 1524 otrzymał dożywotnio książęce miasteczko Sochocin. 

</doc>
<doc id="825258" url="https://pl.wikipedia.org/wiki?curid=825258" title="Not the Nine O’Clock News">
Not the Nine O’Clock News

Not the Nine O’Clock News ("To nie są wiadomości o dziewiątej") – brytyjski serial komediowy emitowany po raz pierwszy w latach 1979–1982 na antenie BBC Two. Należy do podgatunku określanego jako "sketch show", co oznacza, iż nie posiada stałej fabuły ani bohaterów, jego odcinki są raczej blokami kilkuminutowych skeczy i parodii, często odnoszących się bezpośrednio do aktualnych wydarzeń. Łącznie wyemitowano 38 półgodzinnych odcinków.
Charakterystyka.
Na tle innych ówczesnych produkcji komediowych, „To nie są...” wyróżniał bardzo dynamiczny montaż, często zupełnie wypaczający sens poddawanych obróbce fragmentów wiadomości, oraz dość bezkompromisowe czy wręcz agresywne poczucie humoru. Margaret Thatcher złożyła na serial oficjalną skargę, kiedy w jednym z odcinków zasugerowano, że rozbiła drogi samochód. Już w pierwszym odcinku znalazł się słynny później monolog Rowana Atkinsona, parodiujący konwencję wyborczą Partii Konserwatywnej i jej stosunek do imigrantów ("nie mamy nic przeciwko nim, no ale skoro znamy już przepis na curry..."). Innym razem dano do zrozumienia, że przynależność do tego ugrupowania jest równie wstydliwa jak członkostwo w przestępczym gangu. Kiedy wielkie kontrowersje wzbudzał film Monty Pythona „Żywot Briana”. w programie znalazł się skecz, w którym dyskutanci spierają się, czy Nowy Testament jest niesmaczną parodią twórczości Johna Cleesa i jego kolegów – co stanowiło dokładne odwrócenie toczących się wówczas debat wokół ich filmu.
Tytuł.
Tytuł serialu wziął się z godziny jego emisji - 21:00. W tym samym czasie na antenie BBC One nadawany był sztandarowy program informacyjny BBC, "Wiadomości o dziewiątej" ("Nine O’Clock News"). Twórcy uznali, że taki przewrotny tytuł dodatkowo zaintryguje widzów.
Twórcy.
Serial stał się początkiem kariery dla kilkorga popularnych później komików, z których do dziś najbardziej znany jest Rowan Atkinson. Oprócz niego główną obsadę tworzyli Mel Smith, i Pamela Stephenson. Wśród autorów tekstów był m.in. Richard Curtis.
Po zakończeniu produkcji Smith i Jones postanowili kontynuować współpracę jako duet i zrealizowali wspólnie jeszcze kilka seriali, a także założyli firmę producenką Talkback (dziś część FreemantleMedia). Atkinson kontynuował karierę samodzielnie, występując na estradzie i grając m.in. w "Czarnej Żmii" i "Jasiu Fasoli". Pamela Stephenson występowała jeszcze przez kilka lat w USA, m.in. w słynnym programie "Saturday Night Live", lecz później porzuciła komedię na rzecz psychologii klinicznej, którą zajmuje się do dziś.
Upamiętnienie.
W 1995 powstał trzygodzinny program "The Best of Not the Nine O’Clock News", zawierający najciekawsze fragmenty wszystkich serii. Z kolei w 2009 – w trzydziestą rocznicę powstania serialu – BBC Two wyemitowało film dokumentalny "Not Again: Not The Nine O’Clock News", poświęcony jego historii.

</doc>
<doc id="825259" url="https://pl.wikipedia.org/wiki?curid=825259" title="Stanisław Szreński">
Stanisław Szreński

Stanisław Szreński herbu Dołęga (1481–1531) – kasztelan wiski w roku 1497, wojewoda płocki w latach (1507–1510), vicesgerent, wojewoda mazowiecki.
Podpisał konstytucję "Nihil novi" na sejmie w Radomiu w 1505 roku.

</doc>
<doc id="825263" url="https://pl.wikipedia.org/wiki?curid=825263" title="Karkonosze Jelenia Góra">
Karkonosze Jelenia Góra

Karkonosze Jelenia Góra – polski klub piłkarski z siedzibą w Jeleniej Górze, założony w listopadzie 1953 r. W sezonie 2022/2023 będą ponownie po roku przerwy występować w IV lidze (grupa dolnośląska zachód).
Osiągnięcia.
Osiągnięcia w II lidze:
Osiągnięcia w III lidze:
Osiągnięcia w IV lidze:
Osiągnięcia w klasie okręgowej
Puchar Polski

</doc>
<doc id="825264" url="https://pl.wikipedia.org/wiki?curid=825264" title="Muzeum Lotnictwa i Astronautyki Le Bourget">
Muzeum Lotnictwa i Astronautyki Le Bourget

Muzeum Lotnictwa i Astronautyki Le Bourget (fra. Musée de l'Air et de l'Espace) – jedno z najstarszych muzeów lotnictwa na świecie, położone w południowo-wschodniej części lotniska Le Bourget, 10 km na północ od Paryża. 
Cały zbiór 19 595 eksponatów został podzielony na następujące działy:
Oprócz ekspozycji stałej muzeum udostępnia również wystawy czasowe oraz planetarium.

</doc>
<doc id="825267" url="https://pl.wikipedia.org/wiki?curid=825267" title="Jan Dzierzgowski">
Jan Dzierzgowski

Jan Dzierzgowski z Pawłowa k. Przasnysza herbu Jastrzębiec (1502 - 1558) – vicesgerent, starosta warszawski i łowicki, wojewoda mazowiecki, do roku 1544 kasztelan czerski.
Pochowany w kościele św. Anny w Warszawie.

</doc>
<doc id="825268" url="https://pl.wikipedia.org/wiki?curid=825268" title="Musée de l'Air et de l'Espace">
Musée de l'Air et de l'Espace



</doc>
<doc id="825272" url="https://pl.wikipedia.org/wiki?curid=825272" title="Mój sąsiad Totoro">
Mój sąsiad Totoro

 – japoński film anime w reżyserii Hayao Miyazakiego. Film niespodziewanie zdobył ogromną popularność i stał się sztandarową produkcją studia Ghibli. Wizerunek tytułowego bohatera filmu wkrótce stał się częścią logo wytwórni i pozostaje w nim do dziś.
Serwis Rotten Tomatoes przyznał mu wynik 93%.
Pierwsza wersja dubbingu została opracowana na zlecenie Canal+ w 1995 roku i wyemitowana 7 stycznia 1996 roku. Począwszy od 27 czerwca 1999 roku, film emitowany był na kanale Ale Kino! Wydanie DVD z 2007 roku zawiera wersję lektorską.
Druga wersja dubbingu dostępna jest w serwisie Netflix od 1 lutego 2020 roku.
Opis fabuły.
Film opowiada o dwóch siostrach, Mei (4 lata) i Satsuki (10 lat), które przeprowadzają się wraz z ojcem do starego domu na wsi, aby być bliżej matki leżącej w szpitalu. Satsuki poznaje chłopca z sąsiedztwa o imieniu Kanta (10 lat), który, mimo wcześniejszej antypatii, zaprzyjaźnia się z nią. Pewnego dnia siostry spotykają sympatyczne leśne stworzenia-duchy zwące się Totoro i od tego czasu ich życie zaczyna przepełniać magia. Natura i wyobraźnia pomagają im w potrzebie, ukazując jednocześnie siłę i piękno świata, który ich otacza.
Film jest częściowo biografią samego Miyazakiego. On też wychowywał się tylko z ojcem, podczas gdy jego matka musiała leżeć w szpitalu.
Totoro.
Totoro to leśne duchy, które żyją w wielkich drzewach kamforowych. Zostały one wymyślone przez Miyazakiego, ale zawierają w sobie elementy z folkloru różnych krajów. Sama nazwa jest zniekształconą przez czteroletnią Mei wymową słowa "troll". Zauważyła ona bowiem ich podobieństwo do rysunków w książce. Totoro mogą stać się niewidzialne, szybko się uczą, kochają muzykę i choć czasem się złoszczą i są dokuczliwe, to mają dobre maniery.
Wersja polska.
Pierwsza wersja.
Opracowanie wersji polskiej: na zlecenie CANAL+ – STUDIO SONICA
Reżyseria: Krzysztof Kołbasiuk
Dialogi: Roman Zawadzki
Dźwięk i montaż: Sławomir Czwórnóg
Kierownictwo produkcji: Marzena Omen-Wiśniewska
Udział wzięli:
Teksty piosenek: Ryszard Skalski
Śpiewała: Beata Jankowska
Kierownictwo muzyczne: Jacek Grudzień i Marek Klimczuk
Lektor: Tadeusz Borowski
Druga wersja dubbingu.
Wersja polska: SDI MEDIA POLSKA
Dialogi: Katarzyna Raduszyńska
Reżyseria: Janusz Dąbrowski
Dźwięk: Łukasz Fober
Udział wzięli:
W pozostałych rolach:
Lektor: Artur Kaczmarski

</doc>
<doc id="825275" url="https://pl.wikipedia.org/wiki?curid=825275" title="Piotr Goryński">
Piotr Goryński

Piotr Goryński z Wierzbna herbu Poraj (zm. 1542) – vicesgerent, wojewoda mazowiecki w 1511, starosta ciechanowski.
Opracował prawa mazowieckie (zwód Goryńskiego) zatwierdzone na sejmie mazowieckim w 1535, któremu przewodniczył. Ożeniony z wdową po Mikołaju Ojrzanowskim, Katarzyną z Boglewskich, która wniosła mu w posagu dobra ojrzanowskie. Załatwiał formalności posagowe przed zamążpójściem księżniczki Anny mazowieckiej, ostatniej przedstawicielki Piastów mazowieckich. Jego córka Dorota wyszła za mąż za sekretarza królewskiego Stanisława Barzi.

</doc>
<doc id="825278" url="https://pl.wikipedia.org/wiki?curid=825278" title="Dołhopole">
Dołhopole



</doc>
<doc id="825281" url="https://pl.wikipedia.org/wiki?curid=825281" title="Bill Haast">
Bill Haast

William E. „Bill” Haast (ur. 30 grudnia 1910 w Paterson, New Jersey, zm. 15 czerwca 2011) – dyrektor Miami Serpentarium Laboratories (okolice Punta Gorda w stanie Floryda), gdzie zajmował się pobieraniem jadu od bardzo niebezpiecznych węży. W roku 1948 jego zajęcie stało się atrakcją dla turystów. W ciągu swojej kariery został ugryziony koło 170 razy przez różne gatunki jadowitych węży i jest pod tym względem rekordzistą.
Wczesne lata.
Bill Haast urodził się w stanie New Jersey w miejscowości Paterson w 1910 roku. Po raz pierwszy zainteresował się wężami w harcerstwie w wieku 10 lat. Wtedy też po raz pierwszy w życiu został ukąszony przez węża, a w wieku 11 lat schwytał pierwszego swojego węża. Później zaczął hodować węże w domu, mimo początkowego sprzeciwu jego matki. W wieku 15 lat zaczął pobierać od węży jad. Swoją edukację skończył w wieku 16 lat, jako że nie był dobrym uczniem. W wieku 19 lat zaczął się szkolić u poskramiacza węży, a od 30 roku życia regularnie przyjmował jad węży dożylnie.
William Haast wrócił do domu swojej matki, która wynajmowała dom nad jeziorem. Tutaj poznał się ze swoją pierwszą żoną Ann, z którą uciekł na Florydę. Tam zaczął realizować swoje marzenia o chwytaniu dziko żyjących węży. Gdy jego żona była w ciąży, Haast stracił pracę i był ścigany przez urzędy podatkowe, więc postanowił ponownie wrócić do New Jersey. Studiował tam 4 lata w instytucie lotnictwa, gdzie uzyskał certyfikat, z którym wyruszył do Miami by pracować w liniach lotniczych Pan American. Był zatrudniony tam w czasie II wojny światowej. Podczas służby latał m.in. do Afryki, Południowej Ameryki oraz Azji, skąd przywiózł swoją pierwszą kobrę.
Serpentarium.
W 1946 roku Bill Haast nabył nieruchomość przy drodze nr 1 na południu Miami i zaczął budowę serpentarium. Budowa ta była powodem rozwodu z Ann. Krótko po rozwodzie poznał i poślubił Claritę Matthews. Swoje serpentarium otworzył w końcu 1947 roku. Początkowo on, jego żona i Bill junior byli jedynymi pracownikami tego serpentarium, ale Bill junior na skutek kilkukrotnego pogryzienia stracił zainteresowanie wężami i odszedł. Haast tymczasem stale ulepszał serpertarium. Do 1965 roku zamieszkało w nim około 500 węży które trzymał w 400 klatkach. Od 60 gatunków węży pobierał jad od 70 do 100 razy dziennie. Zawsze robił to przy publiczności - chwytał węże patrząc im prosto w oczy, a następnie pobierał jad. Niedługo potem Bill Haast zaczął eksperymentować ze wstrzykiwaniem jadu kobry indyjskiej i kobry królewskiej jako szczepionki na ich ukąszenie. Szczepionka przyniosła pewne skutki, aczkolwiek po ukąszeniu przez węża został zabrany do szpitala na kilka dni. Po kilkunastu dawkach jadu węża krew Haasta sama stała się antidotum na jego ukąszenie. W 1950 roku został ugryziony przez kobry koło 20 razy, a w 1962 roku pierwszy raz ugryzła go kobra królewska. W swoim życiu przeżył także ukąszenie zielonej mamby. Jego krew nie raz ratowała życie ludziom ukąszonym przez węże, jako że nie było wówczas innego środka przeciw ukąszeniom. Jako pierwszy naukowiec dostarczył także jad węża do badań nad leczeniem polio co zaowocowało szczepionką, która weszła do użytku w 1955 roku.

</doc>
<doc id="825283" url="https://pl.wikipedia.org/wiki?curid=825283" title="Antoni Barabasch">
Antoni Barabasch

Antoni Barabasch (ur. 1745 w Krzanowicach, zm. po 1821 w Krzanowicach) – rzeźbiarz.
Na początku lat 80. XVIII wieku rozpoczął swoją praktykę wykonując ambony, chrzcielnice i ozdoby w kościołach dekanatu hulczyńskiego, kietrzańskiego i głubczyckiego w archidiecezji ołomunieckiej oraz raciborskiego i wodzisławskiego w diecezji wrocławskiej. Na początku XIX wieku do jego praktyki dołącza jego syn - Franciszek. Antoni był również kościelnym w parafii pw. Św. Wacława w Krzanowicach.
Wykonał m.in. w 1789 roku koronę w głównym ołtarzu kościoła pątniczego pw. Narodzenia Najświętszej Marii Panny w Pszowie, która była wzorowana na podobnej umieszczonej w ołtarzu kościoła farnego pw. Wniebowzięcia Najświętszej Marii Panny w Opawie oraz w 1810 roku ambonę i chrzcielnicę w kościele pszowskim wraz ze swoim synem.

</doc>
<doc id="825287" url="https://pl.wikipedia.org/wiki?curid=825287" title="Dymarki Świętokrzyskie">
Dymarki Świętokrzyskie

Dymarki Świętokrzyskie – doroczna impreza plenerowa odbywająca się w Nowej Słupi u stóp Łysej Góry od 1967 r.
Historia.
W 1967 roku działacze skupieni wokół ówczesnego Zarządu Okręgu PTTK w Kielcach podjęli inicjatywę zorganizowania imprezy plenerowej, której główny element stanowiłaby prezentacja procesu wytopu żelaza w piecach dymarskich. Wśród inicjatorów tego przedsięwzięcia znaleźli się między innymi przedstawiciele Zarządu Okręgu PTTK w Kielcach – prezes Bohdan Bełdowski (1912-1988) i sekretarz Krzysztof Lewicki. Byli oni autorami koncepcji imprezy, którą nazwano „Dymarki Świętokrzyskie”. Po dyskusjach na temat jej programu udało się pozyskać do udziału w tym przedsięwzięciu krakowskich naukowców: Kazimierza Bielenina z Muzeum Archeologicznego oraz profesorów Akademii Górniczo-Hutniczej – Mieczysława Radwana i Wacława Różańskiego.
„Dymarki Świętokrzyskie” po raz pierwszy zorganizowano we wrześniu 1967 roku w Nowej Słupi, gdzie już od 1960 roku istniało Muzeum Starożytnego Hutnictwa Świętokrzyskiego, dzięki czemu miejscowość ta stała się centrum badań naukowych nad tym zagadnieniem. Pierwszym organizatorem „Dymarek Świętokrzyskich” był Zarząd Okręgu PTTK w Kielcach oraz redakcja kieleckiego dziennika „Słowo Ludu”. Inicjatywa PTTK od początku została doceniona i popularyzowana w publikacjach wiodących badaczy starożytnego hutnictwa świętokrzyskiego. Zorganizowany po raz pierwszy publiczny wytop żelaza metodą sprzed dwóch tysięcy lat spotkał się z ogromnym zainteresowaniem mieszkańców ziemi kieleckiej oraz rzesz turystów, którzy przybyli do Nowej Słupi z całej Polski. Ponieważ rok 1967 obchodzony był jako Światowy Rok Turystyki, z tej okazji Główny Komitet Kultury Fizycznej i Turystyki oraz redakcja warszawskiego dziennika „Expressu Wieczornego” ogłosiły ogólnopolski konkurs na najciekawszą imprezę krajoznawczo-turystyczną pod hasłem „Jadą goście jadą”. „Dymarki Świętokrzyskie” zdobyły w tym konkursie pierwsze miejsce.
W 2017 roku nastąpił rozłam Dymarek spowodowany konfliktem między organizatorem imprezy - Centrum Dziedzictwa Gór Świętokrzyskich, a dotychczasowym wykonawcą części historycznej - Świętokrzyskim Stowarzyszeniem Dziedzictwa Przemysłowego, który spowodował samodzielną organizację Dymarek Świętokrzyskich w Nowej Słupi przez Centrum Dziedzictwa Gór Świętokrzyskich w Nowej Słupi, oraz wyjazdową edycją Dymarek Świętokrzyskich przez Świętokrzyskie Stowarzyszenie Dziedzictwa Przemysłowego.
Dymarki Świętokrzyskie w Nowej Słupi odbywają się w połowie sierpnia, aby przybliżyć antyczną metalurgię żelaza przebywającym w tym regionie turystom.

</doc>
<doc id="825288" url="https://pl.wikipedia.org/wiki?curid=825288" title="Skoki narciarskie na Mistrzostwach Świata w Narciarstwie Klasycznym 2005">
Skoki narciarskie na Mistrzostwach Świata w Narciarstwie Klasycznym 2005

Skoki narciarskie na Mistrzostwach Świata w Narciarstwie Klasycznym 2005 – zawody w skokach narciarskich przeprowadzone w ramach Mistrzostw Świata w Narciarstwie Klasycznym 2005 między 19 a 26 lutego 2005 na skoczniach w Oberstdorfie.
Rozegrane zostały cztery konkurencje – dwie indywidualne oraz dwie drużynowe. Zarówno indywidualne, jak i drużynowe starty odbyły się na dwóch obiektach – dużym i normalnym, umieszczonych w kompleksie skoczni w Oberstdorfie. O medale mistrzostw świata zawodnicy rywalizowali po raz 32.
W konkurencjach indywidualnych zwyciężyli: Rok Benkovič na skoczni HS 100 oraz Janne Ahonen na skoczni HS 137, natomiast w rywalizacji drużynowej dwukrotnie triumfowała reprezentacja Austrii, która wystartowała w składzie: Martin Höllwarth, Wolfgang Loitzl, Thomas Morgenstern i Andreas Widhölzl. Po raz drugi w historii mistrzostw świata w narciarstwie klasycznym przeprowadzono konkursy drużynowe na dwóch skoczniach i jednocześnie po raz pierwszy jedna drużyna zdobyła obydwa złote medale.
Wicemistrzami świata zostali: Jakub Janda na skoczni normalnej oraz Roar Ljøkelsøy na skoczni dużej, zaś w konkurencjach drużynowych: ekipa Niemiec na obiekcie normalnym i Finlandii na dużym. Brązowe medale zdobyli natomiast: w konkursach indywidualnych – Janne Ahonen i Jakub Janda, a w drużynowych zespoły Słowenii i Finlandii.
Po raz drugi w historii, po 1987 roku, konkursy mistrzostw świata w narciarstwie klasycznym przeprowadzono w Oberstdorfie i jednocześnie po raz trzeci, po 1931 i 1987, na terenie Niemiec.
Do zawodów zostało zgłoszonych 87 zawodników z 23 narodowych reprezentacji.
Przed mistrzostwami.
Obrońcą indywidualnych tytułów mistrza świata był Adam Małysz, który w 2003 roku zdobył złote medale, zarówno na skoczni normalnej, jak i dużej. Tytułu drużynowego broniła natomiast drużyna Finlandii, która w składzie: Tami Kiuru, Matti Hautamäki, Arttu Lappi i Janne Ahonen zajęła pierwsze miejsce w konkursie na obiekcie dużym w Val di Fiemme.
Przed rozpoczęciem Mistrzostw Świata 2005 rozegrano 22 indywidualne konkursy Pucharu Świata oraz 2 konkursy drużynowe. W dwunastu konkursach wygrywał Janne Ahonen, w czterech – Adam Małysz, w dwóch – Roar Ljøkelsøy, a po jednych wygranych zawodach mieli na swoim koncie: Martin Höllwarth, Andreas Widhölzl, Jakub Janda, Kazuyoshi Funaki i Matti Hautamäki. W konkursach drużynowych po jednym zwycięstwie miały reprezentacje Niemiec i Austrii. W indywidualnej klasyfikacji generalnej przed mistrzostwami na pierwszym miejscu plasował się Ahonen, który o 440 punktów wyprzedzał drugiego Höllwartha. Kolejne miejsca zajmowali Ljøkelsøy, Małysz i Janda. Na czele klasyfikacji drużynowej znajdowali się natomiast Austriacy, na drugim miejscu tej klasyfikacji – Finowie, a na trzecim – Niemcy.
W ostatnich konkursach przed mistrzostwami świata, tj. w Sapporo (5-6 lutego) i Pragelato (11-12 lutego) zabrakło wielu zawodników, którzy odpuścili starty w celu przygotowania do głównej imprezy sezonu. Spośród czołówki Pucharu Świata na japońskie konkursy nie pojechało ośmiu skoczków: Janne Ahonen, Adam Małysz, Jakub Janda, Andreas Widhölzl, Matti Hautamäki, Michael Uhrmann, Georg Späth oraz Jernej Damjan. W konkursach w Pragelato ponownie nie wystartowali Ahonen, Späth i Uhrmann, a ponadto między innymi najwyżej sklasyfikowani skoczkowie norwescy, którzy w tym samym czasie startowali w mistrzostwach Norwegii, od których zależał końcowy skład reprezentacji na mistrzostwa świata.
Tuż przed rozegraniem mistrzostw świata szkoleniowiec reprezentacji Norwegii, Mika Kojonkoski poinformował, że jego podopieczni wystartują na mistrzostwach w nowych kombinezonach, które miały pozwolić na większe zatrzymywanie powietrza, w efekcie czego skoki miały być dłuższe.
Faworyci konkursów.
Faworytami do zwycięstwa w pierwszym konkursie indywidualnym byli tacy zawodnicy jak: Adam Małysz, Janne Ahonen, Martin Höllwarth, Thomas Morgenstern, Michael Uhrmann i Matti Hautamäki. Zdaniem bukmacherów największe szanse na zwycięstwo mieli natomiast: Janne Ahonen, Adam Małysz, Martin Höllwarth, Roar Ljøkelsøy, Michael Uhrmann oraz Martin Schmitt. Drużynami, które zdaniem ekspertów pretendowały do zdobycia medalu w konkursie drużynowym na skoczni HS 100 były reprezentacje: Austrii, Finlandii, Norwegii, Niemiec, a także Słowenii.
Wśród zawodników, którzy byli typowani jako faworyci zawodów indywidualnych na skoczni dużej znaleźli się: Rok Benkovič, Janne Ahonen, Dmitrij Wasiljew, Sigurd Pettersen, Lars Bystøl oraz Bjørn Einar Romøren. Przed ostatnią z rozegranych konkurencji, tj. konkursem drużynowym na obiekcie HS 137 do wywalczenia medali typowane były zespoły: Austrii, Finlandii, Norwegii, Słowenii, Niemiec i Rosji.
Organizacja i przedsięwzięcie medialne.
Za organizację mistrzostw świata w narciarstwie klasycznym, w tym konkursów skoków odpowiedzialny był miejscowy klub narciarski SC Oberstdorf, którego siedziba znajduje się w tymże mieście pod adresem Enzenspergerweg 10. Poza samymi zawodami sportowymi, klub zorganizował także atrakcje dla kibiców skoków narciarskich. Jedną z tego typu atrakcji było przeprowadzenie konkursu skoków dla zgromadzonych pod skocznią kibiców. Do tego celu została sprowadzona specjalna 9-metrowa konstrukcja, na której każdy, kto miał ukończone 14 lat, mógł oddać skok.
Do przeprowadzenia transmisji telewizyjnych Unia ds. Masmediów wybrała dwie niemieckie stacje telewizji publicznej – ARD i ZDF. Transmisje zawodów w skokach narciarskich zostały urozmaicone perspektywą z wieży i z zeskoku. Kamera umieszczona na wieży pokazywała fazy skoku od momentu startu z belki do odbicia, a kamera przy zeskoku – dalszą część lotu zawodnika aż do wylądowania. Dodatkową atrakcją były małe kamery zamontowane w butach przedskoczków, dzięki czemu telewidzowie mieli możliwość obejrzenia skoku z perspektywy zawodnika.
Na początku lutego 2005 wydany został okolicznościowy znaczek pocztowy z okazji mistrzostw świata w narciarstwie klasycznym. Na znaczku znalazł się wizerunek skoczka narciarskiego oraz skoczni narciarskiej wraz z wieżą. Autorami projektu byli Ernst i Lorli Jünger. Dochód ze sprzedaży znaczków przeznaczono na rzecz organizacji wspierającej pracę wśród młodzieży trenującej sport wyczynowy.
Program zawodów.
Przed rozpoczęciem mistrzostw sztab organizacyjny przedstawił program wszystkich konkurencji w ramach Mistrzostw Świata w Narciarstwie Klasycznym 2005 w Oberstdorfie. Pierwszy oficjalny trening skoków miał miejsce 17 lutego 2005, a ostatnimi zawodami był drużynowy konkurs na skoczni dużej. Łącznie odbyły się cztery konkursy – dwa indywidualne i dwa drużynowe, a także dwie serie kwalifikacyjne, cztery oficjalne treningi i cztery serie próbne przed konkursami.
Poniższa tabela przedstawia szczegółowy wykaz serii skoków przeprowadzonych w ramach mistrzostw świata.
Skocznie.
Konkursy skoków na Mistrzostwach Świata w Narciarstwie Klasycznym 2005 rozegrano na dwóch skoczniach – normalnej i dużej. Obie skocznie usytuowane są w kompleksie skoczni w Oberstdorfie. Na każdym z obiektów rozegrano po dwa konkursy – jeden indywidualny i jeden drużynowy.
Z myślą o mistrzostwach świata w narciarstwie klasycznym przeprowadzono modernizację skoczni w Oberstdorfie. Przebudowa rozpoczęła się wiosną 2003, a zakończyła się w grudniu tego roku. Koszty modernizacji wyniosły 16,6 miliona euro, a głównymi celami przebudowy było wydłużenie rozbiegu, stworzenie nowego profilu skoczni i w efekcie przesunięcie punktu konstrukcyjnego ze 115 na 120 metr. W otoczeniu skoczni powstały także nowe trybuny, na których znalazło się łącznie 23 000 miejsc dla publiczności. Pierwszy skok na zmodernizowanym obiekcie oddał Georg Späth, który lądował na 120 metrze.
Jury.
Dyrektorem konkursów w skokach narciarskich na mistrzostwach świata w Oberstdorfie był Ralf Schmid oraz z ramienia Międzynarodowej Federacji Narciarskiej, dyrektor zawodów Pucharu Świata, Walter Hofer. Funkcję asystenta Waltera Hofera pełnił Miran Tepeš. Sędzią technicznym zawodów był Paul Ganzenhuber, a jego asystentem Włoch, Sandro Dalle Ave.
Skład sędziowski poszczególnych konkursów przedstawia poniższa tabela:
Przebieg zawodów.
Konkurs indywidualny na skoczni normalnej.
Pierwszymi zawodami w ramach Mistrzostw Świata w Narciarstwie Klasycznym 2005 był konkurs indywidualny na skoczni normalnej, który rozpoczął się 19 lutego o godzinie 16:00 czasu lokalnego. Jeśli chodzi o warunki atmosferyczne na początku rywalizacji, to temperatura powietrza wynosiła -1 °C oraz wiał niewielki wiatr. Jury konkursu ustawiło rozbieg na piątej platformie startowej. Jako pierwszy wystartował zawodnik koreański, Choi Yong-jik, który uzyskał 92 metry. Dawało mu to pierwszą pozycję aż do skoku piątego skoczka, Davida Lazzaroni, który lądował pół metra dalej od Koreańczyka i tym samym został nowym liderem konkursu. Z numerem dziesiątym wystartował Marcin Bachleda, który dzięki odległości 94,5 m objął prowadzenie. Bachledy nie wyprzedzili kolejni zawodnicy, w tym między innymi Martin Schmitt po skoku na 93,5 metra. Polak pozostawał na pierwszej pozycji aż do skoku 27. zawodnika konkursu, Roka Benkoviča, który uzyskując 101 metrów wyrównał dotychczasowy rekord skoczni Franka Löfflera, dzięki czemu został nowym liderem konkursu z przewagą 14,5 punktu nad drugim w klasyfikacji Bachledą. Dwóch kolejnych zawodników, tj. Dmitrij Wasiljew i Bjørn Einar Romøren także oddali dalekie skoki – odpowiednio 97,5 oraz 98,5 m, jednak nie były to wystarczające odległości, aby wyprzedzić prowadzącego Słoweńca i w efekcie Wasiljew i Romøren plasowali się tuż za Słoweńcem. Następnie warunki atmosferyczne w Oberstdorfie pogorszyły się, czego skutkiem były krótsze skoki kolejnych zawodników. Startujący z 36. numerem startowym Słoweniec Jernej Damjan uzyskał natomiast 99,5 metra, co pozwoliło mu zająć trzecie miejsce za prowadzącymi Benkovičem i Romørenem. Po kilka metrów mniej uzyskali kolejni zawodnicy – Lars Bystøl (94,5 m) oraz Georg Späth (97 m). Ostatnią dziesiątkę pierwszej serii rozpoczął Risto Jussilainen, który lądował na 97,5 metrze. Startujący bezpośrednio po nim Michael Uhrmann uzyskał rezultat o metr gorszy od Fina, a kolejny skoczek Matti Hautamäki lądował od niego 2 metry bliżej. Kolejni zawodnicy uzyskiwali porównywalne próby. Andreas Widhölzl osiągnął 94,5 metra, Thomas Morgenstern – 95 metrów, Jakub Janda – 96 metrów, broniący tytułu mistrza świata Adam Małysz – 94,5 metra, Roar Ljøkelsøy – 96,5 metra, Martin Höllwarth – 95,5 metra, a Janne Ahonen – 97 metrów. Końcowa grupa zawodników startujących w pierwszej serii skakała przy niekorzystnym wietrze, co mogło wpłynąć na uzyskiwane odległości. Po pierwszej serii pierwsze miejsce zajmował Rok Benkovič, a kolejne miejsca przypadały Bjørnowi Einarowi Romørenowi i Jernejowi Damjanowi.
Przed rozpoczęciem drugiej serii konkursowej jury podwyższyło belkę startową do pozycji 6. Do startu w serii finałowej zostało dopuszczonych 31 zawodników, z uwagi na to, że dwóch zawodników, tj. Iwan Karaułow i Andreas Küttel zajęło ostatnie miejsce premiowane awansem do drugiej serii. Jako pierwszy skok oddał Karaułow, który uzyskał 90 metrów. Küttel lądował 4,5 metra dalej, dzięki czemu wyprzedził Kazacha oraz kilku innych zawodników. Zmiana lidera nastąpiła po skoku Akiry Higashiego, który uzyskał tę samą odległość co Szwajcar, lecz po pierwszej serii miał nad nim wystarczająco dużą przewagę punktową. Metr dalej od Higashiego lądował kolejny ze skoczków Jussi Hautamäki i objął prowadzenie w konkursie. Startujący tuż po nim Norweg Sigurd Pettersen uzyskał rezultat o pół metra gorszy, jednak mimo to wyprzedził Hautamäkiego. Zmiana na czele stawki nastąpiła po próbie Wolfganga Loitzla, który plasował się na 22. miejscu po skoku na 93 metry w pierwszej serii. Austriak poprawił się w serii finałowej o 1,5 metra i objął prowadzenie o 4,5 punktu nad Pettersenem. Odległość 93 metry uzyskał Martin Schmitt i plasował się na drugim miejscu. Następnie zmieniły się warunki wietrzne, w związku z czym jury wstrzymało konkurs. Po jego wznowieniu na belce startowej zasiadł Andreas Widhölzl i uzyskał 86 metrów. Kolejnym z zawodników był Adam Małysz. Reprezentant Polski wylądował na 93 metrze i ex aequo z Loitzlem prowadził w konkursie. Po skoku Małysza rozpoczęła się seria znacznie słabszych prób zawodników, w tym między innymi Thomasa Morgensterna (89,5 m), Martina Höllwartha (92 m) i Roara Ljøkelsøya (90,5 m). Zmiana na czele zawodów miała miejsce po skoku zajmującego siódmą pozycję po pierwszej serii, Georga Spätha. Odległość uzyskana przez Niemca to 92 metry. Startujący po nim Jakub Janda uzyskał rezultat o pół metra gorszy, jednak dzięki lepszym notom sędziowskim objął prowadzenie. Taką samą odległość jak Späth uzyskał Janne Ahonen i o 0,5 punktu przegrał z prowadzącym Jandą. Trzeci po pierwszej serii Jernej Damjan lądował pół metra przed punktem konstrukcyjnym skoczni w Oberstdorfie, w efekcie czego zajmował czwarte miejsce wraz z Loitzlem i Małyszem. Taką samą odległość uzyskał również Bjørn Einar Romøren i zajmował trzecie miejsce za Jandą i Ahonenem. Zwycięzca pierwszej serii konkursowej, Rok Benkovič skoczył 91 metrów, co wystarczyło, aby wyprzedzić Jandę o 6,5 punktu i tym samym zdobyć złoty medal mistrzostw świata na skoczni normalnej. Złoty medal Roka Benkoviča był jednocześnie pierwszym w historii skoków narciarskich medalem tego kruszcu, wywalczonym przez reprezentanta Słowenii.
Konkurs drużynowy na skoczni normalnej.
Dzień po konkursie indywidualnym odbył się konkurs drużynowy na tej samej skoczni (HS 100). W serii próbnej, zakończonej na pół godziny przed zawodami drużynowymi najdłuższy skok oddał Rok Benkovič. Słoweniec uzyskał 102 metry, co było najdłuższą w historii odległością uzyskaną na tym obiekcie. Wynik ten nie został jednak oficjalnie uznany za rekord skoczni z uwagi na fakt, że próba Benkoviča nie miała miejsca w serii konkursowej. Do konkursu zostało zgłoszonych 16 ekip, z czego sklasyfikowanych zostało 15. Do konkursu mimo zgłoszenia nie przystąpili skoczkowie ukraińscy. W pierwszej grupie zawodników najdalszy skok oddał Wolfgang Loitzl, który uzyskał 97,5 metra. Drugą odległość uzyskał Lars Bystøl (95 m), a trzecią Matti Hautamäki (91,5 m). W drugiej rundzie większość z zawodników lądowała przed punktem konstrukcyjnym. Jedynym zawodnikiem, który uzyskał odległość lepszą niż 90 metrów był Martin Schmitt, dzięki czemu drużyna Niemiec awansowała na drugą pozycję, tracąc do prowadzących Austriaków 12,5 punktu. W tej grupie zawodników wystartował także reprezentant Norwegii – Sigurd Pettersen. Uzyskał odległość 65,5 metra i na dodatek został zdyskwalifikowany za nieodpowiednią wagę w stosunku do stosowanych nart. Dyskwalifikacja Pettersena spowodowała spadek reprezentacji Norwegii o dziewięć pozycji. Najdłuższy skok trzeciej kolejki oddał Thomas Morgenstern – 100 metrów. Rezultat gorszy o 3 metry uzyskał Rok Benkovič, a 95 metrów skoczył Adam Małysz. W klasyfikacji po trzech skokach na prowadzeniu była drużyna Austrii przed Niemcami i Finami. Najlepszym skoczkiem ostatniej kolejki pierwszej serii konkursowej okazał się Jernej Damjan, który wylądował na 98 metrze. Metr bliżej skoczył Roar Ljøkelsøy, jednak z uwagi na dużą stratę spowodowaną dyskwalifikacją Pettersena, nie pozwoliło to na awans do serii finałowej. Na półmetku rywalizacji w pierwszej trójce plasowały się ekipy Austrii, Niemiec i Finlandii. Do drugiej serii nie weszły reprezentacje: Japonii, Korei Południowej, Kazachstanu, Norwegii, Białorusi, Chin i Włoch.
Seria finałowa konkursu drużynowego miała rozpocząć się o godzinie 16:45 czasu lokalnego. Z powodu śnieżycy została jednak przełożona i ostatecznie rozpoczęła się o godzinie 17:00 z platformy startowej nr 8 skokiem Ildara Fatkullina na 87,5 metra. W tej rundzie dalej skoczyło tylko dwóch zawodników – Matti Hautamäki (92,5 m) oraz Wolfgang Loitzl (93 m). W drugiej kolejce trzem zawodnikom udało się pokonać granicę 90 metrów. Pierwszym skoczkiem, który tego dokonał, był Jure Bogataj, uzyskując 91 metrów. Dalej od Słoweńca skoczył trzeci zawodnik od końca, reprezentujący Niemcy Martin Schmitt, który lądował 4,5 metra dalej od Bogataja. Rezultat Schmitta był najlepszą odległością drugiej kolejki serii finałowej. Ostatni ze skoczków, Andreas Widhölzl uzyskał 91,5 metra, co było drugą odległością tej rundy. Przed trzecią turą jury postanowiło podnieść rozbieg do 11. platformy startowej. Rundę otwarł Dienis Korniłow, który wylądował na 91 metrze. Tę odległość wyrównał Adam Małysz, a pokonał ją Rok Benkovič (94,5 m), który uzyskał najlepszy wynik w tej grupie zawodników. Skok za punktem K wykonał również Michael Uhrmann (92 m). Przed rozpoczęciem ostatniej kolejki nastąpiła przerwa techniczna związana z padającym śniegiem. Po przerwie konkurs wznowiono i w ostatniej grupie skoczków wszyscy uzyskali bądź pokonali punkt konstrukcyjny skoczni w Oberstdorfie. Jako pierwszy na belce startowej usiadł Andreas Küttel, który uzyskał 95 metrów. Kolejnym zawodnikiem był Jakub Janda, który lądował pół metra dalej od Küttela. Startujący po Jandzie Robert Mateja uzyskał równo 90 metrów, co pozwoliło na wyprzedzenie zarówno reprezentacji Czech jak i Szwajcarii. Po skoku kolejnego zawodnika, Dmitrija Wasiljewa na 96,5 metra polską drużynę na prowadzeniu zmieniła reprezentacja Rosji. Czwarty skoczek od końca, Janne Ahonen uzyskał 97 metrów, dzięki czemu Finlandia plasowała się na pierwszej pozycji. Dwa metry krócej skoczył Jernej Damjan, jednak dzięki przewadze punktowej z poprzednich rund, wystarczyło to, aby Słoweńcy objęli prowadzenie. Najlepszy rezultat całej serii finałowej i jednocześnie drugi w całym konkursie uzyskał przedostatni ze skoczków, którym był Georg Späth. Niemiec skoczył 99 metrów, dzięki czemu ekipa niemiecka wyprzedziła Słowenię o 34,5 punktu. Ostatni zawodnik konkursu, Martin Höllwarth lądował co prawda 1,5 metra bliżej od Spätha, ale wystarczyło to do zdobycia tytułu mistrzowskiego. Tym samym reprezentacja Austrii po raz trzeci zdobyła złoty medal w konkursach drużynowych przeprowadzanych w ramach mistrzostw świata w narciarstwie klasycznym.
Konkurs indywidualny na skoczni dużej.
Na 25 lutego zaplanowano drugi z konkursów indywidualnych, tym razem na skoczni dużej. Pierwotnie konkurs miał rozpocząć się o godzinie 17:00, jednak jury postanowiło przełożyć rozpoczęcie zawodów o pół godziny, aby zapewnić start wszystkich zawodników w porównywalnych warunkach atmosferycznych. W trakcie pierwszej serii konkursowej rozbieg został ustawiony na 17. pozycji startowej. Zawody otworzył reprezentant Francji, David Lazzaroni, który skoczył 114 metrów. Francuz był na prowadzeniu do skoku szóstego w kolejności Iwana Karaułowa, który wylądował pół metra za punktem konstrukcyjnym. Identyczną odległość uzyskał 13. zawodnik Emmanuel Chedal, jednak uzyskał wyższe o 1 punkt noty za styl i dzięki temu wyprzedził reprezentanta Kazachstanu. Startujący bezpośrednio po Chedalu Antonín Hájek został nowym liderem konkursu, uzyskując 125,5 metra. Z numerem 19. wystartował skoczek niemiecki, Martin Schmitt, który jako pierwszy przekroczył barierę 130 metrów, lądując dwa metry za nią. Niemiec objął prowadzenie, którego nie oddał do 28. skoku w konkursie w wykonaniu mistrza świata ze skoczni normalnej, Roka Benkoviča. Słoweniec skoczył 137,5 metra i o 10,9 punktu wyprzedził dotychczas prowadzącego Schmitta. Ex aequo z Niemcem na drugim miejscu znalazł się następny z zawodników, Bjørn Einar Romøren, który oddał skok na tę samą odległość i otrzymał taką samą sumę punktów za styl co Schmitt. Zmiana na czele klasyfikacji konkursu nastąpiła po skoku kolejnego z zawodników norweskich, Sigurda Pettersena, który wylądował na 134 metrze. Skaczący z numerem 35. Wolfgang Loitzl był lepszy o 1,5 metra od Pettersena i objął prowadzenie. Następny w kolejności Jernej Damjan po skoku na 133 metry plasował się na trzecim miejscu za Benkovičem i Pettersenem. Dwaj następni zawodnicy – Noriaki Kasai i Daiki Itō, obaj reprezentanci Japonii, uzyskali krótsze odległości, w efekcie czego zajęli dalsze miejsca i nie awansowali do serii finałowej. Startujący po Japończykach Lars Bystøl skoczył natomiast kilkanaście metrów dalej, uzyskując 137,5 metra i został nowym liderem zawodów wspólnie z Benkovičem. Norwega i Słoweńca nie wyprzedzili następni skoczkowie – Georg Späth (130 m), Risto Jussilainen (136,5 m), Michael Uhrmann (129,5 m), Matti Hautamäki (136,5 m), Andreas Widhölzl (127 m) oraz Thomas Morgenstern (132,5 m). Lepszy od prowadzącej dwójki okazał się jednak startujący z 46. numerem Jakub Janda. Czeski skoczek uzyskał 138 metrów, co pozwoliło wyprzedzić dotychczasowych liderów o 0,9 punktu. Po Jandzie swój skok oddał Adam Małysz, który lądował o pół metra dalej niż Czech, dzięki czemu objął prowadzenie. Zajmujący trzecią pozycję w Pucharze Świata, Roar Ljøkelsøy jako pierwszy zawodnik konkursu przekroczył o pół metra granicę 140 metrów. Dawało mu to przewagę 5,6 punktu nad drugim Małyszem. Cztery metry bliżej lądował wicelider Pucharu Świata, Martin Höllwarth i po swoim skoku plasował się na siódmej pozycji. Ostatni zawodnik pierwszej serii konkursowej, Janne Ahonen uzyskał najlepszą odległość tej serii, lądując na 141,5 metrze i wyprzedzając Ljøkelsøya o 0,3 punktu. Na półmetku zawodów prowadził zatem Ahonen, przed Ljøkelsøyem i Małyszem. Strata dziesiątego w klasyfikacji Risto Jussilainena do trzeciego Adama Małysza wynosiła 4,6 punktu, co zapowiadało zaciętą rywalizację o pozycje medalowe w serii drugiej.
Finałowa seria drugiego z konkursów indywidualnych rozpoczęła się o godzinie 18:25 czasu miejscowego. Pierwszym z zawodników był zajmujący 30. lokatę po pierwszej serii Jure Bogataj. Słoweniec uzyskał 121,5 metra, co nie pozwoliło mu na długie prowadzenie w konkursie, ponieważ startujący bezpośrednio po nim Andreas Küttel lądował 10 metrów dalej. Zmiana lidera nastąpiła po skokach siedmiu zawodników, a skoczkiem, który objął wówczas prowadzenie był Andreas Widhölzl po skoku na 129 metrów. Kolejni zawodnicy nie byli w stanie przeskoczyć prowadzącej dwójki zawodników, gdyż większość z nich lądowała niewiele powyżej 120 metrów. Zmiana nastąpiła po skokach dwóch reprezentantów Niemiec – Michaela Uhrmanna i Martina Schmitta. Najpierw Uhrmann uzyskał 130,5 metra, a później Schmitt – 125 m, dzięki czemu pierwsze dwa miejsca należały do Niemców. Po pierwszej serii czternaste miejsce ex aequo ze Schmittem zajmował Bjørn Einar Romøren. Po skoku na 130,5 metra Norweg wyprzedził prowadzących skoczków niemieckich. Romørena wyprzedzali następni zawodnicy, kolejno: Sigurd Pettersen po skoku na 136,5 metra, Risto Jussilainen po skoku o pół metra dłuższym oraz Wolfgang Loitzl i Matti Hautamäki (obaj po 136 metrów). Następnie liderem został Rok Benkovič, który jako pierwszy zawodnik drugiej serii osiągnął 140 metrów. Trzy metry dalej skoczył zajmujący wspólnie z Benkovičem piąte miejsce po pierwszej rundzie – Lars Bystøl. Norweg objął prowadzenie mimo niskich not sędziowskich w porównaniu do Słoweńca. Czwarty skoczek pierwszej serii, Jakub Janda uzyskał 141 metrów i za sprawą not za styl po 19,0 i 19,5 punktu, objął prowadzenie w konkursie, wyprzedzając Bystøla o 3,8 punktu. Następnie na belce startowej zasiadł reprezentant Polski, Adam Małysz. Zawodnik z Wisły lądował znacznie bliżej od poprzedzających go zawodników (129 metrów), w wyniku czego plasował się na dziewiątym miejscu po swoim skoku. Drugi zawodnik po pierwszej serii, Roar Ljøkelsøy uzyskał 138,5 metra i o 3 punkty wyprzedził dotychczasowego lidera zawodów, Jandę. Jednocześnie Ljøkelsøy jako jedyny skoczek w całym konkursie otrzymał 10 not sędziowskich po 19,5 punktu. Na starcie pozostał ostatni ze skoczków, Janne Ahonen. Fin oddał drugi co do długości skok serii finałowej, ustępując pół metra Bystølowi. Wystarczyło to, aby Ahonen został indywidualnym mistrzem świata na dużej skoczni, czyniąc to po raz drugi w swojej karierze.
Konkurs drużynowy na skoczni dużej.
Ostatnim konkursem rozegranym w ramach Mistrzostw Świata w Narciarstwie Klasycznym 2005 w Oberstdorfie były zawody drużynowe na obiekcie HS 137. Zgodnie z wcześniej ustalonym programem zawodów, powinny one rozpocząć się o godzinie 16:00, jednak z powodu silnego wiatru przełożono konkurs na godzinę 17:00. Tę decyzję jury podjęło już w trakcie serii próbnej przed zawodami, która została przerwana po skokach 36 z 60 zawodników. Podczas serii próbnej doszło do upadku Antonína Hájka, który został przewieziony do szpitala. W związku z tym w składzie drużyny czeskiej nastąpiła zmiana i zamiast Hájka w zespole znalazł się Lukáš Hlava. Zawody z 16. platformy startowej rozpoczął Chińczyk Li Chengbo, który uzyskał 75 metrów. Jako drugi zaprezentował się Iwan Sobolew, który skoczył 15 metrów dalej, co pozwoliło drużynie Białorusi na objęcie prowadzenia. Pierwszy skok na 120 metrów oddał szósty w kolejności zawodnik, reprezentant Rosji – Ildar Fatkullin. Dalej o 4,5 metra lądował Szwajcar Andreas Küttel. Najdłuższy skok pierwszej kolejki oddał natomiast skoczek norweski, Bjørn Einar Romøren, który uzyskał 136,5 metra. W tej grupie skoczków jeszcze dwóch zawodników przekroczyło granicę 130 metrów – Risto Jussilainen (130,5 m) oraz Wolfgang Loitzl (131 m). Sprawiło to, że po pierwszej kolejce na prowadzeniu znalazła się drużyna Norwegii przed Austrią i Finlandią. W drugiej rundzie pięciu zawodników osiągnęło wynik ponad 120 metrów. Jako pierwszy dokonał tego reprezentant Szwajcarii, Michael Möllinger (122 m). Następnie skoki za punktem K oddali: Takanobu Okabe (120,5 m) oraz Sigurd Pettersen (123,5 m). Dwóch ostatnich zawodników, tj. Tami Kiuru i Andreas Widhölzl skoczyło natomiast 131 metrów, co pozwoliło ich drużynom zdobyć przewagę punktową nad pozostałymi zespołami. Na półmetku pierwszej serii konkursowej liderami byli Austriacy, na drugim miejscu plasowali się Finowie, a na trzecim – Norwegowie. Drugi zawodnik trzeciej rundy, reprezentujący Białoruś Piotr Czaadajew osiągnął 127,5 metra, jednak został zdyskwalifikowany za zbyt długie narty w stosunku do wagi skoczka, w efekcie czego drużyna białoruska spadła na ostatnią pozycję. Kolejne skoki powyżej 120 metrów zaliczyli ósmy i dziewiąty w kolejności, Jernej Damjan (128 m) i Jan Matura (122,5 m). Startujący z 12. numerem Lars Bystøl jako pierwszy zawodnik swojej grupy przekroczył 130 metrów, lądując sześć metrów za tą odległością. Kolejny ze skoczków, Michael Uhrmann zaliczył 127 metrów. Najdłuższą odległość osiągnął Matti Hautamäki, uzyskując 139,5 metra. Tego rezultatu nie poprawił ostatni z zawodników w tej grupie, Thomas Morgenstern, który lądował 4,5 metra bliżej. W klasyfikacji po trzech skokach Finlandia wyprzedziła Austrię, a Norwegia nadal pozostawała na trzecim miejscu. W rundzie kończącej pierwszą serię konkursową siedmiu zawodnikom udało się przekroczyć granicę 130 metrów. Pierwszym zawodnikiem, który tego dokonał był Dmitrij Wasiljew (131 m). 8,5 metra dalej lądował Rok Benkovič, który wyrównując rezultat osiągnięty przez Mattiego Hautamäki, stał się najlepszym zawodnikiem pierwszej rundy. Dwaj kolejni zawodnicy, tj. Jakub Janda i Adam Małysz lądowali niewiele bliżej od Benkoviča. Czech uzyskał 138,5 metra, a Polak – 136,5. Spośród czterech zawodników kończących pierwszą serię zawodów drużynowych, najlepiej spisał się Martin Höllwarth, który uzyskał 138,5 metra. Cztery metry bliżej lądował Georg Späth, a 4,5 metra bliżej – Roar Ljøkelsøy. Bariery 130 metrów nie pokonał natomiast indywidualny mistrz świata, Janne Ahonen, który uzyskał 129,5 metra. Odległość Fina przy jednoczesnym lepszym skoku Austriaka spowodowała, że na półmetku rywalizacji pierwsze miejsce zajmowała drużyna austriacka, która wyprzedzała ekipę fińską i norweską. Do startu w serii finałowej nie została dopuszczona drużyna polska, która o 0,1 punktu przegrała 8. miejsce na rzecz Szwajcarii, a także zespoły: Japonii, Kazachstanu, Włoch, Korei Południowej, Chin i Białorusi.
Przed rozpoczęciem serii finałowej sędziowie podwyższyli najazd. Jako pierwszy skok oddał Ildar Fatkullin i lądował pół metra za 130 metrem. Rezultat lepszy o metr osiągnął kolejny z zawodników – Andreas Küttel. Skoki powyżej 130 metrów uzyskali również: Risto Jussilainen, którego 134,5 metra było najlepszym wynikiem kolejki oraz Bjørn Einar Romøren (133,5 m) i Wolfgang Loitzl (132 m). Po pierwszej grupie zawodników w serii finałowej pierwsze miejsce zajmowała reprezentacja Austrii, która wyprzedzała Finlandię i Norwegię. W drugiej turze pięciu zawodników osiągnęło rezultat większy bądź równy 120 m. Pierwszym, który tego dokonał był Michael Möllinger, który skoczył 124 metry. Następnie Sigurd Pettersen uzyskał 128,5 metra, a Tami Kiuru – 126 metrów. Różnica punktowa pomiędzy tymi dwoma zawodnikami spowodowała, że drużyna norweska o 0,3 punktu wyprzedziła ekipę fińską. Najlepszy wynik tej grupy zawodników, a jednocześnie jedyny skok powyżej 130 metrów zaprezentował Andreas Widhölzl, uzyskując 135,5 metra. Przed trzecią kolejką jury postanowiło podnieść rozbieg do 18. platformy startowej. Spośród ośmiu zawodników, sześciu udało się przekroczyć 120 metrów, a trzem udało się ponadto pokonać granicę 130 metrów. Pierwszy skok powyżej 130 metrów zaprezentował Lars Bystøl, który wylądował 1,5 metra za tą granicą. Najdłuższy skok kolejki oddał natomiast Matti Hautamäki, który podobnie jak w pierwszej serii skoczył 139,5 metra. Dwa metry bliżej od Fina lądował Thomas Morgenstern. W efekcie na czele klasyfikacji po siedmiu skokach plasowała się Austria przed Finlandią i Norwegią. Ostatnią kolejkę, w której zawodnicy startowali w odwrotnej kolejności do zajmowanych miejsc, rozpoczął Jakub Janda skokiem na 128,5 metra. O 2,5 metra bliżej skoczył Dmitrij Wasiljew, jednak wystarczyło do drużynie rosyjskiej do objęcia prowadzenia. Ekipy rosyjskiej nie wyprzedziła drużyna Szwajcarii, w której Simon Ammann lądował na 120 metrze, co spowodowało, że jego drużyna przegrała z Rosjanami o 0,7 punktu. Kolejnym z zawodników był Georg Späth, który skokiem na 128 metrów zapewnił swojej drużynie miejsce w pierwszej piątce. Ostatnich czterech skoczków oddało skoki za punkt HS skoczni w Oberstdorfie. Jako pierwszy taki rezultat osiągnął Rok Benkovič, który skoczył 138,5 metra. Trzy metry dalej lądował Roar Ljøkelsøy, dzięki czemu drużyna norweska włączyła się do rywalizacji o srebrny medal. Rywalizację tę przegrała za sprawą skoku Janne Ahonena na 142,5 metra, co było najlepszym wynikiem zawodów. W efekcie drużyna Finlandii wyprzedziła Norwegię o 9,4 punktu. Ostatnim zawodnikiem, który zasiadł na belce startowej był Martin Höllwarth. Austriak uzyskał co prawda rezultat gorszy od Ahonena o 4,5 metra, jednak przewaga punktowa reprezentacji Austrii nad Finlandią wystarczyła do tego, aby zdobyć złoty medal mistrzostw świata. Drużyna Austrii jako pierwsza w historii zdobyła dwa drużynowe tytuły mistrza świata w trakcie jednych mistrzostw świata w narciarstwie klasycznym.
Wyniki.
Kwalifikacje do konkursu indywidualnego na skoczni HS 100 (18.02.2005).
Legenda:
Kwalifikacje do konkursu indywidualnego na skoczni HS 137 (24.02.2005).
Legenda:
Składy reprezentacji.
Poniżej znajduje się zestawienie składów wszystkich reprezentacji, które uczestniczyły w konkursach skoków na MŚ w Oberstdorfie. Mimo wcześniejszego powołania do kadry, w żadnym z konkursów nie wystartowali: Florian Liegl, Aleksiej Lepichin, Stephan Hocke, Daniel Forfang, Robert Kranjec, Peter Žonta, Mykoła Kozłow, Witalij Szumbareć i Andrea Morassi. Do austriackiej kadry na mistrzostwa świata nie został powołany Andreas Goldberger, w związku z czym został zaproszony do studia telewizji Österreichischer Rundfunk w celu komentowania konkursów mistrzostw świata. Ponadto na mistrzostwa nie zostali powołani Tommy Ingebrigtsen, który słabo zaprezentował się w mistrzostwach Norwegii oraz Alan Alborn z powodu kontuzji kolana.
Z uwagi na fakt, że Adam Małysz bronił mistrzowskich tytułów sprzed dwóch lat, Polska mogła wystawić po pięciu zawodników do obu konkurencji indywidualnych.
Legenda:
Upadki.
Podczas Mistrzostw Świata 2005 doszło do trzech upadków skoczków narciarskich. W trakcie serii kwalifikacyjnej przed konkursem indywidualnym na obiekcie normalnym skoku na odległość 78,5 metra nie ustał Brian Welch, w wyniku czego zajął przedostatnie miejsce. Podczas kwalifikacji do drugiego z konkursów indywidualnych upadek zaliczył Dmitrij Wasiljew, który uzyskał 130,5 metra i zajął 22. miejsce. W serii próbnej przed konkursem drużynowym na obiekcie dużym groźnie wyglądający upadek miał Antonín Hájek. Upadek Czecha poprzedziło spóźnione odbicie z progu. Za progiem zawodnik otrzymał podmuch wiatru, w wyniku czego nie był w stanie wylądować. Wprost ze skoczni Hájek udał się do szpitala, gdzie wykonano szereg badań, które nie wykazały żadnych nieprawidłowości. W pozostałych startach na mistrzostwach świata w Oberstdorfie nie odnotowano żadnego upadku.

</doc>
<doc id="825291" url="https://pl.wikipedia.org/wiki?curid=825291" title="Julius Benda">
Julius Benda

Julius Benda (ur. 1838 w Rudach, zm. 6 czerwca 1897 w Darmstadt) – niemiecki architekt.
Życiorys.
Już w dzieciństwie zafascynował się kompleksem klasztorno-pałacowym w Rudach, dlatego po ukończeniu gimnazjum zdecydował się studiować architekturę w Monachium. W czasie studiów przeniósł się na uczelnię w Berlinie, gdzie, jako jeden z najlepszych studentów, otrzymał stypendium. Dzięki temu odbył kilka wielomiesięcznych wyjazdów naukowych do państw niemieckich oraz Włoch i Francji, gdzie zapoznawał się z teorią i praktyką nowoczesnego budownictwa, a także stylami i formami architektonicznymi, zarówno historycznymi, jak i współczesnymi.
Po ukończeniu studiów pozostał w Berlinie, gdzie wspólnie z Gustavem Ebe otworzył prywatne biuro architektoniczne. To właśnie dzięki nim niemiecka architektura odeszła od klasycystycznych form Karla Friedricha Schinkla, a skierowała się w stronę wielości i różnorodności form historycznych. Bende zaprojektował wiele budowli w Berlinie, m.in. ciąg kamienic przy "Wilhelmstrasse" i "Regentenstrasse", willi bogatych arystokratów, przemysłowców i kupców. W latach 1881–1888 zrealizowano według jego projektu kilka monumentalnych budowli w stylu późnego renesansu włoskiego przy Leipziger Platz w Berlinie.
Na początku lat 90. XIX wieku został docentem w Wyższej Szkole Technicznej w Darmstadt, gdzie się przeniósł na stałe.

</doc>
<doc id="825298" url="https://pl.wikipedia.org/wiki?curid=825298" title="Smash Mouth">
Smash Mouth

Smash Mouth – amerykańska grupa muzyczna założona w 1994 w San Jose przez Steve’a Harwella, Grega Campa i Paula de Lisle’a, nawiązująca swoim stylem do muzyki z lat. 60. XX wieku.
W 1997 roku, po występach na letnich festiwalach z No Doubt i Beck, zespół postanowił nagrać płytę. Po kilku miesiącach na rynku pojawił się krążek "Fush Yu Mang" z singlem "Walkin' on the Sun". Album "Astro Lounge" z roku 1999 okraszony został przebojem „All Star”.
Piosenki Smash Mouth znalazły się na soundtrackach filmów: "Shrek" oraz "Wyścig szczurów".
Zespół przede wszystkim specjalizuje się wykonywaniu kultowych piosenek znanych artystów, m.in. utwór „I’m a Believer” zespołu „The Monkees”, utwór „Why Can’t We Be Friends” zespołu War, kompozycja „Getting Better” zespołu „The Beatles”, czy „Can’t Get Enough of You Baby” formacji „The Four Seasons”. Zespół często nagrywa jeden cover na jeden album studyjny. Największym jak dotąd sukcesem komercyjnym zespołu jest wydany w roku 1999 album „Astro Lounge”.
Historia.
Początki.
Grupa powstała w roku 1994 w San Jose, Kalifornia, z inicjatywy Stevena Harwella (który wcześniej znajdował się w amatorskiej raperskiej kapeli F.O.S., która wydała w całej swojej karierze jeden singiel dostępny tylko na winylu ; menedżerem grupy był Kevin Coleman). Harwell chciał stworzyć „mocny brzmieniowo” zespół, dlatego Coleman zapoznał go z jego przyjaciółmi: Paulem De Lisle’em i Gregiem Campem, którzy z kolei byli związani z lokalną grupą rockową Lackadaddy. Na początku zespół grał styl zwany ska punk, co było popularne w tamtym czasie.
W 1996 roku radiostacja z San Jose KOME puściła demo zespołu, „Nervous in the Alley”. Grupa została zauważona i podpisała kontrakt z Interscope Records.
Okres Fush Yu Mang.
W roku 1997 grupa wydała pierwszy longplay, „Fush Yu Mang”, nawiązując jednocześnie do znaków sztuki orientalnej, o czym świadczy projekt okładki albumu. Singlem promującym płytę został utwór „Walkin' on the Sun”, w którym początkowe riffy zapożyczone są z albumu „The In Sound From Way Out!” artystów Perrey i Kingsley (piosenka „Swan’s Splashdown”). teksty w tej piosence prezentują ironiczny stosunek do wzmożonego w tamtym okresie ruchu hippisowskiego. Album połączył elementy muzyki otwartej, zabawnej z ukrytym mrokiem. Album pokrył się podwójną platyną. Piosenka „Can’t Get Enough of you Baby” została nagrana w roku 1998 i została skomponowana na potrzeby filmu „Can’t Hardly Wait”. Teledysk do tego utworu zawiera sylwetkę i występ Jennifer Love Hewitt.
Okres Astro Lounge.
Smash Mouth wydali swój drugi longplay w roku 1999. Album zmienił nieco styl zespołu – usłyszymy tam trochę stylu retro, dźwięków starych, ale również dużo więcej elektroniki niż na innych albumach. Album jest najlepiej sprzedającą się kompozycją zespołu i największym hitem i sukcesem komercyjnym formacji. Dzięki utworowi „All Star” zespół stał się sławny niemal na całym świecie.
Singlem promującym album był wspomniany utwór „All Star”, który znalazł się na ścieżkach dźwiękowych do takich filmów jak „Shrek” i „Wyścig szczurów”, ale również „Mystery Men” i „Inspektor Gadżet”. Drugim singlem z płyty był „Then the Morning Comes”. Następne były „Stoned” i „Waste”. Album pokrył się potrójną platyną, sprzedano ponad 3 miliony egzemplarzy.
Natychmiast po nagraniu płyty zespół opuścił Kevin Coleman. W czasie trasy koncertowej został chwilowo zastąpiony przez Mitcha Marine, a następnie na kilka lat jego miejsce zajął Michael Urbano.
Okres Smash Mouth.
W 2001 zespół wydał swój trzeci longplay, pt. „Smash Mouth”, ustanawiając singiel „I’m a Believer” utworem promującym całym album. Utwór również znalazł się na soundtracku do filmu „Shrek”. Soundtrack z filmu pojawił się wcześniej niż singel i longplay zespołu, tak więc wiele fanów nieświadomie kupowało soundtrack zamiast albumu. Oprócz „I’m a Believer” singlami zostały utwory: „Holiday in My Head”, „Pacific Coast Party”, i „Shoes n’ Hats”. Album odniósł sukces i pokrył się złotem.
Okres Get the Picture?
"Get the Picture?” było następnym albumem zespołu, wydanym w roku 2003. Album okazał się wielkim rozczarowaniem, nie został niemal w ogóle zauważony przez media, sprzedano jedynie 33 tysiące egzemplarzy, co było powodem zerwania kontraktu z Interscope Records. Mimo że singiel „You Are My Number One” zwrócił uwagę i pokazywał się w telewizji i radiu, to inne single, np. „Hang On” i „Always Gets Her Way” okazały się niewypałami.
All Star Smash Hits.
W 2005 roku zespół podpisał kontrakt z Universal Records i wydał kolejną płytę będącą kompilacją największych hitów z ostatnich 8 lat – All Star Smash Hits. Piosenki pochodziły z poprzednich albumów zespołu. W tym samym roku, w sierpniu, zespół zagrał na Gumby’s Birthday Celebration.
Gift of Rock, Summer Girl.
W grudniu 2005 roku zespół wydał album „Gift of Rock”, będący zbiorem piosenek wielu gwiazd światowej estrady. Pojawiła się jedna nowa ich własna piosenka – „Baggage Claim”.
Piąty oficjalny studyjny album grupy miał pojawić się na początku 2006 roku. We wrześniu 2005 zespół zaprezentował singiel „Getaway Car”, który miał być piosenką na nowej płycie. Data wydania albumu była przekładana wielokrotnie, Steven Harwell występował wielokrotnie w amerykańskim reality show Surreal Life tłumacząc, dlaczego płyta nie ukazała się jeszcze na światowym rynku. Okazało się, że jakiś czas po nagraniu materiału na nową płytę (która miała się nazywać „Old Habits”), Smash Mouth wrócił do studia aby sprawdzić, czy piosenek nie da się ulepszyć. Tytuł zmieniono, część piosenek zmodyfikowano, zaś nowy album, już pod zmienionym tytułem „Summer Girl” ukazał się 19 września 2006 roku na całym świecie.
Przeszłość.
14 lutego 2006 roku Michael Urbano, perkusista grupy przez ponad 5 lat, opuścił zespół. Jego miejsce zajął Jason Sutter, który w swojej karierze pracował z takimi zespołami jak American Hi-Fi i The Rembrandts. Smash Mouth zezwolił ponadto firmie Sony Pictures na użycie piosenek z płyty „Summer Girl” do filmu „Zoom”.
Zespół stwierdził, że „Old Habits”, czyli „album, który nigdy nie został wydany” ma w sobie dużo rytmów ska, dużo stylu z płyt „Fush Yu Mang” i „The East Bay Sessions”.
Na początku 2007 roku Jason Sutter opuścił Smash Mouth. Jego miejsce zajął Mitch Marine.
Odejście Grega Campa.
W lipcu 2008 Greg Camp, autor większości piosenek zespołu, ponadto gitarzysta opuścił zespół z powodu chęci skupienia się na innych projektach muzycznych, w tym solowych. Zastąpił go Leroy Miller. Mimo tego, że zespół pozostał bez etatowego pisarza tekstów i muzyki, Steven Harwell na łamach swojej strony Myspace zapewnił fanów, że zespół jest w trakcie nagrywania kolejnego albumu i zapowiedział premierę nowego materiału na koniec 2008 roku.
Styl muzyczny, inspiracje.
Styl zespołu jest przedmiotem wielu debat i dyskusji wśród fanów i krytyków muzycznych. Ludzie, którzy znają największe hity zespołu, mogą umieścić styl Smash Mouth w mocnym, lekko zwariowanym brzmieniu lat 60. XX wieku. Jednak styl zespołu jest dużo bardziej skomplikowany.
Większość fanów traktuje ich jako zespół, który zmieniał swój wizerunek i swój styl muzyki w zależności od albumu i wraz z upływem czasu.
"Astro Lounge” łączy dance, techno z wątkami muzyki lat 60. Ma również wątki tzw. „muzyki surfowej”.
"Smash Mouth” było kompilacją nurtów muzycznych. Można się tam doszukać zarówno punka, jak i dance’u („Your Man”). „I’m a Believer” jest powrotem do ideałów muzyki lat 60.
Styl albumu „Get the Picture?” możemy sklasyfikować jako surf/pop/rock.
"Summer Girl” było mieszanką stylów z poprzednich albumów.
Podsumowując, zespół generalnie nawiązuje stylem do wielkich klasyków swoich gatunków (niezależnie od tego jaki on jest). Wystarczy wspomnieć takich klasyków jak: Elvis Presley, Van Halen, The Beatles, Buzzcocks, The Clash, The Beach Boys itp.

</doc>
<doc id="825299" url="https://pl.wikipedia.org/wiki?curid=825299" title="Tomas Brolin">
Tomas Brolin

Tomas Brolin (ur. 29 listopada 1969 w Hudiksvall) – szwedzki piłkarz występujący na pozycji napastnika. Nosił przydomek "Brolle".
Przygodę z piłką nożną rozpoczynał w Näsvikens IK. Następnie przeszedł do GIF Sundsvall i jako piłkarz tego klubu w 1990 zadebiutował w reprezentacji Szwecji, grał w niej na Mundialu we Włoszech (3 występy, 1 gol). Po turnieju zdecydował się na transfer do IFK Norrköping. W 9 meczach strzelił 7 bramek i przykuł uwagę działaczy Parmy z trenerem Nevio Scalą na czele i już w styczniu trafił do Włoch. Odebrał także nagrodę najlepszego gracza roku w Szwecji, tzw. Guldbollen.
W 1992 roku sięgnął po Puchar Włoch, a z trzema bramkami został królem strzelców Mistrzostw Europy. Jego reprezentacja odpadła w półfinale, po przegranym 2-3 meczu z Niemcami. Wystąpił także na Igrzyskach Olimpijskich w Barcelonie, gdzie zaszedł do ćwierćfinału.
Rok później sięgnął po kolejne trofeum w swojej karierze – Puchar Zdobywców Pucharów. W finałowym meczu z Royal Antwerp FC zagrał od pierwszej minuty i zaliczył asystę.
W sezonie 1993/1994 wygrał z Parmą Superpuchar Europy, z kadrą Tommy’ego Svenssona zajął 3. miejsce na Mistrzostwach świata w USA (grał pełne 90 minut w siedmiu meczach i strzelił 4 bramki) i został wybrany piłkarzem roku w kraju. Następnie uległ poważnej kontuzji kostki, która zatrzymała jego rozwój. W 1996 włoski klub sprzedał go za 4.5 miliona dolarów do Leeds United. Walcząc ze stałymi kłopotami z nadwagą, zaliczył dla angielskiego klubu 19 występów, strzelił zaledwie 4 gole. W sezonie 1996/97 grał na wypożyczeniu w FC Zürich i Parmie, zanim powrócił do Leeds. Następnie zaliczył całkowicie nieudany epizod w Crystal Palace F.C. W styczniu 1998 zakończył karierę, w wieku zaledwie 28 lat.
W szwedzkiej kadrze zaliczył 47 występów, strzelił 26 goli.

</doc>
<doc id="825300" url="https://pl.wikipedia.org/wiki?curid=825300" title="Carolyn Porco">
Carolyn Porco

Carolyn C. Porco (ur. 6 marca 1953 w Nowym Jorku) – amerykańska planetolog, ekspert w dziedzinie pierścieni planet.
Jako pierwszy naukowiec opisała zachowanie pierścieni Saturna odkrytych przez sondy Voyager 1 i Voyager 2, które fotografowały i zbierały dane na temat Jowisza, Saturna, Urana i Neptuna. Carolyn Porco pracowała w University of Arizona w Tucson, zrezygnowała jednak z tej pracy na rzecz przygotowania misji Cassini-Huygens, która dotarła do Saturna w 2005 roku. Jej nazwisko nosi także planetoida (7231) Porco. Carolyn Porco została uznana przez gazetę The Sunday Times za jednego z najwybitniejszych naukowców początku XXI wieku.

</doc>
<doc id="825301" url="https://pl.wikipedia.org/wiki?curid=825301" title="Amedeo Amadei">
Amedeo Amadei

Amedeo Amadei (ur. 26 lipca 1921 w Frascati, zm. 24 listopada 2013 tamże) – włoski piłkarz występujący na pozycji napastnika. Po zakończeniu kariery zawodniczej został trenerem.
W okresie od 1943 do 1948 był kapitanem AS Roma. Z reprezentacją Włoch, w której w latach 1949-1953 rozegrał 13 meczów i strzelił 7 goli, wystąpił na mistrzostwa świata 1950.

</doc>
<doc id="825303" url="https://pl.wikipedia.org/wiki?curid=825303" title="Centrum Wsparcia Teleinformatycznego Sił Zbrojnych">
Centrum Wsparcia Teleinformatycznego Sił Zbrojnych

Centrum Wsparcia Teleinformatycznego Sił Zbrojnych im. płk. prof. Kazimierza Drewnowskiego (JW 3211, Al. Żwirki i Wigury 9/13) – instytucja podległa Inspektoratowi Systemów Informacyjnych służąca zapewnieniu łączności najważniejszym instytucjom wojskowym w Polsce.
Zadania.
Głównym zadaniem Centrum jest zapewnienie łączności dla:
CWT SZ zapewnia wspólne funkcjonowanie stacjonarnego systemu łączności Sił Zbrojnych RP ze stacjonarnym systemem łączności państw NATO oraz organizację systemu łączności z jednostkami przebywającymi poza obszarem kraju zgodnie z ustaleniami Sztabu Generalnego WP.
W swojej strefie odpowiedzialności obsługuje: stacjonarny system łączności jawnej i niejawnej, system łączności radiowej, trankingowej i satelitarnej, sieci teleinformatyczne, wymianę kurierską do NATO, wojskową pocztę polową.
Historia.
Centrum Wsparcia Teleinformatycznego Sił Zbrojnych powstało 1 czerwca 2011 na bazie rozformowanego Centralnego Węzła Łączności MON.

</doc>
<doc id="825308" url="https://pl.wikipedia.org/wiki?curid=825308" title="Reaktor powielający">
Reaktor powielający



</doc>
<doc id="825311" url="https://pl.wikipedia.org/wiki?curid=825311" title="Hamulec elektryczny">
Hamulec elektryczny

Hamulec elektryczny to sposób połączenia uzwojeń silnika elektrycznego tak, by generował moment obrotowy hamujący. Zasadniczo są dwie metody:
Hamowanie dynamiczne.
Hamowanie takie polega na odłączeniu od sieci prądu przemiennego uzwojenia stojana i zasilenie go prądem stałym. W uzwojeniu dzięki bezwładności wirnika powstaje SEM wskutek przecinania stałego (nieruchomego) pola magnetycznego wywołanego prądem stałym płynącym w uzwojeniu stojana. Pod wpływem SEM, w zamkniętym przez rezystancję R uzwojeniu wirnika popłynie prąd, który oddziaływając na pole stojana wywoła moment hamujący. Wadą takiego rozwiązania jest spadek momentu hamującego przy spadku prędkości obrotowej wirnika – sprawia to, że taki hamulec w wielu zastosowaniach jest wspomagany przez inny rodzaj hamulca.
Zastosowania.
W wielu napędach maszyn roboczych konieczne jest zastosowanie hamowania elektrycznego silników napędowych. Ten sposób hamowania może być wymagany w celu:
Typowe zastosowania hamulca elektronicznego:
Układy hamulców dzieli się ze względu na:
Zasady doboru hamulca ze względu na:
Dodatkowe funkcje:

</doc>
<doc id="825316" url="https://pl.wikipedia.org/wiki?curid=825316" title="Jörg Stiel">
Jörg Stiel

Jörg Stiel (ur. 3 marca 1968 w Baden), szwajcarski piłkarz, występujący na pozycji bramkarza. Przez większą część kariery piłkarskiej związany był z FC Sankt Gallen, najpierw w latach 1990-1993, kiedy klub dwukrotnie spadał z Swiss Super League, a później od 1996 do 2001 roku; w tym czasie - w 2000 roku - zespół świętował pierwsze od 96 lat mistrzostwo kraju. W międzyczasie Stiel grał w Meksyku i w FC Zürich, z którym trzeci raz w karierze - w sezonie 1995-1996 - zanotował spadek z ligi.
Dobre występy w Sankt Gallen oraz w reprezentacji zaowocowały na początku rozgrywek 2001-2002 transferem do beniaminka Bundesligi Borussii Mönchengladbach, gdzie zastąpił dotychczasowego pierwszego bramkarza Uwe Kampsa. Do 2004 roku był pewnym punktem drużyny; w ciągu trzech sezonów spędzonych w ekstraklasie Niemiec opuścił tylko trzynaście meczów.
W barwach reprezentacji Szwajcarii zadebiutował w wieku 32 lat, ale szybko wywalczył miejsce w wyjściowym składzie. Grał w eliminacjach do Euro 2004 oraz w samym turnieju. Po mistrzostwach, nie mogąc znaleźć klubu, zdecydował się zakończyć piłkarską karierę.
Kariera reprezentacyjna.
W reprezentacji Szwajcarii zadebiutował dopiero w wieku 32 lat 15 listopada 2000 w zremisowanym 1:1 meczu przeciwko Tunezji. Piłkarską karierę kończył wówczas wieloletni pierwszy bramkarz kadry Marco Pascolo i nowy selekcjoner Jakob Kuhn szukał jego następcy. Główny kandydat do przejęcia schedy po Pascolo Pascal Zuberbühler był wówczas w słabej formie, i Kuhn postawił na zawodnika Sankt Gallen. Stiel grał w eliminacjach do Euro 2004 oraz w samej imprezie, na której Szwajcarzy zremisowali jeden mecz i dwa przegrali. Bramkarz w trzech grach przepuścił sześć goli, ale zdaniem wielu obserwatorów nie zawiódł i był mocnym punktem drużyny. Po zakończeniu turnieju ogłosił rozbrat z reprezentacją, a niedługo potem, nie mogąc znaleźć klubu, zakończył karierę. Jego następcą w kadrze został Zuberbühler.
Sukcesy piłkarskie.
W reprezentacji Szwajcarii od 2000 do 2004 roku rozegrał 21 meczów - start w Euro 2004 (faza grupowa).

</doc>
<doc id="825320" url="https://pl.wikipedia.org/wiki?curid=825320" title="Arnold Berger">
Arnold Berger

Arnold Berger (ur. 2 czerwca 1862 r. w Raciborzu – zm. 29 lutego 1948 r. w Seeheim) – niemiecki historyk kultury.
Po ukończeniu gimnazjum w Raciborzu rozpoczął studia filozoficzne, filologiczne i historyczne we Wrocławiu, a później Lipsku. W 1886 roku na podstawie pracy "Legenda o Oswaldzie w literaturze niemieckiej" ("Die Oswaldlegende in der deutschen Literatur") uzyskał doktorat z filozofii. Po ukończeniu studiów został profesorem, a następnie rektorem politechniki w Darmstadt.
Był bardzo obeznany w zagadnieniach związanych z niemieckim protestantyzmem i reformacją, co też było przeważnie tematem jego prac. Był wydawcą wielu dzieł związanych z reformacją, m.in. Marcina Lutra "Podstawy ewangelickiego kształtowania życia" ("Grundzüge evangelischer Lebensformung") oraz "Trzy pisma" ("Drei Schriften"), a także "Oddziały szturmowe reformacji" ("Die Sturmtruppen der Reformation"), "Satyryczne kampanie przeciw reformacji" ("Satirische Feldzüge wider die Reformation"), dwa tomy "Scena w służbie reformacji" ("Die Schaubühne im Dienste der Reformation"), "Pieśbi, aforyzmy i bajki w służbie reformacji" ("Lied-, Spruch- ind Fabeldichtung im Dienste der Reformation"). Jego twórczość porusza problemy z pogranicza historii i literatury, a także reformacji.

</doc>
<doc id="825327" url="https://pl.wikipedia.org/wiki?curid=825327" title="Wikipedia łotewskojęzyczna">
Wikipedia łotewskojęzyczna

Wikipedia łotewskojęzyczna – łotewska edycja językowa Wikipedii.
Edycję tę założono w 2003. W 2006 liczba artykułów tej wersji językowej przekroczyła 5000. 14 maja 2009 liczba artykułów tej edycji przekroczyła 21 450, a w czerwcu 2013 – 49 000. Według statystyk 1 czerwca 2013 edycja ta zajmowała 63. pozycję wśród wszystkich wersji językowych, biorąc pod uwagę liczbę artykułów.

</doc>
<doc id="825334" url="https://pl.wikipedia.org/wiki?curid=825334" title="Bertold z Raciborza">
Bertold z Raciborza

Bertold z Raciborza (ur. ok. 1280 w Raciborzu, zm. przed 18 kwietnia 1352 prawdopodobnie w Krakowie) – polski prawnik, jeden z pierwszych śląskich notariuszy.
Swoje lata młodzieńcze spędził we Wrocławiu, po czym rozpoczął studia prawnicze w Bolonii, gdzie przed 1304 rokiem został magistrem. Następnie przebywał w Awinionie w latach 1319 – 1320. Był pełnomocnikiem książąt śląskich, m.in. Leszka raciborskiego, prowadząc spór o sposób płacenia świętopietrza ze Śląska na rzecz Stolicy Apostolskiej. Był prokuratorem z ramienia biskupa krakowskiego Nankera w rozprawie z arcybiskupem ostrzyhomskim o jurysdykcję nad Spiszem w 1325 roku. W 1339 roku z ramienia króla polskiego Kazimierza Wielkiego był prokuratorem w procesie z Krzyżakami o zwrot Pomorza i Kujaw. Według Jana Długosza, gdy Krzyżacy nie zjawili się na procesie Bertold powiedział: "Niechaj obecność Boga zastąpi ich nieobecność!" i kontynuował proces.

</doc>
<doc id="825338" url="https://pl.wikipedia.org/wiki?curid=825338" title="Jorg Stiel">
Jorg Stiel



</doc>
<doc id="825339" url="https://pl.wikipedia.org/wiki?curid=825339" title="Wyspy Ottawa">
Wyspy Ottawa

Wyspy Ottawa – archipelag niedaleko wschodniego wybrzeża Zatoki Hudsona. Administracyjnie należy do kanadyjskiego terytorium Nunavut. Do archipelagu należą 24 niewielkie wyspy położone niedaleko północno-zachodniego wybrzeża półwyspu Ungava. Największe wyspy to: Booth, Bronson, Gilmour, Perley, J. Gordon, Paltee i Eddy. Najwyższy punkt archipelagu znajduje się na wyspie Gilmour, 549 m n.p.m.
Historia.
Wyspy Ottawa zawsze należały do Terytoriów Północno-Zachodnich. Dopiero w 1999, kiedy utworzono terytorium Nunavut, w jego skład weszły wszystkie wyspy znajdujące się w zatokach Hudsona i Jamesa, w tym archipelag Wysp Ottawa.
Fauna.
Wyspy Ottawa oraz Wyspy Belcher są terenami lęgowymi podgatunków edredonów.

</doc>
<doc id="825340" url="https://pl.wikipedia.org/wiki?curid=825340" title="Joerg Stiel">
Joerg Stiel



</doc>
<doc id="825341" url="https://pl.wikipedia.org/wiki?curid=825341" title="4 in the Morning">
4 in the Morning

"4 in the Morning" - trzeci singel z drugiej płyty Gwen Stefani zatytułowanej "The Sweet Escape".
Piosenkę, inspirowaną balladami z lat osiemdziesiątych, Gwen Stefani napisała we współpracy z Tonym Kanalem, kolegą z zespołu No Doubt.

</doc>
<doc id="825342" url="https://pl.wikipedia.org/wiki?curid=825342" title="Franchi SPAS-12">
Franchi SPAS-12



</doc>
<doc id="825344" url="https://pl.wikipedia.org/wiki?curid=825344" title="Strzelba Franchi SPAS-12">
Strzelba Franchi SPAS-12



</doc>
<doc id="825345" url="https://pl.wikipedia.org/wiki?curid=825345" title="Puls Pabianic">
Puls Pabianic

Puls Pabianic – bezpłatny tygodnik ukazujący się co poniedziałek w latach 2005–2007 w Pabianicach.
Pierwsze wydanie tygodnika ukazało się 7 listopada 2005 roku; znajdowały się w nim informacje z życia miasta, polityki, kultury i sportu. Pismo nie było związane z żadną opcją polityczną.

</doc>
<doc id="825347" url="https://pl.wikipedia.org/wiki?curid=825347" title="Kowal">
Kowal

Kowal – rzemieślnik zajmujący się kowalstwem. Zawód polegający na tworzeniu (wykuwaniu) przedmiotów z metalu. Miejscem pracy kowala jest kuźnia.
Historia.
Kowale zajmowali się wyrobem przedmiotów użytkowych z metalu, głównie z żelaza. Z racji powszechnego stosowania w przeszłości koni do transportu i jazdy wierzchem podstawowym ich zajęciem było wykuwanie podków i gwoździ do ich przybijania (hufnali). Zajmowali się również podkuwaniem koni (podkuwacz) oraz pielęgnacją końskich kopyt. Zawód był bardzo rozpowszechniony w przeszłości: do lat międzywojennych w większości krajów Europy prawie w każdej wsi znajdowała się kuźnia i pracował kowal.
Poza tym kowale wykonywali wiele innych przedmiotów, jak kraty do okien, okucia drzwiowe, zawiasy, okucia skrzyń, okucia do wozów, ruszty, rożny, uchwyty do łuczyw, kute obręcze do beczek, gwoździe budowlane, narzędzia (w tym sierpy, kosy, lemiesze do pługów, zęby do bron).
Początkowo kowale zajmowali się też wykonywaniem elementów zbroi i broni białej, jednak już w średniowieczu wytworzył się produkujący te wyroby osobny cech płatnerzy. W tym samym czasie wytwarzanie garnków, kotłów, rondli itp. przejęli od kowali kotlarze. Z czasem z grupy kowali wydzielili się również nożownicy, iglarze czy ślusarze.
Wraz z postępującą industrializacją procesów wytwarzania przedmiotów kowale coraz bardziej tracili na znaczeniu i z czasem zawód prawie kompletnie przestał być praktykowany.
Jan Długosz w swojej kronice jako zamiłowanego kowala opisał Kazimierza II, księcia mazowieckiego, który „do rzemiosła kowalskiego taką miał z przyrodzenia chęć i skłonność, iż często niem się zabawiając, strzały, siekiery, miecze i inne narzędzia ręką własną wyrabiał.“
Kowalstwo artystyczne.
Obecnie obserwuje się odrodzenie tego zawodu w wyniku mody na ręcznie kute elementy dekoracyjne stosowane w budownictwie. Ręczna metoda pracy kowala umożliwia wytwarzanie na zamówienie zindywidualizowanych form i przedmiotów z metalu o oryginalnej i niepowtarzalnej formie. Najczęściej spotykane wyroby kowala artystycznego to:

</doc>
<doc id="825353" url="https://pl.wikipedia.org/wiki?curid=825353" title="Bitwa pod Górą Tabor">
Bitwa pod Górą Tabor

Bitwa pod górą Tabor – bitwa, która miała miejsce 16 kwietnia 1799 w okresie wyprawy wojsk francuskich pod dowództwem Napoleona Bonaparte do Egiptu, stoczona, gdy Napoleon po zajęciu Egiptu zaatakował Syrię. Wojska francuskie rozbiły siły tureckie pod wodzą Dżazzara Paszy.
Podczas oblężenia Akki Napoleon wysłał część swoich wojsk pod dowództwem gen. Junota w kierunku miejscowości Nazaret. W dniu 9 kwietnia w kierunku Junota wyruszyła dywizja gen. Klébera licząca 1500 ludzi. 11 kwietnia Kléber napotkał pod Kaną około 5 tysięcy przeciwników, których zmusił do ucieczki.
Gdy 15 kwietnia Kléber dotarł do Nazaretu, dowiedział się, że silne oddziały muzułmanów, które wyszły z Damaszku, znajdują się niedaleko góry Tabor. Kléberowi nie udało się zaskoczyć przeciwnika, którego siły składały się z 10 tys. piechoty, 25 tys. jazdy i nieznanej liczby mameluków pod wodzą Dżazzara Paszy.
Bitwa rozpoczęła się 16 kwietnia 1799 po godzinie 6 rano. Francuzi Klébera, ustawieni w dwa czworoboki, stawiali kilkugodzinny opór mimo przeważającej liczby wroga. Około południa przybyły oddziały dowodzone przez samego Bonapartego, zawiadomiony wcześniej przez Klébera. Napoleon wraz ze swoim wojskiem okrążył górę Hamoreh i niedostrzeżony przez przeciwnika wyszedł na jego tyły. Po artyleryjskiej salwie i podpaleniu obozu muzułmanów przez żołnierzy Napoleona, do ataku przystąpił również Kléber. Wojska Dżazzara Paszy wpadły w panikę i następnie w bezładzie uciekły z pola bitwy.
Według Napoleona, oddziały Klébera straciły 250-300 ludzi, a on sam tylko 3-4 żołnierzy. 

</doc>
<doc id="825354" url="https://pl.wikipedia.org/wiki?curid=825354" title="Desecration Smile">
Desecration Smile

Desecration Smile jest piosenką zespołu Red Hot Chili Peppers z płyty "Stadium Arcadium". Jest czwartym singlem promującym album. Albumowa wersja okazała się za długa, do radiowych rozgłośni, więc została skrócona i w sumie trwa 4:15.
Utwór został usłyszany pierwszy raz przez fanów w Bridge School Benefit w 2004 roku, a następnie można było usłyszeć go w Internecie. Piosenka jest bardzo melodyjną balladą, nagraną z użyciem akustycznej gitary. 
Teledysk został wydany w lutym 2007 roku. Za jego produkcję odpowiedzialny był Gus Van Sant, który współpracował z Red Hot Chili Peppers przy "Under the Bridge".

</doc>
<doc id="825357" url="https://pl.wikipedia.org/wiki?curid=825357" title="Sotalol">
Sotalol

Sotalol – organiczny związek chemiczny, lek z grupy niewybiórczych β-blokerów, stosowany głównie w nadkomorowych i komorowych zaburzeniach rytmu serca.
Mechanizm działania.
Sotalol ze względu na wydłużanie czasu trwania potencjału czynnościowego należy do klasy III leków przeciwarytmicznych, a ze względu na działanie beta-adrenolityczne zaliczany jest do klasy II według klasyfikacji Vaughana Williamsa. Jest niewybiórczym β-blokerem, bez wewnętrznej aktywności sympatykomimetycznej, pozbawionym właściwości stabilizujących błonę komórkową. Działa chronotropowo i inotropowoujemnie, wydłuża czas przewodzenia i czas refrakcji bezwzględnej węzła przedsionkowo-komorowego. Zmniejsza pojemność minutową oraz zapotrzebowanie mięśnia sercowego na tlen. Obniża ciśnienie tętnicze u chorych na nadciśnienie tętnicze. Zmniejsza też aktywność reninową osocza.
Przeciwwskazania.
Ostrożnie:
Stosowanie w trakcie ciąży i karmienia.
Stosować wyłącznie w przypadku, gdy korzyści z leczenia przewyższają potencjalne ryzyko dla płodu. W trakcie stosowania nie karmić piersią.

</doc>
<doc id="825358" url="https://pl.wikipedia.org/wiki?curid=825358" title="Biosotal">
Biosotal



</doc>
<doc id="825359" url="https://pl.wikipedia.org/wiki?curid=825359" title="Darob">
Darob



</doc>
<doc id="825360" url="https://pl.wikipedia.org/wiki?curid=825360" title="Gilucor">
Gilucor



</doc>
<doc id="825361" url="https://pl.wikipedia.org/wiki?curid=825361" title="Sotahexal">
Sotahexal



</doc>
<doc id="825365" url="https://pl.wikipedia.org/wiki?curid=825365" title="Rogata sfera Alexandera">
Rogata sfera Alexandera

Rogata sfera Alexandera – rozmaitość topologiczna opisana w 1924 przez Jamesa Waddella Alexandera. 
Powstaje przez wycięcie fragmentu ze zwykłego torusa i zastąpieniu go dwoma umieszczonymi pod kątem torusami, w których znowu wycinamy fragmenty, zastępujemy każdy z nich kolejnymi dwoma torusami, itd. (patrz rysunek).
Topologicznie rogata sfera Alexandera jest homeomorficzna ze zwykłą sferą, obejmowany przez nią obszar przestrzeni jest homeomorficzny z obszarem obejmowanym przez sferę, jednak obszar przestrzeni na zewnątrz rogatej sfery Alexandera nie jest homeomorficzny z obszarem na zewnątrz zwykłej sfery. Własność ta jest dowodem na nieprawdziwość twierdzenia Jordana-Schönfliesa w trzech wymiarach.

</doc>
<doc id="825366" url="https://pl.wikipedia.org/wiki?curid=825366" title="Hipolit Korzeniowski">
Hipolit Korzeniowski

Hipolit Korzeniowski herbu Nałęcz (ur. 12 sierpnia 1827 w Krzemieńcu, zm. 20 stycznia 1879 w Petersburgu) – polski chirurg, syn pisarza Józefa Korzeniowskiego.
Gimnazjum kończył w Charkowie, medycynę studiował w Charkowie i Petersburgu do 1850, a w 1851-1852 w Niemczech i we Francji. Osiadłszy w Warszawie, uzyskał stopień doktora medycyny od rady lekarskiej i został ordynatorem Szpitala Dzieciątka Jezus. Po otwarciu Akademii Medyko-Chirurgicznej w Warszawie został w 1858 docentem anatomii, następnie adiunktem kliniki chirurgicznej. W Szkole Głównej objął po śmierci Le Bruna katedrę kliniki chirurgicznej, którą zajmował (także po przekształceniu Szkoły Głównej w Uniwersytet Warszawski) do 1871, następnie objął katedrę w Akademii Medyko-Chirurgicznej w Petersburgu. Po wysłużeniu emerytury w 1878 wrócił do Warszawy i wykładał tu chirurgię polową dla lekarzy wojskowych. Jako chirurg niósł pomoc armii serbskiej w czasie wojny serbsko-tureckiej, następnie w tymże charakterze działał podczas wojny rosyjsko-tureckiej. Zmarł nagle w Petersburgu, dokąd udał się chwilowo. Pochowany został na warszawskich Powązkach kwatera 26 rząd 1.
Ogłosił: "„O środkach stłumiających czucie i o ich wpływie na chirurgję”" (Warszawa, 1856); "„Anatomja ciała ludzkiego”", część I podług Hyrtla (Warszawa, 1859); "„Wraczebnyj sputnik na pierewiazocznom punktie w łazaretach i gospitalach”" (Petersburg i Moskwa., 1877). Z rozpraw wymieniane są: "„Przyrząd gipsowy do złamań”" i in. („Pamiętnik Towarzystwa Lekarskiego”, 1863); "„Rak kości czołowej”" („Klinika”, 1867); "„Przepuklina pępkowa zaciśnięta, nowa modyfikacja w sposobie operacyjnym”" („Klinika”, 1869); "„Sprawozdania z czynności kliniki chirurgicznej”" (1870). Był także współpracownikiem Encyklopedii Powszechnej Orgelbranda (większej).
Pochowano go na cmentarzu Powązkowskim (kwatera 26-1-13).

</doc>
<doc id="825367" url="https://pl.wikipedia.org/wiki?curid=825367" title="Andrzej Ciechomski">
Andrzej Ciechomski

Andrzej Ciechomski herbu Wąż zwany Szczubią, (1413 – 1461) z Ciechomic (obecnie dzielnica Płocka).
Wojewoda mazowiecki. Kazimierz IV Jagiellończyk pozwolił wykupić mu wieś Topólno.

</doc>
<doc id="825371" url="https://pl.wikipedia.org/wiki?curid=825371" title="ROKR E1">
ROKR E1



</doc>
<doc id="825374" url="https://pl.wikipedia.org/wiki?curid=825374" title="Marcel Koller">
Marcel Koller

Marcel Koller (ur. 11 listopada 1960 w Zurychu) – szwajcarski piłkarz występujący na pozycji pomocnika, i trener piłkarski. Przez całą swoją piłkarską karierę - dwadzieścia pięć lat - związany był z jednym klubem, Grasshoppers Zurych, z którym zdobył siedem tytułów mistrza i pięć Pucharów Szwajcarii. Z reprezentacją Szwajcarii, w której barwach rozegrał 56 meczów, brał udział w Euro 1996. Po zakończeniu piłkarskiej kariery rozpoczął pracę szkoleniową. Przez trzy lata pracował w FC Sankt Gallen, który - w sezonie 1999-2000 – po dziewięćdziesięciosześcioletniej przerwie doprowadził do mistrzostwa Szwajcarii. Wyczyn ten powtórzył trzy lata później, tym razem z Grasshoppers Zurych. Od 2003 roku pracuje w Niemczech. Najpierw był trenerem 1. FC Köln w okresie, kiedy rozkwitał talent Lukasa Podolskiego, a od maja 2005 roku był szkoleniowcem VfL Bochum, z którym przez trzy lata występował w Bundeslidze. Od listopada 2011 r. trener reprezentacji Austrii
Kariera piłkarska.
W pomocy Grasshoppers Zurych grał przez dwadzieścia pięć lat. Zdobył w tym czasie wszystkie największe krajowe laury - siedem tytułów mistrza kraju, pięć Pucharów i jeden Superpuchar. Na zakończenie piłkarskiej kariery, w sezonie 1996-1997, wystąpił w Lidze Mistrzów, do której Grasshoppers awansował jako pierwsza drużyna ze Szwajcarii. W tym samym czasie zagrał w dwu spotkaniach na Euro 1996. Łącznie w barwach reprezentacji Szwajcarii rozegrał 56 meczów.
Sukcesy piłkarskie.
W reprezentacji Szwajcarii od 1982 do 1996 roku rozegrał 56 meczów i strzelił 3 gole – uczestnik Euro 1996 (faza grupowa).
Kariera szkoleniowa.
Pracę szkoleniową rozpoczął w drugoligowym FC Wil. W styczniu 1999 roku został trenerem FC Sankt Gallen, a półtora roku później świętował z nim mistrzostwo kraju. Był to pierwszy od dziewięćdziesięciu sześciu lat triumf piłkarzy tego klubu w rozgrywkach ligowych. Zdaniem wielu obserwatorów największym atutem doświadczonego zespołu, w którym grali m.in. reprezentanci Szwajcarii Marco Zwyssig i Marc Zellweger, brazylijscy rozgrywający Luiz Filho Jairo i Alves Guido oraz Ghanijczyk Charles Amoah, król strzelców ekstraklasy, było przygotowanie fizyczne, organizacja gry i skuteczność w ataku (42 gole w 22 meczach). Rok po zdobyciu mistrzostwa, podopieczni Kollera zajęli w lidze drugie miejsce. Zespół ten potrafił też w pierwszej rundzie Pucharu UEFA wyeliminować między innymi Chelsea F.C., by w następnym starciu odpaść z ówczesnym wicemistrzem Belgii - FC Brugge. Kilku piłkarzy z tamtej drużyny, jak bramkarz Jörg Stiel, znalazło się w kręgu zainteresowań selekcjonera kadry.
W styczniu 2002 roku Koller przeniósł się do Grasshoppers Zurych, klubu, z którym związany był jako piłkarz. I, tak jak w Sankt Gallen, półtora roku później doprowadził go do tytułu mistrza Szwajcarii. Trzy miesiące później po tym, jak Grasshoppers nie udało się zakwalifikować do Ligi Mistrzów odpadając z AEK Ateny, a w lidze szwajcarskiej przegrywając mecz za meczem zrezygnował z funkcji trenera tej drużyny i przyjął ofertę walczącego o utrzymanie w niemieckiej Bundeslidze1. FC Köln. Przejął zespół po dziesiątej kolejce od Friedhelma Funkla, ale mając do dyspozycji słabych piłkarzy nie zdołał utrzymać zespołu w ekstraklasie, co w rezultacie przyczyniło się do tego, iż praca z popularnymi „Koziołkami” trwała zaledwie siedem miesięcy. Podczas swojej kadencji w tym zespole wygrał tylko cztery mecze, ale to właśnie dzięki niemu rozwinęły się talenty dwóch piłkarzy, którym dawał dużo szans, a mowa tu o Florianie Kringu czy Lukasie Podolskim. Ostatecznie FC Koln sezon zakończyło na ostatnim miejscu w tabeli, a Koller w czerwcu 2004 roku złożył dymisję.
Przez rok pozostawał bez pracy. W maju 2005 roku znalazł zatrudnienie w spadkowiczu Bundesligi VfL Bochum i został następcą zwolnionego Petera Neururera. Celem Kollera był szybki powrót do Bundesligi z Bochum, który został zrealizowany już pięć kolejek przed końcem sezonu. Po awansie do najwyższej klasy rozgrywkowej w Niemczech szwajcarski trener otrzymał kolejny cel - utrzymać się. Początek sezonu w wykonaniu Bochum był bardzo słaby i większość kibiców tego klubu żądała głowy Kollera. Dostał on jednak od działaczy wotum zaufania, co przełożyło się na późniejszą formę zespołu, bijąc na koniec sezonu rekord czterech wygranych z rzędu, co jest do dziś klubowym rekordem. Już na dwie kolejki przed końcem rozgrywek Bochum miało zapewniony byt w Bundeslidze, a sezon zakończyło na bardzo dobrej 8 pozycji. W lecie 2007 roku z drużyny Kollera odeszło dwóch podstawowych graczy, którzy decydowali o sile napędowej jego teamu - Teofanis Gekas oraz Zvjezdan Misimovic. To jednak nie przeszkodziło w zajęciu 12. miejsca. Niespodziewanie przed sezonem 2008/2009 Koller nie był zmuszony do sprzedaży swoich najlepszych graczy, dostał nawet dodatkowe fundusze na transfery, co zaowocowało powrotami takich zawodników jak Paul Freier czy Vahid Hashemian. Dysponował on praktycznie najlepszą kadrą za swojej kadencji, w związku z tym otrzymał zadanie od zarządu - zdobyć co najmniej 45 punktów, czyli środek tabeli. Tego zadania Szwajcar wykonać jednak nie zdołał, a fani znów żądali jego dymisji, szczególnie po tym w jaki sposób pozbył się w przerwie zimowej kapitana i zarazem ulubieńca publiczności na RewirPowerStadion - Tomasza Zdebela. Do sezonu 2009/2010 Bochum przystępowało już bez spektakularnych transferów, zespół Kollera grał nudną piłką, odnosił słabe wyniki, zdobywając zaledwie cztery punkty w sześciu spotkaniach, a presja kibiców ciągle rosła. Po wrześniowej porażce na własnym boisku z FSV Mainz zarząd nie wytrzymał i postanowił zwolnić niespełna 50-letniego trenera. Po dwóch latach bez pracy, w październiku 2011 r. został zatrudniony przez Austriacki Związek Piłki Nożnej na stanowisku trenera reprezentacji tego kraju. Stanowisko objął z dniem 1 listopada 2011 r. Jako selekcjoner prowadził zespół w 54 meczach, wygrywając 25 z nich. Wprawdzie wprowadził Austrię do Euro 2016, jednak podczas turnieju jego reprezentacja zajęła ostatnie miejsce w grupie. Po tym, jak nie udało się wywalczyć awansu do mundialu 2018, nie przedłużono z Kollerem kontraktu. Szwajcar wrócił do ojczyzny, gdzie w latach 2018-2020 dwukrotnie doprowadził FC Basel na ligowe podium, jednak ani razu nie udało się zdobyć mistrzostwa.

</doc>
<doc id="825380" url="https://pl.wikipedia.org/wiki?curid=825380" title="Peter Straub">
Peter Straub

Peter Straub (ur. 2 marca 1943 w Milwaukee, zm. 6 września 2022) – amerykański pisarz, znany jako autor powieści "Upiorna opowieść" oraz współautor powieści "Talizman" i "Czarny Dom", napisanych wraz ze Stephenem Kingiem. Członek Horror Writers Association i PEN-u. Wielokrotny zdobywca Nagrody Brama Stokera.
Życiorys.
Urodził się jako najstarszy z trojga dzieci sprzedawcy Gordona Strauba i pielęgniarki Elveny Straub. Początkowo jego dzieciństwo było spokojne i całkowicie normalne. Jego rodzice mieli względem niego plany: ojciec pragnął sportowca, matka zaś uważała, że będzie dobrym lekarzem albo pastorem. Młody Straub pragnął zaś jedynie nauczyć się czytać, już wtedy był zafascynowany książkami, opowiadał także wymyślone historie kolegom z podwórka. W wieku 7 lat został potrącony przez samochód, co prawie skończyło się jego śmiercią. Miał spore obrażenia wewnętrzne, połamane kości, uraz psychiczny – że świat jest miejscem niebezpiecznym. Wiele miesięcy spędził poruszając się na wózku inwalidzkim, stracił też ponad rok szkoły. Te wydarzenia znalazły swoje odbicie w dwóch jego powieściach – "Tajemnica" ("Mystery", 1989) i "The Throat" (1993). Po wypadku zaczął mieć problemy z mową, jąkanie się pozostało mu do dziś w momentach zdenerwowania. Gdy po rekonwalescencji wrócił do szkoły, Milwaukee Country Day School, nadal zgłębiał literaturę, poza tym poznawał też muzykę jazzową, jego inną wielką pasję. Ukończył z wyróżnieniem University of Wisconsin. Uczył angielskiego w swojej dawnej szkole. W 1966 r. ożenił się z Susan Bitker. W 1969 r. zrezygnował z pracy nauczyciela i wyjechał do Dublina w Irlandii, gdzie mieszkał przez 13 lat. W 1972 r. przeniósł się do Londynu, gdzie w 1974 r. wydał powieść "Julia". Do Ameryki wrócił w 1979 r. – najpierw z synem Benjaminem mieszkali w Westport w Connecticut, by już z córką Emmą przenieść się do Upper West Side w Nowym Jorku. 

</doc>
<doc id="825382" url="https://pl.wikipedia.org/wiki?curid=825382" title="Gaz międzygalaktyczny">
Gaz międzygalaktyczny



</doc>
<doc id="825384" url="https://pl.wikipedia.org/wiki?curid=825384" title="Antoni Kowalski (malarz)">
Antoni Kowalski (malarz)

Antoni Kowalski (ur. 10 lipca 1957) – polski malarz i grafik.
Studiował na Wydziale Grafiki Akademii Sztuk Pięknych w Krakowie – Filia w Katowicach. Dyplom z medalem w Pracowni Malarstwa prof. Jerzego Dudy-Gracza i w Pracowni Projektowania Graficznego prof. Tomasza Jury w 1982 roku. W latach 1994–2000 – wykładowca Europejskiej Akademii Sztuk w Warszawie. Od 2003 roku wykładowca dr hab. Akademii Sztuk Pięknych w Katowicach. W 2009 roku otrzymał tytuł profesora sztuk plastycznych. Odznaczony przez Prezydenta RP Złotym Krzyżem Zasługi w 2014 roku. Liczne podróże artystyczne po Europie, USA, Chinach. Mieszka i pracuje w Katowicach.
Wystawy indywidualne.
Udział w około 300 wystawach zbiorowych międzynarodowych i ogólnopolskich.
Prace w zbiorach.
oraz w zbiorach prywatnych w kraju i za granicą.

</doc>
<doc id="825385" url="https://pl.wikipedia.org/wiki?curid=825385" title="Dom kahalny w Zamościu">
Dom kahalny w Zamościu

Dom kahalny w Zamościu – znajduje się w Zamościu przy ulicy Zamenhofa 11, zaraz obok głównej synagogi. Posiada 4-osiową fasadę, bogato rozczłonkowaną gzymsami i pilastrami, w przedsionku renesansowy portal.
Dom kahalny został zbudowany w 1 p. XVII wieku, początkowo jako budynek parterowy. W 1 p. XVIII w. mieścił heder – szkołę żydowską. Przed 1765 przeszedł na własność kahału – nadal mieścił heder; został nadbudowany i połączony z synagogą, z małym wspólnym przedsionkiem z główną synagogą (od strony ul. Pereca). W budynku znajdowały się dawniej biura zarządu gminą żydowską, biura rabina, szkoła żydowska oraz inne instytucje. 
Od zachodu z domem kahalnym sąsiaduje XIX-wieczny, również kahalny budynek, który 4 III 1952 przekazano PTTK i przez blisko pół wieku mieścił się w nim Dom Wycieczkowy – po 2000 r. został opuszczony.

</doc>
<doc id="825386" url="https://pl.wikipedia.org/wiki?curid=825386" title="Halowe mistrzostwa świata w hokeju na trawie, 2007">
Halowe mistrzostwa świata w hokeju na trawie, 2007



</doc>
<doc id="825388" url="https://pl.wikipedia.org/wiki?curid=825388" title="Ross Malinger">
Ross Malinger

Ross Aaron Malinger (ur. 7 lipca 1984 w Redwood City) – amerykański aktor.

</doc>
<doc id="825389" url="https://pl.wikipedia.org/wiki?curid=825389" title="Marco Vicini">
Marco Vicini

Marco Vicini (ur. 31 marca 1974 w Ankonie) – włoski siatkarz występujący obecnie w Serie A, w drużynie Sparkling Milano. Gra na pozycji libero.

</doc>
<doc id="825390" url="https://pl.wikipedia.org/wiki?curid=825390" title="Indywidualne Mistrzostwa Świata na Żużlu 1954">
Indywidualne Mistrzostwa Świata na Żużlu 1954

Indywidualne Mistrzostwa Świata na Żużlu 1954 - cykl turniejów żużlowych mających wyłonić najlepszych żużlowców na świecie. Tytuł wywalczył Ronnie Moore z Nowej Zelandii.
Eliminacje skandynawsko-kontynentalne.
Szwecja.
Półfinały.
Norrköping (1).
Awans: 8 do Finału Szwedzkiego
Mariestad (2).
Awans: 8 do Finału Szwedzkiego
Finał.
Awans: 8 do kwalifikacji skandynawskiej (I - VIII)
Awans: 2 do kwalifikacji kontynentalnej (IX - X)
Uwaga! Dwunasty Thorsten Carlsson w Finale Kontynentalnym jako rezerwowy
Uwaga! Kjell Carlsson i Sven Skoglund dostali od federacji SVEMO dziką kartę dla kwalifikacji kontynentalnych.
Uwaga! Göte Olsson zastąpił Curta Fredlunda
Kwalifikacje.
Kwalifikacja skandynawska.
Awans: 8 do Finału Kontynentalnego
Kwalifikacja kontynentalna.
Awans: 8 do półfinału kontynentalnego
Tabela miejscowa 9-16 → "brak danych"
Półfinał kontynentalny.
Awans: 8 do Finału Kontynentalnego
Finał Kontynentalny.
Awans: 8 do rundy mistrzowskiej
Uwaga! Fred Lang i Per Olof Söderman zastąpili Albina Siegla i Josefa Hofmeistera
Runda mistrzowska.
Rozgrywano 8 eliminacji na torach brytyjskich.
Awans: 16+2 do Finału Światowego

</doc>
<doc id="825391" url="https://pl.wikipedia.org/wiki?curid=825391" title="Synagoga w Zamościu (ul. Daniłowskiego)">
Synagoga w Zamościu (ul. Daniłowskiego)

Synagoga w Zamościu – prywatny dom modlitwy znajdujący się na Starym Mieście w Zamościu, na rogu ulicy G. Daniłowskiego i placu M. Stefanidesa.
Synagoga została zbudowana w połowie XIX wieku. Podczas II wojny światowej, hitlerowcy zdewastowali synagogę. Obecnie budynek synagogi jest wykorzystywany do innych celów.

</doc>
<doc id="825393" url="https://pl.wikipedia.org/wiki?curid=825393" title="Barbara Garrick">
Barbara Garrick

Barbara Garrick (ur. 3 grudnia 1965 w Los Angeles) - amerykańska aktorka.
Linki zewnętrzne.
 

</doc>
<doc id="825394" url="https://pl.wikipedia.org/wiki?curid=825394" title="Tobiasze">
Tobiasze

Tobiasze – wieś w Polsce położona w województwie łódzkim, w powiecie tomaszowskim, w gminie Ujazd.
W latach 1975–1998 miejscowość należała administracyjnie do województwa piotrkowskiego.

</doc>
<doc id="825395" url="https://pl.wikipedia.org/wiki?curid=825395" title="Pierre-Antoine Lebrun">
Pierre-Antoine Lebrun

Pierre Antoine Lebrun (ur. 29 listopada lub grudnia 1785 w Paryżu, zm. 27 maja 1873) – francuski poeta, dramaturg i polityk.
Życiorys.
Jego utwór "Ode à la grande armée" zwrócił uwagę Napoleona; zapewniło mu to pensję rządową w wysokości 1200 franków. Pisał dramaty ("Ulysse" (1814), "Marie Stuart" (1820), który odniósł duży sukces, oraz "Le Cid d’Andalousie" (1825)). W 1820 r. odwiedził Grecję. Po powrocie do Paryża w 1822 r. opublikował odę o śmierci Napoleona, co kosztowało go utratę pensji. W 1825 r. gościł u Waltera Scotta. Koronacja Karola X zainspirowała go do napisania "La Vallée de Champrosay". W 1828 r. opublikował poemat "La Grèce", w tym samym roku został też wybrany do Akademii Francuskiej. W latach 1831–1848 był dyrektorem Drukarni Królewskiej, w 1853 r. został wybrany do senatu.
W 1868 r. odznaczony Orderem Narodowym Legii Honorowej w klasie Wielkiego Oficera ("Grand Officier").
Dzieła.
Źródło:

</doc>
<doc id="825396" url="https://pl.wikipedia.org/wiki?curid=825396" title="Halowe mistrzostwa świata w hokeju na trawie, 2003">
Halowe mistrzostwa świata w hokeju na trawie, 2003



</doc>
<doc id="825401" url="https://pl.wikipedia.org/wiki?curid=825401" title="Antonio Ricciardello">
Antonio Ricciardello

Antonio Ricciardello (ur. 27 lipca 1986 w Mesynie) – włoski siatkarz występujący obecnie w Serie A, w drużynie Prisma Taranto. Gra na pozycji przyjmującego. Mierzy 188 cm.

</doc>
<doc id="825403" url="https://pl.wikipedia.org/wiki?curid=825403" title="Wygoda (powiat tomaszowski)">
Wygoda (powiat tomaszowski)

Wygoda – wieś w Polsce położona w województwie łódzkim, w powiecie tomaszowskim, w gminie Ujazd. Miejscowość wchodzi w skład sołectwa Bielina.
W latach 1975–1998 miejscowość należała administracyjnie do województwa piotrkowskiego.
Przez miejscowość przepływa rzeczka Bielina, lewobrzeżny dopływ Wolbórki.

</doc>
<doc id="825408" url="https://pl.wikipedia.org/wiki?curid=825408" title="Jennifer Esposito">
Jennifer Esposito

Jennifer Esposito (ur. 11 kwietnia 1973 w Nowym Jorku) – amerykańska aktorka i tancerka.
Życie prywatne.
Urodziła się w nowojorskiej dzielnicy Brooklyn. Jej rodzicami są: Phyllis – dekoratorka wnętrz, i Robert Esposito – informatyk i producent muzyczny.
Przez niecały rok była żoną aktora Bradleya Coopera. Ślub wzięli w grudniu 2006. Para rozstała się po 4 miesiącach. W 2014 wyszła za mąż za brytyjskiego modela Louisa Dowlera.
Linki zewnętrzne.
 

</doc>
<doc id="825412" url="https://pl.wikipedia.org/wiki?curid=825412" title="Marco Pavan">
Marco Pavan

Marco Pavan (ur. 1 marca 1982 w Bento Goncalves) – brazylijski siatkarz, grający na pozycji środkowego. Posiada także obywatelstwo włoskie.

</doc>
<doc id="825414" url="https://pl.wikipedia.org/wiki?curid=825414" title="Synagoga w Zamościu (ul. Pereca 8)">
Synagoga w Zamościu (ul. Pereca 8)

Synagoga w Zamościu – prywatny dom modlitwy znajdujący się w Zamościu, przy ulicy Pereca 8
Synagoga została zbudowana w XIX wieku. Podczas II wojny światowej, hitlerowcy zdewastowali synagogę. Obecnie budynek synagogi jest wykorzystywany do innych celów.

</doc>
<doc id="825415" url="https://pl.wikipedia.org/wiki?curid=825415" title="Dalkowo (województwo zachodniopomorskie)">
Dalkowo (województwo zachodniopomorskie)

Dalkowo – osada w Polsce położona w województwie zachodniopomorskim, w powiecie szczecineckim, w gminie Biały Bór przy drogi krajowej nr 20 ze Stargardu do Gdyni.
W latach 1975–1998 wieś należała do woj. koszalińskiego.

</doc>
<doc id="825422" url="https://pl.wikipedia.org/wiki?curid=825422" title="William Fichtner">
William Fichtner

William Edward „Bill” Fichtner (ur. 27 listopada 1956 w Mitchel Air Force Base) – amerykański aktor pochodzenia niemieckiego.
Życiorys.
Wczesne lata.
Urodził się w Mitchel Air Force Base na Long Island w Nowym Jorku jako syn Patricii A. (z domu Steitz) i Williama E. Fichtnera. Wychowywał się w Cheektowaga w hrabstwie Erie w stanie Nowy Jork z czterema siostrami: Mary, Margaret, Pamelą i Patricią. W młodości uprawiał gimnastykę artystyczną. W 1974 ukończył Maryvale High School w Cheektowaga. Po ukończeniu Farmingdale State College w 1976 roku na wydziale kryminologii, uczęszczał do The College at Brockport, State University of New York i zdobył tytuł Bakalaureat na kierunku spraw karnych w 1978 roku. Następnie studiował w nowojorskiej American Academy of Dramatic Arts. W Farmingdale State College jego przyjaciel Don Harvey pomógł mu podjąć decyzję o studiach aktorskich i występach na Broadwayu. 18 maja 2008 otrzymał tytuł doctor honoris causa od Farmingdale State College.
Kariera.
Swoją karierę zaczął od udziału w operze mydlanej CBS "As the World Turns" (1987) jako Rod Landry. Po występie w "Malcolm X" (1992), pojawił się jako menedżer sceniczny w filmie Roberta Redforda "Quiz Show" (1994) u boku Johna Turturro, Roba Morrow i Ralpha Fiennesa. Rok później znalazł się w obsadzie dwóch thrillerów sci-fi - "Zabójcza perfekcja" ("Virtuosity", 1995) z Denzelem Washingtonem i Kelly Lynch oraz Kathryn Bigelow "Dziwne dni" ("Strange Days", 1995) z Ralphem Fiennesem, Angelą Bassett i Juliette Lewis, a także kryminalnych: Michaela Manna "Gorączka" ("Heat", 1995) u boku Ala Pacino i Roberta De Niro oraz Stevena Soderbergha "Na samym dnie" ("Underneath", 1995) z Peterem Gallagherem.
Stał się popularny wśród szerokiej publiczności dzięki roli Kenta w dramacie sci-fi Roberta Zemeckisa "Kontakt" ("Contact", 1997) z Jodie Foster. Potem wystąpił w thrillerze kryminalnym Kevina Spaceyego "Albino Alligator" (1997) z Mattem Dillonem, Faye Dunaway i Garym Sinise, thrillerze sci-fi Michaela Baya "Armageddon" (1998) u boku Bruce’a Willisa i Bena Afflecka w roli pułkownik Williama Sharpa, czarnej komedii Douga Limana "Go" (1999) z Katie Holmes.
Można go było także zobaczyć w filmach: "The Moguls", "Wykiwać klawisza", "Equilibrium", "Ostrza chwały" czy "Mroczny rycerz" ("The Dark Knight") oraz serialach, m.in.: "Inwazja" jako szeryf czy "Skazany na śmierć" w roli agenta specjalnego. Udzielił też głosu Kenowi Rosenbergowi, postaci z gier: ' (2002) i ' (2004), a także "Turok" (2008) jako Logan i "" (2011) jako Sandman.
Życie prywatne.
Stał się fanem NHL, a dokładnie drużyny Buffalo Sabres. W 1996 rozwiódł się z Betsy Aidem, z którą ma syna. 25 lipca 1998 poślubił Kymberly Kalil, mają syna.

</doc>
<doc id="825423" url="https://pl.wikipedia.org/wiki?curid=825423" title="Synagoga w Zamościu (ujednoznacznienie)">
Synagoga w Zamościu (ujednoznacznienie)



</doc>
<doc id="825425" url="https://pl.wikipedia.org/wiki?curid=825425" title="Tetiana Perebyjnis">
Tetiana Perebyjnis

Tetiana Perebyjnis, ukr. Тетяна Перебийніс (ur. 15 grudnia 1982 w Charkowie) – ukraińska tenisistka, reprezentantka kraju w Fed Cup, olimpijka z Aten (2004) i Pekinu (2008).
Kariera tenisowa.
W gronie juniorek Perebyjnis wygrała Wimbledon 2000 wspólnie z Ioaną Gaspar. Na tym samym turnieju doszła do finału singla dziewcząt ponosząc porażkę z Maríą Emilią Salerni. Z Salerni przegrała także finał US Open 2000. W 1999 zagrała ponadto w finale gry podwójnej dziewcząt na Wimbledonie wspólnie z Irodą Tulyaganovą.
Zawodową tenisistką Perebyjnis była w latach 1996–2010. Zadebiutowała w zawodowym turnieju w Szanghaju w 2000 roku i odpadła w pierwszej rundzie. Rok później doszła do finału gry podwójnej w Taszkencie z Taccianą Puczak. W Taszkencie w 2002 roku była już finalistką zarówno singla, jak i debla – w pierwszym przegrała, w drugim odniosła zwycięstwo. Sezon 2003 ukończyła w pierwszej setce rankingu tenisowego, wygrała turniej w Sopocie i była trzykrotnie w finałach gier podwójnych. W 2004 roku doszła do finału singla w Sztokholmie, przegranego z Alicią Molik. Na French Open 2004 osiągnęła trzecią rundę, eliminując m.in. Jelenę Dokić.
W sezonie 2005 zdobyła deblowe tytuły w Acapulco i Warszawie oraz doszła do finału gry mieszanej na Wimbledonie z Paulem Hanleyem. W 2007 roku w parze z Wierą Duszewiną wygrała turniej w Warszawie.
W latach 1999–2004 i 2008 reprezentowała Ukrainę w Fed Cup notując bilans dziesięciu zwycięstw i dwunastu porażek. Ukrainka zagrała także na igrzyskach olimpijskich w Atenach (2004) i Pekinie (2008), osiągając w Atenach drugą rundę singla i pierwszą debla. W Pekinie odpadła w obydwu konkurencjach w pierwszych meczach. W Atenach startowała w konkurencji gry podwójnej z Juliją Bejhelzimer, a w Pekinie z Mariją Korytcewą.
W rankingu gry pojedynczej Perebyjnis najwyżej była na 55. miejscu (21 kwietnia 2008), a w klasyfikacji gry podwójnej na 35. pozycji (21 kwietnia 2008).

</doc>
<doc id="825426" url="https://pl.wikipedia.org/wiki?curid=825426" title="Skoki narciarskie na Mistrzostwach Świata w Narciarstwie Klasycznym 2003">
Skoki narciarskie na Mistrzostwach Świata w Narciarstwie Klasycznym 2003

Skoki narciarskie na Mistrzostwach Świata w Narciarstwie Klasycznym 2003 – zawody w skokach narciarskich przeprowadzone w ramach Mistrzostw Świata w Narciarstwie Klasycznym 2003 w Val di Fiemme pomiędzy 22 a 28 lutego 2003 na skoczniach w Predazzo. 
Rozegrane zostały trzy konkurencje – dwa konkursy indywidualne (na obiekcie K-120 i K-95) oraz jeden drużynowy na skoczni K-120. Oba obiekty, na których przeprowadzono konkursy mistrzostw świata znajdują się w kompleksie Trampolino Dal Ben. Po raz 31. skoczkowie narciarscy walczyli o medale mistrzostw świata.
W konkurencjach indywidualnych, zarówno na skoczni dużej, jak i na skoczni normalnej zwyciężył Adam Małysz, a złoto w konkursie drużynowym wywalczyła reprezentacja Finlandii, która wystąpiła w składzie: Janne Ahonen, Tami Kiuru, Arttu Lappi i Matti Hautamäki.
Do zawodów zostało zgłoszonych 84 zawodników z 24 narodowych reprezentacji.
Przed mistrzostwami.
Do rozpoczęcia mistrzostw świata, sześciokrotnie zawody Pucharu Świata wygrał Sven Hannawald i prowadził w klasyfikacji generalnej. Trzy zwycięstwa w konkursach PŚ miał na swoim koncie Martin Höllwarth, a po dwa zwycięstwa: Primož Peterka, Janne Ahonen i Sigurd Pettersen. Na drugim miejscu, za Svenem Hannawaldem w klasyfikacji Pucharu Świata plasował się Andreas Widhölzl, na trzecim Janne Ahonen, a na czwartym Adam Małysz. Poza prowadzącymi w Pucharze Świata zawodnikami do faworytów zaliczano także Floriana Liegla, który przed mistrzostwami siedmiokrotnie zajął miejsca na podium zawodów Pucharu Świata.
Cztery dni przed pierwszym konkursem mistrzostw świata tytuł mistrza świata juniorów zdobył Thomas Morgenstern, który zwyciężył w konkursie na skoczni K-108 w Sollefteå. Dzięki temu został powołany przez Hannu Lepistö do kadry austriackiej na mistrzostwa świata.
Indywidualnych tytułów z Mistrzostw Świata 2001 roku bronili: Martin Schmitt na skoczni dużej oraz Adam Małysz na skoczni normalnej, a tytułu drużynowego broniła reprezentacja Niemiec.
Skocznie.
Dwa spośród trzech konkursów (jeden konkurs indywidualny i jeden drużynowy) skoków narciarskich podczas Mistrzostw Świata w Narciarstwie Klasycznym 2003 odbyły się na skoczni dużej (K-120) w Predazzo, a jeden na skoczni normalnej (K-95), umieszczonej w tym samym kompleksie skoczni co obiekt K-120.
Jury.
Dyrektorem konkursów w skokach narciarskich na Mistrzostwach Świata w Narciarstwie Klasycznym 2003 był Sandro Pertile oraz z ramienia Międzynarodowej Federacji Narciarskiej, dyrektor zawodów Pucharu Świata, Walter Hofer. Asystentem Waltera Hofera był, podobnie jak w innych oficjalnych zawodach organizowanych przez FIS, Miran Tepeš. Sędzią technicznym był Branko Dolhar, a jego asystentem – Reed Zuehlke.
Skład sędziowski poszczególnych konkursów przedstawia poniższa tabela.
Przebieg zawodów.
Pierwszym z konkursów skoków na Mistrzostwach Świata w Narciarstwie Klasycznym 2003 były zawody indywidualne na obiekcie K-120. Pierwsza seria konkursowa została przeprowadzona z belki startowej nr 15. Jako pierwszy swój skok oddał Giancarlo Adami, jednak uzyskał 97 metrów i zajął ostatnie miejsce w konkursie. Kolejnymi zawodnikami byli Aleksiej Siłajew i Walerij Kobielew. Obaj reprezentanci Rosji lądowali na 108 metrze. Pierwszy skok za punkt konstrukcyjny oddał Jan Matura, który uzyskał 120,5 metra. Czech prowadził przez dwadzieścia kolejnych skoków, a zawodnikiem, któremu udało się go wyprzedzić był Tommy Ingebrigtsen (129 m). Krócej od Ingebrigtsena, ale dalej od Matury skakali kolejni zawodnicy: Simon Ammann (124 m), Arttu Lappi (124 m), Kazuyoshi Funaki (125 m), Tami Kiuru (126 m), Michael Uhrmann (126,5 m) i Robert Kranjec (127 m). Zmiana lidera nastąpiła po skoku Mattiego Hautamäki, który pobił rekord skoczni lądując na 134 metrze. Skok o trzy metry bliższy wykonał Noriaki Kasai i plasował się bezpośrednio za Finem. 130 metrów uzyskał Hideharu Miyahira i zajmował trzecią pozycję. Do prowadzącej trójki – Hautamäki, Kasai, Miyahira – w pierwszej serii dołączyli tylko Adam Małysz i Sven Hannawald. Małysz skoczył tyle samo co prowadzący Hautamäki, jednak uzyskał o pół punktu niższe noty sędziowskie. Lider Pucharu Świata, Hannawald lądował pół metra przed linią oznaczoną na 130 metrze i zajmował czwarte miejsce po pierwszej serii.
Drugą serię konkursu na skoczni K-120 rozpoczął Peter Žonta, który uzyskał 113 metrów. Spośród trzeciej dziesiątki pierwszej serii tylko dwóm zawodnikom udało się przekroczyć punkt K. Byli to Martin Schmitt (123 m) i Rok Benkovič (120,5 m). Schmitt pozostawał liderem konkursu aż do momentu, gdy skok o pół metra dłuższy oddał 18. po pierwszej serii, Primož Peterka. Tę samą odległość uzyskał Bjørn Einar Romøren i wyprzedził reprezentanta Słowenii o 0,8 punktu. Spośród zawodników zajmujących miejsca w drugiej dziesiątce Romørena wyprzedzili kolejno: Arttu Lappi i Andreas Widhölzl. Obaj lądowali na 124 metrze. Dziesiąty zawodnik pierwszej rundy, Tami Kiuru także uzyskał tę odległość i dzięki przewadze punktowej objął prowadzenie. Tuż po nim na belce startowej usiadł Florian Liegl i oddał najdłuższy do tego momentu skok serii finałowej – 129 metrów. Startujący bezpośrednio po nim Michael Uhrmann lądował pięć metrów bliżej i uplasował się za Lieglem. Kolejny z zawodników, Robert Kranjec zaliczył 128,5 metra i został liderem konkursu. Zaraz po Słoweńcu na pierwszym miejscu znalazł się Tommy Ingebrigtsen, który jako pierwszy skoczek w drugiej serii przekroczył granicę 130 metrów, lądując 1,5 metra za nią. Metr bliższy skok oddał Hideharu Miyahira i przegrał z Ingebrigtsenem o 2,5 punktu. Czwarty po pierwszej serii, Sven Hannawald, uzyskał 125 metrów, w wyniku czego spadł w klasyfikacji konkursu o trzy miejsca. Noriaki Kasai lądował o metr bliżej od prowadzącego Ingebrigtsena, jednak po pierwszej kolejce miał nad nim 6,1 punktu przewagi i objął prowadzenie. Przedostatnim skoczkiem serii finałowej był Adam Małysz. Polak poprawił ustanowiony w pierwszej serii rekord skoczni o 2 metry, lądując na 136 metrze i został liderem. Bliżej o 2,5 metra lądował prowadzący po pierwszej serii Matti Hautamäki i nie zdołał pokonać reprezentanta Polski. Tym samym złoty medal zdobył Adam Małysz, srebrny Matti Hautamäki, a brązowy Noriaki Kasai.
Dzień później rozegrano konkurs drużynowy. Najdłuższą odległość pierwszej kolejki pierwszej serii konkursowej uzyskał Tommy Ingebrigtsen – 124,5 metra. W drugiej kolejce czterech skoczków uzyskało lepszy rezultat od Norwega. Najdalej skoczył Tami Kiuru, który lądował na 132 metrze. 128 metrów uzyskał Lars Bystøl, 125,5 metra to odległość Akiry Higashi, a 125 metrów skoczył Georg Späth. W trzeciej kolejce najdłuższy skok oddał Hideharu Miyahira – 132 metry. Trzy metry bliższy skok uzyskał Andreas Widhölzl. Najdłuższą odległość pierwszej serii osiągnął Adam Małysz – 133,5 metra. W czwartej kolejce, w której startował, w granicy 130 metrów skoczyli także Matti Hautamäki, Robert Kranjec i Noriaki Kasai.
W pierwszej rundzie serii finałowej ponownie najdalej skoczył Tommy Ingebrigtsen, tym razem uzyskując 126 metrów. W drugiej kolejce 130 metrów uzyskał Tami Kiuru. Jego odległość była dłuższa o ponad pięć metrów od wszystkich pozostałych zawodników. Najlepszy w trzeciej kolejce okazał się Arttu Lappi, który lądował pół metra przed granicą 130 m. Półtora metra bliżej od Fina skoczył Hideharu Miyahira. Ostatnią kolejkę ponownie zdominował Adam Małysz. Jego rezultat, 134 metry był najdłuższym skokiem całego konkursu. Dwa metry bliżej skoczył Noriaki Kasai, a cztery metry bliżej Matti Hautamäki. Tytuł drużynowego mistrza olimpijskiego zdobyła reprezentacja Finlandii, która z przewagą 36,5 punktu wyprzedziła drużynę japońską. Brązowy medal zdobyli skoczkowie z Norwegii. Po raz ostatni na mistrzostwach świata do finałowej serii automatycznie kwalifikowały się wszystkie zgłoszone drużyny. W związku z tym w obu kolejkach wystąpiło trzynaście reprezentacji.
Zmagania skoczków na mistrzostwach w 2003 roku kończyły zawody na normalnej skoczni. 28 lutego 2003 o godzinie 18:03 z szesnastej belki startowej rozpoczął się konkurs z udziałem 50 zawodników. Jako pierwszy oddał skok Michal Doležal i uzyskał 85,5 metra. Podobnie jak czeski skoczek, także kolejnych dwudziestu zawodników nie osiągnęło odległości powyżej punktu konstrukcyjnego. Pierwszym zawodnikiem, który tego dokonał był Nicolas Dessum, który lądował na 97 metrze i objął prowadzenie. Zmiana lidera konkursu nastąpiła po skoku Tommy Ingebrigtsena, który uzyskał 100,5 metra. Wśród kolejnych zawodników znaleźli się wszyscy czterej reprezentanci Finlandii, którzy zdobyli złoty medal w konkursie drużynowym. Veli-Matti Lindström uzyskał 98 metrów, Arttu Lappi 99 metrów, Tami Kiuru osiągnął 100 metrów, a Matti Hautamäki lądował metr dalej od Kiuru. Prowadzącego Ingebrigtsena wyprzedzili Kiuru i Hautamäki. Do czołowej dziesiątki pierwszej serii weszli także kolejni zawodnicy – Lars Bystøl po skoku na 98 metrów, Noriaki Kasai, który uzyskał rezultat o metr lepszy oraz Bjørn Einar Romøren z taką samą odległością co Kasai. Skoczkiem, który zdołał pokonać zajmującego pierwsze miejsce Hautamäkiego, był Hideharu Miyahira. Japończyk skoczył tyle samo co fiński skoczek, jednak uzyskał od sędziów pół punktu więcej za styl. O pół metra bliżej lądował reprezentant Austrii, Martin Höllwarth i plasował się na trzeciej pozycji. Przedostatnim skoczkiem pierwszej serii był wicelider klasyfikacji Pucharu Świata i triumfator konkursu na dużej skoczni, Adam Małysz. Polski skoczek uzyskał najlepszą odległość pierwszej serii – 104 metry, dzięki czemu prowadził z przewagą 5,5 punktu nad drugim Miyahirą. Lider Pucharu Świata, Sven Hannawald skoczył o dziewięć metrów krócej od Małysza i został sklasyfikowany na 21. pozycji.
Serię finałową rozpoczął Alan Alborn, który skoczył 90 metrów. Drugi w kolejności Teppei Takano przekroczył o 1,5 metra punkt K i wyprzedził amerykańskiego skoczka o 15,5 punktu. Zmiana lidera nastąpiła po skoku na 98,5 metra 26. po pierwszej serii Christofa Duffnera. Kolejny ze skoczków, Simon Ammann uzyskał 102,5 metra, co w tym momencie było drugą najdłuższą odległością konkursu. Szwajcar utrzymał prowadzenie przez dwanaście kolejnych skoków. Piętnasty po pierwszej serii Christian Nagiller upadł po lądowaniu na 90 metr i spadł w klasyfikacji na ostatnią pozycję. Upadek zaliczył także inny reprezentant Austrii, Florian Liegl, jednak uzyskał on rezultat o dziewięć metrów lepszy. Prowadzącego Simona Ammanna wyprzedził dwunasty po pierwszej serii Veli-Matti Lindström, który skoczył o 1,5 metra krócej od Szwajcara, ale dzięki blisko dziesięciopunktowej przewadze z pierwszej serii został liderem konkursu. Skok na 102 metry oddał Arttu Lappi i wyprzedził Lindströma. Prowadzenie w konkursie obejmowali dwaj kolejni skoczkowie: Noriaki Kasai po skoku na 104 metry oraz Tommy Ingebrigtsen po skoku o metr lepszym. Czterej kolejni zawodnicy – Tami Kiuru, Martin Höllwarth, Matti Hautamäki i Hideharu Miyahira uzyskali gorsze rezultaty od prowadzących Ingebrigtsena i Kasai, w wyniku czego uplasowali się na dalszych pozycjach. Lider po pierwszej serii, Adam Małysz uzyskał 107,5 metra i z przewagą 16 punktów nad drugim Ingebrigstenem zwyciężył w drugim konkursie indywidualnym na mistrzostwach świata w Val di Fiemme. Jednocześnie reprezentant Polski o jeden metr pobił rekord skoczni Trampolino Dal Ben.
Złote medale Adama Małysza.
Adam Małysz jako czwarty skoczek narciarski w historii zdobył dwa złote medale w konkurencjach indywidualnych podczas jednych mistrzostw świata w narciarstwie klasycznym. Przed Małyszem dokonali tego: Bjørn Wirkola na mistrzostwach w 1966 roku, Garij Napałkow w 1970 roku i Hans-Georg Aschenbach w 1974 roku.
Wyniki.
Kwalifikacje do konkursu indywidualnego na skoczni K-120 (22.02.2003).
Legenda:
Kwalifikacje do konkursu indywidualnego na skoczni K-95 (27.02.2003).
Legenda:
Składy reprezentacji.
Poniżej znajduje się zestawienie składów wszystkich 24 reprezentacji, które wystawiły przynajmniej jednego skoczka narciarskiego podczas mistrzostw świata. Mimo wcześniejszego zgłoszenia, w żadnej konkurencji nie wystąpili: Dmitrij Czwykow, Maximilian Mechler i Igor Medved. Ze względu na to, że w konkursie na skoczni normalnej tytułu mistrzowskiego bronił Adam Małysz, a w konkursie na skoczni dużej – Martin Schmitt, do serii kwalifikacyjnej przed konkursem na skoczni K-95 przystąpiło pięciu reprezentantów Polski, a na skoczni K-120 – pięciu reprezentantów Niemiec.
Legenda:
Upadki.
Podczas pierwszej serii konkursowej zawodów na skoczni K-120 swojego skoku nie ustał Janne Ahonen. W wyniku tego uzyskane przez zawodnika 120 metrów nie pozwoliły na awans do serii finałowej. Dwukrotnie w trakcie konkursów o mistrzostwo świata w 2003 roku upadł Florian Liegl. Pierwszy raz podczas pierwszej rundy konkursu drużynowego, a drugi raz w serii finałowej konkursu indywidualnego na skoczni normalnej. W konkursie drużynowym upadek zaliczył także Kazuyoshi Funaki, a w konkursie na obiekcie normalnym Christian Nagiller.

</doc>
<doc id="825428" url="https://pl.wikipedia.org/wiki?curid=825428" title="Herb gminy Piaski (powiat gostyński)">
Herb gminy Piaski (powiat gostyński)

Herb gminy Piaski – jeden z symboli gminy Piaski w postaci herbu ustanowiony w 2002 roku.
Wygląd i symbolika.
Herb przedstawia w białej tarczy, jelenia czerwonego przeskakującego górę złotą między dwoma drzewami (topolami).
Góra w herbie nawiązuje do pisakowej góry.

</doc>
<doc id="825431" url="https://pl.wikipedia.org/wiki?curid=825431" title="Terrence Howard">
Terrence Howard

Terrence Dashon Howard (ur. 11 marca 1969 w Chicago) – amerykański aktor nominowany do Oscara za rolę w filmie "Pod prąd".

</doc>
<doc id="825432" url="https://pl.wikipedia.org/wiki?curid=825432" title="Krzysztof Kołomański">
Krzysztof Kołomański

Krzysztof Marek Kołomański (ur. 16 sierpnia 1973 w Opocznie) – polski kajakarz górski, specjalizujący się w slalomie, a także prawnik i przedsiębiorca. Srebrny medalista olimpijski, medalista mistrzostw świata i Europy.
Życiorys.
Przez całą sportową karierę związany był z Gerlachem Drzewica. Treningi rozpoczął w 1979. Startował w kanadyjkach dwójkach (slalom górski), jego wieloletnim partnerem był Michał Staniszewski (wychowanek tego samego klubu sportowego). Razem zdobyli szereg tytułów mistrza Polski, trzy medale ME (brązowe w 1996 i 2000 w C-2, srebrny w 1996 w C-2 w drużynie), a także złoty (1995) i srebrny (1999) medal mistrzostw świata. Trzykrotnie brali udział w igrzyskach olimpijskich. W Barcelonie w 1992 zajęli 10. miejsce, zaś w Atlancie w 1996 zostali sklasyfikowani na 7. miejscu. Największy sukces osiągnęli w Sydney w 2000, zdobywając wówczas srebrny medal.
Kiedy po igrzyskach olimpijskich w 2000 Michał Staniszewski wyemigrował do Kanady, Krzysztof Kołomański w 2001 postanowił zakończyć karierę sportową. Ukończył studia prawnicze na Uniwersytecie Marii Curie-Skłodowskiej w Lublinie, odbył następnie aplikację prokuratorską. Zajął się prowadzeniem własnej działalności gospodarczej w branży handlowej i transportowej. Objął również funkcję prezesa Ludowego Klubu Kajakowego w Drzewicy.
W 2000 odznaczony Złotym Krzyżem Zasługi.

</doc>
<doc id="825433" url="https://pl.wikipedia.org/wiki?curid=825433" title="Ministerstwo byłej Dzielnicy Pruskiej">
Ministerstwo byłej Dzielnicy Pruskiej

Utworzenie i zasięg terytorialny.
Ministerstwo byłej Dzielnicy Pruskiej zostało utworzone ustawą z dnia 1 sierpnia 1919 r. o tymczasowej organizacji zarządu b. dzielnicy pruskiej (Dziennik Praw Państwa Polskiego z 1919 r. nr 64, poz. 385 ), która weszła w życie 12 sierpnia 1919 r.
W odróżnieniu od pozostałych ministerstw II Rzeczypospolitej zorganizowanych rzeczowo, zakres działania Ministerstwa byłej Dzielnicy Pruskiej określony był terytorialnie. Swoją właściwością obejmowało ziemie byłego zaboru pruskiego – województwo poznańskie i województwo pomorskie. Podjęto także kroki zmierzające do podporządkowania ministerstwu Śląska, lecz ministerstwo zlikwidowano zanim rozstrzygnięto przynależność państwową tej prowincji.
Siedzibą Ministra byłej Dzielnicy Pruskiej był Zamek Cesarski w Poznaniu.
Struktura organizacyjna.
Ministerstwo byłej Dzielnicy Pruskiej podzielono na rzeczowe departamenty, przypominające ministerstwa w Warszawie, co miało ułatwić włączanie poszczególnych działów do właściwości ministrów rzeczowych. Poza departamentami funkcjonowało Biuro Prezydialne i Komitet Gospodarczy.
Departamenty (według regulaminu ministerstwa zatwierdzonego przez Ministra byłej Dzielnicy Pruskiej 6 listopada 1919 r.):
Nie wszystkie departamenty funkcjonowały od początku istnienia ministerstwa. Nie wszystkie też funkcjonowały do jego likwidacji, ulegały zniesieniu w miarę unifikacji struktur ministerstwa z resztą kraju.
Pozycja i zadania Ministra byłej Dzielnicy Pruskiej.
Ustrojową pozycję ministra określiła ustawa sierpniowa tworząca ministerstwo. Według niej minister:
Do zadań ministra, według ustawy sierpniowej, należało:
Likwidacja Ministerstwa byłej Dzielnicy Pruskiej.
Ministerstwo zlikwidowano ustawą z dnia 7 kwietnia 1922 r. w przedmiocie zniesienia Ministerstwa b. Dzielnicy Pruskiej (). Kompetencje przysługujące Ministrowi byłej Dzielnicy Pruskiej przeszły na właściwych rzeczowo ministrów. Ministerstwo przestało istnieć z chwilą wejścia ustawy w życie, 28 kwietnia 1922 r.

</doc>
<doc id="825434" url="https://pl.wikipedia.org/wiki?curid=825434" title="New York Cosmos">
New York Cosmos

Cosmos Nowy Jork (ang. "The New York Cosmos") – amerykański klub piłkarski z siedzibą w Nowym Jorku i jego okolicach. Istniejący w latach 1971–1985. Pięciokrotny zwycięzca North American Soccer League. W Cosmosie grali Carlos Alberto Torres, Pelé, Franz Beckenbauer, Giorgio Chinaglia, Johan Neeskens oraz wiele innych gwiazd światowego formatu, dzięki temu klub w czasach istnienia stał się grającą „Galerią Sław”.
W 2009 roku prawa do nazwy, herbu i tradycji Cosmosu nabył angielski deweloper Paul Kemsley. Cena transakcji nie została ujawniona.
1 sierpnia 2010 r. podczas turnieju (Copa NYC) zorganizowanego na Flushing Meadows – Corona Park, ogłoszono reaktywację klubu, Prezydentem Honorowym Cosmosu Nowy Jork został Brazylijczyk Pelé. Nowy klub przyjął również nazwę New York Cosmos.
Historia.
Powstanie.
Klub został założony w 1971 roku przez dwóch Amerykanów tureckiego pochodzenia: Ahmeta Erteguna, współzałożyciela wytwórni płytowej Atlantic Records, i jego brata Nesuhi Erteguna, przy wsparciu finansowym Steve’a Rossa, właściciela Warner Brothers – dominującej spółki Warner Communications. Dzięki tak silnemu wsparciu finansowemu Cosmos Nowy Jork stał się najbogatszym klubem na świecie w czasach swojego istnienia. Jednocześnie pozwoliło to w późniejszym czasie na ściągnięcie Brazylijczyka Pelégo oraz Niemca Franza Beckenbauera.
Pomysłodawcą nazwy „Cosmos” był Anglik Clive Toye, pierwszy dyrektor generalny Cosmosu. Inspiracją do powstania nazwy był przydomek drużyny New York Mets, która w skrócie nazywana jest drużyną „Metropolitów”. Clive Toye poszedł o krok dalej, przekształcając skrót na „Cosmopolitów” a później na „Cosmos”. Nesuhi Ertegun proponował „New York Blues”, jednak w ogłoszonym później konkursie na nazwę klubu wybrano nazwę The New York Cosmos.
NASL (1971-1984).
Klub swoją rywalizację w North American Soccer League rozpoczął w 1971 roku, NASL powstało w 1968 r. Pierwszym zawodnikiem, który został zakontraktowany był Anglik Gordon Bradley, były piłkarz New York Generals. Bradley został grającym trenerem, stanowisko to piastował do 1975 roku. W pierwszym sezonie Cosmos rozgrywał swoje mecze na Yankee Stadium i zajął drugie miejsce w sezonie zasadniczym dywizji północnej, odpadając w półfinale rozgrywek. W tym samym sezonie młody napastnik z Bermudów, Randy Horton, po strzeleniu 16 bramek i zdobyciu 37 punktów, otrzymał nagrodę Rookie of the Year.
Po przeprowadzce na Hofstra Stadium w 1972 roku Cosmos zdobył mistrzostwo kraju, pokonując 2:1 w finale play-off drużynę St. Louis Stars. Finał rozegrano na Yankee Stadium. Randy Horton został królem strzelców i otrzymał nagrodę Most Valuable Player, za strzelenie 9 bramek i zdobycie 22 punktów w 14 meczach sezonu zasadniczego i 2 meczach play-off.
W 1973 roku Cosmos zajął drugie miejsce w sezonie zasadniczym dywizji wschodniej, odpadając w półfinale fazy play-off. W 1974 roku Cosmos przeniósł się ponownie, osiedlając się na Downing Stadium. W pierwszym roku po przenosinach drużyna zajęła ostatnie miejsce w sezonie zasadniczym dywizji północnej, nie kwalifikując się do fazy play-off. Po zakończeniu sezonu Randy Horton, który dotychczas zdobył najwięcej bramek dla Cosmosu, został sprzedany do Washington Diplomats.
Era Pelégo.
Po dwóch nieudanych sezonach Steve Ross postanowił sprowadzić do Cosmosu kogoś wielkiego, kogoś, kto mógłby posłużyć jako fundament do zbudowania wielkiego zespołu. Wybór padł na Pelégo. W dniu 10 czerwca 1975 r. Pelé dołączył do Cosmosu, rocznie zarabiał 1,4 miliona dolarów - wynagrodzenie ogromne dla sportowca w tym czasie. Umowa została uznana za „transfer stulecia”. Poza tym podpisał cztery inne kontrakty na wykorzystywanie jego wizerunku; za każdy z nich rocznie dostawał 1 milion dolarów. Jego przybycie do Cosmosu wzbudziło spore zainteresowanie mediów. Pierwszy mecz rozegrał przeciwko Dallas Tornado w Nowym Jorku. Mecz był transmitowany do 22 krajów, a na miejscu obecnych było ponad 300 dziennikarzy z całego świata.
Pomimo „transferu stulecia”, Cosmos zajął trzecie miejsce w sezonie zasadniczym dywizji północnej, nie kwalifikując się do fazy play-off. To było za mało, oczekiwania właścicieli były dużo większe. W 1976 roku Gordon Bradley został zastąpiony przez innego Anglika, Kena Furphy'ego. Do zespołu dołączył Włoch, były zawodnik S.S. Lazio Giorgio Chinaglia, który wraz z Pelé utworzył linię ataku. W przeciwieństwie do wielu zagranicznych gwiazd, jakie przychodziły do zespołów w NASL, Chinaglia podpisał kontrakt w sile wieku, mając 29 lat. Przychodząc do Cosmosu postawił sobie cel: chciał grać w nim do końca swojej kariery, zdobywając rekordową liczbę bramek i punktów nie tylko dla Cosmos, ale w całej lidze.
Przyjście Pelégo i Chinaglii spowodowało wzrost frekwencji na stadionie, w związku z tym w 1976 roku klub przeniósł się ponownie na Yankee Stadium. Dzięki wzmocnieniu poprawiły się też wyniki sportowe, Cosmos w sezonie 1976 doszedł do półfinału fazy play-off. W 1977 roku Cosmos Nowy Jork przeniósł się do East Rutherford w stanie New Jersey, gdzie powstał nowy obiekt Giants Stadium, jednocześnie z nazwy klubu znikł człon „New York”. Od tej pory do końca 1978 roku klub grał pod nazwą „Cosmos”, nie używając nazwy geograficznej.
Bradley powrócił jako trener w 1977 r. Zajął miejsce Furphy’ego, odszedł po połowie sezonu. W jego miejsce zatrudniony został, urodzony w Południowej Afryce, były piłkarz m.in. Sampdorii i Interu Mediolan, Eddie Firmani.
Pelé ostatni mecz w lidze zawodowej rozegrał 1 października 1977 r. przed tłumem kibiców na Giants Stadium. Mecz transmitowany był w kraju i świecie, w pierwszej połowie grał w barwach Cosmosu, a drugą połowę w barwach Santosu. Cosmos wygrał 2:1.
Tymczasem do drużyny dołączyli rodak Pelégo, były kapitan Brazylii, Carlos Alberto Torres, były kapitan Niemiec Franz Beckenbauer oraz Jugosłowianin Vladislav Bogićević i Włoch Giuseppe Wilson, uczestnicy Mistrzostw Świata z 1974 roku. Cosmos Nowy Jork zdobył tytuły mistrzowskie w 1977, 1978 i 1980.
Mecz play-off z Tampa Bay w 1977 roku przyciągnął rekordową liczbę kibiców 77 691. Średnia frekwencja regularnie na meczach Cosmosu wynosiła ponad 40 000 i była zdecydowanie najwyższa w NASL. Cosmos zdominował ligę pod względem sportowym i komercyjnym.
Firmani został zwolniony w 1979 r., jak twierdził, po kłótni z Chinaglią. Zastąpił go jego asystent Ray Klivecka, stając się pierwszym trenerem amerykańskiego pochodzenia w historii klubu. Po sezonie zastąpiony został przez Júlio Mazzei.
Upadek Cosmosu i NASL.
Wszystko to, co zostało uczynione dla promocji piłki nożnej za czasów Pelégo, zostało zaprzepaszczone. Po odejściu Pelégo na emeryturę nie było już gwiazdy na tym samym poziomie. Spadła frekwencja oraz popularność, liga straciła zainteresowanie ze strony mediów. Rozmowy prowadzone ze stacją ABC na transmisje z ligi zakończyły w 1980 roku fiaskiem. Finał Soccer Bowl w 1981 roku był pokazany jako retransmisja. Wszystkie podpisane dotychczas umowy Franchisingowe z zespołami NASL przestały być opłacalne, ostatecznie ligę rozwiązano w 1984 roku.
W międzyczasie Cosmos miał sporo własnych problemów finansowych. Klub był uzależniony od spółki Warner Communications, dzięki której udało się przyciągnąć znanych zagranicznych graczy. Na początku 1980 roku Warner Communications stał się głównym celem australijskiego magnata Ruperta Murdocha, który chciał odkupić koncern. Ostatecznie próba kupienia Warner Communications nie powiodła się, zaś Warner sprzedał kilka swoich aktywów, w tym Atari i Global Soccer, Inc - spółki zależne, które działały dla Cosmosu.
Global Soccer Inc. kupił Giorgio Chinaglia, a tym samym przejął kontrolę nad klubem. Jego zespół nie miał jednak takiego kapitału, by móc utrzymać drogie kontrakty podpisane przez Warner Communications, w wyniku tego wiele gwiazd odeszło bądź zostali sprzedani. Swój ostatni mistrzowski tytuł klub zdobył w 1982 roku. W 1984 roku klub nie zakwalifikował się po raz pierwszy od 1975 roku do fazy play-off. Był to ostatni sezon NASL.
MISL (1984-1985).
Cosmos próbował funkcjonować jako niezależny zespół, podejmując rywalizację w Major Indoor Soccer League. W sezonie 1984/85 po rozegraniu 33 meczów, klub wycofał się z rozgrywek, bez dokończenia sezonu z powodu niskiej frekwencji. Ostatecznie drużyna seniorów została zlikwidowana w 1985 roku. W jej miejsce powstała organizacja szkoląca młodzież z siedzibą w Ramapo College w Mahwah, w stanie New Jersey. Organizacją kierował Peppe Pinton były dyrektor generalny Cosmosu.
Peppe Pinton przejął prawa własności do nazwy, herbu oraz tradycji Cosmosu. Pod banderą Cosmos Soccer Camps funkcjonowała organizacja szkoląca młodzież przez ponad trzy dekady. Pinton próbował w ten sposób uchronić przed zapomnieniem spuściznę Cosmosu Nowy Jork.
Odrodzenie (2010 – obecnie).
Nazwa Cosmos była bardzo dobrze znana, nawet po upadku klubu. Wraz ze wzrostem popularności Major League Soccer (MLS) Pinton zaczął lobbować na rzecz Cosmosu. Razem z Giorgio Chinaglia podejmowali bezskutecznie liczne próby reaktywacji Cosmosu. Pinton chciał sprzedać prawa do Cosmosu, wierząc że w MLS zespół się odrodzi. Tym bardziej, że MLS miało odziedziczyć historię (NASL), do czego jednak nie doszło.
Stare kluby z (NASL) takie jak San Jose Earthquakes, Seattle Sounders i Vancouver Whitecaps postanowiły ubiegać się o licencję na występy w MLS, w wyniku tego Pinton postanowił sprzedać prawa własności.
„Daily Mail”, brytyjski dziennik, poinformował pod koniec sierpnia 2009 r., że Pinton sprzedał nazwę i prawa do Cosmosu Paulowi Kemsleyowi, byłemu wiceprzewodniczącemu Tottenhamu Hotspur. Do grupy Kemsleya dołączył biznesmen Terry Byrne oraz Rick Parry.
1 sierpnia 2010 r. Pelé poinformował o reaktywacji klubu. Słynny Brazylijczyk został Prezydentem Honorowym Cosmosu Nowy Jork, a nowy klub przyjął taką samą nazwę, jak swój pierwowzór – New York Cosmos.
Wpływ Cosmosu na rozwój piłki nożnej w USA.
Kiedy Pelé przybył do Cosmos w 1975 roku, piłka nożna umierała powolną, bolesną i w dużej mierze niezauważalną śmiercią. Piłka nożna to sport, który generalnie nie był poważnie brany pod uwagę przez większość amerykańskich mediów. Podpisanie przez Cosmos Nowy Jork kontraktu z Pelé, zwiększyło diametralnie zainteresowanie, w samym klubie z pięciu pracowników liczba zwiększyła się do ponad pięćdziesięciu, by nadążyć w kontaktach z mediami. Zwiększyła się liczba zleceń na bilety. Przyjazd Brazylijczyka całkowicie odwrócił losy nie tylko Cosmosu, ale całej North American Soccer League. W końcu piłka nożna stała się, realną alternatywą dla koszykówki, bejsbolu i futbolu amerykańskiego. Jednocześnie Cosmos stał się, najbardziej ekscytującym zespołem w świecie piłki nożnej.
Cosmos Nowy Jork był sztandarowym zespołem w (NASL). Pierwszy raz połączono piłkę nożną z show biznesem, stało się to dzięki Warner Communications. Po podpisaniu kontraktu przez Pelégo, za przykładem poszło wielu innych europejskich i południowoamerykańskich piłkarzy, do Stanów Zjednoczonych przybyli grać m.in. George Best i Johan Cruyff do Los Angeles Aztecs, Carlos Alberto Torres do Cosmos Nowy Jork, Kazimierz Deyna do San Diego Sockers i wielu innych.
Cosmos podróżował po całej Ameryce oraz świecie rozgrywając mecze towarzyskie z różnymi znanymi zespołami, drużyna Cosmosu podróżowała niczym jak zespół Rolling Stones. W Nowym Jorku klub zgromadził liczne grono zwolenników wśród celebrytów. Zawodnicy Cosmosu byli częstymi bywalcami, najpopularniejszego i najbardziej ekskluzywnego klubu nocnego, który mieścił się przy West 54th Street na Manhattanie – Studio 54. Chociaż piłka nożna wcześniej, była ignorowana przez amerykańską prasę od tej pory, ostatnie strony były już zarezerwowane tylko dla Cosmosu.
„Czasami w szatni myślę, że jestem w Hollywood” – mawiał Franz Beckenbauer o atmosferze panującej wokół Cosmosu.
Tak szybko jak Pelé zapoczątkował rozwój piłki nożnej w USA, tak szybko nastąpił początek końca. Po odejściu Pelé na emeryturę w 1977 roku, pułap wynagrodzenia zmalał, a zawodnicy przyciągnięci wysokimi zarobkami do Ameryki, zaczęli powracać do lig europejskich. NASL rozpadła się jak domek z kart pod koniec 1984 r. i nie została zastąpiona przez nową profesjonalną ligę, aż do 1996 roku, gdy wystartowała Major League Soccer.
W 2006 roku, ukazał się pełnometrażowy dokument o Cosmosie i jego wpływie na rozwój piłki nożnej w USA. Nazywany: . Film z narratorem Mattem Dillonem, w filmie zawarte są ciekawe wywiady z wieloma graczami i osobistościami związanymi z Cosmosem.
Barwy.
Kiedy zespół powstawał w 1971 roku, dyrektor Cosmosu Clive Toye wybrał kolor zielony i żółty narodowe barwy Brazylii. Wybierając barwy Brazylii była to część strategii, aby zwabić Pelégo, do Stanów Zjednoczonych. Początkowo strój był cały zielony z żółtymi wykończeniami. Przypadkowo, kolory były takie same jak poprzedniego zespołu North American Soccer League z Nowego Jorku – New York Generals – który upadł w 1968 roku.
Kiedy w 1975 roku Pelé przyszedł do Cosmosu, stroje zmieniono na białe, które miały nawiązywać do Santosu poprzedniego klubu, w którym grał Pelé. Zielone elementy zostały wykorzystane do wykończeń elementów koszulki. Drugim kompletem stały się zielone koszulki z białymi wykończeniami oraz białymi spodenkami i zielonymi getrami, stroje do końca 1979 roku były projektowane przez Ralpha Laurena. Później doszedł trzeci komplet z koszulki i spodenki w kolorze granatowym w połączeniu z kolorem żółtym, później kolor granatowy został zastąpiony zwykłym niebieskim.
Stadiony użytkowane przez Cosmos.
Pierwszy stadionem Cosmosu był starym Yankee Stadium (1923), należący do drużyny bejsbolowej New York Yankees, gdzie zespół grał przez całym sezon w 1971 roku. Średnia widzów w pierwszym roku wynosiła 4517, ok. 7% możliwości stadionu. W 1972 roku, Cosmos przeniósł się na Hofstra Stadium, który mógł pomieścić 15 tys. kibiców, Hofstra Stadium położony był na terenie Uniwersytetu Hofstra, około 40 kilometrów na wschód od metropolii Nowego Jorku.
Po dwóch sezonach, grając poza miastem i utrzymując niską frekwencję, Cosmos przeniósł się ponownie w 1974 roku, na Downing Stadium mogący pomieścić 22,5 tys. kibiców. Na Downing Stadium, frekwencja zaczęła znacząco wzrastać, przez pojawienie się takich gwiazd jak Pelé, który przybył w 1975 roku. W związku z tym nastąpiła konieczność przeniesienia się na większy stadion, w 1976 roku wrócił na Yankee Stadium. Tym razem po powrocie średnia wynosiła 18 227 kibiców, na mecz. Ponad cztery razy więcej niż wynosi w 1971 roku.
Następnie zespół przeniósł się po raz kolejny przed sezonem 1977, w nowo wybudowany Giants Stadium, gdzie frekwencja w tym sezonie wynosiła średnio 34 142 widzów na mecz. W sezonie 1978 wynosiła średnio 47 856 kibiców na mecz, co jest rekordem frekwencji na meczach domowych New York Cosmos w historii. Cosmos pozostał na Giants Stadium do końca rywalizacji w NASL. Później średnia z roku na rok spadała coraz niżej. Największy tłum był w 1977 roku podczas meczu play-off z Fort Lauderdale Strikers. Mecz na żywo obejrzało 77 691 fanów, w tamtym czasie był to rekord w amerykańskiej piłce nożnej. Najniższa średnia frekwencja była w 1974 roku, tylko 3578 kibiców na mecz.
W następnych sezonach ze względu na malejące zainteresowanie Amerykanów rozgrywkami ligi NASL średnia frekwencja widzów na meczach New York Cosmos również zaczęła zmniejszać w sezonu na sezon. W ostatniej edycji ligi NASL – 1984 średnia widzów na mecz New York Cosmos wynosiła 12 817.
Na rok 2011, pozostał już tylko Hofstra Stadium, który później został nazwany James M. Shuart Stadium. Poprzednie stadiony New York Cosmos: Downing Stadium, Yankee Stadium z 1923 roku i Giants Stadium zostały rozebrane kolejno w 2002, 2008 i 2010 roku.
Sukcesy.
New York Cosmos jest najbardziej utytułowanym zespołem piłkarskim w historii amerykańskiej piłki nożnej. Pięciokrotnie sięgał po mistrzostwo ligi NASL, siedmiokrotnie zwyciężał w sezonie zasadniczym ligi NASL, a także pięć razy zajmował pierwsze miejsca w konferencji oraz siedem razy w dywizji. Zwyciężał także trzykrotnie w Transatlantic Cup.
Nowe władze Cosmosu.
Prezydent i Prezes
Zarząd
Ambasador
Sztab szkoleniowy
Trenerzy w historii Cosmosu w latach 1971-1984.
Pierwszym trenerem Cosmosu Nowy Jork, był Anglik z Amerykańskim paszportem Gordon Bradley, który przed przyjazdem do USA, grał w niższych ligach w Anglii. Gordon Bradley przyszedł w charakterze grającego trenera, posadę piastował do 1975 roku. Bradley zdobył z Cosmosem mistrzostwo w 1972 roku, oraz dotarł do fazy play-off w 1974 i 1975 roku. W 1976 roku, zastąpił go inny Anglik, Ken Furphy. Po porażce z Vancouver Whitecaps podał się do dymisji, zastąpił go Gordon Bradley. Przygoda Bradleya z ławką trwała pół roku, później został doradcą w zarządzie klubu.
Następnym trenerem Cosmosu, był Eddie Firmani Włoch pochodzący z RPA, zespół przejął w połowie 1977 roku. Wraz z gwiazdami Cosmosu zdobył mistrzostwo w 1977 i 1978. W 1979 roku Firmani stracił pracę po kłótni z Giorgio Chinaglia, który był lubiany przez władze Cosmosu. Jego miejsce zajął asystent Firmaniego, Ray Klivecka, był pierwszym trenerem Cosmosu w historii, który był pochodzenia amerykańskiego.
Klivecka został zastąpiony przed 1980 rokiem, zastąpił go brazylijski trener Júlio Mazzei, który zdobył czwarty tytuł w historii Cosmosu. Pod koniec 1980 roku, zastąpił go duet, trenerski Hennes Weisweiler i Yasin Özdenak. Duet ten doszedł z zespołem do finału NASL w 1981 roku. W 1982 roku, powrócił Mazzei i zdobył swój drugi tytuł mistrzowski dla Cosmosu, zarazem ostatni w historii klubu.
W 1984 roku powrócił Eddie Firmani, był to ostatni rok funkcjonowania ligi NASL, Cosmos nie zakwalifikował się nawet do fazy Play-off. Po zakończeniu sezonu Firmani pozostał z zespołem. W sezonie 1984/85 rozpoczął rywalizację w Major Indoor Soccer League do której przystąpił Cosmos, został zwolniony na początku grudnia 1984 roku, w połowie sezonu. Przez dwa kolejne mecze zespół był prowadzony przez Huberta Birkenmeiera, później do zespołu na stanowisko trenera powrócił Ray Klivecka. Klivecka pracował w Cosmosie do czasu upadku klubu.
Piłkarze w historii Cosmosu w latach 1971-1984.
Spis zawodników opracowany na podstawie NASL Jerseys. 
Ciekawostki.
Polski klub Cosmos Nowotaniec zaczerpnął nazwę od New York Cosmos.

</doc>
<doc id="825436" url="https://pl.wikipedia.org/wiki?curid=825436" title="Jatki żydowskie w Zamościu">
Jatki żydowskie w Zamościu

Jatki żydowskie w Zamościu – jatki znajdujące się na Starym Mieście w Zamościu na rogu ulic L. Zamenhofa i G. Daniłowskiego.
Jatki zostały zbudowane na początku XX wieku i służyły jako pomieszczenia handlowe wyłącznie ludności żydowskiej. Od czasu zakończenia II wojny światowej do dnia dzisiejszego jatki cały czas spełniają funkcje handlowe.

</doc>
<doc id="825438" url="https://pl.wikipedia.org/wiki?curid=825438" title="Larenz Tate">
Larenz Tate

Larenz Tate (ur. 8 września 1975 w Chicago) – amerykański aktor filmowy i telewizyjny.

</doc>
<doc id="825439" url="https://pl.wikipedia.org/wiki?curid=825439" title="Donimierz (województwo zachodniopomorskie)">
Donimierz (województwo zachodniopomorskie)

Donimierz – osada w Polsce, położona w województwie zachodniopomorskim, w powiecie szczecineckim, w gminie Biały Bór. Wchodzi w skład sołectwa Brzeźnica.
W latach 1975–1998 osada należała do woj. koszalińskiego.

</doc>
<doc id="825441" url="https://pl.wikipedia.org/wiki?curid=825441" title="Łączkowice">
Łączkowice



</doc>
<doc id="825443" url="https://pl.wikipedia.org/wiki?curid=825443" title="Tony Danza">
Tony Danza

Tony Danza, właśc. Antonio Salvatore Iadanza (ur. 21 kwietnia 1951 w Brooklynie, w Nowym Jorku) – amerykański aktor, producent i reżyser filmowy i telewizyjny włoskiego pochodzenia, najlepiej znany jako Tony Banta z sitcomu ABC "Taxi" i jako Tony Micelli w sitcomie ABC "Who’s the Boss?" ("Kto jest szefem?"). W latach 2009-2010 był wykładowcą w Northeast High School w Filadelfii.
Życiorys.
Wczesne lata.
Urodził się w nowojorskim Brooklynie jako syn księgowej Anne Cammisy (1925–1993) i śmieciarza Matty’ego Iadanzy (1920–1983). Jego matka była imigrantką z Campobello di Mazara na Sycylii w prowincji Trapani. Jego młodszy brat Matty Jr. (ur. 1954) został restauratorem w Los Angeles.
Kiedy miał 14 lat, wraz z rodziną przeprowadził się do Malverne w hrabstwie Nassau na Long Island. W 1969 roku ukończył Malverne High School. W 1972 roku odebrał dyplom na wydziale historii University of Dubuque, gdzie uzyskał stypendium w zapasach. W 1975 roku za namową przyjaciół wziął udział w turnieju o nowojorskie Złote Rękawice; w pierwszej rundzie pokonał wszystkich sześciu przeciwników, lecz został znokautowany w finale.
Kariera.
W 1978 roku trafił na szklany ekran w telewizyjnej komedii "Fast Lane Blues" z Talią Balsam i Judy Landers. Dwa lata potem zagrał w komedii "Rycerze hollywoodzkich nocy" ("The Hollywood Knights", 1980) z Fran Drescher, Michelle Pfeiffer i Debrą Feuer. Popularność przyszła wraz rolą taksówkarza i boksera Tony’ego Banty w sitcomie ABC "Taxi" (1978–83), z którą był nominowany do Złotego Globu dla najlepszego aktora drugoplanowego w serialu, miniserialu lub filmie telewizyjnym. W sitcomie ABC "Who’s the Boss?" ("Kto jest szefem?", 1984–92) wcielił się w postać emerytowanego piłkarza, gospodarza i samotnego ojca Tony’ego Micelli, za którą w latach 1986–87 i 1989 zdobył nominację do nagrody Złotego Globu i TV Land Award.
W 1985 roku w nowojorskim Radio City Music Hall wziął udział w spektaklu "Night of 100 Stars II". Grał też w nowojorskich przedstawieniach: "Wrong Turn at Lungfish" (1996) jako Dominic De Caesar w Promenade Theatre, "Widok z mostu" ("A View from the Bridge", 1998) Arthura Millera jako Eddie w Roundabout Theatre Company, "Zimna śmierć nadchodzi" ("The Iceman Cometh", 1999) Eugene’a O’Neilla jako Rocky Pioggi w Brooks Atkinson Theatre, a także "Fiorello LaGuardia" w roli tytułowej i musicalu "Fiorello!".
W sportowej komedii familijnej "Anioły na boisku" ("Angels in the Outfield", 1994) wystąpił w roli baseballisty. Za rolę Tommy’ego Silvy w serialu ABC "Kancelaria adwokacka" ("The Practice", 1998) był nominowany do nagrody Emmy. W komediodramacie "Don Jon" (2013) zagrał ojca głównego bohatera (Joseph Gordon-Levitt).
W 3 sezonie serialu "Przyjaciele", odc.1 "Ten z fantazją o księżniczce Lei", Pheobe grana przez Lisę Kudrow, zapytana o najbardziej romantyczną piosenkę, odpowiada, że jej wybór padł na utwór napisany przez Eltona Johna dla aktora grającego w "Who's the Boss?", co próbuje udowodnić śpiewając fragment tekstu „Hold me Close, young Tony Danza”. Po wyemitowaniu odcinka specjalnego Przyjaciele: Spotkanie po latach: 2021, Courteney Cox zaprosiła Eltona Johna, Eda Sheerana i Brandi Carlile celem odtworzenia tego fragmentu piosenki.
Życie prywatne.
W latach 1971-1974 był żonaty z Rhondą Yeomen, z którą ma dwójkę dzieci: syna Marca Anthony’ego (ur. 29 stycznia 1971) i córkę Ginę (ur. 1983). Był związany z aktorką Marilu Henner. 29 czerwca 1986 poślubił Tracy Robinson, z którą ma dwie córki: Katie (ur. 8 maja 1987) i Emily (ur. 1993). Jednak w 2006 doszło do separacji, a 6 lutego 2013 do rozwodu.

</doc>
<doc id="825446" url="https://pl.wikipedia.org/wiki?curid=825446" title="Cieszęcino">
Cieszęcino

Cieszęcino – nieoficjalny przysiółek wsi Sępolno Wielkie w Polsce położona w województwie zachodniopomorskim, w powiecie szczecineckim, w gminie Biały Bór.
Alternatywną nazwą miejscowości jest Kolberg.
Miejscowość wchodzi w skład sołectwa Sępolno Wielkie.
Na południowy wschód od wsi znajduje się Cieszęcka Góra, a za nią jezioro Cieszęcino.
W latach 1975–1998 wieś należała do woj. koszalińskiego.

</doc>
<doc id="825447" url="https://pl.wikipedia.org/wiki?curid=825447" title="Łączkowice (powiat tomaszowski)">
Łączkowice (powiat tomaszowski)

Łączkowice – wieś w Polsce położona w województwie łódzkim, w powiecie tomaszowskim, w gminie Ujazd.
W latach 1975–1998 miejscowość należała administracyjnie do województwa piotrkowskiego.

</doc>
<doc id="825450" url="https://pl.wikipedia.org/wiki?curid=825450" title="Glenn Ljungström">
Glenn Ljungström

Glenn Ljungström (ur. 7 września 1974) - szwedzki muzyk. Gitarzysta w pierwszym składzie In Flames. Grał w tym zespole 4 lata (1993 do 1997) i pojawił się na płytach "Lunar Strain", "The Jester Race" i "Whoracle" oraz na minialbumie "Black-Ash Inheritance". Grupę opuścił, by znaleźć bardziej pewną, stała pracę, ze względu na swoją rodzinę. W latach 1995 - 1997 grał na gitarze w zespole Hammerfall. Później przyłączył się do projektu gitarzysty In Flames Jespera Strömblada o nazwie Dimension Zero. Opuścił tę grupę w roku 2003.

</doc>
<doc id="825453" url="https://pl.wikipedia.org/wiki?curid=825453" title="Michał Staniszewski">
Michał Staniszewski

Michał Tomasz Staniszewski (ur. 16 września 1973 w Opocznie) – polski kajakarz górski, srebrny medalista olimpijski z Sydney.
Przez większość kariery był związany z Gerlachem Drzewica. Treningi rozpoczął jako dziecko w 1979. W 1998 przeniósł się do AZS-AWF Kraków. Startował w kanadyjkach dwójkach (slalom górski), jego wieloletnim partnerem był Krzysztof Kołomański (również wychowanek Gerlacha). Razem zdobyli szereg tytułów mistrza Polski, trzy medale ME, złoty (1995) i srebrny (1999) medal mistrzostw świata. Trzykrotnie brali udział w igrzyskach olimpijskich. Największym sukcesem osady był srebrny medal IO 2000. 
Sportową karierę zakończył tuż po igrzyskach. Wyjechał do Kanady, jest w tym kraju trenerem. 

</doc>
<doc id="825455" url="https://pl.wikipedia.org/wiki?curid=825455" title="Fjallfoss">
Fjallfoss

Fjallfoss jest po Glymur 198 m, Háifoss 122 m i Hengifoss 118 m czwartym co do wysokości wodospadem na Islandii i największym w Zachodnich Fiordach. Równolegle nazywany jest również Dynjandi.
Wysoki na 100 metrów Fjallfoss charakteryzuje się szeroką, schodkową kaskadą, poniżej której znajduje się wiele małych wodospadów. Jeden z nich Göngufoss, można obejść prawie bez zamoczenia nóg. Niewiele dalej, zasilająca wodospad rzeka Dynjandisá uchodzi przez Arnarfjörður do Morza Grenlandzkiego. W pobliżu, bezpośrednio przy szosie numer 60 znajduje się bezpłatny plac campingowy.

</doc>
<doc id="825456" url="https://pl.wikipedia.org/wiki?curid=825456" title="Jan Pilik">
Jan Pilik

Jan Pilik herbu Rogala (zm. 12 lub 16 sierpnia 1399 podczas bitwy nad Worsklą) – polski możnowładca, pochodził z Sierpca.
W latach 1379-1380 odbył pielgrzymkę do Santiago de Compostela. W roku 1385 otrzymał miejsce przy tzw. "stole honorowym" w Malborku, gdzie był częstym gościem. Otrzymał w związku z tym odznakę „Honor zdobędzie wszystko”. W 1396 r. został mianowany przez księcia Janusza na wojewodę czerskiego. W 1389 otrzymał od króla Władysława Jagiełły miasto Sierpc. Dziesięć lat później otrzymał od papieża odpust na wypadek nagłej śmierci.
W 2001 roku w Sierpcu odsłonięto pamiątkowy głaz z tablicą poświęconą Pilikowi, a w końcu 2012 roku Rada Miejska Sierpca nazwała jego imieniem jedną z ulic w obrębie Starego Miasta w Sierpcu.

</doc>
<doc id="825458" url="https://pl.wikipedia.org/wiki?curid=825458" title="Ponce-Denis Écouchard-Lebrun">
Ponce-Denis Écouchard-Lebrun

Ponce-Denis Écouchard-Lebrun (ur. 11 sierpnia 1729 w Paryżu, zm. 31 sierpnia 1807 tamże) – francuski poeta.
Życiorys.
Urodził się w Paryżu, w domu księcia Conti, którego służacym był jego ojciec. Został uczniem Louisa Racina. W 1775 r. opublikował "Ode sur les désastres de Lisbon". W 1759 r. poślubił Marie Anne de Surcourt. Podczas pierwszych lat małżeństwa napisał poemat "Nature". W 1794 r. jego żona wytoczyła mu proces o seperację, w czym wsparły ją matka oraz siostra poety.
Był "secrétaire des commandements" księcia Conti, lecz z powodu śmierci swojego patrona został pozbawiony stanowiska. Bankructwo księcia Guémené spowodało utratę majątku poety. W tym okresie napisał m.in. "Veillées des Muses" oraz odę "Ode à Georges-Louis Leclerc, Comte de Buffon", która była skierowana do de Buffona.
20 listopada 1795 r. został członkiem Instytutu Francji, a w 1803 r. – Akademii Francuskiej.
Był zależny od pensji rządowych, z czasem zmienił swoje poglądy polityczne. Mieszkał w Luwrze. Początkowo w swoich dziełach wychwalał króla i królową, lecz potem ich atakował. W odzie "Ode nationale contre Angleterre" wychwalał Napoleona. Przez swoich przyjaciół był ironicznie nazywany Lebrun-Pindare.
Twórczość.
Napisał 140 od (za najsłynniejszą uważa się "Le Vengeur") oraz sześćset epigramatów oraz elegii.
Jego ody były krytykowane przez Jeana-François de La Harpe.

</doc>
<doc id="825460" url="https://pl.wikipedia.org/wiki?curid=825460" title="Szymanów (powiat tomaszowski)">
Szymanów (powiat tomaszowski)

Szymanów – wieś w Polsce położona w województwie łódzkim, w powiecie tomaszowskim, w gminie Ujazd.
W latach 1975–1998 miejscowość należała administracyjnie do województwa piotrkowskiego.
Przez miejscowość przepływa rzeka Piasecznica, lewobrzeżny dopływ Czarnej.
Zobacz też: Szymanów

</doc>
<doc id="825461" url="https://pl.wikipedia.org/wiki?curid=825461" title="Skoki narciarskie na Mistrzostwach Świata w Narciarstwie Klasycznym 2001">
Skoki narciarskie na Mistrzostwach Świata w Narciarstwie Klasycznym 2001

Skoki narciarskie na Mistrzostwach Świata w Narciarstwie Klasycznym 2001 – zawody w skokach narciarskich, rozgrywane w ramach Mistrzostw Świata w Narciarstwie Klasycznym 2001 na skoczniach w Lahti.
W konkurencjach indywidualnych najlepsi okazali się Martin Schmitt i Adam Małysz – obaj zdobyli po jednym złotym i po jednym srebrnym medalu tych zawodów. Brązowe medale wywalczyli natomiast: Janne Ahonen na obiekcie dużym oraz Martin Höllwarth na skoczni normalnej. Po raz pierwszy w historii mistrzostw świata rozegrano dwie konkurencje drużynowe w skokach narciarskich – zawody zarówno na skoczni dużej, jak i na normalnej. Złotymi medalistami tych konkursów zostały reprezentacje Niemiec i Austrii.
W 2001 roku po raz trzydziesty skoczkowie narciarscy startowali w mistrzostwach świata w narciarstwie klasycznym, a po raz szósty miało to miejsce na skoczniach w Lahti.
Do zawodów zgłoszonych zostało 76 skoczków z 22 narodowych reprezentacji.
Skocznie.
Konkursy skoków na Mistrzostwach Świata 2001 odbyły się na dwóch skoczniach znajdujących się w kompleksie Salpausselkä w Lahti. W poniższej tabeli przedstawione zostały parametry obu skoczni, na których startowali zawodnicy.
Jury.
Dyrektorem konkursów w skokach narciarskich na Mistrzostwach Świata w Narciarstwie Klasycznym 2001 był Eero Kuusinen oraz z ramienia Międzynarodowej Federacji Narciarskiej, dyrektor zawodów Pucharu Świata, Walter Hofer. Asystentem Waltera Hofera był, podobnie jak w innych oficjalnych zawodach organizowanych przez FIS, Miran Tepeš. Delegatem technicznym był Torgeir Nordby, a jego asystentem – Sandro Pertile.
Skład sędziowski poszczególnych konkursów przedstawia poniższa tabela.
Wyniki.
Kwalifikacje do konkursu indywidualnego na skoczni K-116 (17.02.2001).
Legenda:
Kwalifikacje do konkursu indywidualnego na skoczni K-90 (23.02.2001).
Legenda:
Składy reprezentacji.
W poniższej tabeli przedstawione zostały składy wszystkich 22 reprezentacji, które wzięły udział w konkursach skoków na Mistrzostwach Świata 2001. Mimo wcześniejszego powołania do reprezentacji, w żadnym z konkursów nie wystartowali: Markus Eigentler, Andreas Widhölzl, Jussi Hautamäki, Niels de Groot oraz Dmitrij Wasiljew. Ten ostatni został powołany do rosyjskiego składu, jednak z uwagi na dyskwalifikację za stosowanie środków dopingujących nie został dopuszczony do startu w mistrzostwach. Z uwagi na fakt, że tytułów mistrzowskich z 1999 roku bronili Martin Schmitt na skoczni dużej oraz Kazuyoshi Funaki na skoczni normalnej, do pierwszych zawodów indywidualnych przystąpiło pięciu reprezentantów Niemiec, a w drugim konkursie z tego przywileju skorzystali reprezentanci Japonii.
Legenda:

</doc>
<doc id="825462" url="https://pl.wikipedia.org/wiki?curid=825462" title="Tadżycka Wikipedia">
Tadżycka Wikipedia

Tadżycka Wikipedia – edycja Wikipedii w języku tadżyckim, założona 27 stycznia 2004 roku. 
Na dzień 18 lutego 2007 roku miała 5 560 artykułów. W rankingu Wikipedii według liczby artykułów opublikowanym w dniu 1 lutego tegoż roku zajmowała 80. pozycję.

</doc>
<doc id="825463" url="https://pl.wikipedia.org/wiki?curid=825463" title="Trude Klecker">
Trude Klecker

Trude Klecker (ur. 7 lutego 1926 w Semmering) – austriacka narciarka alpejska, dwukrotna medalistka mistrzostw świata. 
Wystartowała na igrzyskach olimpijskich w Oslo w 1952 roku, gdzie zajęła 24. miejsce w zjeździe, a w gigancie była czwarta. Walkę o podium przegrała tam z Annemarie Buchner z Niemiec. Podczas rozgrywanych dwa lata później mistrzostw świata w Åre wywalczyła dwa medale. Najpierw zajęła drugie miejsce w zjeździe, rozdzielając Idę Schöpfer ze Szwajcarii i Francuzkę Lucienne Schmith. Następnie zajęła 27. miejsce w gigancie. Dwa dni później była najlepsza w slalomie, wyprzedzając Schöpfer i Sarę Thomasson ze Szwecji. Ponadto była szósta w kombinacji. Brała także udział w igrzyskach olimpijskich w Cortina d’Ampezzo w 1956 roku, zajmując 12. miejsce w zjeździe i 33. w gigancie.
Najlepsza sportsmenka Austrii (1953).

</doc>
<doc id="825464" url="https://pl.wikipedia.org/wiki?curid=825464" title="Dynjandi">
Dynjandi



</doc>
<doc id="825465" url="https://pl.wikipedia.org/wiki?curid=825465" title="Droga wojewódzka nr 693">
Droga wojewódzka nr 693

Droga wojewódzka nr 693 (DW693) - droga wojewódzka o długości 38 km łącząca Siemiatycze z Kleszczelami.
Miejscowości leżące przy trasie DW693.
 

</doc>
<doc id="825469" url="https://pl.wikipedia.org/wiki?curid=825469" title="Aleksandrów (powiat tomaszowski)">
Aleksandrów (powiat tomaszowski)

Aleksandrów – wieś w Polsce położona w województwie łódzkim, w powiecie tomaszowskim, w gminie Ujazd.
W latach 1975–1998 miejscowość należała administracyjnie do województwa piotrkowskiego.

</doc>
<doc id="825471" url="https://pl.wikipedia.org/wiki?curid=825471" title="Miłobądz (województwo zachodniopomorskie)">
Miłobądz (województwo zachodniopomorskie)

Miłobądz – osada w Polsce położona w województwie zachodniopomorskim, w powiecie szczecineckim, w gminie Biały Bór, 1,2 km na zachód od drogi krajowej nr 20 ze Stargardu do Gdyni. Nazwa wsi pochodzi od staropolskiego imienia męskiego Miłobąd.
W Miłobądzu znajduje się odrestaurowany dworek z XIX wieku, w którym prowadzona jest dziś agroturystyka, a przy niej Stadnina Koni Karolewko (konie ras szlachetnych).
W latach 1975–1998 wieś należała do woj. koszalińskiego.
Inne miejscowości o nazwie Miłobądz: Miłobądź, Miłobądz, Mały Miłobądz, Miłobędzyn

</doc>
<doc id="825472" url="https://pl.wikipedia.org/wiki?curid=825472" title="Synagoga w Zamościu">
Synagoga w Zamościu

Synagoga w Zamościu – synagoga znajdująca się na Starym Mieście w Zamościu przy ulicy Ludwika Zamenhofa 9, dawniej zwanej ulicą Żydowską. Jest najlepiej zachowaną późnorenesansową synagogą w Polsce.
Historia.
Synagoga została zbudowana w latach 1610-1620, z inicjatywy Żydów sefardyjskich. W drugiej połowie XVII wieku, do ścian północnej oraz południowej dobudowano dwie przybudówki, mieszczące babińce. W XVIII wieku dodano przedsionek łączący synagogę z domem kahalnym.
Podczas II wojny światowej hitlerowcy zdewastowali synagogę i urządzili w niej magazyn i warsztaty stolarskie. Po zakończeniu wojny w latach 1948-1950 przeprowadzono pierwsze prace remontowe, dzięki którym w 1958 przeznaczono budynek na Bibliotekę Miejską. Druga restauracja budowli była przeprowadzana w latach 1967-1972, podczas której odbudowano zniszczony przez Niemców babiniec południowy jako jednokondygnacyjny, usunięto piętro z babińca północnego oraz dokonano rekonstrukcji attyki, którą rozebrano jeszcze w XVIII wieku. W latach 1972-2005 w synagodze nie prowadzono żadnych poważniejszych prac renowacyjnych.
W marcu 2005 biblioteka została przeniesiona do nowej siedziby, a budynek odzyskała społeczność żydowska. Od tego czasu rozpoczęły się żmudne prace renowacyjne, prowadzone pod nadzorem Fundacji Ochrony Dziedzictwa Żydowskiego. Od maja 2005 roku do 2008 roku synagoga była udostępniona zwiedzającym.
Planuje się aby w synagodze mieściło się Muzeum Żydów Zamościa i Zamojszczyzny oraz lokalne centrum edukacyjne, zajmujące się organizacją m.in. imprez kulturalnych, wystaw, koncertów, prelekcji, warsztatów i innych. Pierwszą taką imprezą były III Zamojskie Spotkania Kultur, zorganizowana przez zamojski oddział Polskiego Towarzystwa Ludoznawczego, która również opiekuje się bożnicą.
Wkrótce pojawił się również problem, związany ze sprzedaniem domu kahalnego oraz przedsionka prywatnym osobom. Poprzez to blokowane jest główne wejście, a zobaczenie kamiennego portalu jest nie do zrealizowania. Obecnie pozostało jeszcze wejście przez babiniec południowy.
W sierpniu 2006 roku nad wejściem do synagogi odsłonięto trzy tablice pamiątkowe, poświęcone Żydom z Zamościa, ufundowane przez Izraelską Organizację Żydów Zamościa, Okolic i ich Potomków. Na uroczystościach byli obecni prezydent miasta Marcin Zamoyski, ambasador Izraela Dawid Peleg, dawni i obecni mieszkańcy Zamościa.
W dniach od 20 czerwca do 20 sierpnia 2006 roku w synagodze prezentowana była słynna wystawa "Ideal City - Invisible Cities", podczas której można było podziwiać rzeźbę Pedro Cabrity Reisa, freski Davida Tremletta oraz "Dywan" Katarzyny Józefowicz.
W sierpniu 2006 roku ukończono pierwszy etap prac przygotowawczych polegający na opracowaniu dokumentacji projektowej. Uzyskano również pozwolenie na rozpoczęcie kompleksowych prac remontowych. W działania na rzecz renowacji synagogi przyłączyły się władze lokalne, wojewódzki konserwator zabytków, Ziomkostwo Żydów Zamojskich oraz liczne organizacje pozarządowe.
14 marca 2008 roku decyzją Komitetu Monitorującego dla Mechanizmu Finansowego Europejskiego Obszaru Gospodarczego (EOG) oraz Norweskiego Mechanizmu Finansowego projekt "Rewitalizacja renesansowej synagogi w Zamościu na potrzeby Szlaku Chasydzkiego oraz lokalnej społeczności" został zakwalifikowany na podstawową listę projektów rekomendowanych do dofinansowania.
25 marca 2008 roku Fundacja Ochrony Dziedzictwa Żydowskiego otrzymała grant od Samuel H. Kress Foundation oraz World Monuments Fund® Kress Foundation European Preservation Program na przeprowadzenie renowacji części fundamentów synagogi. Prace rozpoczęły się pod koniec marca, zaś zakończyły w czerwcu tego samego roku.
W lipcu 2009 roku rozpoczęto gruntowne prace remontowe dzięki dofinansowaniu ze wspomnianych źródeł (Mechanizm Finansowy EOG i NMF). Po ich zakończeniu, 5 kwietnia 2011 roku odbyło się uroczyste otwarcie nowego Centrum "Synagoga" z Multimedialnym Muzeum Żydów Zamościa i Okolic oraz punktem informacyjno-kulturalnym Szlaku Chasydzkiego.
Synagoga została wpisana do krajowego rejestru zabytków nieruchomych pod numerem kl.V-Oa/38/56 w dniu 26 maja 1956 oraz A/306 z 31 marca 1967.
Architektura.
Murowany budynek synagogi wzniesiono na planie kwadratu, w stylu polskiego, późnego renesansu. Po dobudowaniu babińców, plan przybrał formę prostokąta o wymiarach 11,8 na 12,0 metra, którego dłuższa oś jest orientowana wschód-zachód . Budynek centralny wieńczy grzebieniasta attyka, zasłaniająca tzw. dach pogrążony&lt;ref name="Piechotkowie"&gt;.
Do obniżonej w stosunku do ulicy, głównej sali modlitewnej, prowadzi oryginalny, kamienny renesansowy portal. W jej wnętrzach, na ścianie wschodniej na środkowym pilastrze zachował się pochodzący z pierwszej połowy XVII wieku, późnorenesansowy kamienny Aron ha-kodesz ujęty w dwie kanelowane kolumny niosące belkowanie z łamanym tympanonem z koroną i kartuszem. Na ścianach i sklepieniach bogata stiukowa i sztukateryjna dekoracja z cennymi rozetami i malowidłami, na których widać inskrypcje w języku hebrajskim oraz wystylizowane Drzewo Życia.
Sklepienia żaglaste udekorowano tzw. typem kalisko-lubelskim (tzn. „perełkowaniem” podkreślającym linie sklepienia - ornamentem typowym dla renesansowej i barokowej architektury Lubelszczyzny. Odciśnięte szablonem w miękkiej zaprawie, wypukłe „perełki” były pierwotnie pomalowane drogocennym wówczas barwnikiem – cynobrem), czyli takim samym jak sklepienia nawy głównej katedry Zmartwychwstania Pańskiego i św. Tomasza Apostoła w Zamościu. Babińce otwarte na salę główną kilkoma, okratowanymi oknami.
Do dnia dzisiejszego nie zachowała się stylizowana, altanowa, kuta bima zwieńczona koroną na Torę. Została ufundowana przez Samuela Barzela w 1787 roku. Oprócz bimy w synagodze znajdował się bardzo bogaty ruchomy sprzęt liturgiczny oraz dekoracje m.in. dziewięcioramienna chanukija, puszki bractwa pogrzebowego, ozdobne świeczniki z orłami, pozłacane, srebrne korony, hafty synagogalne z pierwszej połowy XVIII wieku oraz inne. Na sufitach wiszą wielkie zrekonstruowane żyrandole.
Linki zewnętrzne.
Zdjęcia synagogi

</doc>
<doc id="825479" url="https://pl.wikipedia.org/wiki?curid=825479" title="Marszew (województwo łódzkie)">
Marszew (województwo łódzkie)

Marszew – wieś w Polsce położona w województwie łódzkim, w powiecie tomaszowskim, w gminie Ujazd.
W latach 1975–1998 miejscowość należała administracyjnie do województwa piotrkowskiego.
Zobacz też: Marszewo

</doc>
<doc id="825482" url="https://pl.wikipedia.org/wiki?curid=825482" title="Dynjandisá">
Dynjandisá

Dynjandisá – rzeka w północnej Islandii, w okręgu Norðvesturkjördæmi, w regionie Vestfirðir, w gminie Vesturbyggð, o powierzchni zlewni 43 km². Swój początek bierze w jeziorze Stóra-Eyjavatn, znajdującym się na płaskowyżu Dynjandisheiði. Uchodzi do Morza Grenlandzkiego, poprzez zatokę Dynjandisvogur, będącą częścią fiordu Arnarfjörður. Średni przepływ obserwowany w latach 1992-2001 wyniósł 3,17 m³/s.
Na rzece licznie występują wodospady, z których najwyższym jest Dynjandi, zwany także Fjallfoss, położony w górnym jej biegu. Mierzy 146 m wysokości, co czyni go piątym najwyższym wodospadem w kraju, najwyższym w regionie. Jest to wodospad o pięciu progach. Najwyższa kaskada ma 91 m wysokości. Poniżej położone są także m.in.: Hundafoss, Strokkur, Göngumannafoss, Hrísvaðsfoss i Sjóarfoss.
Rzekę przecina droga Vestfjarðarvegur, łącząca drogę Hringvegur z miastem Ísafjörður.
W pobliżu Dynjandi znajduje się kemping, gdzie zatrzymują się autokary z turystami chętnymi zobaczyć wodospad. Do dyspozycji odwiedzających są m.in. toalety z bieżącą wodą.

</doc>
<doc id="825484" url="https://pl.wikipedia.org/wiki?curid=825484" title="David Caruso">
David Caruso

David Stephen Caruso (ur. 7 stycznia 1956 w Forest Hills Gardens w Nowym Jorku) – amerykański aktor filmowy i telewizyjny. Występował w roli porucznika Horatio Caine’a z serialu "".
Jest dzieckiem włosko-amerykańskiego ojca i irlandzko-amerykańskiej matki. Uczęszczał do Archbishop Molloy High School w Briarwood, Queens, New York. Po jej skończeniu przeniósł się z Queens na Manhattan, gdzie imał się różnych zajęć. W 1978 roku przeniósł się do Los Angeles. W 1980 roku dostał swoją pierwszą rolę aktorską w „Without Warning”, a 1981 można było go zobaczyć w telewizji. Grał między innymi w takim telewizyjnym filmie jak „Crazy times”. Jednak jego większą rolą była ta w serialu „For Love and Honour”. Przełom nastąpił w 1993 roku, kiedy zagrał detektywa Johna Kelly’ego w „NYPD Blue”. Opuścił on jednak serial w wyniku nieporozumienia z producentem. Po tym wydarzeniu grał m.in. w „Jade” i „Gold coast”. Miał także swój własny serial telewizyjny „Michael Hayes”. W 2002 roku przeniósł się do Miami, na Florydzie. Następnie zagrał w popularnym serialu „CSI: Miami”.
Linki zewnętrzne.
 

</doc>
<doc id="825485" url="https://pl.wikipedia.org/wiki?curid=825485" title="Lucienne Schmith">
Lucienne Schmith

Lucienne Schmith-Couttet (ur. 27 listopada 1926 w Chamonix, zm. 4 października 2022 tamże) – francuska narciarka alpejska, trzykrotna medalistka mistrzostw świata. 
Wystartowała na igrzyskach olimpijskich w Sankt Moritz w 1948 roku, gdzie zajęła dziesiąte miejsce w zjeździe i kombinacji oraz dwudzieste w slalomie. Podczas rozgrywanych dwa lata później mistrzostw świata w Aspen wywalczyła brązowy medal w gigancie. W zawodach tych wyprzedziły ją jedynie dwie Austriaczki: Dagmar Rom i Trude Jochum-Beiser. Na tej samej imprezie była piąta w slalomie i szósta w zjeździe. Brała też udział w mistrzostwach świata w Åre w 1954 roku, gdzie zdobyła trzy medale. Najpierw była trzecia w zjeździe, ulegając Idzie Schöpfer ze Szwajcarii i Austriaczce Trude Klecker. Następnie wywalczyła złoty medal w gigancie, zdobywając tym samym pierwszy w historii złoty medal dla Francji w tej konkurencji. Wyprzedziła tam Szwajcarkę Madeleine Berthod i Jannette Burr z USA. Ponadto zajęła trzecie miejsce w kombinacji, plasując się za Schöpfer i Berthod.
Była mistrzynią Francji w slalomie w latach 1946, 1948.
Jej kuzyn, James Couttet, także uprawiał narciarstwo alpejskie.

</doc>
<doc id="825496" url="https://pl.wikipedia.org/wiki?curid=825496" title="Marszew">
Marszew

2 miejscowości w Polsce:

</doc>
<doc id="825500" url="https://pl.wikipedia.org/wiki?curid=825500" title="Bażyna czarna obupłciowa">
Bażyna czarna obupłciowa

Bażyna czarna obupłciowa ("Empetrum nigrum" subsp. "hermaphroditum" (Hagerup) Böcher), znana też jako bażyna górska – według The Plant List podgatunek bażyny czarnej. Bywa traktowana jako odrębny gatunek "Empetrum hermaphroditum". W Polsce występuje w Sudetach, na Babiej Górze i Pilsku, w Tatrach oraz Bieszczadach Zachodnich. 
Biologia i ekologia.
Chamefit. Siedlisko: wyższe partie gór, głównie w piętrze kosodrzewiny i w piętrze alpejskim. W klasyfikacji zbiorowisk roślinnych gatunek charakterystyczny dla All. "Loiselerio-Vaccinion" (w Polsce) i Ass.) "Empetro-Vaccinietum". Owoce stanowią pokarm dla ptaków i budzących się na wiosnę niedźwiedzi.
Zastosowanie.
Roślina uprawna: w północnej Azji owoce są zbierane i spożywane zimą razem z foczym tłuszczem.

</doc>
<doc id="825501" url="https://pl.wikipedia.org/wiki?curid=825501" title="Twój Blues">
Twój Blues

Twój Blues – ogólnopolski kwartalnik, poświęcony muzyce bluesowej, wydawany przez Agencję Koncertowo-Wydawniczą Delta z Chorzowa. 
Magazyn uznawany jest za jedno z najbardziej wpływowych i opiniotwórczych polskich źródeł informacji o bluesie. Uhonorowany prestiżową nagrodą „Keeping the Blues Alive” przyznawaną przez amerykańską The Blues Foundation. W 2016 roku European Blues Union z siedzibą w Brukseli przyznała czasopismu nagrodę "Blues Behind The Scenes".
Historia pisma.
Pierwszy numer pisma ukazał się w czerwcu 2000 roku. Do końca roku 2002 wydawcą czasopisma była firma PUMiR E-media sp. z o.o. Od roku 2003 wydawcą jest Agencja Koncertowo-Wydawniczej Delta.
Od początku istnienia pisma jego redaktorem naczelnym jest Andrzej Matysik. Autorem loga oraz szaty graficznej magazynu jest Roman Kalarus. Średni nakład pisma wynosi 1300 egzemplarzy (stan na 2020 rok).
Nagroda Keeping the Blues Alive.
W 2011 roku Kwartalnik „Twój Blues” zdobył prestiżową nagrodę „Keeping the Blues Alive” przyznawaną przez amerykańską The Blues Foundation. Nagroda istnieje od 30 lat i dotychczas zdobyło ją zaledwie sześć europejskich czasopism. Wyróżnienia amerykańskiej Blues Foundation wręczane są osobom i instytucjom, które najbardziej przyczyniają się do promocji oraz rozwoju muzyki i kultury bluesowej.
21 września 2013 w Eutin w Niemczech redaktor naczelny kwartalnika Andrzej Matysik odebrał kolejne, wielce prestiżowe wyróżnienie – German Blues Award International, doroczną nagrodę przyznawaną przez organizację Blues Baltica u.v. wybitnym postaciom światowej sceny bluesowej.
Dziennikarze.
Współpracownikami czasopisma są też amerykańscy i europejscy fotograficy: Paul Natkin, Dusty Scott, Gene Tomko, Aigars Lapsa, Linda Vartoogian, Jack Vartoogian i Dick Waterman oraz publicyści: Danny Bryant, Tim Holek, Roger Stolle i David Whiteis.
W przeszłości w magazynie publikowali m.in.: Wiesław A.Chmielewski, Piotr Gwizdała, Ewa Jodko, Paweł Jodko, Marek Karewicz i Andrzej Keyha.
Blues Top.
Corocznie w ostatnim numerze ogłaszana jest ankieta Blues Top, w której czytelnicy wybierają najlepszych w kilkunastu kategoriach (osobowość, zespół, wokalistka, wokalista, odkrycie, harmonijkarz, gitarzysta, pianista, instrumentalista, płyta, wydarzenie, fotografik i publicysta). Laureaci ankiety Blues Top biorą udział w specjalnym koncercie Gala Blues Top odbywającym się co roku w Chorzowie w kwietniu, w ramach festiwalu Bluestracje, a od roku 2007 także w Zakopanem w ramach United European Jazz Festival – Zakopiańska Wiosna Jazzowa. Wszyscy laureaci otrzymują nagrody Bluesy-Kalarusy. Są to specjalnie na tę okazję zaprojektowane grafiki Romana Kalarusa. Laureaci ankiety zapraszani są także do udziału w specjalnych koncertach w ramach festiwali Olsztyńskie Noce Bluesowe i Front Porch Blues czyli… Lauba Pełno Bluesa.

</doc>
<doc id="825503" url="https://pl.wikipedia.org/wiki?curid=825503" title="Skoki narciarskie na Mistrzostwach Świata w Narciarstwie Klasycznym 1999">
Skoki narciarskie na Mistrzostwach Świata w Narciarstwie Klasycznym 1999

Skoki narciarskie na Mistrzostwach Świata w Narciarstwie Klasycznym 1999 – zawody w skokach narciarskich, rozgrywane w ramach Mistrzostw Świata w Narciarstwie Klasycznym 1999 na skoczniach w Ramsau (K-90) i Bischofshofen (K-120).
Tytuł mistrza świata na skoczni normalnej zdobył Kazuyoshi Funaki, który wyprzedził dwóch swoich rodaków – Hideharu Miyahirę, który zdobył srebrny medal oraz Masahiko Haradę, który był trzeci. Na obiekcie dużym triumfował Martin Schmitt, drugie miejsce zajął jego rodak Sven Hannawald, a trzeci był Japończyk Hideharu Miyahira. W konkursie drużynowym zwycięstwo osiągnęli reprezentanci Niemiec, którzy pokonali Japończyków i Austriaków.
W 1999 roku po raz 29. skoczkowie narciarscy startowali w mistrzostwach świata w narciarstwie klasycznym. Mistrzostwa świata w Ramsau rozgrywane były po raz pierwszy.

</doc>
<doc id="825506" url="https://pl.wikipedia.org/wiki?curid=825506" title="Andrzej Matysik">
Andrzej Matysik

Andrzej Matysik (ur. 14 maja 1949 r. w Chorzowie) – inżynier górnik, dziennikarz i redaktor naczelny czasopisma Twój Blues. Miłośnik i propagator bluesa i jazzu. W latach 80. i 90. pomysłodawca i organizator cyklicznych imprez w Chorzowie: „Jazz w Kocyndrze”, „Andrzejki Bluesowe”, „Summer Blues”, „Ciut jazziku przy stoliku”. Wieloletni wykładowca historii jazzu i bluesa na Warsztatach Jazzowych Polskiego Stowarzyszenia Jazzowego w Puławach, a także na innych imprezach tego typu w Polsce.
Żonaty, ojciec dwóch córek. W 2020 roku ukazała się książka „Andrzej Matysik – Mój blues” będąca zapisem pełnej smakowitych anegdot rozmowy, którą z Andrzejem Matysikiem przeprowadził Jacek Kurek.
Prasa.
Pomysłodawca i redaktor naczelny ukazującego się od 2000 roku pisma Twój Blues, jedynego w Polsce magazynu poświęconego całkowicie muzyce bluesowej. Publikował i publikuje w licznych magazynach muzycznych w kraju i zagranicą, jak: Jazz, Notes Jazzowy, Bluesman, Jazz Forum, Big City Blues Magazine (USA), Blues Beat Magazine (USA), ABS Magazine (Francja), a także książce „Chicago Blues” (USA). Współpracując z katowicką Trybuną Śląską był autorem ponad stu cotygodniowych felietonów „Jazz czyli Blues”. W pismach Student i Opcje przez kilka lat pełnił funkcje szefa działów muzycznych.
Radio.
Od 2002 roku w Radio eM 107,6 Katowice prowadzi swoje muzyczne audycje, przez kilka lat były to codzienne „Historie bluesem pisana”, później cotygodniowa „Godzina nie tylko bluesem pisana” a od roku 2014 cotygodniowa, 90-minutowa "Historie bluesem pisane". Audycje o tym samym tytule przez kilka lat prowadził na falach Polskiego Radia Chicago.
W latach 90. XX wieku przez ponad 10 lat prowadził w Radiu Katowice cotygodniowy program „Siła Bluesa”, a w latach 2005 – 2006 w Radiu Piekary autorski „Jazz czyli blues”.
Okazjonalnie współpracuje z Polskim Radiem Kraków, Jazz Radiem i Radiem Centrum w Kaliszu.
Telewizja.
Był pomysłodawcą i prezenterem 13 – odcinkowego cyklu „Gwiazdy z prywatnej kolekcji” w Telewizji Katowice, oraz ponad 50 odcinków cyklu „Podróże śladami bluesa”, realizowanych od 2000 roku dla Telewizji Proart w Ostrowie Wielkopolskim i sieci telewizji kablowych a w latach 2013-2014 dla TVS.
Nagrody i wyróżnienia.
Prowadzony przez niego Kwartalnik „Twój Blues” w lutym 2011 roku w Memphis (Tennessee, USA) uhonorowany został przez The Blues Foundation nagrodą „Keeping The Blues Alive” (zwaną "Bluesowym Oskarem") przyznaną w kategorii „Press – World”. Była to pierwsza tego typu nagroda przyznana komukolwiek z Polski. W tym samym roku Rada Miasta Chorzów nagrodziła go „Medalem za zasługi dla Chorzowa”. W 2012 roku Prezydent Miasta Suwałki uhonorował go pucharem „Za zasługi dla promocji bluesa”. W tym samym roku w Alei Sław Polskiego Bluesa w Białymstoku odsłonięto tablicę z jego nazwiskiem. W 2012 uhonorowany został w Niemczech German Blues Award International a w roku 2016 European Blues Union z siedzibą w Brukseli obdarzyła go nagrodą "Blues Behind The Scenes". W 2020 roku uhonorowany dyplomem „Silesia Press”, w 2021 roku Nagrodą im. Jana Kyksa Skrzeka. 
Linki zewnętrzne.
Agencja Koncertowo-Wydawnicza Delta

</doc>
<doc id="825509" url="https://pl.wikipedia.org/wiki?curid=825509" title="Hołownia II">
Hołownia II

Hołownia II – polski herb książęcy, odmiana herbu Hołownia I. Herb własny rodziny Hołowniów".
Opis herbu.
Opis historyczny.
Juliusz Ostrowski blazonuje herb następująco":
Opis współczesny.
Opis skonstruowany współcześnie brzmi następująco:
"Na tarczy w polu czerwonym, trzy srebrne łękawice, połączone ze sobą w słup srebrną belką – gdzie górna ustawiona jak litera M, a środkowa i dolna jak litera W."
"Nad tarczą mitra książęca."
Geneza.
Według Juliusza Ostrowskiego, herb Hołownia II przysługujące niektórym Hołowniom, a dokładniej – rodzinie ze szczepu książąt Rurykowiczów. Jest też odmianą herbu Hołownia I".
Józef Wolff uważa, że Hołowniowie są potomkami kniaziów pińsko-turowskich ze strony książąt Ostrożeckich. Protoplastą rodu miał był kniaź Iwan Dymitrowicz-Hołownia (syn Dymitra), który według Jana Tęgowskiego jest tożsamy z Dymitrem Koriatowiczem (synem Koriata), co wskazywałoby na wywód Hołowniów od kniazia Giedymina".
Herbowni.
Informacje na temat herbownych w artykule sporządzone zostały na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełne listy herbownych nie są dziś możliwe do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Nazwisko znajdujące się w artykule pochodzi z "Księgi herbowej rodów polskich," Juliusza Ostrowskiego. Występowanie danego nazwiska w artykule nie musi oznaczać, że konkretna rodzina pieczętowała się herbem Hołownia II. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Herb Hołownia II jest herbem własnym, wiec do jego używania uprawniona jest zaledwie jedna rodzina: Hołowniowie'.

</doc>
<doc id="825511" url="https://pl.wikipedia.org/wiki?curid=825511" title="Dalkowo">
Dalkowo



</doc>
<doc id="825512" url="https://pl.wikipedia.org/wiki?curid=825512" title="A...B...C...">
A...B...C...

A…B…C… – pozytywistyczna nowela pisarki Elizy Orzeszkowej z 1884 roku. Tematem jest walka o polską oświatę i z rusyfikacją w warunkach narodowościowego ucisku zaborców. Jest przykładem pozytywistycznego hasła pracy u podstaw. 
Fabuła.
Bohaterką utworu jest Joanna Lipska, córka niedawno zmarłego pedagoga, który został zwolniony z pracy, ponieważ był Polakiem.
Joanna mieszka wraz z młodszym bratem Mieczysławem, niższym urzędnikiem, kancelistą izby skarbowej, w niewielkim mieszkaniu, do którego przeprowadzili się po śmierci ojca. Dziewczyna ma w sobie dużo energii, pragnie być potrzebna, gdy zamożna właścicielka magla Rożnowska proponuje, aby podjęła się nauki jej dwóch wnuczek i syna znajomej, z zapałem podejmuje się pracy. Wkrótce mała szkółka poszerza się o kolejnych uczniów - Joanna uczy pisania i czytania po polsku dzieci z biednych rodzin ślusarza, stróża, mularza. Wynagrodzenie jest prawie żadne, głównie w naturze bądź w postaci drobnych sąsiedzkich przysług, ale działanie to sprawia, że Joanna czuje się potrzebna, a i rodzice dzieci są szczęśliwi z ich edukacji, upatrując w tym szansę dla dzieci na lepsze, niż ich ubogie życie. 
W wyniku donosu, Lipska staje przed sądem za prowadzenie szkoły bez zezwolenia władz. Podczas rozprawy nie potrafi zrozumieć ani ona, ani rodzice uczonych przez nią dzieci, naganności tego postępowania – przecież pomagała innym. Sąd, poruszony jej postawą i ostatnim słowem – " I teraz myślę, że dobrze czyniłam." – wymierza jest stosunkowo łagodną grzywnę 200 rubli z możliwością zamiany na trzy miesiące więzienia. Jednak dla biednego rodzeństwa Lipskich jest to suma ogromna, przekraczająca ich możliwości finansowe. Dziewczyna wraca do domu z myślą, aby przygotować go dla brata na czas pobytu w więzieniu. Mieczko wraca późnym wieczorem i przyznaje się, że pożyczył pieniądze na zapłatę kary od lichwiarza. Joanna jest załamana ponieważ wie, że suma i procenty są ponad ich możliwości. Nowela kończy się słowami:
Geneza.
Druk noweli "A…B…C…" rozpoczęty został w 1884 w ilustrowanym tygodniku Świt, wydawanym w Warszawie (1884-87) przez S. Lewentala. Wstrzymany został przez cenzurę, wskutek czego Orzeszkowa zmieniła realia rosyjskie na niemieckie. W wydaniu po rewolucji 1905 przywrócono tekst pierwotny.
Pierwowzorem Joanny Lipskiej była Apolonia Makowska, siostra Wincentego Chełmińskiego, wspólnika wileńskiej księgarni Orzeszkowej. 16-letnia Apolonia w latach 1872–73 założyła i samodzielnie prowadziła szkołę dla dzieci wiejskich i dla dzieci oficjalistów dworskich w Werkach pod Wilnem. Za tę działalność została aresztowana i skazana na 3 miesiące więzienia, z możliwością zamiany na karę grzywny. Rosyjskie represje wobec Polaków po powstaniu styczniowym były bardzo dotkliwe, za prowadzenie tajnych, zakazanych szkół polskich.
Przekłady.
W 1909 roku ukazał się przekład noweli na esperanto autorstwa Franciszka Endera.

</doc>
<doc id="825514" url="https://pl.wikipedia.org/wiki?curid=825514" title="Antony de Ávila">
Antony de Ávila

Antony William Charris de Ávila (ur. 21 grudnia 1962 w Santa Marta) – piłkarz kolumbijski grający na pozycji napastnika. Nosił przydomki „El Pitufo” (Smerf) lub „Pipa”.
Kariera klubowa.
De Ávila zaczynał piłkarską karierę w mieście Cali w tamtejszym klubie América Cali, będącym jednym z najbardziej utytułowanych zespołów w Kolumbii. W Copa Mustang de Ávila zadebiutował w 1983 roku w wieku 21 lat. W momencie rozpoczynania kariery w lidze kolumbijskiej de Ávila trafił na jeden z najlepszych okresów tego klubu. W kolejnych sezonach: 1983, 1984, 1985 i 1986 klub zostawał mistrzem kraju. Także na arenie międzynarodowej osiągał sukcesy, gdyż w latach 1985–1987 docierał do finału Copa Libertadores. W pierwszym z nich przegrał po dwumeczu z argentyńskim Argentinos Juniors (1:0 0:1 i w trzecim meczu 1:1 karne 4:5), w drugim z River Plate (1:2 i 0:1), a w trzecim z urugwajskim CA Peñarol (2:0 1:2 i w trzecim meczu 0:1 po dogrywce, Peñarol zdobył wówczas gola w 120. minucie meczu). Po tych sukcesach America z Antonym przez 4 lata nie osiągała sukcesów, a na mistrzowski tron wróciła w 1990 roku, a de Ávila z 25 golami na koncie wywalczył koronę króla strzelców ligi. W swojej karierze Antony’emu jeszcze raz udało się wygrać mistrzostwa Kolumbii, a miało to miejsce w 1992 roku, w kolejnych 3 latach gry w Americe nie osiągał już takich sukcesów i grał tam do 1996 roku. Pomógł swemu klubowi dotrzeć do finału turnieju Copa Libertadores 1996, zdobywając aż 11 bramek. W sezonie 1987/1988 był wypożyczony z Amériki do argentyńskiego Uniónu Santa Fe.
W 1996 roku de Ávila zmienił klub i trafił do amerykańskiego New York MetroStars, gdzie miał zastąpić swojego rodaka Rubéna Darío Hernándeza, którego transfer okazał się dużym niewypałem. W Major League Soccer Antony zadebiutował 14 sierpnia w wygranym 4:0 meczu z New England Revolution i już w debiucie zdobył gola oraz zaliczył asystę. W sezonie zagrał w 8 meczach i strzelił 6 goli. Zagrał także w 3 meczach play-off swojej drużyny i zdobył w nich 2 bramki, jednak zespół odpadł z ćwierćfinału po meczach z późniejszym mistrzem kraju, D.C. United. W Nowym Jorku Kolumbijczyk spędził jeszcze fazę zasadniczą sezonu 1997, w której rozegrał 23 mecze, zdobył 9 goli i po sezonie opuścił USA.
Jeszcze w tym samym roku de Ávila trafił do ekwadorskiego klubu Barcelona SC i jeszcze w tym samym roku wywalczył mistrzostwo Ekwadoru. Rok później dotarł z tym klubem do finału Copa Libertadores, gdzie Barcelona dwukrotnie uległa brazylijskiemu CR Vasco da Gama 1:2 i 0:2. W klubie z miasta Guayaquil grał do końca sezonu 1999 i rozegrał w nim łącznie 52 mecze i zdobył 18 goli. Po sezonie 1999 zakończył piłkarską karierę w wieku 37 lat.
Po dziesięciu latach wznawia karierę w swoim dawnym klubie America de Cali, przychodząc raz na trening klubu przekonał do siebie trenerów.
Kariera reprezentacyjna.
W reprezentacji Kolumbii de Ávila zadebiutował 26 lipca 1983 roku w zremisowanym 0:0 towarzyskim meczu z Ekwadorem, rozegranym w Quito.
Pierwszym ważnym turniejem, na którym grał de Ávila była Copa América 1987. Na boiskach Argentyny zespół dotarł do półfinału, w którym przegrał z Chile. W meczu o 3. miejsce Kolumbia wygrała 2:1 z gospodarzami turnieju, Argentyną. De Ávila wystąpił także w turnieju Copa América 1991 w Chile. Ze swoją reprezentacją dotarł do rundy finałowej, jednak Kolumbijczycy zajęli w niej ostatnie, 4. miejsce. Antony w całym turnieju zdobył 3 gole – z Ekwadorem (1:0), z Brazylią (2:0) oraz z Argentyną (1:2).
W 1994 roku de Ávila został powołany przez selekcjonera Francisco Maturanę do kadry na Mistrzostwa Świata w USA. Antony zagrał na nich w 2 grupowych meczach – do 45. minuty z USA (1:2) oraz od 64. minuty meczu ze Szwajcarią (2:0). Reprezentacja Kolumbii odpadła z mistrzostw już po fazie grupowej.
W 1998 roku de Ávila zaliczył swoje drugie w karierze mistrzostwa, były to Mistrzostwa Świata we Francji. Tam podobnie jak 4 lata wcześniej zagrał w 2 meczach grupowych – 90 minut z Tunezją (1:0) oraz do 45. minuty meczu z Anglią (0:2). Mecz z Anglią był jednocześnie jego ostatnim w reprezentacji Kolumbii.
Ogółem w reprezentacji Kolumbii Antony de Ávila wystąpił 54 meczach i zdobył 13 goli.

</doc>
<doc id="825515" url="https://pl.wikipedia.org/wiki?curid=825515" title="Sycylijska Wikipedia">
Sycylijska Wikipedia

Sycylijska Wikipedia – edycja Wikipedii w języku sycylijskim.
Na dzień 18 lutego 2007 roku edycja ta liczyła 8105 artykułów. W rankingu wszystkich edycji językowych, opublikowanym w dniu 1 lutego tegoż roku, zajmowała 60. pozycję.
W dniu 6 lipca 2007 Sycylijska Wikipedia przekroczyła kamień milowy 10 000 artykułów.
Na dzień 6 września 2008 Sycylijska Wikipedia liczyła około 12 670 artykułów.

</doc>
<doc id="825517" url="https://pl.wikipedia.org/wiki?curid=825517" title="Antony de Avila">
Antony de Avila



</doc>
<doc id="825519" url="https://pl.wikipedia.org/wiki?curid=825519" title="Donimierz">
Donimierz



</doc>
<doc id="825520" url="https://pl.wikipedia.org/wiki?curid=825520" title="Amerykanie pochodzenia arabskiego">
Amerykanie pochodzenia arabskiego

Amerykanie pochodzenia arabskiego () – obywatele Stanów Zjednoczonych lub osoby o statusie rezydenta pochodzenia arabskiego z któregoś z 23 krajów arabskich.
Obecnie ich populacja liczy ok. 1 275 641 (0,42% ludności kraju). Większość z nich pochodzi z Libanu, Syrii, Palestyny i Jordanii; reszta z pozostałych krajów arabskich lub rodzin emigrantów. Są obecni w każdym stanie oraz stolicy Waszyngtonie.
Zamieszkanie.
Większość imigrantów arabskich, około 62%, pochodzi z regionu Lewant lub z obszaru Wielkiej Syrii. Pozostała grupa imigrantów pochodzi z Iraku i innych narodów arabskich. Według
Arab American Institut w Stanach Zjednoczonych zamieszkuje 3,5 mln obywateli pochodzenia arabskiego we wszystkich stanach z czego ponad 90% zamieszkuje aglomeracje miejskie. Według spisu z 2000 roku US Census 48% imigrantów arabskich (576 000) zamieszkuje Kalifornię, Michigan, Nowy Jork, Florydę i New Jersey. W tych pięciu stanach skupia się 31% populacji USA. W pięciu innych stanach – Illinois, Teksas, Ohio, Massachusetts i Pensylwania zamieszkuje w każdym ponad 40 tys. imigrantów.
Według statystyk z 2000 U.S. Census, największymi miejskimi skupiskami imigrantów arabskich jest Dearborn w południowo-zachodnim Detroit) – ok. 30%. Innymi miastami są Paterson i Clifton w New Jersey Brooklyn w Nowym Jorku Nowy Jork, Miami, Silicon Valley Los Angeles San Diego, Chicago Bridgeview, Houston Boston Jersey City, Cedar Rapids i Jacksonville.
Religia.
35% Amerykanów pochodzenia arabskiego to katolicy, 24% to wyznawcy islamu, zaś 18% stanowią wyznawcy prawosławni, 10% to protestanci i 13% to wyznawcy innej religii.
Przynależność rasowa.
Przez długi czas byli urzędowo zaliczani do rasy kaukaskiej (w amerykańskim, szerokim pojęciu), ale obecnie oficjalnym określeniem jest „biały” ("white").
Polityka.
Społeczność Amerykanów pochodzenia arabskiego uchodzi za równomiernie podzieloną między obie główne partie (Partii Demokratycznej i Republikańskiej). Wielu z nich piastowało wysokie stanowiska z ramienia obu (lista poniżej).
Statystycznie większość w tej społeczności sprzeciwia się aborcji i popiera stosowanie kary śmierci. Z drugiej jednak strony popiera ograniczenia prawa do posiadania broni palnej i popiera bardziej liberalnych demokratów (pewnym czynnikiem jest niechęć do polityki zagranicznej administracji George’a W. Busha).
Ich sytuacja po wydarzeniach 11 września 2001 mocno się skomplikowała wobec wzrostu uprzedzeń i zbiorowej histerii po zamachach.

</doc>
<doc id="825542" url="https://pl.wikipedia.org/wiki?curid=825542" title="Skoki narciarskie na Mistrzostwach Świata w Narciarstwie Klasycznym 1997">
Skoki narciarskie na Mistrzostwach Świata w Narciarstwie Klasycznym 1997

Zawody w skokach narciarskich na XXVIII Mistrzostwach Świata w Narciarstwie Klasycznym odbyły się w dniach 22 lutego – 1 marca 1997 w norweskim Trondheim. Złote medale w zawodach indywidualnych wywalczyli Fin Janne Ahonen (skocznia normalna) i Japończyk Masahiko Harada (skocznia duża). W zawodach drużynowych triumfowali Finowie.

</doc>
<doc id="825544" url="https://pl.wikipedia.org/wiki?curid=825544" title="Aragońska Wikipedia">
Aragońska Wikipedia

Aragońska Wikipedia – edycja Wikipedii w języku aragońskim, założona 21 lipca 2004 roku.
Granicę 5000 artykułów edycja ta przekroczyła w dniu 29 grudnia 2006 roku. Na dzień 18 lutego 2007 roku edycja ta liczyła 5354 artykuły. W rankingu wszystkich edycji językowych, opublikowanym w dniu 1 lutego tegoż roku, zajmowała 78. pozycję. Na dzień 3 stycznia 2009 roku ta edycja miała 11 892 artykuły.

</doc>
<doc id="825545" url="https://pl.wikipedia.org/wiki?curid=825545" title="Miłobądz">
Miłobądz



</doc>
<doc id="825546" url="https://pl.wikipedia.org/wiki?curid=825546" title="MF Polonia">
MF Polonia

MF Polonia – polski prom pływający po Bałtyku na trasie Świnoujście–Ystad od roku 1995.
Historia i rejsy.
Jednostka została zbudowana w roku 1995 w stoczni Langsten w Norwegii. Portem macierzystym jest Nassau na Wyspach Bahama. Do 1996 roku był największym promem uniwersalnym (pasażersko-samochodowo-kolejowym) na świecie. Od 2004 roku, po odkupieniu od spółki Euroafrica 50% udziałów w promie, jedynym właścicielem jednostki jest Polska Żegluga Morska. "Polonia" pływa w barwach Unity Line.
Budowa.
Prom może zabrać 1000 osób, dla których przeznaczono 618 miejsc w 212 kabinach trzech kategorii. Oprócz pasażerów zabiera także samochody osobowe, ciężarowe i wagony kolejowe. Łączna długość linii ładunkowej (pasów dla ładunków tocznych) wynosi 2200 metrów, na pokładzie kolejowym znajduje się 6 torów kolejowych o łącznej długości ponad 600 m. Pokład 7. to 2 restauracje na samym dziobie. Obok są bary oraz kasyno. Dalej jest hol z kręconymi schodami, sklep, pokój zabaw dla dzieci, kafeteria oraz restauracja dla kierowców ciężarówek i sala telewizyjna. Na rufie jest pub oraz sala konferencyjna i pokład słoneczny. Pokład 6. to pokład kabinowy, tam znajduje się również recepcja, kantor, oraz kabiny pasażerskie trzech klas: De Luxe (luksusowe), Biznes (2 i 3 osobowe) oraz Turystycznej (4 osobowe). Na pokładzie ósmym znajduje się kilkanaście kabin o niższym standardzie (bez łazienek), kabiny załogowe oraz mostek kapitański. "Polonia" posiada wyposażenie nawigacyjne w większości firmy Kelvin Hughes, system przeciwpożarowy Hi-Fog, system antykolizyjny oraz system ewakuacji MES. Wyposażona jest także w system stabilizacyjny, ograniczający przechyły boczne do 4 stopni.

</doc>
<doc id="825549" url="https://pl.wikipedia.org/wiki?curid=825549" title="Gil Grissom">
Gil Grissom

Dr. Gilbert „Gil” Grissom (ur. 17 sierpnia 1956) – postać z serialu "" grana przez Williama Petersena.
Grissom urodził się w Santa Monica (Kalifornia), dorastał w Marina Del Rey (Kalifornia). Jego matka prowadziła galerię sztuki, a ojciec zajmował się eksportem, importem i był z zamiłowania botanikiem. 
Gdy miał osiem lat, zaczął interesować się patologią i wykonywał sekcje na zwierzętach. Był znany władzom, kiedy miały problem z martwymi zwierzętami, zwracały się do niego. W wieku 16 lat został stażystą w głównej kostnicy w Los Angeles. Gdy miał 22 lata został najmłodszym koronerem w historii hrabstwa Los Angeles. Osiem lat później został zwerbowany do policji w Las Vegas. 
Jest kierownikiem nocnej zmiany w Laboratorium Kryminalistyki w Las Vegas. Ukończył biologię na Uniwersytecie Kalifornijskim w Los Angeles, jest specjalistą entomologiem. Praca jest jego pasją i hobby. 
Potrafi czytać z ruchu warg, zna język migowy, ponieważ jest genetycznie obciążony chorobą powodującą utratę słuchu (po matce). Mistrzowsko gra w pokera (zarabiał w ten sposób na studiach), włada językiem niemieckim, włoskim, francuskim i łaciną.
Jest racjonalistą i samotnikiem. Ma problem w relacjach z ludźmi. Lepiej czuje się wśród owadów.
Był związany z Sarą Sidle, która była jego studentką. W 4 lub 3 serii poddaje się operacji, która powoduje, że wraca słuch (pod koniec drugiej serii zauważył, że traci słuch - zdiagnozowano u niego otosklerozę). W 7 serii wyjeżdża z powodu problemów ze słuchem i przekazuje dowództwo grupy Catherine Willows.
W 9 odcinku 9 serii odchodzi z serialu CSI: Kryminalne zagadki Las Vegas. Pojawił się w dwóch finałowych odcinkach. 
Grający Grissoma William Petersen wybrał scenę teatralną, stąd odejście ze stałej obsady serialu.

</doc>
<doc id="825551" url="https://pl.wikipedia.org/wiki?curid=825551" title="Catherine Willows">
Catherine Willows

Catherine Willows (ur. 26 marca 1963) – postać z serialu "" grana przez Marg Helgenberger.
Catherine urodziła się na ranczo w Montanie. Najstarsza ze swojego licznego rodzeństwa; już jako nastolatka mieszkała sama z chłopakiem w mieście. Po utracie rancza przez rodziców musiała radzić sobie sama, bez ich pomocy. Przeniosła się do Las Vegas. Początkowo pracowała jako kelnerka, jednak krótki czas potem odkryła bardziej lukratywne sposoby zarabiania pieniędzy, a mianowicie taniec egzotyczny. Była uwielbiana przez męską część widowni. Tak zarabiała na studia medyczne. W Las Vegas poznała Eddiego, swojego przyszłego męża, z którym się jednak rozwiodła. Jest samotną matką nastoletniej Lindsey. Specjalistka od analiz krwi. Przez 4 lata zastępczyni Grissoma, potem kierowała swoim zespołem, w 6 roku wróciła na poprzednie stanowisko. W 7 serii zostaje ponownie szefową grupy z powodu wyjazdu Gilla w celach zdrowotnych. W drugim odcinku 7 serii zrozpaczony bankrut zabija jej ojca, Sama, a Catherine jest świadkiem zabójstwa.

</doc>
<doc id="825553" url="https://pl.wikipedia.org/wiki?curid=825553" title="Sardyńczycy">
Sardyńczycy

Sardyńczycy – rdzenna ludność Sardynii, zamieszkująca także w innych regionach Włoch, w Europie Zachodniej. Łącznie około 1,5 mln. Dialektów języka sardyńskiego używają obok języka włoskiego. Zostali zromanizowani między III w. p.n.e. a I w. n.e. Przyjęli chrześcijaństwo między IV a VI wiekiem. W większości katolicy. W kulturze widoczne wpływy włoskie, katalońskie i hiszpańskie. Zachowali silną więź krewniaczą.
O ich odrębności od Włochów świadczy niski udział genu N w układzie MN oraz czynnika Rh− w krwi.

</doc>
<doc id="825554" url="https://pl.wikipedia.org/wiki?curid=825554" title="Dekanat Sanok II">
Dekanat Sanok II

Dekanat Sanok II (łac. "II. Decanatus Sanocensis, Dioeceseos ritus latini Premisliensis") – jeden z dekanatów archidiecezji przemyskiej, w archiprezbiteracie sanockim.
Historia.
W 1594 roku decyzją synodu diecezjalnego został utworzony "dekanat sanocki". W 1810 roku w skład dekanatu, znajdującego się w cyrkule sanockim wchodziły parafie: "Sanok, Zagórz, Poraż, Niebieszczany, Bukowsko, Nowotaniec, Dudyńce, Zarszyn, Besko, Jasionów, Trześniów, Jaćmierz, Humniska, Grabownica, Dydnia, Strachocina".
W 1971 roku dekretem bpa Ignacego Tokarczuka dekanat został podzielony na: "sanocki zachodni" i "sanocki wschodni", później dekanaty zostały przemianowane na sanocki I i sanocki II.
Duszpasterze dekanalni:

</doc>
<doc id="825555" url="https://pl.wikipedia.org/wiki?curid=825555" title="Test (Unix)">
Test (Unix)

test – uniksowe narzędzie konsolowe służące do obliczania wyniku wyrażeń warunkowych.
Użycie.
 test "wyrażenie"
lub
 [ "wyrażenie" ]
Funkcje.
Funkcje plikowe.
Funkcje te zwracają wartość "prawda" jeżeli plik istnieje i spełnia warunek.
Przykład.
 if test ! -s "$1"
 then
 echo plik $1 nie istnieje lub jest pusty.
 fi
sprawdza, czy plik o nazwie będącej w zmiennej $1 istnieje lub jest pusty.

</doc>
<doc id="825557" url="https://pl.wikipedia.org/wiki?curid=825557" title="Sara Sidle">
Sara Sidle

Sara Sidle (ur. 16 września 1971) – postać z serialu "", grana przez Jorję Fox.
Urodziła się i wychowała niedaleko San Francisco w miasteczku Tamales Bay. Jej ojciec znęcał się nad rodziną, do czasu aż jej matka - Laura - zamordowała go w roku 1984. Po tych wydarzeniach Sara została adoptowana. Była bardzo zdolną, doskonałą uczennicą. Gdy miała 18 lat, poszła na Uniwersytet Harvarda. Z powodu trudnego dzieciństwa jest bardzo skrytą osobą, ukrywa tajemnice z przeszłości.
Po ukończeniu studiów na wydziale fizyki, zdobyła także wykształcenie z medycyny sądowej. Pracowała jako koroner w San Francisco. Tam znalazł ją Gil Grissom i zaprosił do pracy w policji w Las Vegas. Jej specjalizacją jest analiza materiałów.
Podczas trwania serialu rozwija się wątek romansu Sary oraz jej przełożonego - Gilberta Grissoma - skrzętnie ukrywany przed pozostałymi detektywami. Prawda wychodzi na jaw, niedługo po tym, jak Sara zostaje porwana przez miniaturowego zabójcę pod koniec serii siódmej i przygnieciona samochodem na pustyni. 
Krótki czas po uratowaniu Sara Sidle odchodzi z CSI, zostawiając tylko list pożegnalny zaadresowany do Grissoma. Z treści wynika, że Sara zaczęła się psychicznie wypalać, a umierając pod samochodem zdała sobie sprawę, że musi pogrzebać duchy przeszłości. Sytuacja w serialu spowodowana była odejściem odtwórczyni roli - Jorjy Fox - z serialu z powodów osobistych, jednak ani ona, ani scenarzyści nie zdecydowali się na uśmiercenie postaci. 
Wraca na krótki czas do zespołu na początku 9 sezonu, kiedy dowiaduje się o śmierci Warricka. Pojawia się także w kilku epizodach 10 sezonu, w związku z wyjazdem Grissoma na uczelnię jako wykładowcy. Od 11 sezonu ponownie stanowi jedną z głównych postaci serialu.

</doc>
<doc id="825558" url="https://pl.wikipedia.org/wiki?curid=825558" title="Hrabstwo Mobile">
Hrabstwo Mobile

Hrabstwo Mobile – hrabstwo w Stanach Zjednoczonych, w stanie Alabama, położone nad zatoką Mobile i cieśniną Mississippi Sound (Zatoka Meksykańska). W roku 2003 liczba ludności w hrabstwie wynosiła 399 747. Siedzibą władz hrabstwa oraz największym miastem jest Mobile.
Geografia.
Według danych amerykańskiego Biura Spisów Ludności (U.S. Census Bureau), hrabstwo zajmuje powierzchnię 4 258 km², z czego 3 194 km² stanowią lądy, a 1 064 km² (25%) stanowią wody.
Demografia.
Według spisu z roku 2000, hrabstwo zamieszkuje 399 843 osób, które tworzą 150 179 gospodarstw domowych oraz 106 777 rodzin. Gęstość zaludnienia wynosi 125 osób/km². Na terenie hrabstwa znajduje się 165 101 budynków mieszkalnych o średniej częstości występowania na poziomie 52 budynków/km². 63,07% ludności hrabstwa to ludzie biali, 33.38% to czarni, 0,67% rdzenni Amerykanie, 1,41% Azjaci, 0,03% mieszkańcy z wysp Pacyfiku, 0,40% ludność innych ras, 1,04% ludność wywodząca się z dwóch lub większej ilości ras, 1,22% to Hiszpanie lub Latynosi.
W hrabstwie znajduje się 150 179 gospodarstw domowych, z czego w 34,40% z nich znajdują się dzieci poniżej 18 roku życia. 49,50% gospodarstw domowych tworzą małżeństwa. 17,70% stanowią kobiety bez męża, a 28,90% to nie rodziny. 24,80% wszystkich gospodarstw składa się z jednej osoby. W 8,80% znajdują się samotne osoby powyżej 65 roku życia. Średnia wielkość gospodarstwa domowego wynosi 2,61 osoby, a średnia wielkość rodziny to 3,13 osoby.
Populacja hrabstwa rozkłada się na 27,50% osób poniżej 18 lat, 10,00% osób z przedziału wiekowego 18-24 lat, 28,70% osób w wieku od 25 do 44 lat, 21,90% w wieku 45-64 lat i 12% osób które mają 65 lub więcej lat.
Średni roczny dochód w hrabstwie dla gospodarstwa domowego wynosi 33 710 $ a średni roczny dochód dla rodziny to 40 378 $. Średni dochód mężczyzny to 32 329 $, kobiety 21 986 $. Średni roczny dochód na osobę wynosi 17 178 $. 15,60% rodzin i 18,50% populacji hrabstwa żyje poniżej minimum socjalnego, z czego 26,20% to osoby poniżej 18 lat a 14,60% to osoby powyżej 65 roku życia.

</doc>
<doc id="825559" url="https://pl.wikipedia.org/wiki?curid=825559" title="Skowarcz-Kolonia">
Skowarcz-Kolonia

Skowarcz-Kolonia (kaszb. "Skòwôrcz-Kòlonijô") – nieoficjalna kolonia wsi Skowarcz w Polsce położona w województwie pomorskim, w powiecie gdańskim, w gminie Pszczółki
Miejscowość leży przy trasie linii kolejowej (Gdańsk-Tczew-Bydgoszcz).
Wieś wchodzi w skład sołectwa Skowarcz.
Transport publiczny jest obsługiwany przez trójmiejskią SKM (przystanek SKM "Skowarcz").
W latach 1975–1998 miejscowość administracyjnie należała do województwa gdańskiego.

</doc>
<doc id="825560" url="https://pl.wikipedia.org/wiki?curid=825560" title="Rocka's Delight">
Rocka's Delight

Rocka's Delight – polski zespół grający reggae.
Historia.
Powstał w Gdyni na początku 1987, kiedy do grupy Sze Sze, tworzonej przez: Grzegorza Zająca (gitara, śpiew), Grzegorza Małkowskiego (gitara), Leszka Ślazyka (gitara basowa), Karola Krzymińskiego (perkusja), Sławomir Porębskiego (instr. perkusyjne), Piotra Sawczuka (trąbka), Tomasza Bonarowskiego (trąbka) i Roberta Höhna (saksofon) dołączył wokalista Grey Andrew Shereni (student medycyny pochodzący z Zimbabwe). Jako Rocka's Delight debiutowali na koncercie podczas festiwalu "Nowa Scena" w Teatrze Letnim w Sopocie. W tym samym roku muzycy nagrali w studiu Rozgłośni Polskiego Radia w Gdańsku dwa utwory: "Frontline" i "Freedom", które notowane były na liście przebojów Rozgłośni Harcerskiej. Obie piosenki w 1988 trafiły kolejno na kompilacje różnych wykonawców: "Gdynia" i "Fala II", a zespół występował na licznych koncertach w Trójmieście oraz w Warszawie i Krakowie.
W początkach 1989 w zespole nastąpiły zmiany personalne – odeszli: Sawczuk, Höhn, Bonarowski i Ślazyk. Na ich miejscach pojawili się: Jan Erszkowski (perkusja), Michał Erszkowski (gitara basowa) i Jarogniew Milewski (instr. klawiszowe). W zmienionym już składzie grupa wystąpiła na warszawskim festiwalu "Róbrege". Niewiele później Rocka's Delight opuścił Małkowski, natomiast Krzymiński z perkusji przeszedł na instrumenty perkusyjne. Do zespołu dołączyły jeszcze dwie osoby: gitarzysta Dariusz Jasionek (ex – Sze Sze) oraz grający na instrumentach klawiszowych Jacek Witczyński. 13 grudnia 1989 muzycy zagrali koncert w Gdańsku na festiwalu "Solidarność Anty Apartheid" u boku m.in. Lintona Kwesi'ego Johnsona i Twinkle Brothers. Utwór "Solidarity", który m.in. grupa wykonała podczas występu trafił na wydaną rok później przez Polton kasetę "Solidarność Anti-Apartheid" dokumentującą to wydarzenie. Po festiwalu pojawiła się propozycja nagrania płyty w Londynie w studiu Twinkle Brothers z której muzycy ostatecznie nie skorzystali. Po odejściu Krzymińskiego i zagraniu kilku koncertów grupa zawiesiła działalność. W czerwcu 1990 Erszkowscy wraz z Sherenim dokonali nagrań kilkunastu piosenek w warunkach domowych, które były później rozprowadzane na kasecie pt. "Rocka's Delight" (limitowane wydawnictwo na rzecz protestu przeciwko budowie elektrowni atomowej w Żarnowcu). Kolejnym wydawnictwem była koncertowa kaseta "Live '89" rozprowadzana przez wytwórnię Fala.
Jesienią 1994 Shereni i Krzymiński reaktywowali zespół uzupełniając skład gitarzystami: Jarosławem Furmanem (Bielizna) i Marcinem Kolendowiczem, basistą Mirkiem Malakiem i Maciejem Gudalewiczem. Furmana wkrótce zastąpił Tomasz Luftner. Grupa występowała głównie na terenie Trójmiasta, by w 1996 ponownie zawiesić działalność.

</doc>
<doc id="825561" url="https://pl.wikipedia.org/wiki?curid=825561" title="Skoki narciarskie na Mistrzostwach Świata w Narciarstwie Klasycznym 1995">
Skoki narciarskie na Mistrzostwach Świata w Narciarstwie Klasycznym 1995

Zawody w skokach narciarskich na Mistrzostwach Świata w Narciarstwie Klasycznym 1995 odbywały się od 12 do 18 marca 1995 na skoczni normalnej i dużej w kompleksie Big Thunder Ski Jumping Center w kanadyjskim Thunder Bay. Złote medale w zawodach indywidualnych wywalczyli Japończyk Takanobu Okabe (skocznia normalna) i Norweg Tommy Ingebrigtsen (skocznia duża). W zawodach drużynowych na skoczni dużej triumfowała reprezentacja Finlandii.

</doc>
<doc id="825562" url="https://pl.wikipedia.org/wiki?curid=825562" title="Andrzej Le Brun">
Andrzej Le Brun

Andrzej Le Brun, właśc. André Le Brun lub Lebrun (ur. w 1737 w Paryżu, zm. 30 września 1811 w Wilnie) – rzeźbiarz klasycystyczny, pochodzenia francusko-flamandzkiego, czynny m.in. w Polsce. Nadworny rzeźbiarz Stanisława Augusta Poniatowskiego.
Życiorys.
Uczeń Jeana-Baptiste’a Pigalle’a, otrzymał nagrodę Królewskiej Akademii Malarstwa i Rzeźby w Paryżu, po czym od 1759 studiował w "Académie de France" w Rzymie. Jego styl ukształtował się pod wpływem baroku rzymskiego.
W 1767 roku, za pośrednictwem Madame Geoffrin, został powołany na dwór Stanisława Augusta Poniatowskiego do Warszawy. W latach 1768–1795 pracował jako nadworny rzeźbiarz króla i prowadził pracownię rzeźby na Zamku Królewskim w Warszawie. W czasie pobytu w Polsce skłaniał się ku klasycyzmowi. Jego bliskim współpracownikiem był Jakub Monaldi.
Wykonał rzeźby o tematyce alegorycznej, historycznej i mitologicznej do Zamku Królewskiego i Łazienek. Na zlecenie Poniatowskiego, w latach 1773–1778 kontynuował studia w Rzymie. W latach 1795–1803 przebywał w Petersburgu. Od 1803 roku pracował jako profesor w katedrze rzeźby na Uniwersytecie Wileńskim.

</doc>
<doc id="825566" url="https://pl.wikipedia.org/wiki?curid=825566" title="Warrick Brown">
Warrick Brown

Warrick Brown (ur. 10 października 1971, zm. 15 maja 2008) – postać z serialu "" grana przez Gary’ego Dourdan.
Pochodzi z Las Vegas, ukończył studia chemiczne na University of Nevada w Las Vegas, specjalista od analizy obrazów i dźwięków. Kiedy miał 7 lat, zmarła mu matka. Warrick wychowywał się w surowej rodzinie. Zna miasto doskonale: uwielbia kasyna, rytm życia metropolii – po prostu kocha miasto, w którym się urodził. Ma znajomych w różnych jego kręgach. Te znajomości często wykorzystuje, najczęściej podczas pracy. Był kobieciarzem. Jego pierwsza wielka miłość złamała mu serce. Zna doskonale zasady rządzące miastem i potrafi czasami się im przeciwstawić. Wie, że jedyną osobą na którą może liczyć, jest on sam. W 6. serii ożenił się. Ma naturę buntownika. Tak samo dobrze czuje się w kasynie, jak i na sali sądowej. Jest zawiedziony, że Gil nie przekazał mu dowództwa grupy.
W 17. odcinku 8. serii pt. "For Gedda" ginie z ręki zastępcy szeryfa.

</doc>
<doc id="825568" url="https://pl.wikipedia.org/wiki?curid=825568" title="Serengeti">
Serengeti



</doc>
<doc id="825570" url="https://pl.wikipedia.org/wiki?curid=825570" title="Nick Stokes">
Nick Stokes

Nick Stokes (ur. 18 sierpnia 1971 w Dallas) – postać z serialu "" grana przez George’a Eadsa.
Pochodzący z Teksasu były baseballista. Ukończył studia na wydziale prawa Texas A&amp;M University, obecnie jest specjalistą od rozpoznawania włosów i włókien.

</doc>
<doc id="825575" url="https://pl.wikipedia.org/wiki?curid=825575" title="Jim Brass">
Jim Brass

Jim Brass (ur. 3 stycznia 1953) – postać z serialu "" grana przez Paula Guilfoyle'a, policjant (kapitan).
Jim Brass pochodzi z rodziny pracującej w Newark. Został policjantem, bo był przekonany o braku sprawiedliwości. Jest znany z nieustępliwości w odkrywaniu prawdy o popełnionej zbrodni. Nie zważa czy w śledztwo są zamieszani inni policjanci, czy też ktoś wysoko postawiony. Jest rozwodnikiem, ma dorosłą córkę Ellie (której nigdy nie powiedział, że nie jest jej biologicznym ojcem - Seria 2 odcinek 10. „Ellie”), która utrzymuje z nim bardzo sporadyczny kontakt. Jego długo wypracowany wewnętrzny spokój zburzyła młoda dziewczyna - Holly Gibbs. A właściwie jej śmierć. Z powodu owej śmierci został przeniesiony do Wydziału Zabójstw. Ściśle pracuje z ekipą CSI. Był kiedyś jej szefem. W ostatnim odcinku 6 serii został poważnie ranny, ale dzięki wsparciu przyjaciół, (jest nimi ekipa CSI) szybko wrócił do zdrowia. 
W ostatnim odcinku 14 serii zajmuje się swoją córką, po jej nieudanej próbie samobójczej. W pierwszym odcinku 15 serii, szeryf Conrad Ecklie w rozmowie z Diebenkornem „D.B” Russellem wyjawia, iż postanowił całkowicie poświęcić się opiece nad córką i odejść z pracy w policji.

</doc>
<doc id="825577" url="https://pl.wikipedia.org/wiki?curid=825577" title="Alessandro Manzoni">
Alessandro Manzoni

Alessandro Manzoni (ur. 7 marca 1785 w Mediolanie, zm. 22 maja 1873 tamże) – włoski pisarz, czołowy przedstawiciel włoskiego romantyzmu. Autor arcydzieła włoskiej powieści historycznej "Narzeczeni" (z dziejów Lombardii XVII w.), poetyckich tragedii historycznych, hymnów religijnych oraz ód. Początkowo związany z ruchem libertyńskim i oświeceniowym ateizmem, około roku 1810 nagle przeszedł wraz z żoną na katolicyzm, pozostając do końca życia piewcą wiary chrześcijańskiej. Konwersja ta do dziś stanowi zagadkę dla biografów Manzoniego.
Życiorys.
Urodził się w Mediolanie w 1785 r. jako syn hrabiego Pietro Manzoniego (1736-1807) i Julii Beccaria (1762-1841). Według powszechnie przyjmowanej dziś hipotezy jego biologicznym ojcem był jednak Giovanni Verri, kochanek matki. Rodzice jego rozeszli się, gdy Alessandro był jeszcze bardzo młody. Z tego powodu spędził wiele lat w kolegiach zakonnych, najpierw w Merate i Lugano, a później w Mediolanie, gdzie otrzymał klasyczne wykształcenie, ale był też narażony na formalizm typowy dla tych środowisk. Opuścił kolegia mając 16 lat oraz głowę przepełnioną racjonalistycznymi ideami. Szybko wrósł w mediolańskie środowisko kulturalne okresu napoleońskiego. Zetknął się z poetami takimi jak Foscolo i Monti. Okres ten był w jego życiu czasem zabawy i przygód, ale oddawał się też pracy intelektualnej oraz poezji. Przykładem tego jest chociażby poemat "Del trionfo della libertà" ("Triumf wolności") z 1801 roku. W roku 1803 napisał sonet "Adda". W następnym roku powstały 4 "Sermoni (Mowy)": "Amore a Delia", "Contro i poetastri", "Al Pagani", "Penegirico a Trimalcione". Były to utwory satyryczne pełne nawiązań do twórczości Giuseppe Pariniego i Vittorio Alfieriego. W 1805 r. opuścił dom ojca i wyjechał do matki do Paryża. Tam obracał się w kręgach intelektualistów takich jak Cabanys, Thierry, Tracy, ale najważniejszą osobą stał się dla niego wtedy Claude Fauriel, który stał się dla młodego Manzoniego ważnym punktem odniesienia w jego późniejszej działalności pisarskiej.
W Paryżu kontakt pisarza z duchownymi o orientacji jansenistycznej wpłynął na jego nawrócenie religijne. Manzoni zawsze jednak zachowywał dużą powściągliwość w stosunku do swego nawrócenia, nie pisał o nim, dlatego trudno jest odtworzyć jego przebieg i fazy. Z pewnością jednak dużą rolę w jego powrocie do katolicyzmu miała żona Enrichetta Blondel, córka genewskiego bankiera. Również ona przeżyła zwrot w życiu duchowym. Pod wpływem duchownego o jansenistycznych zapatrywaniach, Eustachio Degola, zbliżyła się do katolicyzmu i zdecydowała się ochrzcić swą córkę Giulię Claudię w Kościele katolickim. Następnie przekonała męża, aby zawarli ślub katolicki, wcześniej bowiem zawarli małżeństwo w rycie kalwińskim. W 1810 r. Manzoni opuścił Paryż i wrócił ostatecznie do Mediolanu. Jego wizja rzeczywistości była wówczas całkowicie przeniknięta katolicyzmem. Fakt ten wpłynął na jego pisarstwo, gdyż przestał tworzyć utwory o charakterze klasycyzującym (ostatnim był poemat "Urania" z 1809 r.), a zaczął pisać "Inni sacri (Hymny święte)" (1812-1815). Otworzyły one drogę do twórczości o charakterze romantycznym oraz historycznym i religijnym.
Po powrocie do Italii Manzoni poświęcał czas głównie na naukę, pisanie, praktyki religijne oraz na obowiązki rodzinne. Zbliżył się do mediolańskiego ruchu romantycznego, ale nie uczestniczył w nim. Również do polityki miał podobny stosunek, gdyż był gorącym patriotą popierającym zjednoczenie Włoch. Śledził z entuzjazmem wydarzenia z lat 1820-1821 (powstanie przeciwko Austriakom), ale aktywnie w nich nie uczestniczył. Nie dotknęły go więc prześladowania, które wkrótce nastąpiły. Wtedy właśnie powstały dzieła: "Pentecoste", "Il conte di Carmagnola" (1816 r.), "Adelchi" oraz pierwszy szkic powieści "I promessi sposi (Narzeczeni)" początkowo pod tytułem "Fermo e Lucia". Z tego okresu pochodzą również "Osservazioni sulla morale cattolica", "Discorso sopra alcuni punti della storia longobrdica in Italia" oraz eseje.
Wraz z publikacją powieści, która dała mu sławę i weszła do kanonu literatury włoskiej, "I promessi sposi" w 1827 r., skończył się twórczy okres w życiu pisarza. Pojawiające się później próby napisania utworów lirycznych (np. hymnu na temat Wszystkich Świętych) pozostały niedokończone. Manzoni nawiązał przyjaźń z filozofem katolickim Antonio Rosminim, który wkrótce stał się jego przewodnikiem duchowym. W życiu pisarza miały też miejsce przykrości i nieszczęścia: ataki epilepsji, śmierć żony i kilkorga dzieci, a także rozrzutny styl życia synów. W 1837 r. Manzoni ponownie się ożenił. Jego żoną została Teresa Borri Stampa, która zmarła w 1861 r. W 1842 r. napisał utwór "Storia della colonna infame". Esej ten jest suchą kroniką dotyczącą procesu rzekomych roznosicieli dżumy w czasie zarazy spowodowanej tą chorobą w Mediolanie w XVII w..
Pomimo swego ukrytego sposobu życia pisarz stał się osobą publiczną. W 1848 r. śledził z zainteresowaniem wydarzenia polityczne we Włoszech, ale w nich nie uczestniczył. Po ustanowieniu Królestwa Włoch w 1860 r. został mianowany senatorem. Chociaż był głęboko wierzącym katolikiem, sprzeciwiał się władzy świeckiej Kościoła, a także był zwolennikiem ustanowienia w Rzymie stolicy królestwa. W 1872 r., po zdobyciu Rzymu przez oddziały włoskie, przyjął honorowe obywatelstwo tego miasta, wywołując zgorszenie wśród zachowawczych grup katolickich. Na starość otoczony był czcią włoskiego mieszczaństwa, które widziało w nim nie tylko wielkiego pisarza, ale także mistrza oraz moralnego i politycznego przewodnika. Zmarł w Mediolanie w 1873 r. w wieku 88 lat. Wyprawiono mu uroczysty pogrzeb, w którym uczestniczył następca tronu, książę Umberto. Giuseppe Verdi zadedykował mu "Messa da Requiem" (Msza żałobna) w pierwszą rocznicę śmierci.

</doc>
<doc id="825578" url="https://pl.wikipedia.org/wiki?curid=825578" title="Kolonia Biskupice">
Kolonia Biskupice

Kolonia Biskupice – nieoficjalna kolonia wsi Biskupice w Polsce położona w województwie zachodniopomorskim, w powiecie szczecineckim, w gminie Biały Bór.
W latach 1975–1998 wieś należała do woj. koszalińskiego.

</doc>
<doc id="825579" url="https://pl.wikipedia.org/wiki?curid=825579" title="Greg Sanders">
Greg Sanders



</doc>
<doc id="825580" url="https://pl.wikipedia.org/wiki?curid=825580" title="Skoki narciarskie na Mistrzostwach Świata w Narciarstwie Klasycznym 1993">
Skoki narciarskie na Mistrzostwach Świata w Narciarstwie Klasycznym 1993

Skoki narciarskie na Mistrzostwach Świata w Narciarstwie Klasycznym 1993 – zawody w skokach narciarskich przeprowadzone w ramach Mistrzostw Świata w Narciarstwie Klasycznym 1993 w Falun pomiędzy 21 a 27 lutego 1993.
Rozegrane zostały trzy konkurencje – dwa konkursy indywidualne (na obiekcie K-115 i K-90) oraz jeden drużynowy na skoczni K-115. Oba obiekty, na których przeprowadzono konkursy mistrzostw świata znajdują się w kompleksie Lugnet. Po raz 39. skoczkowie narciarscy walczyli o medale mistrzostw świata.
W konkurencjach indywidualnych zwyciężyli: na skoczni dużej Norweg Espen Bredesen, a na skoczni normalnej Japończyk Masahiko Harada. Złoto w konkursie drużynowym wywalczyła reprezentacja Norwegii, która wystąpiła w składzie: Espen Bredesen, Bjørn Myrbakken, Helge Brendryen i Øyvind Berg.

</doc>
<doc id="825581" url="https://pl.wikipedia.org/wiki?curid=825581" title="Al Robbins">
Al Robbins



</doc>
<doc id="825582" url="https://pl.wikipedia.org/wiki?curid=825582" title="Coursing">
Coursing

Coursing – wyścigi psów, gdzie zwierzęta gonią atrapę ofiary, która ciągnięta jest po ziemi na naturalnym terenie. W odróżnieniu od klasycznych wyścigów chartów na owalnym torze, w zawodach coursingu mogą brać udział rodowodowe psy wszystkich ras.

</doc>
<doc id="825583" url="https://pl.wikipedia.org/wiki?curid=825583" title="Sofia Curtis">
Sofia Curtis



</doc>
<doc id="825586" url="https://pl.wikipedia.org/wiki?curid=825586" title="Rosłonki (województwo zachodniopomorskie)">
Rosłonki (województwo zachodniopomorskie)

Rosłonki – osada w Polsce położona w województwie zachodniopomorskim, w powiecie szczecineckim, w gminie Biały Bór.
W latach 1975–1998 wieś należała do woj. koszalińskiego.
Wskazówka: występuje również wariant nazewniczy Rosłąki.

</doc>
<doc id="825587" url="https://pl.wikipedia.org/wiki?curid=825587" title="Rezolucja Rady Bezpieczeństwa ONZ nr 1742">
Rezolucja Rady Bezpieczeństwa ONZ nr 1742

Rezolucja Rady Bezpieczeństwa ONZ nr 1742 została uchwalona 15 lutego 2007 podczas 5630. posiedzenia Rady.
Rezolucja przedłuża mandat Misji ONZ w Demokratycznej Republice Konga (MONUC) do 15 kwietnia 2007. Nakazuje także sekretarzowi generalnemu przygotowanie do 15 marca, w porozumieniu z władzami Republiki, raportu na temat ewentualnych zmian w mandacie Misji. 

</doc>
<doc id="825590" url="https://pl.wikipedia.org/wiki?curid=825590" title="Janusz Kierzkowski">
Janusz Kierzkowski

Janusz Kazimierz Kierzkowski, ps. "Kicha" (ur. 26 lutego 1947 w Borku, zm. 19 sierpnia 2011 we Wrocławiu) – polski kolarz torowy, brązowy medalista olimpijski Letnich Igrzyskach Olimpijskich w Meksyku, mistrz świata w 1973. Uważany za najwybitniejszego polskiego kolarza torowego w historii.
Życiorys.
Kariera w Polsce.
Karierę sportową rozpoczął mając 13 lat, w klubie Sparta Wrocław, pod opieką trenera Józefa Grundmanna. Od 1972 reprezentował barwy Dolmelu Wrocław. Specjalizował się w wyścigu na 1 km ze startu zatrzymanego, rywalizował również w innych konkurencjach torowych. Czternastokrotnie sięgał po tytuł mistrza Polski seniorów: w tandemach (z Januszem Kotlińskim – 1967), w sprincie (1969), w wyścigu na 1000 m ze startu zatrzymanego (1967–1974, 1976, 1977), na 4000 m drużynowo na dochodzenie (1967, 1968). W 1973 sięgnął po wicemistrzostwo Polski w szosowym wyścigu drużynowym na 100 km. Był rekordzistą Polski na 1000 m ze startu zatrzymanego (1.04.63 – 17 października 1968) oraz czterokrotnie w wyścigu drużynowym na 4000 m na dochodzenie (do wyniku 4.23.77 – 10 października 1968 w Meksyku). Jego rekord Polski na 1000 m ze startu zatrzymanego z Meksyku poprawił dopiero Marek Skórski w 1986.
W mistrzostwach Polski na torze i na szosie w różnych konkurencjach wywalczył 27 tytułów mistrzowskich.
Kariera za granicą.
Trzykrotnie brał udział w Igrzyskach Olimpijskich. W debiucie w 1968 w Meksyku zdobył brązowy medal w wyścigu na 1000 m ze startu zatrzymanego wynikiem 1.04.63, który był jednocześnie rekordem Polski. Był to pierwszy medal olimpijski w kolarstwie torowym dla Polski po II wojnie światowej. W drużynie w wyścigu na 4000 m na dochodzenie odpadł w ćwierćfinale. Kolejne starty olimpijskie nie były dla niego równie udane. W 1972 zajął piąte miejsce na 1000 m ze startu zatrzymanego i czwarte – w drużynowym wyścigu na 4000 m na dochodzenie. W 1976 był czwarty na 1000 m ze startu zatrzymanego.
Dziewięciokrotnie startował w mistrzostwach świata. Debiut w 1967 przyniósł mu piąte miejsce w wyścigu drużynowym na 4000 m na dochodzenie. W tandemach (z Jerzym Skoczkiem) odpadł w eliminacjach. W 1968 był czwarty na 1000 m ze startu zatrzymanego. W 1969 zdobył swój pierwszy medal MŚ – srebro w wyścigu na 1000 m ze startu zatrzymanego. W wyścigu sprinterskim zajął 9-10. miejsce. Po niezbyt udanym występie w 1970 (12. miejsce na 1000 m i 5 z drużyną na 4000 m) i czwartym miejscu na 1000 m w 1971, swój życiowy sukces osiągnął w 1973, zdobywając złoty medal i zarazem pierwsze mistrzostwo świata w historii polskiego kolarstwa torowego. Dziennikarz sportowy Bogdan Tuszyński w publikacji pt. „Welodrom w blasku złota” tak opisał jego zwycięstwo w wyścigu na 1000 m ze startu zatrzymanego na tych mistrzostwach:
Na tych samych mistrzostwach zajął czwarte miejsce z drużyną na 4000 m. Następnie jeszcze dwukrotnie stawał na podium mistrzostw świata, nagrodzony brązowymi medalami w 1974 i 1975. Swój ostatni występ na MŚ w 1977 zakończył w koronnej konkurencji na czwartym miejscu.
Karierę sportową zakończył w 1979 roku, rozpoczynając nową - przedsiębiorcy.
Zmarł 19 sierpnia 2011 we Wrocławiu po długiej i ciężkiej chorobie.
26 sierpnia 2011 został pochowany na Cmentarzu Osobowickim we Wrocławiu.
Życie prywatne.
Żona Stefania i dwie córki: Kamila (ur. 1968) i Paulina (ur. 1975).

</doc>
<doc id="825596" url="https://pl.wikipedia.org/wiki?curid=825596" title="Marg Helgenberger">
Marg Helgenberger

Mary Marg Helgenberger (ur. 16 listopada 1958 w Fremont) – amerykańska aktorka filmowa i telewizyjna. Otrzymała nagrodę Emmy i Nagrodę Gildii Aktorów Ekranowych w 1990. Jej mężem był aktor Alan Rosenberg.

</doc>
<doc id="825597" url="https://pl.wikipedia.org/wiki?curid=825597" title="Tadeusz Więciorek">
Tadeusz Więciorek

Tadeusz Więciorek (ur. w 1924) - lekarz i artysta plastyk w dziedzinie malarstwa.
Tadeusz Więciorek jest autorem ponad 500 obrazów o tematyce klasycznej. Jego obrazy były wystawianie na pięciu wystawach indywidualnych w Polsce i jednej w Kanadzie.
Za swoją pracę w dziedzinie malarstwa, uzyskał tytuł artysty plastyka w 1984 r. od Ministerstwa Kultury i Sztuki nadany w Pałacu Prymasowskim w Warszawie.

</doc>
<doc id="825602" url="https://pl.wikipedia.org/wiki?curid=825602" title="Jorja Fox">
Jorja Fox

Jorja-An Fox (ur. 7 lipca 1968 w Nowym Jorku) – amerykańska aktorka.
Życiorys.
Uczęszczała do Melbourne High School. Studiowała aktorstwo w Lee Strasberg Theatre and Film Institute pod opieką Williama Hickeya.

</doc>
<doc id="825603" url="https://pl.wikipedia.org/wiki?curid=825603" title="Diagnostyka medyczna">
Diagnostyka medyczna

Diagnostyka medyczna (z , "diágnōstikós", umiejący rozpoznawać) – nauka o sposobach rozpoznawania chorób na podstawie ich objawów, badania lekarskiego podmiotowego i przedmiotowego, oraz wyników badań dodatkowych.
Diagnozę (rozpoznanie) stawia się na podstawie:

</doc>
<doc id="825604" url="https://pl.wikipedia.org/wiki?curid=825604" title="Podsumowanie sezonu 2006 w tenisie ziemnym">
Podsumowanie sezonu 2006 w tenisie ziemnym



</doc>
<doc id="825605" url="https://pl.wikipedia.org/wiki?curid=825605" title="Ksiądz Marek (dramat)">
Ksiądz Marek (dramat)

Ksiądz Marek. Poema dramatyczne we trzech aktach – dramat napisany przez Juliusza Słowackiego w 1843 roku (rozpoczęty wiosną i ukończony w lipcu), wydany w tym samym roku w Paryżu. Jeden z dramatów mistycznych poety. W liście do matki Salomei pisał, że dramat ten należy do trzech tylko utworów (wraz z "Księciem niezłomnym" i "Snem srebrnym Salomei"), które czytałby przed Chrystusem. Napisany 8-zgłoskowcem.
Akcję dramatu Słowacki oparł na wątku upadku Baru podczas konfederacji barskiej, dnia 20 czerwca 1768. Postać tytułowego bohatera wiąże się z autentyczną osobą karmelity Marka Jandołowicza. Jednak Słowacki przekształca prawdę historyczną, podnosząc postać ks. Marka do rangi symbolu, a także dodając wątek jego śmierci podczas konfederacji (naprawdę zmarł w 1799).
Konfederację barską Słowacki uważał za przełomowe wydarzenie w dziejach polskiego narodu, rozdzielące upadek Polski magnackiej i monarchicznej od powstania nowej – republikańskiej, opierającej się na zasadach demokracji. Marszałek Michał Hieronim Krasiński i Kosakowski są związani z dawną Polską, zaś ksiądz Marek reprezentuje tę nową. Jest on ukazany jako "Boży rycerz" i prorok, realizujący wolę Opatrzności, będący duchowym przywódcą konfederatów, lecz jednocześnie osobą, która poniesie ofiarę.
Inne ważne postacie dramatu to Judyta i Kosakowski, który łączy w sobie zarówno zdolność do poświęcenia, jak i wszelkie wady magnaterii.
Obrazy, jakimi posłużył się Słowacki do ukazania dziejów historycznych, są bliskie konwencji apokaliptycznej wizyjności, a także barokowemu ekspresjonizmowi. Prostota opisu wydarzeń jest niezwykle skontrastowana z rozbudowanymi partiami dotyczącymi wizyjnych obrazów.
Najbardziej popularna z całego utworu stała się "Pieśń konfederatów" (incipit "Nigdy z królami nie będziem w aliansach") z I aktu, jest ona parafrazą oryginalnej "Pieśni Konfederatów Barskich".

</doc>
<doc id="825609" url="https://pl.wikipedia.org/wiki?curid=825609" title="Lagar Velho">
Lagar Velho

Lagar Velho (Abrigo do Lagar Velho) – stanowisko archeologiczne w dolinie Lapedo (Portugalia), ok. 140 km od Lizbony, odkryte przez João Maurício i Pedro Souto 28 listopada 1998. Od 12 grudnia do 7 stycznia 1999 odsłonięto szczątki 3-5,5 letniego chłopca, pochowane 24,5 tys. lat temu (stąd nazwa znaleziska "Chłopiec z Lapedo" albo "Chłopiec z Lagar Velho"). Stanowisko pierwotnie, przed 1992, znajdowało się 4 m pod powierzchnią nagromadzonych przez tysiące lat osadów.
Zwłoki przed pochowaniem były ochronione warstwą ochry, zawinięte w całun, a grób okolony wieńcem z kamieni i kości. Radiowęglowo datowane kości zwierząt z grobu pochodziły z okresu pogrzebu, dodatkowo potwierdzając celowość ułożenia artefaktów tego archeologicznego stanowiska. Pochowany był pod skałą na wznak, z głową leżącą na lewym policzku skierowaną twarzą na wschód (w kierunku skały), ze skrzyżowaną ręką (drugą zniszczono w 1992 roku) i skrzyżowanymi stopami. Przy szyi znaleziono przekłuty róg bursztynowej morskiej muszelki "Littorina obtusata". Podobne muszle znaleziono opodal w pochówkach w "Gruta do Caldeirão ", datowane na 26,020 ± 320 lat temu. Cechy pochówku są zbliżone do kultury graweckiej z Paviland (Wielka Brytania), Arene Candide, Barma Grande, Caviglione, Ostuni (wszystko Włochy) i z okolic czeskiego Brna z Dolní Věstonice.
Niemal kompletny szkielet chłopca z Lagar Velho wykazuje mieszane cechy neandertalczyka i wczesnych Qafzeh-Skhul – anatomicznie współczesnych ludzi. Erik Trinkhaus z Saint Louis sugeruje, że cechy te są wynikiem skomplikowanego procesu mieszania, że niektóre cechy diagnostyczne są stabilne i nie są wynikiem klimatycznych aberracji oraz wnioskuje o płodnym krzyżowaniu się neandertalczyków z wczesnymi Qafzeh-Skhul ludźmi i kolejnym pokoleniem co najmniej 4 tys. lat po wcześniejszym 'krzyżowaniu'. W efekcie błędna jest klasyfikacja neandertalczyka jako wymarłego gatunku "Homo neanderthalensis" a poprawna jako wspólna rasa czy podgatunek przekazujący geny do puli genowej współczesnych ludzi, czyli "Homo sapiens neanderthalensis".

</doc>
<doc id="825613" url="https://pl.wikipedia.org/wiki?curid=825613" title="Preludia (Liszt)">
Preludia (Liszt)

Preludia – jeden z 13 poematów symfonicznych Franciszka Liszta. 
Preludia powstały w roku 1854. Tytuł wywodzi się z programu literackiego ("Les Préludes" XV medytacji z tomu "Nouvelles méditations poétiques" A. Lamartine'a).
Oprócz tego kompozytor dołączył do utworu swój tekst osnuty na kanwie symboliki drogi życiowej:
"Czyż życie nie jest szeregiem preludiów do owej nieznanej pieśni, której pierwszą wzniosłą nutę intonuje śmierć? Miłość jest świetlistą jest świetlaną jutrzenką każdego serca. Lecz komuż dane było uniknąć zniszczenia pierwszych rozkoszy szczęścia przez huczącą burzę, która zimnym oddechem rozpędza jego piękne iluzje i śmiertelnym gromem niszczy jego ołtarz nadziei a któraż najgłębiej zraniona dusza nie chciałaby po takich wstrząsach pieścić swych wspomnień w miłym zaciszu wiejskiego życia? Ale mąż nie zniesie długo przyjemnego spokoju wśród kojących nastrojów przyrody i gdy zabrzmi bojowy sygnał surm, pospieszy na niebezpieczny posterunek, by w zgiełku zyskać pełną świadomość siebie samego i swojej siły."
Cechy charakterystyczne utworu:

</doc>
<doc id="825615" url="https://pl.wikipedia.org/wiki?curid=825615" title="Rezolucja Rady Bezpieczeństwa ONZ nr 1743">
Rezolucja Rady Bezpieczeństwa ONZ nr 1743

Rezolucja Rady Bezpieczeństwa ONZ nr 1743 została uchwalona 15 lutego 2007 podczas 5631. posiedzenia Rady.
Rezolucja przedłuża mandat Misji Stabilizacyjnej ONZ na Haiti (MINUSTAH) do 15 października 2007. Zawiera także liczne i obszerne uwagi Rady na temat ostatnich wydarzeń w tym państwie. 

</doc>
<doc id="825617" url="https://pl.wikipedia.org/wiki?curid=825617" title="Fable (gra komputerowa)">
Fable (gra komputerowa)

Fable – fabularna gra akcji stworzona przez Lionhead Studios, wydana pierwotnie 14 września 2004 roku na konsolę Xbox. 20 września 2005 na platformie Microsoft Windows zadebiutowała wersja rozszerzona, "Fable: Zapomniane opowieści" (), w późniejszym czasie wydanej również na Xboksa, Xboksa 360 i macOS-a. W 2008 roku gra doczekała się kontynuacji, "Fable II", a w 2010 zwieńczenia trylogii w postaci "Fable III".
Świat gry.
Akcja "Fable" rozgrywa się w fikcyjnej krainie Albion, stanowiącej zlepek miast-państw, pomiędzy którymi rozciągają się pełne bezprawia równiny i lasy. Dawniej nazywane Starym Królestwem, rządzone przez starożytną dynastię, na czele której stali archonci. Pierwszy archont był dobrym i sprawiedliwym królem, jednak swoją siłę czerpał z artefaktu zwanego Mieczem Aeonów, który ostatecznie doprowadził do zepsucia zarówno jego, jak i całego królestwa. Fabuła gry rozpoczyna się wiele stuleci później, kiedy Stare Królestwo obrosło legendami. Jedną z najbardziej poważanych instytucji w Albionie jest Gildia Bohaterów. Gildia sama w sobie nie ocenia moralnego nastawienia swoich podopiecznych i szkoli każdego, kto wykazuje potencjał. Niektórzy jej absolwenci stają się bohaterami, wynajmowanymi jako żołnierze, strażnicy i obrońcy, podczas gdy inni wynajmowani są w charakterze złodziei, zabójców czy najemników.
Fabuła.
Kiedy spokojna wioska Dębowa Dolina zostaje zaatakowana przez bandytów, giną prawie wszyscy jej mieszkańcy z wyjątkiem małego chłopca. Zostaje on uratowany przez Maze’a, który dostrzega w nim potencjał i zabiera go do Gildii Bohaterów, gdzie przez następne lata szkolony jest w sztukach posługiwania się bronią białą, łukiem oraz magią, nawiązuje również rywalizację ze szkoloną na Bohaterkę pyszałkowatą Szept. Niedługo po zakończeniu nauk chłopiec – nazywany już Bohaterem – dowiaduje się, że z masakry w Dębowej Dolinie prawdopodobnie ocalała również jego siostra Teresa, a więcej informacji o niej może posiadać niewidoma wieszczka mieszkająca w obozie bandytów. Bohater przedostaje się do obozu i odkrywa, że wieszczką jest w rzeczywistości Teresa, uratowana przez Dwa Ostrza – dawnego Bohatera, obecnie króla bandytów.
Jakiś czas później, po zyskaniu sławy wśród mieszkańców Albionu, Bohater otrzymuje zaproszenie do udziału w walk na Arenie, gdzie poznaje Jacka Rzeźnika – legendarnego bohatera, prowadzącego walki. W ostatniej rundzie turnieju Bohater zostaje postawiony przez Jacka przed wyborem: może zabić Szept, która walczyła u jego boku na Arenie, czym zyska sobie wielką sławę, albo oszczędzić ją.
Bohater dowiaduje się od Teresy, że to Jack Rzeźnik dowodził atakiem na Dębową Dolinę. Dzięki pomocy siostry udaje mu się również ustalić, że masakrę przeżyła również ich matka, od lat przetrzymywana przez Jacka w więzieniu Bargate. Bohaterowi udaje się do niego przeniknąć, zostaje jednak pojmany i spędza tam kilka lat. Kiedy udaje mu się uwolnić, okazuje się, że Maze współpracuje z Jackiem i porwał Teresę. Po jego pokonaniu Bohater konfrontuje się z Rzeźnikiem, który zabija jego matkę. Jego celem jest zdobycie Miecza Aeonów, do czego niezbędna jest krew potomków archonta, płynąca w żyłach Bohatera, Teresy i ich matki, a jeżeli Jack zabije ich wszystkich, Miecz stanie się jeszcze potężniejszy. Bohaterowi udaje się pokonać Rzeźnika, zostaje jednak postawiony przed wyborem: może zabić siostrę i zatrzymać artefakt, albo wyrzucić go w portal, który powstał po śmierci Jacka.
W "Zapomnianych opowieściach" dodanych zostało kilka dodatkowych misji, które rozwijają wątek fabularny. Rok po pokonaniu Jacka Bohater otrzymuje wiadomości od legendarnego wojownika Kosy informacje o źle czyhającym w odległych Północnych Pustkowiach. Bohater wyrusza, żeby zbadać sprawę i dowiaduje się, że w rzeczywistości nie zabił Jacka Rzeźnika, który przeniósł swoją duszę do ciała smoka i powrócił. Po ponownym pokonaniu go, Bohater ponownie staje przed wyborem: może zniszczyć maskę Jacka, stanowiącą potężny artefakt, albo założyć ją, przez co stanie się z nim jednością.
Rozgrywka.
"Fable" jest fabularną grą akcji, w której gracz obserwuje wydarzenia z perspektywy trzeciej osoby. Grywalna postać, Bohater z Dębowej Doliny, może wchodzić w interakcje z ludźmi i przedmiotami, jak również z wrogami. Głównym celem gry jest ukończenie szeregu zadań nazywanych „złotymi misjami”, jednak poza nimi istnieją również zadania poboczne, niepowiązane bezpośrednio z głównym wątkiem fabularnym.
Większość zadań zdobywa się w Gildii Bohaterów. Te rozwijające fabułę oznaczone są kolorem złotym, pozostałem srebrnym i brązowym i można je wykonywać w dowolnej kolejności. Część zadań wymaga, żeby postać opowiedziała się po którejś ze stron – dobra lub zła – poprzez wybranie pomocy kupcom i ich ochroniarzom, albo wręcz przeciwnie, dołączenie do chcących ich zmasakrować bandytów. Po przyjęciu części zadań bohater może również wybrać dotyczące nich przechwałki, takie jak chociażby wykonanie zadania nago. Jeżeli spełni przechwałki, otrzyma dodatkowe pieniądze i sławę. Pieniądze pozwalają na zakup nowego wyposażenia, z kolei sława wpływa na to, jak postać postrzegana jest przez innych. Po wykonaniu niektórych zadań bohater zdobywa trofea, którymi może się przechwalać przed ludźmi, żeby zdobyć dodatkową sławę.
Poza korzystaniem z broni białej, takiej jak miecze i młoty, oraz miotającej (łuki i kusze), Bohaterowie mogą nauczyć się czarów, które zwiększają ich umiejętności, zadawane obrażenia albo służą bezpośrednio do walki. Po pokonaniu przeciwnika postać otrzymuje zarówno punkty doświadczenia ogólnego, jak i doświadczenia którejś z określonych dziedzin: siły, umiejętności lub woli, będącej odpowiednikiem magii i many. Ogólne doświadczenie można wydać na ulepszenie atrybutów z dowolnej grupy, doświadczenie siły na zwiększenie budowy ciała, zdrowia i odporności, a doświadczenia umiejętności na rozwój prędkości, precyzji i przebiegłości. Doświadczenie woli można wydać na zwiększenie ogólnej siły rzucanych czarów, albo na nauczenie się lub rozwinięcie nowych, podzielonych na zaklęcia ataku, otoczenia i cielesne. Doświadczenie zdobywane w walce można zwiększyć poprzez podnoszenie mnożnika bojowego, czyli zadawanie wielokrotnych obrażeń przeciwnikom. Jeżeli bohater zostanie trafiony przez wroga, jego mnożnik spada do najbliższej wielokrotności liczby pięć lub do zera, jeżeli w momencie trafienia wynosił zero lub mniej.
W grze dostępnych jest wiele miejsc oferujących dodatkowe zajęcia, niepowiązane z walką ani głównym wątkiem fabularnym. W wielu z nich znajdują się domy, które można kupić, umeblować i zamieszkać w nich, wprowadzić się do nich albo wynająć je w celu zyskania dodatkowych pieniędzy. Możliwe jest kupowanie przedmiotów w jednym miejscu i sprzedawanie ich w innych za wyższą cenę. Bohater może poślubić wiele kobiet i mężczyzn, a maksymalna liczba małżonków jest uzależniona od ilości posiadanych domów.
Moralność.
W "Fable" moralność Bohatera mierzona jest poprzez wskaźniki dobra i zła. Prawe działania zapewniają punkty dobra i przyczyniają się do zwiększenia moralności, a działania złe sprawiają, że postać staje się bardziej amoralna. Pozytywną moralność zdobywa się chociażby za zabijanie potworów i ratowanie mieszkańców, a negatywną za zabijanie niewinnych, łamanie prawa czy bicie małżonków. Na moralność wpływa również spożywanie określonych rodzajów pożywienia, przykładowo jedzenie tofu uznawane jest za działanie dobre, a chrupiących kurczaków (wciąż żywych) za złe. Bohater może również modlić się w świątyniach bogów Skorma i Avo. Datki przeznaczane na świątynię Avo zapewniają punkty dobra, a składanie ofiar w świątyni Skorma – zła. Moralność wpływa nie tylko na to, jak postacie niezależne postrzegają Bohatera, ale również na jego wygląd. Włosy bohatera pozytywnego zbieleją, nad jego głową pojawi się aureola, a wokół niego będą latać motyle. Oczy bohatera negatywnego zachodzą czerwienią, na jego głowie pojawiają się rogi i emanuje czerwoną aurą.
Na wygląd i moralność bohatera wpływają również inne czynniki. Obżarstwo sprawia, że postać zacznie przybierać na wadze, a picie na umór sprawi, że bohaterowi zrobi się niedobrze. Ubiór, poza zwiększeniem lub zmniejszeniem ilości obrażeń otrzymywanych w walce, ma również wpływ na to, jak postrzegany jest Bohater i wpływa na jego atrakcyjność lub straszność. Jasne ubrania sprawiają, że postać postrzegana jest przez mieszkańców jako bardziej szlachetna, co przekłada się na większy szacunek do niej, z kolei ciemne, kojarzone z bandytami, uznawane są za przerażające. Wygląd Bohatera można dodatkowo zmieniać za sprawą fryzur, bród i tatuaży, mają na niego wpływ również rozwijane umiejętności, sprawiające, że postać staje się wyższa, bardziej umięśniona i emanuje magiczną aurą.
Produkcja.
"Fable" było pierwszą grą stworzoną przez Big Blue Box, studio powiązane z założonym przez Petera Molyneux Lionhead Studios. Założyciele Big Blue Box, Dene i Simon Carterowie, ustalili, że ich pierwszy projekt będzie musiał spełniać kilka kryteriów, żeby zainteresował wydawców, nie chcieli jednak tworzyć gry takiej, jak wszyscy inni. Molyneux zaproponował, że Lionhead zajmie się finansowaniem, promocją i wsparciem technologicznym, podczas gdy Big Blue Box skoncentruje się wyłącznie na tworzeniu gry. Po początkowych niepowodzeniach w poszukiwaniu wydawcy, propozycję Carterom złożył Microsoft, poszukujący interesujących tytułów na opracowywaną przez siebie konsolę Xbox i będący zainteresowany tworzoną przez nich grą fabularną, mającą być jak żadna inna. Wedle zapowiedzi braci, gra miała być osadzona w „pięknym miejscu pełnym wodospadów, gór, gęstych lasów” i wypełniona przekonującymi postaciami, mającymi własne osobowości i reagującymi na poczynania gracza. Zamiarem Carterów było stworzenie produkcji, w której postać będzie się dostosowywała do sposobu grania, starzała się, zdobywała blizny w bitwach czy nosiła damskie suknie, jeżeli gracz będzie miał taką zachciankę. Każda osoba miała przeżywać grę inaczej i tworzyć swoją własną opowieść. Produkcja początkowo nosiła tytuł "Thingy", który w późniejszym czasie został zmieniony na "Project Ego".
Produkcja gry zajęła około siedemdziesięcioosobowej ekipie około czterech lat. Głównym założeniem, niezmiennym przez cały cykl produkcyjny, było zmienianie się wyglądu grywalnej postaci w zależności od jej zachowań, jak również reagowanie na nie przez bohaterów niezależnych. Podczas gdy Big Blue Box zajmowało się dewelopingiem, Molyneux agresywnie promował "Fable", posuwając się nawet do stwierdzenia: „To będzie najlepsza gra w historii”.
Recenzenci, którzy otrzymali wersje podglądowe, wskazywali w swoich wrażeniach przede wszystkim na absurdalny humor oraz specyficzny klimat "Fable". Dziennikarz magazynu „GamePro” nazwał grę „fantasy w stylu Terry’ego Pratchetta albo Piersa Anthony’ego”. Humor i klimat miały być jednymi z elementów, które odróżniały "Fable" na tle innych komputerowych gier fabularnych.
Muzyka do gry została w większości skomponowana przez Russella Shawa, który wcześniej współpracował z Molyneux przy "Magic Carpet" i "Black &amp; White". Wyjątkiem był utwór przewodni, skomponowany przez Danny’ego Elfmana. W jednym z wywiadów Elfman stwierdził, że hollywoodzcy kompozytorzy z reguły nie tworzą muzyki do gier, po części dlatego, że deweloperzy z reguły nalegają na sztuczną ścieżkę brzmiącą jak orkiestra, zamiast wykorzystać prawdziwą orkiestrę. Za namową Elfmana, Lionhead skorzystało z niewielkiej orkiestry, co – jak stwierdził Shaw – było znacznie większym wyzwaniem, niż inne projekty, w których brał udział.
Fable: Zapomniane opowieści.
W październiku 2005 roku, rok po premierze podstawowej wersji, gra doczekała się wersji rozszerzonej, której nadano podtytuł "Zapomniane opowieści". Miesiąc później została wydana na Xboksa, a 31 marca 2008 roku na Mac OS X. "Zapomniane opowieści" zawierają tę samą zawartość, co podstawowe "Fable", jak również zupełnie nowe treści, w tym przeciwników, bronie, czary bazujące na moralności, przedmioty, zbroje, miasta, budynki i wyrażenia. Fabuła została rozbudowana poprzez dodanie dziewięciu nowych obszarów i szesnastu zadań, w tym dziewięciu rozwijających główny wątek fabularny. Niektóre postacie, takie jak Kosa i Briar Rose, które w oryginale odgrywały marginalną rolę, zostały rozbudowane i odgrywają większą rolę w niektórych zadaniach głównych. Wśród innych zmian dotyczących postaci znalazła się między innymi zmiana głosu głównego antagonisty, Jacka Rzeźnika, który w "Zapomnianych opowieściach" jest głębszy i bardziej złowieszczy, oraz możliwość odkrycia i rozwiązania tajemnicy zamordowania siostry lady Grey. Rozszerzona wersja zawiera również różnego rodzaju usprawnienia techniczne i eliminowała błędy.
Fable Anniversary.
W 2013 roku Lionhead zapowiedziało "Fable Anniversary", stanowiące zremasterowaną wersję oryginalnego "Fable", a konkretniej – "Zapomnianych opowieści". "Anniversary" zawiera usprawnioną oprawę graficzną i dźwiękową, nowy system zapisu oraz wsparcie dla osiągnięć. Pełny cykl produkcyjny remake’u trwał piętnaście miesięcy.
Początkowo "Anniversary" miało ukazać się pod koniec 2013 roku, jednak w październiku 2013 reżyser projektu, Ted Timmins, zapowiedział, że premiera została przesunięta. Ostatecznie odświeżona wersja wydana została na Xboksa 360 4 lutego 2014 roku w Ameryce Północnej, a trzy dni później w Europie. 2 czerwca zapowiedziano również wydanie wersji przeznaczonej na komputery osobiste, która zadebiutowała ona na platformie Steam 12 października, oferując wsparcie dla modyfikacji. 7 lutego 2014 roku "Anniversary", wraz z drugą i trzecią częścią, ukazała się w wydaniu zbiorczym "Fable Trilogy".
Odbiór.
Gra spotkała się z pozytywnym przyjęciem ze strony zarówno odbiorców, jak i krytyków. Średnia ocen oryginalnej wersji w agregatorach recenzji Metacritic i GameRankings wynosi 85%. "Fable" zdobyło ponad pięćdziesiąt nagród branżowych i przez pewien czas było najszybciej sprzedającą się grą na Xboksa.
Recenzenci chwalili przede wszystkim system walki. Recenzent serwisu 1up.com chwalił możliwość różnorodnego podejścia do walki, co jego zdaniem sprawiało, że walka jest na swój sposób minigrą. Marc Saltzman z „USA Today” stwierdził, że chociaż gra posiada kilka niedociągnięć, takich jak chociażby mdły projekt postaci, to „powinna zadowolić cię głębią, otwartą rozgrywką i solidną historią, która z czasem staje się coraz lepsza”. Chwalono również koncept wolnej woli oraz tego, że działania Bohatera mają swoje konsekwencje. Innym powszechnie chwalonym elementem były żartobliwa postacie oraz humor, który recenzent „The Observer” określił jako „typowo brytyjskie poczucie humoru w stylu Monty Pythona czy Douglasa Adamsa”. Chociaż wielu recenzentów krytykowało krótki główny wątek fabularny, część zaznaczała jednocześnie, że jest on rekompensowany dużą różnorodnością zadań pobocznych.
Jednym z najczęściej wytykanych problemów był fakt, że grze nie udało się spełnić obietnic składanych przez Molyneux podczas jej produkcji. Jednym z takich elementów był brak możliwości posiadania dzieci, chociaż Molyneux obiecywał wcześniej, że dzieci Bohatera odegrają w grze znaczącą rolę. Projektant odniósł się do tych zarzutów w formie publicznych przeprosin zamieszczonych na forum internetowym studia Lonhead. Część niespełnionych obietnic, w tym posiadanie dzieci, udało się zrealizować w kontynuacjach.
"Zapomniane opowieści" w wersji na komputery osobiste i Xboksa zebrały nieznacznie niższą średnią ocen. Część recenzentów, jak chociażby Greg Kasavin z serwisu GameSpot, wskazało w recenzjach, że dodanie nowej zawartości sprawiło, że gra nie stała się „czerstwa”. 1up.com stwierdziło, że tworząc "Zapomniane opowieści" twórcy nie wymyślili koła na nowo, ale poprzez wprowadzenie nowych zadań wyeliminowali problem oryginału, cierpiącego na zbyt krótki wątek fabularny. Recenzenci „GamePro” i IGN stwierdzili, że "Zapomniane opowieści" w wersji na komputery osobiste biją na głowę swój konsolowy pierwowzór.
Gra okazała się kasowym sukcesem. W ciągu pierwszego tygodnia w Ameryce Północnej sprzedano 375 tys. egzemplarzy, a w ciągu pierwszego miesiąca – 600 tys. Na całym świecie rozeszło się około trzech milionów egzemplarzy. W 2005 roku przedstawiciel Microsoft Studios zapowiedział, że "Fable" będzie jedną z marek dostępnych na konsolę następnej generacji, Xboksa 360. Kontynuacje gry – "Fable II" i "Fable III" – zostały wydane w 2008 i 2010 roku.

</doc>
<doc id="825618" url="https://pl.wikipedia.org/wiki?curid=825618" title="Aleksander Fabian">
Aleksander Fabian

Aleksander August Tomasz Fabian (ur. 30 lipca 1847 w Nowym Dworze, zm. 26 czerwca 1911 w Łodzi) – polski lekarz.
Życiorys.
Syn Szymona (1803–1885), polskiego farmaceuty, brat Oskara (1846–1899).
Uczęszczał do gimnazjum gubernialnego, potem do III Gimnazjum w Warszawie. Studiował medycynę na wydziale lekarskim szkoły Głównej od 1866, studia ukończył już na Cesarskim Uniwersytecie Warszawskim w 1871. Tytuł doktora medycyny otrzymał na Uniwersytecie w Dorpacie. Uzupełniał studia w Berlinie, Würzburgu i Wiedniu. Praktykował jako lekarz górniczy Okręgu Wschodniego w Suchedniowie i jako wolnopraktykujący lekarz w Dąbrowie Górniczej. W 1884 został dyrektorem zakładu hydropatycznego w Nałęczowie. Od 1890 był miejskim lekarzem Warszawy. Potem przeniósł się do Łodzi, zajął stanowisko dyrektora zakładu leczniczego w Chojnach pod Łodzią, wykładał higienę i fizjologię w wyższych klasach szkół średnich w Łodzi. W 1872 ożenił się z Anną Marią Stockmann (1848–1935). 
Zmarł w 1911 roku, pochowany jest na Cmentarzu ewangelicko-augsburskim w Warszawie (aleja 27, rząd 1, miejsce 29).
Dorobek naukowy.
Był autorem pierwszego opisu pylicy płuc w języku polskim.

</doc>
<doc id="825621" url="https://pl.wikipedia.org/wiki?curid=825621" title="Jak narkotyk">
Jak narkotyk

Jak narkotyk – polski film obyczajowy w reżyserii Barbary Sass z 2001 roku.
Krytycy zwrócili uwagę, że losy Anny przypominają biografię również ciężko chorej na serce, zmarłej w wieku 32 lat poetki Haliny Poświatowskiej.
Fabuła.
Jest rok 1980. Anna, 18-latka z małego miasteczka, dowiaduje się, że jest ciężko chora na serce, pozostaje jej 2-3 lata życia. W sanatorium, do którego jedzie w oczekiwaniu na operację, poznaje niewiele starszego od siebie Piotra, studenta gdańskiej ASP. Zakochuje się w nim i po krótkiej znajomości postanawia poślubić. Po jakimś czasie jednak chłopak popełnia samobójstwo.

</doc>
<doc id="825622" url="https://pl.wikipedia.org/wiki?curid=825622" title="Generalna Dyrekcja Poczt i Telegrafów">
Generalna Dyrekcja Poczt i Telegrafów

Generalna Dyrekcja Poczt i Telegrafów – urząd, powołany do sprawowania administracji pocztowo-telekomunikacyjnej, istniejący w latach 1924-1927.
Utworzenie.
Generalna Dyrekcja Poczt i Telegrafów została utworzona po likwidacji Ministerstwa Poczt i Telegrafów w 1923 r. Na mocy ustawy z 5 grudnia 1923 r., sprawy związane z działalnością pocztowo-telegraficzno-telefoniczną podporządkowano Ministerstwu Przemysłu i Handlu. Na jej podstawie rozporządzeniem prezydenta Stanisława Wojciechowskiego z 18 stycznia 1924 r. powołano do życia Generalną Dyrekcję Poczt i Telegrafów ().
Stosunek Generalnego Dyrektora Poczt i Telegrafów do Ministra Przemysłu i Handlu oraz zakres działania Generalnego Dyrektora Poczt i Telegrafów.
Rozporządzenie z 18 stycznia 1924 r. określało również wzajemne relacje między Ministerstwem a Generalną Dyrekcją.
Minister Przemysłu i Handlu w wykonywaniu zarządu poczt i telegrafów pełnił jedynie ogólne kierownictwo. Zastrzeżono mu następujące kompetencje:
Zakres działania Generalnej Dyrekcji Poczt i Telegrafów obejmował "wszystkie władze, urzędy i urządzenia pocztowe, telegraficzne, telefoniczne i radiotelegraficzne". W ramach Ministerstwa Przemysłu i Handlu Generalna Dyrekcja stanowiła odrębną jednostkę organizacyjną. Jej kompetencje obejmowały wszystkie sprawy niezastrzeżone Ministrowi Przemysłu i Handlu.
Struktura wewnętrzna.
Na czele Generalnej Dyrekcji Poczt i Telegrafów stał Generalny Dyrektor, z dwoma wicedyrektorami. Generalna Dyrekcja Poczt i Telegrafów dzieliła się na 11 wydziałów:
Generalni dyrektorzy Poczt i Telegrafów.
Generalnym dyrektorem został dotychczasowy minister poczt i telegrafów, Jan Moszczyński (do 12 maja 1926 r.), a następnie dr Zygmunt Jarszyński (od 16 maja 1926 r. do 20 stycznia 1927 r.).
Likwidacja Generalnej Dyrekcji Poczt i Telegrafów.
Brak reprezentacji poczty i telegrafu na szczeblu ministerialnym negatywnie odbił się na jakości organizacji i funkcjonowaniu tej gałęzi łączności. Przy słabych wynikach finansowych poczty i zahamowaniu jej rozwoju, rząd Józefa Piłsudskiego podjął działania zmierzające do reaktywacji Ministerstwa Poczt i Telegrafów. Rozporządzeniem Prezydenta Rzeczypospolitej z dnia 19 stycznia 1927 r. w sprawie ustanowienia urzędu Ministra Poczt i Telegrafów utworzono Ministerstwo Poczt i Telegrafów, likwidując jednocześnie Generalną Dyrekcję Poczt i Telegrafów ().

</doc>
<doc id="825623" url="https://pl.wikipedia.org/wiki?curid=825623" title="Sezon 2007 w tenisie ziemnym">
Sezon 2007 w tenisie ziemnym

Podsumowanie sezonu 2007 w tenisie ziemnym
Pierwsze wygrane turnieje.
[1] oznacza pierwszy tytuł w karierze zawodowej.

</doc>
<doc id="825630" url="https://pl.wikipedia.org/wiki?curid=825630" title="Mieczysław Kurkowski">
Mieczysław Kurkowski

Mieczysław Kurkowski ps. "Mietek", "Sawa" (ur. 10 lutego 1908 w Nowej Wilejce, zm. 27 września 1944 w Warszawie) – kapitan, żołnierz kampanii wrześniowej, członek Armii Krajowej, żołnierz powstania warszawskiego.
Życiorys.
W 1934 ukończył Szkołę Podchorążych Saperów; we wrześniu 1939 dowódca kompanii w 20 batalionie saperów. Od 15 października 1939 członek SZP jako oficer dyspozycyjny w referacie dywizji Oddziału III Komendy Głównej. Od 11 lutego do 15 maja 1940 był dowódcą patrolu saperskiego „Praga”. Od 15 maja 1940 do 1 grudnia 1942 dowódca oddziału dyspozycyjnego saperów w KG ZO. Od 15 grudnia 1942 w „OS Kedyw”. Ranny w czasie powstania warszawskiego, został w dniu 27 września 1944 r. zamordowany przez Niemców w powstańczym szpitalu przy ulicy Drewnianej 8 na Powiślu. Pochowany na Cmentarzu Wojskowym na Powązkach (kwatera A24-6-11).

</doc>
<doc id="825632" url="https://pl.wikipedia.org/wiki?curid=825632" title="Aleje Jerozolimskie">
Aleje Jerozolimskie



</doc>
<doc id="825633" url="https://pl.wikipedia.org/wiki?curid=825633" title="Hyderabad Open">
Hyderabad Open

Hyderabad Open – kobiecy turniej tenisowy zaliczany do cyklu WTA. Rozgrywany w latach 2003-2005 na kortach twardych w hinduskim Hajdarabadzie.

</doc>
<doc id="825634" url="https://pl.wikipedia.org/wiki?curid=825634" title="Roman Juszkiewicz">
Roman Juszkiewicz

Roman Juszkiewicz (ur. 9 sierpnia 1952 w Warszawie, zm. 28 stycznia 2012 w Piasecznie) – polski astrofizyk, kosmolog, prof. dr hab.
Życiorys.
Studiował na Uniwersytecie Moskiewskim im. W. Łomonosowa, gdzie uzyskał dyplom w 1976 roku. Uczeń Jakowa Zeldowicza. Doktorat obronił na Uniwersytecie Warszawskim w 1981 roku, pod kierunkiem Marka Demiańskiego. W latach 1984-1986 pracował na University of Cambridge i University of Sussex, w latach 1986-1987 na Uniwersytecie Kalifornijskim w Berkeley, a w okresie 1987-1989 na Princeton University. W latach 1989-1991 był członkiem Institute for Advanced Study w Princeton. Pracował też w Institut d’Astrophysique de Paris w Paryżu i Université de Genève. Habilitował się na Uniwersytecie Warszawskim w 1997 r. Postanowieniem z dnia 20 sierpnia 2003 r. Prezydent Rzeczypospolitej Polskiej nadał Romanowi Juszkiewiczowi tytuł naukowy profesora nauk fizycznych.
Autor lub współautor blisko stu prac naukowych z dziedziny kosmologii. Zajmował się teorią niestabilności grawitacyjnej, powstawania galaktyk i mikrofalowego promieniowania tła. Pracował w Centrum Astronomicznym im. Mikołaja Kopernika PAN oraz – od 2000 r. – na Uniwersytecie Zielonogórskim.
Zmarł po ciężkiej chorobie, w szpitalu imienia Św. Anny w Piasecznie.
Został pochowany na Cmentarzu Wojskowym na Powązkach w Warszawie (kwatera C 2 Tuje m. 13).

</doc>
<doc id="825640" url="https://pl.wikipedia.org/wiki?curid=825640" title="Katedra łowicka">
Katedra łowicka



</doc>
<doc id="825643" url="https://pl.wikipedia.org/wiki?curid=825643" title="GUUAM">
GUUAM



</doc>
<doc id="825654" url="https://pl.wikipedia.org/wiki?curid=825654" title="Organizacja na rzecz Demokracji i Rozwoju">
Organizacja na rzecz Demokracji i Rozwoju



</doc>
<doc id="825659" url="https://pl.wikipedia.org/wiki?curid=825659" title="Jimmy Pop">
Jimmy Pop

Jimmy Pop, właśc. James Moyer Franks (ur. 27 sierpnia 1972 w Trappe) - amerykański wokalista i gitarzysta, członek zespołu Bloodhound Gang.
Życiorys.
W roku 1990 ukończył Perkiomen Valley High School, po czym studiował masową komunikację i historię na Temple University, gdzie spotkał Evila Jareda Hasselhoffa. W międzyczasie założył Jimmy Franks Recording Company, wytwórnię płytową oznaczoną swoim prawdziwym imieniem i nazwiskiem. Wspomagała ona wydawanie albumów BHG, a także albumów takich zespołów jak: Helltrain, Isabelle's Gift i HIM. Jimmy był również w latach 90. aktywnym współpracownikiem amerykańskiego pisemka satyrycznego o nazwie POPsmear.
Wraz z Daddy Long Legs w 1992 roku założył zespół o nazwie Bloodhound Gang. Jako jedyny jest w Bloodhound Gang od samego początku, dotychczas wydał z zespołem 4 płyty długogrające, obecnie trwają prace nad najnowszą. Znany, podobnie jak cały zespół z kontrowersyjnego zachowania. Pisze wszystkie piosenki dla Bloodhound Gang. Jego ulubioną grupą muzyczną jest Depeche Mode.
W zespole jest wokalistą, sporadycznie gra na gitarze (z reguły firmy PRS Guitars). Na gitarze zaczął grać od momentu wyjazdu w trasę koncertową promującą album Hooray for Boobies – na gitarze gra wyłącznie na koncertach.
Interesuje się baseballem. Jego ulubioną drużyną jest Philadelphia Phillies.
Projekty sceniczne.
Jimmy jest członkiem grupy The DiCamillo Sisters, na którą składają się : Bam Margera, Brandon DiCamillo, Jess Margera i właśnie Jimmy. W 2006 grupa wydała album "But Why's It So Cold?".
Wraz z niemieckim DJ-em Tomcraftem stworzył piosenkę "Broadsword Calling Danny Boy" w roku 2006.
W 2007 roku stworzył wraz z niemiecką grupą Scooter piosenkę "The Shit That Killed Elvis".
Epizody w filmie.
Jimmy wziął udział w serii filmów CKY. Uczestniczył w jednym z epizodów Viva la Bam, w którym to pożycza Lamborghini należące do Bama Margery bez pytania. Zaistniał w filmie Dudesons. Ponadto wystąpił w kilku odcinkach Jackass i Viva la Bam.
Jimmy wziął udział w projekcie scenicznym Bam's Unholy Union, gdzie towarzyszył Bamowi Margerze.

</doc>
<doc id="825660" url="https://pl.wikipedia.org/wiki?curid=825660" title="Pojemność płucna">
Pojemność płucna



</doc>
<doc id="825662" url="https://pl.wikipedia.org/wiki?curid=825662" title="Bitwa pod Krechowcami">
Bitwa pod Krechowcami

Bitwa pod Krechowcami – bitwa stoczona 24 lipca 1917 przez polski 1 Pułk Ułanów walczący po stronie rosyjskiej, który otrzymał rozkaz powstrzymania natarcia Niemców na Stanisławów w okolicach wsi Krechowce. Akcja Polaków miała mieć na celu osłonę odwrotu oddziałów rosyjskich.
Polscy ułani cały dzień walczyli z Niemcami, po czym wycofali się do miasta.
Opis bitwy.
1 Pułk Ułanów Polskich od 21 lipca 1917 znajdował się w Stanisławowie, w którym bronił ludności cywilnej i magazynów wojskowych przed grabiącymi miasto maruderami cofającej się armii rosyjskiej. W rejonie Stanisławowa zajmowała swoje pozycje, rozciągające się na zachód od miasta – pomiędzy wsiami: Uhryn Dolny – Pasieczno – Zagwóźdż – Pacyków, rosyjska 11 Dywizja Piechoty. Dalszy odcinek w rejonie wsi Drohomirczany nie został obsadzony przez 19 Dywizję Piechoty, która zrejterowała. To spowodowało, że 11 Dywizja Piechoty mogła zostać oskrzydlona od południa, a dodatkowo jedyną dla niej drogą odwrotu były dwa mosty drogowe na rzekach Bystrzyca Sołotwińska i Bystrzyca Nadwórniańska (na wschód od Stanisławowa). 1 Pułk Ułanów otrzymał zadanie osłaniania przewidywanego odwrotu 11 Dywizji Piechoty, której dowódca generał Sytin poprosił, a nie wydał rozkaz, o utrzymanie, co najmniej przez godzinę, pozycji umożliwiającej wycofanie chociaż części dywizji, a szczególnie artylerii.
Ukształtowanie terenu oraz przewidywane kierunki natarć wojsk niemieckich wymusiły utworzenie dwóch grup uderzeniowych praktycznie wzajemnie niemających ze sobą kontaktu wzrokowego. Pułk w tym momencie składał się z 4 szwadronów po 4 plutony i po 9 rot w każdym, szwadronu karabinów maszynowych tylko z nazwy, ponieważ był to pluton kawalerii przydzielony do pułku, nieposiadający ani jednego karabinu maszynowego. Razem było to około 400 „szabel”. Dowódca pułku pułkownik Bolesław Mościcki, wobec braku broni samoczynnej i w związku z tym przewidywanej nieskuteczności obsadzania kolejnych linii oporu i działania ogniem, zastosował śmiały manewr, postanawiając szarżować na nieprzyjaciela w szyku konnym. Założeniem dowódcy było, by 4 szwadron bronił polnej drogi Radzcza – Stanisławów, 2 szwadron atakował wieś Krechowce wzdłuż drogi Krechowce – Stanisławów, 3 szwadron i szwadron „karabinów maszynowych” szedł „schodkowo” w prawo za 2, a 1 szwadron stanowił odwód. Około godziny 15:30 szwadrony przystąpiły do wykonania zadań. W zabudowaniach Krechowców broniła się piechota „bawarska” wspomagana przez artylerię i samochód pancerny. Również rosyjski samochód pancerny wspomagał działania ułanów. Po dojściu do połowy wsi, wobec narastającego ognia artylerii i przybywających posiłków, szwadrony cofnęły się na skraj miejscowości. W walkach tych zdobyto sprawny karabin maszynowy. 2 i 3 szwadron zostały spieszone i w tyralierze oczekiwały na nieprzyjaciela. Dowódca pułku wysłał do wsi kilka patroli, które miały atakować patrole niemieckie, przez co miały symulować kolejny atak. Powróciły one, z dużymi stratami, około godziny 20:00 i zameldowały o znaczącym wzmocnieniu sił nieprzyjaciela. Do pomocy ułanom przybył batalion 41 Pułku piechoty rosyjskiej z karabinami maszynowymi. W tym czasie cała piechota rosyjska (z 11 Dywizji) przeszła przez mosty drogowe na Bystrzycach, a ułani mosty te wysadzili pod silnym ogniem artylerii niemieckiej. 4 szwadron, działający na wschód od Stanisławowa w kierunku południowym, napotkał na swym kierunku dwa szwadrony jazdy niemieckiej. Dowódca szwadronu ruszył do szarży, jednak Niemcy walki nie przyjęli i zaczęli wycofywać się galopem. Ścigający ułani wpadli pod silny ogień piechoty na wysokości wsi Drohomirczany. Piechota w tym momencie rozpoczęła natarcie w kierunku północnym. Na pomoc 4 szwadronowi ruszył 1 szwadron i wspólnie zmusili piechotę, jak się okazało austro-węgierską (Bośniacy) do ucieczki, powodując w jej szeregach znaczne straty. Odosobnione szwadrony nie ścigały jednak daleko nieprzyjaciela i powróciły na poprzednie stanowiska. Nastąpił jeszcze jeden atak piechoty, wsparty oddziałem kawalerii niemieckiej, który również został odparty, a kawaleria ponownie walki nie podjęła. Ponieważ zapadał zmrok, było po godzinie 20:00, szwadrony otrzymały rozkaz wycofania się do kotlinki na południe od Stanisławowa.
Podsumowując bitwę, z wojskowego punktu widzenia należy zauważyć, że pułk liczący zaledwie 400 „szabel”, bez karabinów maszynowych i bez wsparcia artylerii, przez ponad 5 godzin opóźniał działania 2 batalionów piechoty niemieckiej, wspieranych przez artylerię i dwa szwadrony kawalerii – razem 1500–2000 żołnierzy. W czasie bitwy ułani wykonali sześć szarż w szyku konnym, nie licząc szarż na kawalerię nieprzyjaciela, która walki nie podjęła.
Wobec znacznie większych i o większym znaczeniu bitew I wojny światowej był to zaledwie drobny epizod. Został jednak szeroko skomentowany w prasie zarówno polskiej, jak i rosyjskiej, a nawet niemieckiej. Męstwo żołnierzy było wkrótce znane całemu społeczeństwu, a 1 Pułk Ułanów powszechnie zaczęto nazywać "krechowieckim".
Z meldunku pułkownika Bolesława Mościckiego dowódcy 1 pułku ułanów (pisownia oryginalna):
24-go Lipca (nowego stylu), około godziny 16, pułk, znajdujący się w rozporządzeniu dowódcy 2 d.p. w Stanisławowie, otrzymał rozkaz zatrzymania za wszelką cenę natarcia przeciwnika, aby tym ocalić oddziały 2 d.p. z artylerią, prowadzące działania bojowe na zachodnim brzegu Bystrzycy na froncie wsi Zagwóźdź – Uhrynów Dolny – Jamnica, i znajdujące się w bardzo trudnym położeniu, wytworzonym przez nieoczekiwane cofnięcie się oddziałów 19 d.p. Zbadawszy osobiście i wyjaśniwszy całą powagę sytuacji, rozwinąłem galopem w szyk bojowy swój młody i nieliczny pułk, parę dni temu ledwie sformowany z dywizjonu i jeszcze nieskompletowany; wysunąłem na pierwszą linię trzy szwadrony, rozwinięte szeroko w jeden rząd, aby pierścieniowym ruchem wprowadzić w błąd przeciwnika co do swej niewielkiej liczebności. Następnie błyskawicznie atakowałem przeciwnika, który oszołomiony nieoczekiwanym natarciem, cofnął się straciwszy wielką ilość porąbanych i rannych, przy czym 2-i szwadron w boju zdobył działający karabin maszynowy. Pułk, po cofnięciu się nieco w tył, uszykował się w poprzedniej pozycji wyjściowej, zagradzając drogę przeciwnikowi i gotów w każdej chwili znów runąć na niego. Po pewnym czasie nieprzyjaciel, otrzymawszy posiłki, z nową energią przeszedł do natarcia i, widząc niepowodzenie swojego projektu obejścia m. Stanisławowa, ruszył najkrótszą drogą wzdłuż szosy, zakrywając się budynkami ażeby wcisnąć się do miasta od strony południowej. Próba ta została sparaliżowana błyskawicznym powtórnym kontratakiem 3-go szwadronu i szwadronu ciężkich karabinów maszynowych, które rzuciwszy się do ataku, zmusiły przeciwnika do ukrycia się w północnej części wsi Krechowce, a następnie spieszywszy się i umocniwszy, utrzymały się we wsi, pomimo kontrataku nieprzyjaciela, dopóki piechota spokojnie nie wycofała się ze Stanisławowa.
W tym samym czasie, na prawym skrzydle przeciwnika, pokazały się dwa szwadrony jego jazdy. Rozsypany ławą 4-ty szwadron, mający na okrążającym skrzydle 1-szy szwadron, na mój rozkaz momentalnie natarł na jazdę przeciwnika, która nie przyjąwszy uderzenia galopem cofnęła się za swoją piechotę. Wtedy szwadrony moje, zajechawszy lewem ramieniem, zawisły nad prawem skrzydłem przeciwnika.
Trzykrotnie nieprzyjaciel próbował nacierać na przestrzeni między wsiami: Opryczkowce i Krechowce, chcąc zawładnąć Dąbrową. Wszystkie trzy te próby zostały odparte, najpierw konnym atakiem 1-go szwadronu, następnie takimże atakiem dwóch plutonów 4-go szwadronu, a w końcu ogniem obu szwadronów spieszonych na mój rozkaz.
Tak wspaniały rezultat przypisuję wyróżniającemu się męstwu mego zastępcy w dziale frontowym rotmistrza Waraksiewicza, dowódcy 1-go szwadronu rotmistrza Feliksa Dziewickiego, dowodzącego 2-m szwadronem porucznika Podhorskiego, dowodzącego 3-m szwadronem rotmistrza Sobieszczańskiego, dowodzącego 4-m szwadronem rotmistrza Żółkiewskiego, dowódcy szwadronu karabinów maszynowych, bohaterskiego porucznika Zboromirskiego, dwukrotnie ciężko rannego, wszystkich p.p. młodszych oficerów, a także niezwykłej odwadze, męstwu i wytrzymałości ułanów.
Wysokie zalety wojenne i męstwo w boju wykazali: adiutant pułkowy, kadet Zdziechowski i szef służy łączności, kadet hrabia Bem de Cosban, który pod zabójczym ogniem artyleryjskim, karabinowym i karabinów maszynowych przewoził moje rozkazy do najbardziej zagrożonych stanowisk. Straty pułku: zabity jeden oficer, ułanów zabitych 31, rannych 46, koni zabitych i rannych 106. Tak stosunkowo nieznaczne straty, wobec osiągniętych przez pułk rezultatów, przypisuję szerokiemu luźnemu szykowi bojowemu, w jakim pułk działał. Najlepszą ocena tej sprawy dla pułku jest otrzymane przezeń telegram Naczelnego Wodza generała Korniłowa, podziękowania dowódcy 2-ej dywizji piechoty i dowódcy 12-go korpusu armii.
Za majorem Zygmuntem Podhorskim w tym czasie ułani posiadali następujące umundurowanie (pisownia oryginalna):
Czapka polowa – zwykła, koloru ochronnego (rosyjska); galowa – denko amarantowe, kant biały, daszek i rzemyk z lakierowanej skóry czarnej, na czapce kokarda przepisowa, jak w armii rosyjskiej; kurtka z ochronnego sukna, szlify amarantowe z kantem granatowym (u żołnierzy), szlify z galonu srebrnego z kantem granatowym i dróżką amarantową wzdłuż szlify (u oficerów); spodnie – granatowe z podwójnymi amarantowymi lampasami (każdy szerokości 1 cala = 2,5 cm). pośrodku kant również amarantowy; buty – czarne, skórzane (z cholewami), ostrogi na jednym rzemyku, kółko tępe; pas główny – skórzany, żółty; ładownice i rapcie do szabli przez plecy, również z żółtej skóry dodatkowe ładownice brezentowe; karabin kawaleryjski, rosyjski syst. Mossin-Nagan (tzw. trzyliniówka), pas do karabinu z surowcowej skóry; szabla – zwykła kawaleryjska rosyjska, czarna pochwa z gniazdami na bagnety; lance – zwykłe rosyjskie...; płaszcz – kawaleryjski rosyjski, szlify, jak na kurtkach, patki na płaszczach amarantowe z granatowym kantem o wyglądzie długiego prostokąta. Ułan musiał mieć zawsze na kurtce lub płaszczu pas główny i szablę.
W Stanisławowie okazało się, iż polska ludność jest zabijana i rabowana przez rosyjskich maruderów. Ułani zaangażowali się w obronę mieszkańców, przechodząc do walki z Rosjanami.
Walki pod Krechowcami zostały upamiętnione na Grobie Nieznanego Żołnierza w Warszawie, napisem na jednej z tablic, w okresie II RP i po 1990 „KRECHOWCE 24 VII 1917”.

</doc>
<doc id="825663" url="https://pl.wikipedia.org/wiki?curid=825663" title="Michelle McLean">
Michelle McLean

Michelle McLean (ur. 30 lipca 1972 w Windhuk) – namibijska modelka, Miss Universe z 1992.
W 1991 roku została Miss Namibii i w tymże roku została wydelegowana na Miss World, gdzie zajęła 5 miejsce. Rok później pojechała na Miss Universe, gdzie wygrała, pokonując Kolumbijkę Paolę Turbay Gómez i Hinduskę Madhushri Sapre. Była pierwszą namibijską miss, która odniosła tak duży sukces na arenie międzynarodowej.
Michelle jest żoną byłego bramkarza Manchesteru United Gary’ego Baileya.

</doc>
<doc id="825664" url="https://pl.wikipedia.org/wiki?curid=825664" title="Młada Hora (Soblówka)">
Młada Hora (Soblówka)

Młada Hora – przysiółek wsi Soblówka w województwie śląskim, w powiecie żywieckim, w gminie Ujsoły.
W latach 1975–1998 przysiółek administracyjnie należał do województwa bielskiego.
Wierni kościoła rzymskokatolickiego należą do parafii Niepokalanego Serca NMP w Soblówce.
W przysiółku w latach 1984–2011 działało schronisko turystyczne Chyz u Bacy PTT.

</doc>
<doc id="825665" url="https://pl.wikipedia.org/wiki?curid=825665" title="Abraham Socha">
Abraham Socha

Abraham Socha herbu Nałęcz z Długiego, Szczytna i Borkowa (ur. najprawdopodobniej ok. 1350, zm. 12 lub 16 sierpnia 1399) – mazowiecki krzyżowiec, zginął w bitwie nad Worsklą, syn Sędziwoja.
Dziedzic na Kraykowie, skąd ma pochodzić rodzina Kraykowskich h. Zagłoba, w roku 1382 otrzymał od księcia Siemowita IV wsie Borkowo i Sniedzanowo. Razem z Krzyżakami brał udział w wyprawach na Litwę.
W roku 1383 został mianowany przez Ziemowita, wojewodą płockim, prawdopodobnie wcześniej nie sprawował żadnego urzędu ziemskiego. Pomagał księciu w walkach zbrojnych o tron Polski. W roku 1383 zdobył na rzecz Ziemowita miasto i zamek w Kowalu. W roku 1389 został wysłany przez księcia, na rozkaz króla Władysława Jagiełły, do spustoszenia wsi arcybiskupstwa gnieźnieńskiego. Został razem z księciem obłożony ekskomuniką, którą zdjął z nich biskup kujawski Henryk. Następnie dowodził wojskami, które zajęły Brześć, Kruszwicę, po czym poddały się całe Kujawy, został mianowany starostą kruszwickim.

</doc>
<doc id="825667" url="https://pl.wikipedia.org/wiki?curid=825667" title="Wyłącznik krańcowy">
Wyłącznik krańcowy



</doc>
<doc id="825668" url="https://pl.wikipedia.org/wiki?curid=825668" title="Hrabstwo Barbour (Alabama)">
Hrabstwo Barbour (Alabama)

Hrabstwo Barbour – hrabstwo w USA, w stanie Alabama. W roku 2000 hrabstwo zamieszkiwało 29 038 osób. Jego siedzibą jest miasto Clayton.
Geografia.
Według danych Amerykańskiego Biura Spisów Ludności, hrabstwo zajmuje powierzchnię 2343 km², z czego 2292 km² stanowią lądy, a 51 km² (2,17%) stanowią wody.
Demografia.
Według spisu z roku 2000 hrabstwo zamieszkuje 29 038 osób, które tworzą 10 409 gospodarstw domowych oraz 7390 rodzin. Gęstość zaludnienia wynosi 13 osób/km². Na terenie hrabstwa znajduje się 12 461 budynków mieszkalnych o średniej częstości występowania na poziomie 5 budynków/km². 51,27% ludności hrabstwa to ludzie biali, 46,32% to czarni, 0,45% to rdzenni Amerykanie, 0,29% to Azjaci, 0,03% to mieszkańcy z wysp Pacyfiku, 0,91% to ludność innych ras, 0,73% to ludność wywodząca się z dwóch lub większej liczby ras, 1,65% to Hiszpanie lub Latynosi.
W hrabstwie znajduje się 10 409 gospodarstw domowych, z czego w 33,30% z nich znajdują się dzieci poniżej 18. roku życia. 47,90% gospodarstw domowych tworzą małżeństwa. 19,10% stanowią niezamężne kobiety, a 29,00% to nie rodziny. 26,50% wszystkich gospodarstw składa się z jednej osoby. W 12,10% znajdują się samotne osoby powyżej 65. roku życia. Średnia wielkość gospodarstwa domowego wynosi 2,53 osoby, a średnia wielkość rodziny to 3,04 osoby.
Populacja hrabstwa rozkłada się na 25,40% osób poniżej 18 lat, 9,30% osób z przedziału wiekowego 18-24 lat, 29,60% osób w wieku od 25 do 44 lat, 22,40% w wieku 45-64 lat i 13,30% osób które mają 65 lub więcej lat.
Średni roczny dochód w hrabstwie dla gospodarstwa domowego wynosi 25 101 $, a średni roczny dochód dla rodziny to 31 877 $. Średni roczny dochód mężczyzny to 28 441 $, kobiety 19 882 $. Średni roczny dochód na osobę wynosi 13 316 $. 21,60% rodzin i 26,80% populacji hrabstwa żyje poniżej minimum socjalnego, z czego 37,10% to osoby poniżej 18 lat a 26,40% to osoby powyżej 65. roku życia.

</doc>
<doc id="825670" url="https://pl.wikipedia.org/wiki?curid=825670" title="Lupita Jones">
Lupita Jones

María Guadalupe Jones Garay (ur. 6 września 1967 w Mexicali, Meksyk). Pierwsza meksykanka, która zdobyła tytuł Miss Universe w roku 1991.
Reprezentując stan Baja California zwyciężyła w konkursie Señorita México (Miss Meksyku) we wrześniu 1990 roku.
Została wydelegowana na Miss Universe, gdzie 17 maja 1991 r. w Las Vegas zdobyła koronę, pokonując reprezentantki Holandii i ZSRR.

</doc>
<doc id="825671" url="https://pl.wikipedia.org/wiki?curid=825671" title="UNOCI">
UNOCI

UNOCI ("United Nations Operation in Cotê d'Ivoire", Operacja ONZ na Wybrzeżu Kości Słoniowej) – misja pokojowa ONZ działająca na terytorium Wybrzeża Kości Słoniowej. Została powołana do życia rezolucją Rady Bezpieczeństwa ONZ nr 1528 z 27 lutego 2004. Zastąpiła MINUCI, wspólną misję ONZ i ECOWAS o charakterze politycznym. Jej mandat był ważny do 15 stycznia 2008. 
Głównym zadaniem personelu Operacji jest nadzorowanie implementacji porozumienia pokojowego między rządem Wybrzeża a rebeliantami z północy kraju, podpisanego w styczniu 2003. Mandat UNOCI rozciąga się także na towarzyszący jej i wspierający ją kontyngent wojsk francuskich, jednak nie są one podporządkowane Operacji organizacyjnie ani operacyjnie.
Według stanu na 31 grudnia 2006, Operacja liczy ponad 9 tysięcy mundurowych (głównie żołnierzy, ale także policjantów) oraz blisko tysiąc osób personelu cywilnego. Na liście biorących w niej udział krajów znajduje się 41 państw, w tym Polska. Cywilnym szefem misji jest Pierre Schori (Szwecja), a dowódcą wojskowym gen. Fernand M. Amoussou (Benin). Pracą policjantów kieruje gen. Gerardo C. Chaumont (Argentyna).

</doc>
<doc id="825673" url="https://pl.wikipedia.org/wiki?curid=825673" title="Freddy Rincon">
Freddy Rincon



</doc>
<doc id="825674" url="https://pl.wikipedia.org/wiki?curid=825674" title="Mona Grudt">
Mona Grudt

Mona Grudt (ur. 6 kwietnia 1971 w Hell, Stjørdal, Norwegia) – pierwsza Norweżka z tytułem Miss Universe, który otrzymała w 1990 roku. Ma zielone oczy i rude włosy.
Po wyborze na Miss Universe, Grudt pojawiła się w jednym z odcinków serialu "".

</doc>
<doc id="825678" url="https://pl.wikipedia.org/wiki?curid=825678" title="Równanie różniczkowe zupełne">
Równanie różniczkowe zupełne

Równanie różniczkowe zupełne – równanie różniczkowe rzędu pierwszego postaci:
w którym formula_2 – funkcje ciągłe w pewnym obszarze formula_3 i takie, że wyrażenie formula_4 jest różniczką zupełną pewnej określonej w obszarze formula_3 funkcji dwóch zmiennych formula_6
Zatem istnieje taka różniczkowalna funkcja formula_7 że w każdym punkcie obszaru formula_3 zachodzą następujące związki:
Warunkiem koniecznym i wystarczającym na to, aby wyrażenie formula_4 było różniczką zupełną w obszarze jednospójnym formula_3 jest spełnienie równości:
Przykład.
Zatem formula_16 czyli istnieje formula_17 taka, że:
Przekształcając jedno z powyższych równań (np. ) otrzymujemy:
Różniczkując powyższe wyrażenie otrzymujemy:
stąd:
zatem:
czyli:
i upraszczając:

</doc>
<doc id="825683" url="https://pl.wikipedia.org/wiki?curid=825683" title="John Harold Lozano">
John Harold Lozano

John Harold Lozano Prado (ur. 30 marca 1972 w Cali) – piłkarz kolumbijski grający na pozycji ofensywnego pomocnika.
Kariera klubowa.
Lozano pochodzi z miasta Cali i tam też zczynał piłkarską karierę w klubie America Cali. W barwach tego klubu zadebiutował w 1991 roku w Copa Mustang. Grał wówczas u boku takich tuzów jak Freddy Rincon czy Antony de Avila. Rok później, w 1992 roku wywalczył swój pierwszy w karierze tytuł mistrza Kolumbii. W 1993 roku był już jednym z filarów zespołu, a z Americą doszedł do półfinału Copa Libertadores – zespół odpadł po meczach z chilijskim Universidad Católica (0:1 i 2:2). W zespole z Cali grał jeszcze w roku 1994 i wówczas zajął z nim 4. miejsce w lidze.
Rok 1995 Lozano zaczął w brazylijskim klubie SE Palmeiras. W Palmeiras spędził jednak tylko pół roku i z powodu kontuzji nie wywalczył miejsca w składzie co spowodowało, że w Campeonato Brasileiro ani razi nie pojawił się na boisku. Jeszcze latem odszedł do meksykańskiego zespołu Club América. Tam wywalczył miejsce w podstawowej jedenastce i odzyskał formę z czasów gry w Cali. Rozegrał 27 meczów i zdobył 8 goli, a ze swoim klubem zajął 11. miejsce.
Latem 1996 Lozano podpisał kontrakt z klubem hiszpańskiej Primera División Realem Valladolid. W pierwszym sezonie gry rozegrał 22 mecze i zdobył 1 gola (w wygranym 1:0 meczu z Celtą Vigo). Z Valladolidem zajął 6. miejsce w lidze, gwarantujące start w Pucharze UEFA. Obok Chorwata Alena Peternaca, Boliwijczyka Juana Manuela Peñy i Hiszpana Víctora stał się jedną z gwiazd drużyny. W kolejnych sezonach gry zespół Realu nie powtórzył już jednak osiągnięcia z sezonu 1996/1997, a w kolejnych sezonach Lozano coraz rzadziej pojawiał się na boisku – w 2000/2001 i 2001/2002 łącznie ledwie 18 razy. Latem 2002 Lozano odszedł do RCD Mallorca i tam stał się podstawowym zawodnikiem klubu. Rozegrał 29 meczów i zdobył 2 gole dla wyspiarskiego zespołu (z Espanyolem Barcelona i Realem Betis). Z Mallorcą zajął 9. miejsce w Primera División.
Latem 2003 Lozano wrócił do Meksyku. Grał tam jednak tylko przez jeden sezon w zespole Pachuca CF (15 meczów), a po sezonie w wieku 32 lat zakończył piłkarską karierę.
Kariera reprezentacyjna.
W reprezentacji Kolumbii Lozano zadebiutował 31 marca 1993 roku w wygranym 4:1 towarzyskim meczu z reprezentacją Kostaryki.
W 1994 roku Lozano został powołany przez selekcjonera Francisco Maturanę do kadry na finały Mistrzostw Świata w USA. Tam zagrał jedynie w ostatnim meczu ze Szwajcarią, wygranym 2:0. Wszedł na boisko w 79. minucie meczu za Hermána Gavirię i w 89. minucie meczu zdobył gola ustalając wynik meczu. Kolumbia, zajmując ostatnie miejsce wróciła do domu po fazie grupowej.
W 1998 roku Harold ponownie znalazł się w kadrze na mistrzostwa świata, tym razem był to mundial we Francji. Tam był podstawowym zawodnikiem swojego zespołu i rozegrał wszystkie mecze grupowe w pełnym wymiarze czasowym – z Rumunią (0:1), z Tunezją (1:0) oraz z Anglią (0:2).
Oprócz dwóch występów w finałach mistrzostw świata Lozano ma na swoim koncie zaliczone trzy turnieje Copa América – Copa América 1993 (3. miejsce), Copa América 1995 (3. miejsce) oraz Copa América 1999 (ćwierćfinał).
Ostatni mecz w kadrze Kolumbii Lozano rozegrał 19 listopada 2003 w zremisowanym 1:1 meczu z reprezentacją Argentyny, rozegranym w ramach eliminacji do Mistrzostw Świata w Niemczech.
Ogółem w reprezentacji Kolumbii Lozano rozegrał 48 meczów i zdobył 3 gole.

</doc>
<doc id="825695" url="https://pl.wikipedia.org/wiki?curid=825695" title="Toronto Arenas">
Toronto Arenas



</doc>
<doc id="825696" url="https://pl.wikipedia.org/wiki?curid=825696" title="Toronto St. Patricks">
Toronto St. Patricks



</doc>
<doc id="825697" url="https://pl.wikipedia.org/wiki?curid=825697" title="Harold Lozano">
Harold Lozano



</doc>
<doc id="825701" url="https://pl.wikipedia.org/wiki?curid=825701" title="Karina Lombard">
Karina Lombard

Karina Lombard (ur. 21 stycznia 1969 na Tahiti) – amerykańska aktorka.
Matka Kariny jest Indianką z plemienia Lakota. Aktorka jest naturalizowaną Amerykanką, lecz gdy miała rok, jej ojciec, który ma korzenie rosyjskie, włoskie i szwajcarskie, wyjechał z nią do Barcelony. Karina uczęszczała następnie do wielu szkół w Szwajcarii, dzięki czemu biegle włada językiem hiszpańskim, angielskim, włoskim, francuskim i niemieckim. Gdy miała osiemnaście lat, opuściła Lozannę i przybyła do Nowego Jorku, gdzie rozpoczęła pracę modelki i zaczęła pobierać lekcje aktorstwa.
Karina Lombard została odkryta przez fotografa Bruce’a Webera podczas sesji zdjęciowej do nowej kampanii Calvin’a Kleina, której motywem byli rdzenni mieszkańcy Ameryki Północnej. Jedna z jej fotografii została wykorzystana w kampanii billboardowej. Niedługo później jej zdjęcia pojawiły się w wielu magazynach, m.in. „Vogue” i „Elle”.
Jej pierwsze próby i występy sceniczne miały miejsce w New York City’s Gallery Theatre, Neighborhood Playhouse, Lee Strasberg Theatre Institute i Actors Studio.
Jako aktorka jest znana głównie z seriali telewizyjnych: "The 4400" (rola Alany Marevy) oraz "The L Word" (Marina Ferrer). Poza talentem aktorskim Karina Lombard śpiewa, gra i pisze. Obecnie pracuje nad swoim debiutanckim albumem oraz projektem muzycznym tworzonym wraz z Cirque du Soleil. Mieszka w Los Angeles.

</doc>
<doc id="825703" url="https://pl.wikipedia.org/wiki?curid=825703" title="Mistrzostwa Świata w Biegu na Orientację 2007">
Mistrzostwa Świata w Biegu na Orientację 2007

XXIV Mistrzostwa Świata w Biegu na Orientację 2007 - rozgrywane były w Kijowie na Ukrainie, w dniach 18-26 sierpnia 2007. W zawodach wzięły udział 42 reprezentacje.

</doc>
<doc id="825708" url="https://pl.wikipedia.org/wiki?curid=825708" title="Entropion">
Entropion

Entropion, entropium – podwinięcie powieki. Występuje u ludzi, a także jako dziedziczna przypadłość dotykająca psy dużych ras, mogąca spowodować długotrwałe drażnienie rogówki, w wyniku czego może dojść do jej uszkodzenia. Podobnie skutki niesie przypadłość zwana ektropion.

</doc>
<doc id="825709" url="https://pl.wikipedia.org/wiki?curid=825709" title="Asturyjska Wikipedia">
Asturyjska Wikipedia

Asturyjska Wikipedia – edycja Wikipedii w języku asturyjskim, założona w lipcu 2004 roku.
Granicę 5000 artykułów edycja ta przekroczyła w dniu 7 lipca 2006 roku. Na dzień 18 lutego 2007 roku edycja ta liczyła 7871 artykułów. W rankingu wszystkich edycji językowych, opublikowanym w dniu 1 lutego tegoż roku, zajmowała 63. pozycję. W 2015 Asturyjska Wikipedia została laureatem Nagrody Księcia Asturii za międzynarodową współpracę.

</doc>
<doc id="825711" url="https://pl.wikipedia.org/wiki?curid=825711" title="Aneta Langerová">
Aneta Langerová

Aneta Langerová (ur. 26 listopada 1986 w Beneszowie) – czeska piosenkarka.
W 2004 wygrała pierwszą czeską edycję Idola ("Česko hleda SuperStar"). Dwukrotna laureatka (2005 i 2006) ankiety Czeski Słowik ("Český slavík")
Wydała dwie płyty "Spousta andělů" ("Pełno aniołów") (2005) oraz "Dotyk" (2007), jak również single: "Hříšná těla křídla motýlí", "Voda živá", "Srdcotepec" i z nowego albumu "Malá mořská víla".
W 2006 miała startować w Eurowizji z piosenką "Spousta andělů", jednak Czechy wzięły udział w Worldvision.
Jej muzycznym autorytetem jest kanadyjska piosenkarka Alanis Morissette. Aneta Langerová brała udział w koncertach dobroczynnych, np. "Světluška Nadace".

</doc>
<doc id="825712" url="https://pl.wikipedia.org/wiki?curid=825712" title="Ektropion">
Ektropion

Ektropion, ektropium – odwinięcie powieki. Występuje u ludzi, a także jako dziedziczna przypadłość dotykająca psy dużych ras, mogąca spowodować długotrwałe drażnienie rogówki, w wyniku czego może dojść do jej uszkodzenia. Podobnie skutki powoduje entropion.
Mianem "ektropion" określa się również wywinięcie błony śluzowej szyjki macicy.

</doc>
<doc id="825713" url="https://pl.wikipedia.org/wiki?curid=825713" title="I liga urugwajska w piłce nożnej (1989)">
I liga urugwajska w piłce nożnej (1989)

Mistrzostwa Urugwaju w roku 1989 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1990, a drugi musiał stoczyć pojedynek barażowy z mistrzem Urugwaju, chyba że tym drugim zespołem był sam mistrz. Liga została powiększona z 13 do 14 klubów, gdyż nikt nie spadł, a awansował jeden klub.
Primera División.
Club Atlético Defensor zmienił nazwę na Defensor Sporting Club.

</doc>
<doc id="825714" url="https://pl.wikipedia.org/wiki?curid=825714" title="Abrahamovce">
Abrahamovce



</doc>
<doc id="825715" url="https://pl.wikipedia.org/wiki?curid=825715" title="Trasa Armii Krajowej">
Trasa Armii Krajowej



</doc>
<doc id="825716" url="https://pl.wikipedia.org/wiki?curid=825716" title="Andrejova">
Andrejova



</doc>
<doc id="825717" url="https://pl.wikipedia.org/wiki?curid=825717" title="Bartosovce">
Bartosovce



</doc>
<doc id="825718" url="https://pl.wikipedia.org/wiki?curid=825718" title="Beloveza">
Beloveza



</doc>
<doc id="825719" url="https://pl.wikipedia.org/wiki?curid=825719" title="Ajanamsa">
Ajanamsa

Ajanamsa – "Ayanamsha" to sanskryckie słowo złożone z dwóch słów: "ayana" i "amsha", gdzie "ayana" oznacza "precesję" a "amsha" wskazuje "składnik". W przeciwieństwie do astrologii zachodniej, która jest oparta na tropikalnym zodiaku, wedyjski system astrologii "jyotish", czyt: (dźjotisz) bierze pod uwagę gwiezdną (rzeczywistą) pozycję planet. W obecnej chwili różnica w położeniu planet wynosi ok. 24 stopni. Wartość ta zmienia się o ok. 50 sekund na rok.
Czynnik sprawczy.
Różnica w położeniu planet w zodiaku spowodowana jest precesją – zmianą położenia osi Ziemi w ruchu obrotowym.
Historia powstania.
Astrologia wedyjska posługuje się zodiakiem stałym, czyli gwiazdowym, natomiast zachodnia zwrotnikowym, czyli ruchomym. W zodiaku zwrotnikowym umowny początek zawsze przypada na punkt równonocy wiosennej. Ojcem astrologii zachodniej jest Grek Ptolemeusz, żyjący w II wieku n.e. W swym głównym dziele Terabiblis opisał wpływ konstelacji gwiazd na sprawy ziemskie i życie ludzkie. Aby uprościć system wyliczania pozycji gwiazd, wynalazł zodiak zwrotnikowy, który wyprowadzany jest od zwrotnych punktów Słońca. Pierwszego dnia wiosny, gdy dzień i noc są tej samej długości, zaczyna się znak Barana. Za czasów Ptolemeusza punkt ten pokrywał się z rzeczywistą pozycją Słońca w znaku Barana, dziś jednak na skutek zjawiska precesji punkty te oddalone są od siebie o ok. 23,5 stopnia.
Precesja.
Precesja związana jest z powolnym wirowym ruchem osi ziemskiej. Po 2140 latach punkt równonocy przesuwa się o 30 stopni w tył. W ciągu Roku platońskiego, który wynosi 25 770 lat, porusza się on raz przez cały zodiak. W czasie narodzin Chrystusa Słońce podczas równonocy wiosennej znajdowało się w 4°5′ w Baranie. W 1987 r. Słońce o tej samej porze było już w 6°20′ w Rybach. W roku 2450 punkt równonocy wiosennej wstąpi w znak Wodnika, rozpoczynając Erę Wodnika.
Horoskop wedyjski.
W horoskopie indyjskim znaki zodiaku nie będą takie same jak w zachodnim. Urodzony w pierwszej bądź drugiej dekadzie Bliźniąt według europejskiej astrologii zostanie we wschodniej Bykiem. Z Wodnika pierwszej dekady powstaje Koziorożec itd. Wiąże się z tym również inna interpretacja znaków. Lew w zodiaku zwrotnikowym nie jest tym samym, co Lew w gwiazdowym. Podczas gdy interpretacja znaków we wschodnim horoskopie pozostaje niezmienna od tysięcy lat, to astrologia zachodnia w swych interpretacjach musi podążać za zmieniającym się pasem zodiakalnym. Baran w zodiaku zwrotnikowym jest mieszaniną Byka i Barana w zodiaku gwiazdowym. Zodiak zwrotnikowy jest matematyczną konstrukcją pomocniczą, która służy łatwiejszemu obliczaniu stanowisk gwiazd. We wszystkich starych systemach astrologicznych, nie tylko indyjskim, ale chińskim, babilońskim i egipskim stosowano zmienny zodiak.
Reforma.
Większość tradycyjnych astrologów dźjotisz używa ayanamsy "Lahiri", która została usankcjonowana przez Komitet Reform Kalendarzy (indyjski rząd) w 1954. "Lahiri" jest imieniem jednego z głównych sygnatariuszy.

</doc>
<doc id="825720" url="https://pl.wikipedia.org/wiki?curid=825720" title="Bronisławki">
Bronisławki

2 miejscowości w Polsce:

</doc>
<doc id="825722" url="https://pl.wikipedia.org/wiki?curid=825722" title="Dlhona">
Dlhona



</doc>
<doc id="825723" url="https://pl.wikipedia.org/wiki?curid=825723" title="FNP">
FNP



</doc>
<doc id="825724" url="https://pl.wikipedia.org/wiki?curid=825724" title="Zdjęcia">
Zdjęcia



</doc>
<doc id="825725" url="https://pl.wikipedia.org/wiki?curid=825725" title="Fundacja Nauki Polskiej">
Fundacja Nauki Polskiej



</doc>
<doc id="825726" url="https://pl.wikipedia.org/wiki?curid=825726" title="Hlboke nad Vahom">
Hlboke nad Vahom



</doc>
<doc id="825730" url="https://pl.wikipedia.org/wiki?curid=825730" title="Hrabusice">
Hrabusice



</doc>
<doc id="825731" url="https://pl.wikipedia.org/wiki?curid=825731" title="Bronisławki (powiat pilski)">
Bronisławki (powiat pilski)

Bronisławki – osada w Polsce położona w województwie wielkopolskim, w powiecie pilskim, w gminie Ujście.
W latach 1975–1998 miejscowość administracyjnie należała do województwa pilskiego.

</doc>
<doc id="825733" url="https://pl.wikipedia.org/wiki?curid=825733" title="Jablonove">
Jablonove



</doc>
<doc id="825734" url="https://pl.wikipedia.org/wiki?curid=825734" title="Kolarovice">
Kolarovice



</doc>
<doc id="825737" url="https://pl.wikipedia.org/wiki?curid=825737" title="Kotesova">
Kotesova



</doc>
<doc id="825738" url="https://pl.wikipedia.org/wiki?curid=825738" title="Amplituda hiperboliczna">
Amplituda hiperboliczna



</doc>
<doc id="825739" url="https://pl.wikipedia.org/wiki?curid=825739" title="Krajna Polana">
Krajna Polana



</doc>
<doc id="825741" url="https://pl.wikipedia.org/wiki?curid=825741" title="Plac Bankowy">
Plac Bankowy



</doc>
<doc id="825742" url="https://pl.wikipedia.org/wiki?curid=825742" title="Krasny Brod">
Krasny Brod



</doc>
<doc id="825744" url="https://pl.wikipedia.org/wiki?curid=825744" title="Azerbejdżańska Wikipedia">
Azerbejdżańska Wikipedia

Azerbejdżańska Wikipedia – edycja Wikipedii w języku azerbejdżańskim.
23 października 2008 przekroczyła kamień milowy 20 000 artykułów. Na dzień 15 listopada 2008 roku edycja ta liczyła 20 351 artykułów. W rankingu wszystkich edycji językowych zajmowała wtedy 58 miejsce.

</doc>
<doc id="825747" url="https://pl.wikipedia.org/wiki?curid=825747" title="Czebol">
Czebol

Czebol, chaebŏl ( „związek finansowy”) – południowokoreańska forma konglomeratów, koncernów.
Powstały w latach 70. z małych firm prywatnych.
Były popierane przez władze wojskowe, wspierające planowanie gospodarcze i dyscyplinę wewnątrz przedsiębiorstw. Do największych czeboli zaliczano Daewoo, Hyundaia, Lucky Goldstara (dzisiejsze LG Group) i Samsunga. Przy współpracy z przemysłem japońskim i zachodnim produkowały nowoczesne samochody, statki, wyroby elektroniczne, chemiczne i stalowe.

</doc>
<doc id="825748" url="https://pl.wikipedia.org/wiki?curid=825748" title="Livinske Opatovce">
Livinske Opatovce



</doc>
<doc id="825753" url="https://pl.wikipedia.org/wiki?curid=825753" title="Marsova - Rasov">
Marsova - Rasov



</doc>
<doc id="825755" url="https://pl.wikipedia.org/wiki?curid=825755" title="Čermošná">
Čermošná



</doc>
<doc id="825756" url="https://pl.wikipedia.org/wiki?curid=825756" title="George Snell">
George Snell

George Davis Snell (ur. 19 grudnia 1903 w Bradford, Massachusetts, zm. 6 czerwca 1996 Bar Harbor, Maine) – amerykański genetyk oraz pionierski immunolog zajmujący się transplantacjami.
Praca.
W 1980 George Snell został laureatem Nagrody Nobla w dziedzinie fizjologii i medycyny wraz z Barujem Benacerrafem oraz Jeanem Daussetem za odkrycie genów głównego układu zgodności tkankowej (MHC). Snell został wyróżniony w szczególności za "odkrycie czynników genetycznych, które determinują możliwość przeszczepiania tkanek jednego osobnika innemu. To właśnie Snell wprowadził koncepcję antygenów H." (link)
Jego prace nad myszami doprowadziły do odkrycia HLA (ludzkich antygenów leukocytarnych), głównego układu zgodności tkankowej u ludzi (oraz wszystkich kręgowców), homologicznego do układu H-2, występującego u myszy. Poznanie tych kluczowych genów umożliwiło dalsze sukcesy w przeszczepianiu tkanek i organów.
Życie prywatne.
George Snell urodził się w Bradford, w stanie Massachusetts, jako najmłodsze dziecko z trójki rodzeństwa. Nauki pobierał w szkołach w Brookline a następnie uczęszczał do Dartmouth College w Hanover, gdzie kontynuował swoją pasję do matematyki i nauki, skupiając się na genetyce. W 1926 roku odebrał swój licencjat na Dartmouth College.
Z rekomendacji Johna Gerould, profesora genetyki na Dartmouth, Snell wykonał pracę kończącą studia na Harvardzie z Williamem E. Castle, pierwszym amerykańskim biologiem, który szukał Praw Mendla u ssaków. Snell uzyskał tytuł doktora na Harvardzie w 1930. W swojej rozprawie doktorskiej zajmował się badaniem sprzężeń genetycznych u myszy.
Następnie Snell spędził dwa lata na praktykach postdoktoranckich na University of Texas z Hermannem Josephem Mullerem, który był pionierem w dziedzinie genetyki radiacyjnej (on również zdobył Nagrodę Nobla). Snell wraz z Mullerem badał genetyczne efekty promieniowania rentgenowskiego na myszach.
Te doświadczenia "przekonały mnie, że badania były moją prawdziwą miłością," napisał Snell w swojej autobiografii. "Jeśli miałem zajmować się nauką, genetyka myszy była oczywistym wyborem, a Laboratorium Jacksona, założone w 1929 przez Dr. Clarence Cook Little'a, jednego z wcześniejszych studentów Castle, niemal nieuniknionym wyborem, jeśli chodzi o miejsce pracy." Laboratorium Jacksona było i nadal jest światową mekką dla genetyków zajmujących się myszami.
W 1935 Snell zasilił kadry wspomnianego laboratorium w Bar Harbor na malowniczej wyspie Mount Desert Island u wybrzeża Maine i pozostał tam do końca swej długiej kariery.
Ojciec Snella pracował jako sekretarz w lokalnym oddziale YMCA. Wynalazł urządzenie do zwijania cewek indukcyjnych dla silników łodzi motorowych.
W Bar Harbor Snell poznał Rhodę Carson i ożenił się z nią. Razem mieli trzech synów: Thomasa, Roya i Petera. W wolnym czasie Snell jeździł na nartach, natomiast podczas pobytu w Dartmouth jego pasją stał się tenis.
W 1988 napisał istotną książkę: "Search for a Rational Ethic" na temat natury etyki i reguł, według których żyjemy. Publikacja ta zawiera etykę bazującą na ewolucji w odniesieniu do biologicznych realiów, która wg Snella miała mieć zastosowanie dla wszystkich istot ludzkich.
Snell zmarł w Bar Harbor, w stanie Maine, 6 czerwca 1996.
Bibliografia.
"Les Prix Nobel. The Nobel Prizes 1980" Wilhelm Odelberg, Fundacja im. Alfreda Nobla, Sztokholm, 1981.

</doc>
<doc id="825757" url="https://pl.wikipedia.org/wiki?curid=825757" title="Dudvah">
Dudvah



</doc>
<doc id="825758" url="https://pl.wikipedia.org/wiki?curid=825758" title="Cremosna">
Cremosna



</doc>
<doc id="825759" url="https://pl.wikipedia.org/wiki?curid=825759" title="Mikołaj Czapski">
Mikołaj Czapski



</doc>
<doc id="825760" url="https://pl.wikipedia.org/wiki?curid=825760" title="Cermosna">
Cermosna



</doc>
<doc id="825761" url="https://pl.wikipedia.org/wiki?curid=825761" title="Muran">
Muran



</doc>
<doc id="825762" url="https://pl.wikipedia.org/wiki?curid=825762" title="Olsava (dopływ Hornadu)">
Olsava (dopływ Hornadu)



</doc>
<doc id="825763" url="https://pl.wikipedia.org/wiki?curid=825763" title="UKS SMS Łódź (piłka nożna)">
UKS SMS Łódź (piłka nożna)

UKS SMS Łódź – szkoła mistrzostwa sportowego założona 18 października 1997 roku przez byłego polskiego trenera Kazimierza Górskiego. Prowadzi sekcję piłki nożnej, hokeju na trawie, piłki siatkowej, koszykówki oraz rugby. UKS SMS Łódź działa przy "Gimnazjum i Liceum Ogólnokształcącym Szkoły Mistrzostwa Sportowego im. Kazimierza Górskiego" przy ul. Milionowej 12 w Łodzi. W realizacji swoich działań statutowych UKS SMS korzysta z obiektów sportowych szkoły. Posiada m.in. stadion o pojemności 2 tys. miejsc. Członkami Klubu są uczniowie Szkoły Mistrzostwa Sportowego oraz uczniowie innych łódzkich szkół.
Trenerzy klubu.
Józef Robakiewicz – trener rocznika 1999, były bramkarz ŁKS-u oraz Mikkelin Palloilijatu. 
Sukcesy:
Tomasz Tomaszewski – trener rocznika 1996. 
Sukcesy:
Mariusz Jabłoński – były trener bramkarzy w UKS SMS Łódź, obecnie trener bramkarzy Widzewa. Były zawodnik Górnika Konin oraz RKS Radomsko.
Sukcesy:
Bramkarze trenowani przez tego trenera zdobyli:
Ryszard Robakiewicz – trener klasy kadrowej 1997 oraz drugi trener rocznika 1999. Były zawodnik Legii Warszawa, ŁKS-u Łódź oraz VfB Mödling. Ponadto trener ten zaliczył kilka występów w Reprezentacji Polski.
Sukcesy:
Piotr Grzelak – trener rocznik 2005/06 oraz Juniora Starszego (Trener I Klasy Licencja UEFA-A). 
Sukcesy:
Zdzisław Sławuta – obecny trener A-klasy. Były zawodnik ŁKS-u.
Sukcesy: 
Marcin Perliński – obecny trener Juniora Młodszego oraz rocznik 2000. Sukcesy:
Rocznik 1993:
Rocznik 2000:
Do byłych trenerów klubu należą Mirosław Bulzacki, Mirosław Żerkowski oraz Radosław Mroczkowski.

</doc>
<doc id="825764" url="https://pl.wikipedia.org/wiki?curid=825764" title="Ronava">
Ronava



</doc>
<doc id="825765" url="https://pl.wikipedia.org/wiki?curid=825765" title="Sekcov">
Sekcov



</doc>
<doc id="825766" url="https://pl.wikipedia.org/wiki?curid=825766" title="NRG">
NRG

NRG – koncern powstały w wyniku połączenia firm Nashuatec, Rex-Rotary, Gestetner. Największy na świecie koncern produkujący kserokopiarki, drukarki, skanery oraz urządzenia wielofunkcyjne. NRG został wykupiony przez firmę Ricoh. Obecnie koncern produkuje urządzenia biurowe, do produkcji oraz archiwizacji dokumentów. Maszyny sprzedawane są pod markami, z których wywodzi się koncern i są to identyczne urządzenia, różniące się tylko etykietą.

</doc>
<doc id="825768" url="https://pl.wikipedia.org/wiki?curid=825768" title="Stitnik">
Stitnik



</doc>
<doc id="825769" url="https://pl.wikipedia.org/wiki?curid=825769" title="Everth Palacios">
Everth Palacios

Everth Antonio Palacios (ur. 18 stycznia 1969 w Cali) – piłkarz kolumbijski grający na pozycji obrońcy.
Kariera klubowa.
Palacios jest wychowankiem klubu Deportivo Cali. Zadebiutował w nim na początku lat 90. Największy sukces z Deportivo osiągnął w 1996 roku gdy wywalczył z tym klubem swoje pierwsze w karierze mistrzostwo Kolumbii. W 1997 roku wystąpił z tym klubem w Copa Libertadores, jednak zespół odpadł z rozgrywek już po fazie grupowej. W 1998 po raz drugi w karierze Palacios został mistrzem kraju z Deportivo La Coruña, a po sezonie zamienił klub na Atlético Nacional. W pierwszym sezonie gry w Medellín po raz trzeci był członkiem mistrzowskiej drużyny Kolumbii. W 2000 roku zagrał z Atletico Nacionalem w Copa Libertadores, jednak klub zajmując ostatnie miejsce w grupie odpadł z pucharu.
W 2001 roku Palacios wyjechał do Japonii, do drugoligowego klubu Shonan Bellmare. Został tam zawodnikiem podstawowej jedenastki. W pierwszym sezonie gry w klubie rozegrał 43 mecze i zdobył 3 gole (8. miejsce w lidze), a w sezonie 2002 40 meczów i 5 goli (5. miejsce). W roku 2003 grał już trochę mniej z powodu kontuzji – 28 meczów 1 gol. Rok 2004 Palacios także rozpoczął w Shonan Bellmare, ale w letnim oknie transferowym przeszedł do Kashiwy Reysol. Klub zajął ostatnie miejsce w lidze, ale dzięki wygranym barażom utrzymał się w Division 1.
W 2005 roku Everth wrócił do Kolumbii i został zawodnikiem ligowego średniaka, Boyacá Chicó. Pomimo wieku przekraczającego czterdziestkę Palacios jest nadal aktywnym zawodnikiem klubu i członkiem podstawowej jedenastki zespołu.
Kariera reprezentacyjna.
W reprezentacji Kolumbii Palacios zadebiutował w 1997 roku. Rok później był podstawowym zawodnikiem kadry na finały Mistrzostw Świata we Francji. Rozegrał wszystkie mecze grupowe w pełnym wymiarze czasowym - z Rumunią (0:1), z Tunezją (1:0) oraz z Anglią (0:2). Ogółem w reprezentacji Kolumbii Palacios rozegrał 10 meczów.

</doc>
<doc id="825770" url="https://pl.wikipedia.org/wiki?curid=825770" title="Wyspy Belchera">
Wyspy Belchera

Wyspy Belchera (ang. Belcher Islands, fr. Îles Belcher) – archipelag w Zatoce Hudsona w Kanadzie, administracyjnie należący do terytorium Nunavut. Wioska Sanikiluaq na północnym krańcu Wyspy Flaherty jest najbardziej wysuniętą na południe miejscowością Nunavutu. Inne główne wyspy w liczącym 1500 wysp archipelagu to Wyspa Kugong, Wyspa Moore, Wyspa Tukarak, Wyspa Innetalling, Wyspa Wiegand, Wyspa Split, Wyspa Snape i Wyspa Mavor.
Geologia Wysp Belchera jest proterozoiczna. Na ich powierzchni występują skały okruchowe, a także skały magmowe. Na wyspach występują rudy żelaza.
Wyspy zostały odkryte w 1610 przez Henry'ego Hudsona.

</doc>
<doc id="825771" url="https://pl.wikipedia.org/wiki?curid=825771" title="Rondo Starzyńskiego">
Rondo Starzyńskiego



</doc>
<doc id="825772" url="https://pl.wikipedia.org/wiki?curid=825772" title="Synagoga w Józefowie Biłgorajskim">
Synagoga w Józefowie Biłgorajskim

Synagoga w Józefowie Biłgorajskim – synagoga znajdująca się w Józefowie Biłgorajskim, przy placu Wolności 10.
Synagoga została zbudowana w latach 70. XIX wieku, na miejscu starej bożnicy. Podczas II wojny światowej hitlerowcy zdewastowali synagogę.
Po zakończeniu wojny budynek synagogi przez kilka lat stał opuszczony z uszkodzonym dachem i popadał w ruinę. W 1952 roku budynek został przekazany Gminnej Spółdzielni Skupu Zboża, która go wyremontowała i urządziła w nim magazyn. W latach 80. XX wieku został wyremontowany i dostosowany do potrzeb Miejskiej Biblioteki Publicznej.
Murowany z kamienia wapiennego budynek synagogi wzniesiono na planie prostokąta, w stylu barokowym. Od zachodu do głównej sali modlitw dobudowany był pierwotnie drewniany przedsionek z umieszczonym nad nim babińcem. Wewnątrz zachowała się wnęka po Aron ha-kodesz, a na ścianach pas wnęk arkadowych.

</doc>
<doc id="825775" url="https://pl.wikipedia.org/wiki?curid=825775" title="Powiat Bytca">
Powiat Bytca



</doc>
<doc id="825776" url="https://pl.wikipedia.org/wiki?curid=825776" title="Cataluna fc">
Cataluna fc



</doc>
<doc id="825777" url="https://pl.wikipedia.org/wiki?curid=825777" title="Powiat Dolny Kubin">
Powiat Dolny Kubin



</doc>
<doc id="825779" url="https://pl.wikipedia.org/wiki?curid=825779" title="Powiat Dunajska Streda">
Powiat Dunajska Streda



</doc>
<doc id="825780" url="https://pl.wikipedia.org/wiki?curid=825780" title="Tu-95">
Tu-95

Tu-95 (ros. Ту-95) (w kryptonimie NATO "Bear") – radziecki strategiczny samolot bombowy lub rozpoznawczy dalekiego zasięgu. Napędzany przez silniki turbośmigłowe NK-12 ze śmigłami przeciwbieżnymi. Opracowany w biurze konstrukcyjnym Tupolewa. W służbie od 1956. Obok Tu-160 stanowi podstawowe uzbrojenie rosyjskiego lotnictwa strategicznego. Morska wersja patrolowa nosi oznaczenie Tu-142.
Historia.
Prace nad turbośmigłowym Tu-95 rozpoczęły się na początku lat 50 XX w., kiedy okazało się, że silniki tłokowe osiągnęły kres swoich możliwości technicznych, a nowe silniki odrzutowe zużywają dużo paliwa i ograniczają zasięg samolotu. Prace nad samolotem rozpoczęły się 11 lipca 1951, a prototyp wykonał swój pierwszy lot 12 listopada 1952. Jako napęd posłużyły 4 podwójne silniki 2TW-2F. Maszyna prototypowa rozbiła się przy 17 locie 11 maja 1953 z powodu uszkodzenia przekładni. Drugi prototyp wzbił się w powietrze 11 maja 1955. Samolot napędzany był czterema silnikami TW-12 (NK-12), skonstruowanymi przez grupę inżynierów pod kierunkiem Austriaka Ferdynanda Brandnera. Produkcję seryjną rozpoczęto w styczniu 1956 r. Wziął bezpośredni udział w zrzucie Car Bomby - największej jądrowej bomby lotniczej w historii.
Tu-95 to odpowiedź ZSRR na amerykański bombowiec strategiczny B-52 Stratofortress. Tu-95 stanowi rozwinięcie zdobytych przez wywiad ZSRR planów "modelu 464-35" o identycznym układzie czterech silników turbośmigłowych (również o dwóch przeciwbieżnych śmigłach każdy) oraz skośnych skrzydłach.
Bombowce Tu-95 służące dzisiaj należą do wersji Tu-95MS6 (Bear H6, 32 egzemplarze) i Tu-95MS16 (Bear H16, 32 egzemplarze). Zostały wyprodukowane w latach 80 XX w. Pierwsza z tych wersji przenosi sześć pocisków Raduga Ch-55 (AS-15A) w komorze bombowej, a druga jest ponadto przystosowana do przenoszenia dalszych dziesięciu pocisków umieszczonych na zewnątrz kadłuba (lot z taką konfiguracją znacznie jednak pomniejsza zasięg samolotu). Ogółem 72 egzemplarze mogą przenieść 704 pociski, każdy z jedną głowicą jądrową, co stanowi obecnie (2007) około 20% rosyjskich strategicznych głowic jądrowych. W najbliższych latach wraz z wycofywaniem starszych systemów rakiet balistycznych ze służby odsetek ten będzie najprawdopodobniej wzrastać. Kiedyś rozważano wycofanie samolotu do 2015 r. Tak długą służbę zawdzięcza udanej i podatnej na modernizacje konstrukcji. Bombowce Tu-95 bazują obecnie na dwóch lotniskach: Engels (Obwód saratowski) i Ukrainka (Kraj Chabarowski). W 2018 roku podpisano umowę na modernizację bombowców Tu-95MS do wersji MSM, z mocniejszymi silnikami i nową awioniką.
Obok wersji bombowca produkowano wersję rozpoznania morskiego Tu-95RC (Ту-95РЦ), służącą do wykrywania i śledzenia celów morskich dla okrętów uzbrojonych w pociski przeciwokrętowe. Wyposażona była w radar umieszczony w komorze bombowej, o zasięgu wykrywania do 400 km dla celów wielkości krążownika, którego wskazania były dzięki systemowi Uspiech transmitowane bezpośrednio na własne okręty, na odległość do 350-400 km. W latach 1963-69 powstało koło 50 samolotów tej wersji.
22 sierpnia 2020 r. dokonano oblotu najnowszej wersji samolotu, RF-94121 "Samara". Zmodernizowany samolot Tu-95MSM, wyposażony został w nową awionikę, radar i systemy sterowania, systemy obrony przeciwlotniczej, silniki NK-12MPM, śmigła AW-60T, które obniżają wibracje i zużycie paliwa. Zmodernizowany samolot pozbawiono działek przeciwlotniczych w ogonie. 
Ujemną cechą przyjętego układu z silnikami turbośmigłowymi i dużymi śmigłami okazała się duża skuteczna powierzchnia odbicia, ułatwiająca wykrycie przez radar z dużej odległości.
Konstrukcja.
Kadłub o konstrukcji półskorupowej o przekroju okrągłym. W pierwszej części kadłuba znajduje się hermetyzowana kabina załogi, w środkowej centropłat i komora bombowa, w trzeciej części znajduje się usterzenie i stanowisko strzelca ogonowego.
Skrzydło o konstrukcji czterodźwigarowej przechodzącej w trójdźwigarową, ze skosem 35° w części przykadłubowej i 33,5° w części zewnętrznej. Wyposażone w trzysegmentowe lotki i dwusegmentowe klapy dwuszczelinowe.
Podwozie trójpodporowe z kołem przednim. Podwozie główne w postaci czterokołowych wózków, chowane do gondoli na tylnej krawędzi skrzydeł. Podwozie przednie dwukołowe, chowane do tyłu w luk znajdujący się w kadłubie. 
Użycie bojowe.
Tu-95MS zadebiutowały bojowo dopiero w 2015 roku podczas rosyjskiej interwencji w wojnie domowej w Syrii przeciwko Państwu Islamskiemu. 17 listopada 2015 roku pięć rosyjskich Tu-95MS razem z sześcioma Tu-160 dokonało ataku 34 pociskami samosterującymi Ch-555 lub Ch-101 na cele w Syrii w muhafazach Aleppo i Idlib za akceptacją prezydenta Syrii Baszszara al-Asada.
Następne uderzenie – z użyciem pocisków Ch-101 – przeprowadzono 5 lipca 2017 roku. Kolejny atak (za pomocą pocisków tego samego typu) wykonano 26 września 2017 roku na cele w muhafazach Dajr az-Zaur i Idlib. Ogółem podczas rosyjskiej interwencji w Syrii rosyjskie bombowce wystrzeliły 66 pocisków Ch-101.
13 marca 2022 roku, podczas inwazji na Ukrainę, Tu-95MS ze 184 Pułku zaatakowały pociskami Ch-555 ośrodek szkolenia wojsk ukraińskich w Jaworowie w pobliżu polskiej granicy.

</doc>
<doc id="825781" url="https://pl.wikipedia.org/wiki?curid=825781" title="Powiat Komarno">
Powiat Komarno



</doc>
<doc id="825787" url="https://pl.wikipedia.org/wiki?curid=825787" title="Inger Bjørnbakken">
Inger Bjørnbakken

Inger Bjørnbakken (ur. 28 grudnia 1933 w Bærum, zm. 13 lutego 2021 tamże) – norweska narciarka alpejska, mistrzyni świata. 
Kariera.
Wystartowała na igrzyskach olimpijskich w Cortina d’Ampezzo w 1956 roku, gdzie zajęła szóste miejsce w slalomie i czternaste w gigancie. Podczas rozgrywanych dwa lata później mistrzostw świata w Badgastein wywalczyła złoty medal w slalomie. W zawodach tych wyprzedziła Austriaczkę Josefę Frandl i Annemarie Waser ze Szwajcarii. Był to jej jedyny medal wywalczony na międzynarodowej imprezie tej rangi. Pięć dni później zajęła dziesiąte miejsce w gigancie. Brała również udział w igrzyskach olimpijskich w Squaw Valley w 1960 roku, gdzie uplasowała się na 14. pozycji w slalomie i 20. w gigancie.
W 1958 r. Sandvik otrzymała medal Holmenkollen. Jest jedną z 11 osób, które nie uprawiały narciarstwa klasycznego, a otrzymały to wyróżnienie. Pozostali to: Stein Eriksen, król Haakon VII, Astrid Sandvik, Borghild Niskin, król Olaf V, Erik Håker, Jacob Vaage, król Harald V i królowa Sonja (Norwegia) oraz Ingemar Stenmark (Szwecja).
Zginęła w pożarze swojego domu.

</doc>
<doc id="825789" url="https://pl.wikipedia.org/wiki?curid=825789" title="Clio (Alabama)">
Clio (Alabama)

Clio – miasto w Stanach Zjednoczonych, w stanie Alabama. Zgodnie ze spisem z roku 2005 miasto zamieszkuje 2,216 osób. W Clio urodzili się m.in. George Wallace - czterokrotny gubernator Alabamy - oraz Don Sutton - amerykański komentator sportowy.
Geografia.
Według danych amerykańskiego Biura Spisów Ludności (U.S. Census Bureau), miasto zajmuje powierzchnię 26,1 km2, z czego 26,1 km2 stanowią lądy, a (0,10%) stanowią wody.
Demografia.
Według spisu z roku 2000, miasto zamieszkuje 2,206 osób, które tworzą 464 gospodarstwa domowe oraz 278 rodzin. Gęstość zaludnienia wynosi 84,7 osób/km2. Na terenie miasta znajduje się 527 budynków mieszkalnych o średniej częstości występowania na poziomie 20,2 budynków/km2. 37,31% ludności miasta to ludzie biali, 57,21% to czarni, 1,22% to rdzenni Amerykanie, 0,32% to Azjaci, 0,05% to mieszkańcy z wysp Pacyfiku, 2,09% to ludność innych ras, 1,81% to ludność wywodząca się z dwóch lub większej ilości ras, 3,31% to Hiszpanie lub Latynosi.
W mieście znajdują się 464 gospodarstwa domowe, z czego w 29,0% z nich znajdują się dzieci poniżej 18 roku życia. 41,2% gospodarstw domowych tworzą małżeństwa. 20,3% stanowią kobiety bez męża, a 35,9% to nie rodziny. 32,9% wszystkich gospodarstw składa się z jednej osoby. W 15,7% znajdują się samotne osoby powyżej 65 roku życia. Średnia wielkość gospodarstwa domowego wynosi 2,41 osoby, a średnia wielkość rodziny to 2,97 osoby.
Populacja miasta rozkłada się na 12,1% osób poniżej 18 lat, 14,2% osób z przedziału wiekowego 18-24 lat, 44,8% osób w wieku od 25 do 44 lat, 21,5% w wieku 45-64 lat i 7,3% osób które mają 65 lub więcej lat. Średni wiek mieszkańców to 35 lat. Na każde 100 kobiet przypada 296,1 mężczyzn. Na każde 100 kobiet w wieku 18 lub więcej lat przypada 347,6 mężczyzn.
Średni roczny dochód w mieście na gospodarstwo domowe wynosi $17,417 a średni roczny dochód na rodzinę to $23,594. Średni roczny dochód mężczyzny to $24,500, kobiety $18,021. Średni roczny dochód na osobę wynosi $6,296. 30,3% rodzin i 40,5% populacji miasta żyje poniżej minimum socjalnego, z czego 54,3% to osoby poniżej 18 lat a 39,0% to osoby powyżej 65 roku życia.

</doc>
<doc id="825798" url="https://pl.wikipedia.org/wiki?curid=825798" title="Powiat Partizanske">
Powiat Partizanske



</doc>
<doc id="825799" url="https://pl.wikipedia.org/wiki?curid=825799" title="Plac Zbawiciela">
Plac Zbawiciela

Plac Zbawiciela:

</doc>
<doc id="825800" url="https://pl.wikipedia.org/wiki?curid=825800" title="Powiat Roznava">
Powiat Roznava



</doc>
<doc id="825804" url="https://pl.wikipedia.org/wiki?curid=825804" title="Godło Gdańska">
Godło Gdańska



</doc>
<doc id="825805" url="https://pl.wikipedia.org/wiki?curid=825805" title="Powiat Turcianske Teplice">
Powiat Turcianske Teplice



</doc>
<doc id="825808" url="https://pl.wikipedia.org/wiki?curid=825808" title="Powiat Vranov nad Toplou">
Powiat Vranov nad Toplou



</doc>
<doc id="825809" url="https://pl.wikipedia.org/wiki?curid=825809" title="Powiat Zlate Moravce">
Powiat Zlate Moravce



</doc>
<doc id="825810" url="https://pl.wikipedia.org/wiki?curid=825810" title="Powiat Cadca">
Powiat Cadca



</doc>
<doc id="825811" url="https://pl.wikipedia.org/wiki?curid=825811" title="Powiat Sala">
Powiat Sala



</doc>
<doc id="825817" url="https://pl.wikipedia.org/wiki?curid=825817" title="Kulm (skocznia narciarska)">
Kulm (skocznia narciarska)

Kulm – mamucia skocznia narciarska o punkcie konstrukcyjnym K200 i rozmiarze HS 235, zlokalizowana pomiędzy miejscowościami Tauplitz i Bad Mitterndorf w Austrii, na północnym zboczu góry Kulmkogel (1123 m n.p.m.) w masywie Dachstein. Wspólnie z Heini-Klopfer-Skiflugschanze trzecia skocznia na świecie pod względem rozmiaru, a do czasu przebudowy w 2014 r. uważana za największą naturalną skocznię świata.
Lokalizacja skoczni jest różnie określana, bowiem przez lata używane były zamiennie nazwy obu sąsiednich miejscowości. Tauplitz jest położone bliżej skoczni, z kolei Bad Mitterndorf – większe oraz bardziej znane turystycznie. 1 stycznia 2015 gmina Tauplitz została zlikwidowana i włączona do gminy Bad Mitterndorf, zatem obecnie prawidłowa jest raczej ta druga nazwa.
Skocznia w obecnej formie jest osłonięta z obu stron lasem, dodatkowo przed wiatrem chroni ją sztuczna osłona o powierzchni 2800 metrów kwadratowych. Obiekt nie posiada sztucznego oświetlenia.
Regularnie rozgrywane są na niej konkursy Pucharu Świata oraz mistrzostwa świata w lotach narciarskich.
Historia.
Pierwszy skok oddano na niej 18 lutego 1950, zaś oficjalnie otwarta została 8 marca 1950 zawodami, w których zwyciężył Rudolf Dietrich. W 2006 r. odbyły się na niej Mistrzostwa Świata w lotach. W konkursie indywidualnym triumfował Roar Ljøkelsøy, a w konkursie drużynowym reprezentacja Norwegii w składzie: Bjørn Einar Romøren, Lars Bystøl, Tommy Ingebrigtsen i Roar Ljøkelsøy.
Przebudowa (2014).
W czerwcu 2014 r. rozpoczęła się przebudowa skoczni, która zakładała skrócenie rozbiegu o 23 metry, podwyższenie progu o 12,6 metra, poszerzenie o kilka metrów zeskoku na całej jego długości, podwyższenie wieży sędziowskiej oraz przesunięcie punktu K ze 185 na 200 metr i punktu HS z 200 na 225 metr. 8 stycznia 2015 pierwszy oficjalny skok na przebudowanej skoczni na odległość 190 metrów oddał Gregor Schlierenzauer. Latem 2015 r. ruszyła kolejna modernizacja skoczni, polegająca na podwyższeniu buli o ok. 2 metry w celu obniżenia paraboli lotu w pierwszej fazie oraz skróceniu strefy z belkami startowymi. Zdecydowano się też na instalację torów lodowych na rozbiegu. Zmiany te są wprowadzane w celu uzyskania pełnej zgodności skoczni z przepisami FIS odnośnie do budowy skoczni narciarskich. W związku z nowymi przepisami Międzynarodowej Federacji Narciarskiej w sezonie 2017/18 został zmieniony rozmiar skoczni z 225 m na 235 m. Na obiekcie tym rozegrano Mistrzostwa Świata w Lotach Narciarskich 2016, a tytuł mistrzowski wywalczył Słoweniec Peter Prevc, który ustanowił podczas konkursu rekord skoczni osiągając 244 metrów.

</doc>
<doc id="825820" url="https://pl.wikipedia.org/wiki?curid=825820" title="Postnetty omony">
Postnetty omony



</doc>
<doc id="825822" url="https://pl.wikipedia.org/wiki?curid=825822" title="Svinka">
Svinka

Svinka – rzeka we wschodniej Słowacji, lewy dopływ Hornadu w zlewisku Morza Czarnego. Długość – 50,8 km, powierzchnia zlewni – 345 km².
Svinka powstaje z połączenia dwóch niewielkich rzek: Malej Svinki i Veľkej Svinki na południe od wsi Kojatice. Malá Svinka wypływa z gór Bachureń (na wys. 910 m n.p.m. pod szczytem Žliabky), Veľká Svinka wypływa z gór Branisko (na wys. 1000 m n.p.m. pod szczytem Smrekovica). Obie rzeczki spływają na południowy wschód do Kotliny Koszyckiej i łączą się na południe od wsi Kojatice. Powstała w ten sposób Svinka płynie na południowy wschód, okrążając od północy masy górski Čierna hora. Uchodzi do Hornadu koło wsi Kysak.

</doc>
<doc id="825823" url="https://pl.wikipedia.org/wiki?curid=825823" title="Aleja Zieleniecka">
Aleja Zieleniecka



</doc>
<doc id="825825" url="https://pl.wikipedia.org/wiki?curid=825825" title="Frieda Dänzer">
Frieda Dänzer

Frieda Brunner-Dänzer (ur. 16 listopada 1931 w Adelboden, zm. 21 stycznia 2015 w Brunnen) – szwajcarska narciarka alpejska, wicemistrzyni olimpijska oraz pięciokrotna medalistka mistrzostw świata.
Kariera.
W reprezentacji Szwajcarii Frieda Dänzer po raz pierwszy znalazła się w styczniu 1950 roku, wkrótce jednak odniosła poważną kontuzję. Nie startowała na igrzyskach olimpijskich w Oslo w 1952 roku i rozgrywanych dwa lata później mistrzostwach świata w Åre. W 1956 roku znalazła się jednak w reprezentacji kraju na igrzyska olimpijskie w Cortina d’Ampezzo. Dänzer wywalczyła tam srebrny medal w zjeździe, rozdzielając na podium swą rodaczkę Madeleine Berthod oraz Lucille Wheeler z Kanady. Igrzyska w Cortina d’Ampezzo były równocześnie mistrzostwami świata, jednak kombinację rozgrywano tylko w ramach drugiej z tych imprez. W konkurencji tej Dänzer także zajęła drugie miejsce, plasując się za Berthod, a przed Włoszką Giulianą Minuzzo.
Największe sukcesy osiągnęła jednak podczas mistrzostw świata w Bad Gastein w 1958 roku, gdzie w czterech startach zdobyła trzy medale. Najpierw zajęła drugie miejsce w zjeździe, w którym uległa tylko Kanadyjce Lucille Wheeler, a trzecie miejsce zajęła Włoszka Carla Marchelli. Następnie była trzecia w gigancie, ustępując tylko Wheeler oraz Sally Deaver z USA. Na zakończenie tej imprezy wywalczyła złoty medal w kombinacji, wyprzedzając Wheeler o 0,53 punktu i Austriaczkę Josefę Frandl o 2,32 punktu. W 1960 roku zakończyła karierę.
Wielokrotnie zdobywała medale mistrzostw Szwajcarii, w tym łącznie pięć złotych: w zjeździe w 1954 roku, w gigancie w latach 1957-1958 oraz slalomie i kombinacji w 1958 roku. W 1958 roku wygrała także giganta w ramach zawodów SDS-Rennen w Grindelwald, a w latach 1953 i 1956 była najlepsza w zjeździe na zawodach Parsenn-Derby w Davos.
W 1962 roku uzyskała uprawnienia instruktorki narciarstwa. Cztery lata później wyszła za mąż za Alfreda Brunnera i przeprowadziła się do Brunnen, gdzie prowadzili szkołę narciarską. Zmarła 21 stycznia 2015 roku po krótkiej chorobie..

</doc>
<doc id="825826" url="https://pl.wikipedia.org/wiki?curid=825826" title="Stara Synagoga w Józefowie Biłgorajskim">
Stara Synagoga w Józefowie Biłgorajskim

Stara Synagoga w Józefowie Biłgorajskim – pierwsza, obecnie nieistniejąca drewniana synagoga znajdująca się w Józefowie Biłgorajskim przy obecnym placu Wolności 10.
Synagoga została zbudowana w 1744 roku. W 1827 roku bożnica utraciła dach, w wyniku szalejącej burzy. Z pomocą przyszedł Stanisław Zamoyski, który pomógł finansowo w odbudowie dachu. W 1850 roku w synagodze wybuchł pożar, który ją doszczętnie spalił. Wkrótce na jej miejscu zaczęto budować nową, murowaną synagogę, którą ukończono dopiero 20 lat później. 

</doc>
<doc id="825828" url="https://pl.wikipedia.org/wiki?curid=825828" title="Ulica Ząbkowska">
Ulica Ząbkowska



</doc>
<doc id="825831" url="https://pl.wikipedia.org/wiki?curid=825831" title="Skrzeczeniec">
Skrzeczeniec

Skrzeczeniec - część wsi Kopana w Polsce, położona w województwie mazowieckim, w powiecie piaseczyńskim, w gminie Tarczyn. Niegdyś wieś, obecnie administracyjnie należy do sołectwa Kopana.
Nazwa "Skrzeczeniec" funkcjonuje jedynie wśród lokalnej ludności. 
W latach 1975–1998 Skrzeczeniec należał administracyjnie do województwa warszawskiego, leżał wtedy przy granicy z ówczesnym województwem radomskim.

</doc>
<doc id="825833" url="https://pl.wikipedia.org/wiki?curid=825833" title="Roman Piotrowski">
Roman Piotrowski

Roman Piotrowski (ur. 21 stycznia 1895 w Nowym Targu, zm. 17 grudnia 1988 w Warszawie) – polski architekt i polityk. Poseł do Krajowej Rady Narodowej, na Sejm Ustawodawczy oraz na Sejm PRL I kadencji, w latach 1951–1956 minister budownictwa miast i osiedli. Budowniczy Polski Ludowej.
Życiorys.
Architekturę studiował na Politechnice Lwowskiej, potem na Politechnice Warszawskiej, studia ukończył w 1924, a w latach 1921–1935 był asystentem Instytutu Architektury UW. Związany był z grupą Praesens.
W latach 1930–1933 był inżynierem-architektem przedsiębiorstwa „Budozus” i współprojektantem osiedla domków jednorodzinnych ZUS na Żoliborzu (1935). W latach 1934–1944 obejmował kierownictwo techniczne w Towarzystwie Osiedli Robotniczych (TOR). Był członkiem zespołu, który zaprojektował osiedle TOR zbudowane między ulicami Obozową i Bolecha na Kole.
W czasie II wojny światowej był kierownikiem technicznym Społecznego Przedsiębiorstwa Budowlanego działającego przy Warszawskiej Spółdzielni Mieszkaniowej (WSM). Uczestniczył w pracach powołanej przy WSM w 1940 Pracowni Architektoniczno-Urbanistycznej (PAU). Od 1945 do 1949 był kierownikiem Biura Odbudowy Stolicy, a w latach 1945–1947 był również wiceprezydentem m. st. Warszawy. W okresie 1947–1949 piastował urząd komisarza odbudowy Warszawy przy Ministrze Odbudowy.
W 1945 wstąpił do Polskiej Partii Robotniczej, a od 1948 był członkiem Polskiej Zjednoczonej Partii Robotniczej. Od 1948 wiceminister Ministerstwa Odbudowy, następnie od 1949 podsekretarz stanu, a następnie kierownik Ministerstwa Budownictwa. Od 11 stycznia 1951 do 11 lipca 1956 minister budownictwa miast i osiedli, następnie w 1956 wiceminister i podsekretarz stanu Ministerstwa Budownictwa. Pełnił mandat poselski do Krajowej Rady Narodowej, na Sejm Ustawodawczy oraz na Sejm PRL I kadencji.
W latach 1956–1961 ambasador PRL w Niemczech Wschodnich. 23 sierpnia 1980 roku dołączył do apelu 64 uczonych, pisarzy i publicystów do władz komunistycznych o podjęcie dialogu ze strajkującymi robotnikami.
Pochowany na cmentarzu Powązki Wojskowe w Warszawie (kwatera C39-9-6).
Życie prywatne.
Był mężem Anatolii Hryniewickiej-Piotrowskiej. 

</doc>
<doc id="825834" url="https://pl.wikipedia.org/wiki?curid=825834" title="Attalea funifera">
Attalea funifera

Attalea funifera – gatunek rośliny z rodziny arekowatych. Rośnie w wilgotnych lasach wschodniej Brazylii.
Zastosowanie.
Z nasion tej atalii otrzymuje się olej jadalny, a z liści otrzymuje się włókno – piasawę.

</doc>
<doc id="825836" url="https://pl.wikipedia.org/wiki?curid=825836" title="Rondo Wiatraczna">
Rondo Wiatraczna



</doc>
<doc id="825840" url="https://pl.wikipedia.org/wiki?curid=825840" title="Plac Wilsona">
Plac Wilsona



</doc>
<doc id="825841" url="https://pl.wikipedia.org/wiki?curid=825841" title="Smolník">
Smolník

Smolník (też: Smolnícky potok) – duży potok we wschodniej Słowacji (na Spiszu), prawy dopływ Hnilca w zlewisku Morza Czarnego. Całość toku Smolníka znajduje się na terenie Gór Wołowskich. Długość – 20 km. 
Źródliska Smolníka znajdują się na wysokości 1150 m n.p.m. na północno-wschodnich zboczach Pipitki. W źródłowym toku zasila go szereg bogatych w wodę dopływów, spływających wachlarzowato ze wschodnich stoków Przełęczy Úhorniańskiej, z południowo-wschodnich stoków Białych Skał i z południowych zboczy Hekerovej. Poniżej wsi Úhorná jego tok przegradza zapora, tworząca zbiornik wodny Úhorná. Niżej potok, zasilany kolejnymi licznymi dopływami, płynie w kierunku północno-wschodnim przez miejscowości Smolník i Smolnícka Huta, po czym uchodzi do Hnilca koło wsi Mníšek nad Hnilcom. 
Dolina Smolníka była niegdyś bardzo ruchliwym okręgiem górniczo-hutniczym. W licznych kopalniach drążonych w zboczach doliny wydobywano rudy miedzi, srebra, ołowiu i rtęci. Sam potok w Smolníku i Smolníckiej Hucie napędzał koła wodne licznych urządzeń hutniczych.

</doc>
<doc id="825842" url="https://pl.wikipedia.org/wiki?curid=825842" title="Inger Bjornbakken">
Inger Bjornbakken



</doc>
<doc id="825843" url="https://pl.wikipedia.org/wiki?curid=825843" title="Inger Bjoernbakken">
Inger Bjoernbakken



</doc>
<doc id="825851" url="https://pl.wikipedia.org/wiki?curid=825851" title="SGE">
SGE



</doc>
<doc id="825858" url="https://pl.wikipedia.org/wiki?curid=825858" title="Kee Marcello">
Kee Marcello

Kee Marcello, właśc. Kjell Hilding Lövbom (ur. 20 lutego 1960) – szwedzki gitarzysta. Od 1986 związany z grupą Europe, w której grał do 1992. Kiedy zespół zawiesił działalność, zdecydował się grać w innych kapelach i nie dołączył do niego po reaktywacji w 2003.

</doc>
<doc id="825860" url="https://pl.wikipedia.org/wiki?curid=825860" title="Margecianka">
Margecianka

Margecianka – potok na Spiszu, we wschodniej Słowacji, lewy dopływ Hornádu w zlewisku Morza Czarnego. Długość – 22 km. 
Źródła Margecianki znajdują się w południowej części Gór Lewockich na wysokości 890 m n.p.m. Płynie na południe, wypływa do Kotliny Hornadzkiej i uchodzi do Hornádu koło wsi Spiskie Włochy.

</doc>
<doc id="825861" url="https://pl.wikipedia.org/wiki?curid=825861" title="Schrony amunicyjne w Twierdzy Kraków">
Schrony amunicyjne w Twierdzy Kraków

Schrony amunicyjne w Twierdzy Kraków – powstały w okresie ostatniej modernizacji Twierdzy Kraków. Były również ostatnimi murowanymi budowlami fortyfikacyjnymi w twierdzy. W porównaniu do innych szkół fortyfikacyjnych, pojawiły się późno, reprezentowały skromne wymiary i program funkcjonalny (np. w porównaniu z wielokomorowymi schronami zróżnicowanych typów w twierdzach pruskich).
W latach 1913-1915 zbudowano na zapleczach grup fortowych łącznie 18 schronów.
Nie znalazły się one jedynie w VIII-ej grupie, gdzie zastąpiły je kawerny schronowe kute w wapiennym podłożu. Zadaniem schronów amunicyjnych było zapewnienie bezpiecznego miejsca składowania rezerwy amunicji dla ruchomych odwodów artylerii i piechoty usytuowanej między i za fortami. Ze względu na swe niewielkie wymiary i stosunkowo rzadkie rozmieszczenie mogły służyć jedynie do przechowywania standardowej rezerwy liniowej amunicji.
Obecnie trudno ustalić czy we wszystkich przypadkach przeznaczone były do składowania amunicji artyleryjskiej czy strzeleckiej.
Sytuowano je zwykle w obniżeniach terenu i na osłoniętych przeciwzboczach na zapleczu grup fortowych, oraz przy głównych drogach dojazdowych łączących je z miastem (do wyjątków należy położony na wzgórzu schron "Węgrzce" i schron "Tonie" znajdujący się przy obwodowej drodze rokadowej).
Zrealizowane w latach 1913-1914 10 schronów oparte było na typowym projekcie opracowanym przed 1913 rokiem. Pozostałem 8 zbudowane w sezonach 1914-1915 wykonano według poprawionego projektu standardowego. Zmiany dotyczyły głównie zwiększenia odporności stropodachu (w wersji 1914) i rozwiązań detalu.
W miejsce ceglanych łuków odcinkowych nad otworami okiennymi wprowadzono stalowe nadproża i zewnętrzne wyprofilowanie w betonie. Zmianie uległa również ślusarka, okiennice (w wersji 1914-1915 wprowadzono pancerne), oraz sposób kształtowania stropodachu (spadek na stronę elewacji wejściowej w wersji 1914-1915). Niezależnie od wersji w nielicznych schronach zastosowano zwiększenie grubości ściany narażonej ze 150 do 180 cm (m.in. "Pasternik" i "Olszanica").
Wnętrza schronów posiadają jedno, duże pomieszczenie magazynowe doświetlone dwoma oknami. Podzielono je funkcjonalnie na przedsionek, (oddzielony ceglaną ścianką działową z otworem strzelnicy osłaniającej wejście) i właściwą izbę.
Budowa ścian i stropów podporządkowana została modelowi konstrukcyjnemu wprowadzonemu po roku 1897. Ściany narażone wykonano z kamienia łamanego (grubość 150 cm), elewacyjną z cegły (90 cm). Istnieją od tej zasady wyjątki np. wszystkie ściany schronów "Olszanica" i "Pasternik" wykonano z kamienia. Stalobetonowy stropodach posiadał grubość od 90 cm (w wersji 1913) do ok. 130 (w wersji 1914). Zupełnie indywidualny pod względem odporności jest schron "Las Wolski", (przy baterii FB 36) posiadający zwiększone grubości ścian i stropu. Szczególnym rozwiązaniem spotykanym w wersji 1913-1914 była pompa i cysterna na wodę, znajdująca się pod przedsionkiem.
W przypadkach zagłębionego usytuowania stosowano mury oporowe z kamienia osłaniające przestrzeń przed ścianą elewacyjną od osuwania się ziemi. Pomimo realizacji według typowego projektu nie powstały dwa jednakowe obiekty co należy do cech charakterystycznych austriackiej szkoły fortyfikacyjnej. 
Schrony stanowiące w okresie międzywojennym własność mienia wojskowego po ostatniej wojnie znalazły się w rękach prywatnych, co nie przyczynia się do ich dobrego stanu zachowania. Nieuregulowany i skomplikowany status prawnowłasnościowy gruntów i obiektów nie pozwolił dotąd przeprowadzić zagospodarowania i przejęcia obiektów. Spośród 18 zbudowanych schronów, 15 zachowało się w zróżnicowanym stanie. Od prawie kompletnego zachowania łącznie z detalem, ogrodzeniem i fragmentami blaszanego pokrycia stropodachu (schron "Rajsko") aż po zaawansowaną dewastację (schron "Węgrzce"). Większość obiektów utrzymuje dość dobry stan zachowania i średni stan techniczny pełniąc funkcję składów i magazynów użytkowanych przez mieszkańców domów znajdujących się w sąsiedztwie.

</doc>
<doc id="825865" url="https://pl.wikipedia.org/wiki?curid=825865" title="Ferrari 308 GTB">
Ferrari 308 GTB

Ferrari 308 GTB – włoski samochód sportowy produkowany od 1975 r., będący rozwinięciem konstrukcji 308 GT4. W stosunku do GT4 nowe było tylko nadwozie zaprojektowane przez firmę nadwoziową Pininfarina i produkowane dla Ferrari przez firmę Carrozzeria Scaglietti. W 1976 roku firma Bertone, na salonie samochodowym w Turynie, zaprezentowała swoje nadwozie dla Ferrari 308 GTB, ale nie weszło ono do seryjnej produkcji.
Dane techniczne.
Ogólne:
Opony:
Osiągi:
Napęd:
Samochód w kulturze popularnej.
W serialu Magnum P.I. Thomas Magnum, grany przez Toma Selleck'a, poruszał się czerwonym 308 GTS.

</doc>
<doc id="825866" url="https://pl.wikipedia.org/wiki?curid=825866" title="Cliff ’Em All!">
Cliff ’Em All!

Cliff 'Em All! – film wydany jako hołd dla zmarłego basisty zespołu Metallica, Cliffa Burtona. Burton zginął w wypadku autobusowym, 27 września 1986 roku niedaleko Ljungby w Szwecji podczas europejskiej części trasy koncertowej Damage, Inc. Tour.
Film jest wspomnieniem 3½ rocznego czasu gdy Cliff był w Metallice, zaprezentowane jako kolekcja: bootlegów stworzonych przez fanów, profesjonalnych nagrań i telewizyjnych występów. W tym filmie zawarte są również osobiste nagrania i zdjęcia Metalliki.
Wydany został 17 listopada 1987 roku na kasecie VHS. Od 23 listopada 1999 roku jest dostępny także na płycie DVD.
Występy.
Detroit, 4 kwietnia 1986 r. – „Supportując Ozzy’ego”"Bootleg. Nagrany z lewej strony, powyżej wysokości sceny."
Long Island, 28 kwietnia 1986 r. – „Nadal pijani na trasie Ozzy’ego”"Bootleg. Nagrany na wysokości sceny."
The Stone, San Francisco, 19 marca 1983 r. – „Drugi koncert Cliffa”"Bootleg. Nagrany na wysokości sceny."
Metal Hammer Festival, RFN, 14 września 1985 r. – „Występując z Venomem, Nazarethem, piwem!”"Profesjonalne nagranie."
Roskilde Festival, Dania, 6 lipca 1986 r. – „Z Philem Collinsem, Erikiem Claptonem, Elvisem Costello, Big Country”"Bootleg. Nagrany na wysokości sceny."
Day on the Green, Oakland, 31 sierpnia 1985 r. – „Mały koncert dla kilku przyjaciół”"Profesjonalne nagranie."
Chicago, 12 sierpnia 1983 r. – „Pierwsza prawdziwa trasa! Supportując Raven na trasie Kill ’Em All for One”"Profesjonalne nagranie."

</doc>
<doc id="825867" url="https://pl.wikipedia.org/wiki?curid=825867" title="J. LaRose">
J. LaRose

J. LaRose (właściwie "J. Adam Larose") – amerykański aktor. 
Wcielił się w postać Troya w filmach Darrena Bousmana pt. "Piła III" i "Piła IV".

</doc>
<doc id="825870" url="https://pl.wikipedia.org/wiki?curid=825870" title="Czebole">
Czebole



</doc>
<doc id="825872" url="https://pl.wikipedia.org/wiki?curid=825872" title="Levočský potok">
Levočský potok

Levočský potok – potok na Spiszu, we wschodniej Słowacji, lewy dopływ Hornadu w zlewisku Morza Czarnego. 
Levočský potok wypływa na wysokości 940 m n.p.m. pod szczytem Krúžok w Górach Lewockich. Płynie na południe Doliną Lewocką, gdzie zasila mały zbiornik wodny Kováčova vila. Wypływa do Kotliny Hornadzkiej, przecina Lewoczę, skręca na wschód i uchodzi do Hornadu koło miasteczka Markušovce. 

</doc>
<doc id="825874" url="https://pl.wikipedia.org/wiki?curid=825874" title="Dźjotisza">
Dźjotisza

Dźjotisz (sanskryt: ज्योतिष, ang. jyotisha) – system astrologii i astronomii praktykowany od czasów starożytnych w Indiach, a obecnie na całym świecie.
Dźjotisz w języku angielskim określa się jako:
W hinduizmie "dźjotisz" jest okiem w symbolicznym ciele Boga.
Dźjotisz jest nazwą piątej Wedy napisanej podczas treta jugi.
Jest nauką postrzegania wpływu indywidualnych układów, oraz innych punktów horoskopu, na istotę ludzką i Wszechświat.
Dźjotisz historycznie stanowi integralną część życia Hindusów.
Wedy.
Wedy, nazwane są: "śruti", czyli są przekazane ustnie przez maharyszich.
Dźjotisz jest jedną z sześciu gałęzi Wedang – uzupełniających cztery Wedy.
Siksza i Czanda.
Dwie pierwsze wedangi to "siksza" i "czanda" – nauka właściwej wymowy wedyjskich głosek i nauka metrum potrzebnego do śpiewania wersów.
Nirukta i Wjakarana.
Dwie następne to: nirukta i wjakarana – słownik i gramatyka.
Kalpa i Dźjotisza.
Ostatnia para wedang to: kalpa i dźjotisza – wiedza o rytuałach i astronomia i astrologia.
Księgi astrologiczne.
Księgi wielu autorów, takich jak: Paraśara, Garga, Narada Muni, Śukadewa Goswami, Brighu Muni. Podzielić je można na:
Pańćanga.
Dźjotisz ściśle odnosi się do stosowania kalendarza pańćanga – hinduskiego systemu astronomicznego.
Każdy rok ma określoną nazwę w cyklu 60-letnim. Każdy rok ma 12 miesięcy. Miesiące są podzielone na dwa 15-dniowe okresy przybywającego lub zanikającego księżyca – szukla paksza pełnia oraz kryszna paksza nów. Każdy dzień określa się odpowiednim "titthi". Każdy dzień jest podzielony na muhurty, okresy związane ze wschodem i zachodem słońca.
Gałęzie.
Dźjotisz posiada trzy główne gałęzie nazwane skandha. Skandha określa wiele gałęzi, które powstają. Wszystkie inne tematy w dźjotisz zostały poddane tym trzem nurtom.
Ganita.
Astronomia. Gałąź dźjotisz oparta na matematycznych obliczeniach i obserwacjach nieba. Ta gałąź trzyma się heliocentryzmu, a główne teksty tej grupy nazwane są Siddhanta. Jest wiele starożytnych technik używanych przy obserwacji gwiazd, ale w erze nowoczesnej astronomii dane brane pod uwagę są zgodnie z nowoczesnym, naukowym punktem widzenia.
Hora.
Astrologia. Ta gałąź interpretuje planety i gra główną rolę, ponieważ wpływają one na życie i wydarzenia. Ponieważ życie na Ziemi jest podstawą, astronomiczne dane interpretowane są geocentrycznie, tworząc diagram narodzin. Przez "pryzmat" tego diagramu, zapisu graficznego układu planet, który występował podczas chwili narodzin, astrolodzy wedyjscy widzą minione żywoty oraz efekty działań, czyli przyszłość.
Samhita.
Technika przepowiadania. Ta gałąź zawiera techniki inne niż interpretacja wpływu gwiazd. Zawiera: numerologię (Anka Dźjotisz), omenologię (Nimittaśastra albo Szakunaśastra), psychologię (Samudrikaśastra), chiromancję (Hasta dźjotisz), plantarologię (Padatalaśastra), interpretację snów (Swapna widja), frenologia (Kapala widja), szeroko pojętą aranżację przestrzeni życiowej (wastu) itd.
Ascendent.
Lagna – punkt zodiaku, który podnosi się na wschodnim horyzoncie w czasie czyichś narodzin. Jest najważniejszym miejscem horoskopu. Mędrzec, Guru Paraśara wspomniał kilka specjalnych ascendentów lub Veszaisz Lagni branych pod uwagę przed określeniem skutków różnych podziałowych diagramów i domów. Jego wzmianka, które domy mogą zostać policzone od specjalnych lagnas, wyraźnie wskazuje, że chciał on, aby te punkty zostały użyte zamiast lagna.
Diagramy.
Od diagramów zachodnich, gdzie zodiak przedstawiony jest w kształcie okrągłej mandali, indyjskie horoskopy różni kształt oraz układ planet i domów w poszczególnych częściach mandali. Także kierunek odczytywania tych punktów jest nieco inny.
Planety.
Najwyższa z wszystkich żywych istot – Bóg ma nieskończenie wiele ekspansji, wcielił się także w 9 planet (graha) aby obdarzyć żywe istoty skutkami ich przeszłych działań – Karmą.
Planety, jako że podróżują dookoła Zodiaku, wywierają wpływ według swojej natury i pozycji w Zodiaku oraz według wzajemnych relacji. Chociaż według astrologii jest dwanaście planet, mianowicie: Słońce, Księżyc, Mars, Merkury, Jowisz, Wenus, Saturn, Rahu, Ketu, Uran, Neptun i Pluton, astrologia wedyjska przyjmuje tylko pierwszych dziewięć. Każdy znak Zodiaku jest władany przez planetę, która jest określona jako jego władca. Słońce i Księżyc posiadają jeden znak: Lwa i Raka. Mars, Merkury, Jowisz, Wenus i Saturn – dwa znaki. Kontrowersyjne są Rahu i Kethu, jako że nie są one planetami. Rzucają one jednak swoje "spojrzenie" (dryszti inaczej mówiąc aspekt) na znaki. Mars jest władcą Barana i Skorpiona, Merkury Bliźniąt i Panny, Jowisz Strzelca i Ryb, Wenus Byka i Wagi a Saturn Koziorożca i Wodnika.
Czas.
Kala Purusza (wcielony czas) posiada kończyny odnoszące się do 12 znaków zodiaku. Są nimi kolejno:

</doc>
<doc id="825878" url="https://pl.wikipedia.org/wiki?curid=825878" title="Panna (dopływ Małej Noteci)">
Panna (dopływ Małej Noteci)

Panna – rzeka w Polsce, położona w województwie kujawsko-pomorskim, lewostronny dopływ Małej Noteci o długości 14,84 km.

</doc>
<doc id="825879" url="https://pl.wikipedia.org/wiki?curid=825879" title="Levocsky potok">
Levocsky potok



</doc>
<doc id="825880" url="https://pl.wikipedia.org/wiki?curid=825880" title="Jerzy II Wsiewołodowicz">
Jerzy II Wsiewołodowicz

Jerzy II Wsiewołodowicz, ros. "Ю́рий (Гео́ргий) II Все́володович" (ur. 26 listopada 1189, zm. 4 marca 1238) – wielki książę włodzimierski z dynastii Rurykowiczów. Syn Wsiewołoda III Wielkie Gniazdo. Święty Rosyjskiego kościoła prawosławnego.
Hagiografia.
Od młodości przejawiał gorliwość w wierze, rygorystycznie przestrzegając przykazania i działając dobroczynnie. Jeszcze będąc młodzieńcem, przyczynił się do rozbudowy włodzimierskiego monasteru Narodzenia Matki Bożej.
W 1212 r. Jerzy został wielkim księciem włodzimierskim. W czasie swych rządów dokładał starań, aby wiara prawosławna umacniała się wśród poddanych, a także docierała do pogan poza granicami księstwa. W tym celu założył miasto Niżny Nowogród, gdzie wzniósł dwie cerkwie oraz monaster Zwiastowania. Gorliwy w głoszeniu chrześcijaństwa książę otrzymał przydomek „Ojca i Pana”.
Podczas najazdu Tatarów na ziemie ruskie Jerzy stanął na czele obrońców księstwa. W 1238 r. Batu-chan pojawił się pod murami Włodzimierza. Zdobył miasto, a większość mieszkańców, w tym rodzinę książęcą, wymordował. 4 marca doszło do decydującego starcia nad rzeką Sitą, w którym wojska ruskie zostały pokonane. Podczas bitwy zginął sam książę. Jego ciało odnalazł na pobojowisku biskup rostowski Cyprian, po czym przewiózł do Rostowa. Rok później przeniesiono je do Włodzimierza. W 1645 r. otwarto książęcy grób, ciało przełożono do srebrnego grobowca i na stałe umieszczono w soborze Zaśnięcia Matki Bożej we Włodzimierzu.
Cerkiew prawosławna wspomina świętego 4 lutego i 23 czerwca (Sobór świętych włodzimierskich) według kalendarza juliańskiego.
W ikonografii Jerzy przedstawiany jest w dwóch odmiennych typach: jako mężczyzna w książęcej zbroi, z koroną na głowie, mieczem (a niekiedy również tarczą) u nogi i wysoko uniesionym krzyżem w dłoni, bądź odziany w książęcy płaszcz z rękoma modlitewnie skierowanymi ku "Chrystusowi w obłoku". Ma zazwyczaj krótką brodę, której kolor różni się zależnie od wyobrażenia, poczynając od blondu, kończąc na brunatnej.
Rodzina.
Poślubił Agafię (Agatę), córkę Wsiewołoda Czeremnego. Miał z nią 3 synów: Wsiewołoda, Mścisława, Włodzimierza i 2 córki: Fiodorę oraz nieznaną z imienia, która między 1 marca 1226 a 28 lutego 1227 poślubiła Wasylka Romanowicza.

</doc>
<doc id="825885" url="https://pl.wikipedia.org/wiki?curid=825885" title="Christopher Showerman">
Christopher Showerman

Christopher Clare Showerman (ur. 24 czerwca 1971 w Jackson) – amerykański aktor, producent filmowy i scenarzysta.
Życiorys.
Wczesne lata.
Urodził się i dorastał w Jackson, w stanie Michigan jako syn Jeanne Showerman McKowen, nauczycielki muzyki szkoły podstawowej w Webberville, i Jima Showermana, podróżnika z Gregory w Teksasie. Występował w przedszkolu w inscenizacji "Trzy koziołki spryciołki" ("The Three Billygoats Gruff") jako największy koziołek. W 1989 ukończył szkołę średnią Stockbridge High School w Stockbridge w Michigan. W wieku dojrzewania duży wpływ wywarła na nim matka – muzyk. Był członkiem różnych zespołów rockowych jako keyboardzista i śpiewak. Potem opanował grę na gitarze basowej. W 1992 ukończył studia na wydziale muzycznym na Uniwersytecie Stanowym Michigan, podczas których poznał wszystkie style muzyki, od opery, poprzez jazz, rap, aż do ciężkiego metalu. 
Kariera.
W 1997 przeniósł się do Los Angeles z postanowieniem rozpoczęcia kariery aktorskiej. Podejmował rozmaite prace, m.in. był ekspedientem sklepowym witamin, pilnował wejścia Złotej Sali Gimnastycznej w Venice, nosił różowy kostium w sklepie Pink Dot, był kurierem przedsiębiorstwa handlowego, sprzedawał motocykle. Nie otrzymał jednak głównej roli w filmach: sci-fi "Żołnierze kosmosu" ("Starship Troopers", 1997), komedii "Medal dla miss" ("Best in show", 2000) i fantasy "" ("Superman Returns", 2006). Dlatego z zadowoleniem przyjął więc propozycję zagrania trzecioplanowej roli w melodramacie komediowym "Odrzucona" ("Dumped", 2000).
We współczesnej wariacji na temat Tarzana, zagrał „dzikiego człowieka” szalejącego w Las Vegas w disneyowskim sequelu komedii familijnej "George prosto z drzewa 2" ("George of the Jungle 2", 2003). Pojawił się także na srebrnym ekranie w serialach – "Życie na fali" ("The O.C.", 2004) i CBS "" ("CSI Miami", 2006).
Wraz z Clintem Morrisem był współzałożycielem firmy produkcyjnej 'ShowermanMorrisProductions' oraz 'Shorris Film', mającej swoją siedzibę w Los Angeles (USA) i Melbourne (Australia). Został producentem supernaturalnego westernu "Ostatni kowboj" ("Last Cowboy", 2008), w którym zagrał jedną z ról.
Od 12 września 2006 do 6 maja 2007 na Broadwayu i w październiku 2006 w Toronto wystąpił jako Boom-Boom Johnson i policjant w komedii "Legendy" ("Legends") u boku Joan Collins i Lindy Evans. W październiku 2019 powrócił na scenę jako król Tryton w inscenizacji "Mała Syrenka" Hansa Christiana Andersena.

</doc>
<doc id="825889" url="https://pl.wikipedia.org/wiki?curid=825889" title="Synagoga w Łaszczowie">
Synagoga w Łaszczowie

Synagoga w Łaszczowie – synagoga znajdująca się w Łaszczowie, przy ulicy Rycerskiej.
Synagoga została założona w 1782 roku, w odkupionym przez gminę żydowską budynku, będącym pozostałością po zniszczonym podczas potopu szwedzkiego zamku. W trakcie adaptacji budynek uległ stosunkowo niewielkim zmianom. Podczas II wojny światowej hitlerowcy zdewastowali synagogę oraz rozebrali babiniec. Po zakończeniu wojny w budynku synagogi znajdował się magazyn. Obecnie synagoga pozostaje opuszczona w stanie niszczejącej ruiny.
Murowany budynek synagogi wzniesiono na planie prostokąta, w stylu renesansowym. Na ścianach zewnętrznych zachowały się pozostałości dekoracji i pilastrów. Ścianę południową zdobi wysoka attyka. Od strony zachodniej i północnej do synagogi pierwotnie przylegały babińce. Cztery okna na ścianie północnej dawniej łączyły babiniec z główną salą modlitewną.
Wewnątrz w sali głównej zachowały się kolumny, pomiędzy którymi stała dawniej bima. Na ścianach i resztkach sklepień można obecnie jeszcze dostrzec fragmenty polichromii oraz sztukaterii. Synagoga została pozbawiona dachu, przez co nasila się jej dalsza dewastacja.

</doc>
<doc id="825892" url="https://pl.wikipedia.org/wiki?curid=825892" title="Mikael Arteta">
Mikael Arteta



</doc>
<doc id="825894" url="https://pl.wikipedia.org/wiki?curid=825894" title="Jökulsárlón">
Jökulsárlón

Jökulsárlón ("isl. „laguna lodowcowa”") – jezioro w południowej Islandii. Powstaje z wody z topniejącego lodowca Vatnajökull

</doc>
<doc id="825897" url="https://pl.wikipedia.org/wiki?curid=825897" title="Guy Carleton">
Guy Carleton



</doc>
<doc id="825900" url="https://pl.wikipedia.org/wiki?curid=825900" title="John George Lambton">
John George Lambton



</doc>
<doc id="825903" url="https://pl.wikipedia.org/wiki?curid=825903" title="Jezioro Wiecanowskie">
Jezioro Wiecanowskie

Jezioro Wiecanowskie – jezioro w Polsce, położone w woj. kujawsko-pomorskim, w powiecie mogileńskim, w gminie Mogilno, leżące na terenie Pojezierza Gnieźnieńskiego.
Jezioro posiada urozmaiconą, lecz bezleśną linię brzegową. Nad wschodnim brzegiem znajduje się sezonowe kąpielisko i ośrodek turystyczny. Na jeziorze znajduje się wysepka o powierzchni 0,4 ha. Z jeziora Wiecanowskiego wypływa również rzeka Panna (dopływ Noteci).
Dane morfometryczne.
Powierzchnia zwierciadła wody według różnych źródeł wynosi od 253,0 ha do 300,0 ha.
Zwierciadło wody położone jest na wysokości 90,8 m n.p.m. lub 91,3 m n.p.m. Średnia głębokość jeziora wynosi 3,1 m lub 3,2 m, natomiast głębokość maksymalna 7,6 m.
W oparciu o badania przeprowadzone w 2003 roku wody jeziora zaliczono do III klasy czystości i III kategorii podatności na degradację.
W latach 1983 i 1994 wody jeziora również zaliczono do III klasy czystości.

</doc>
<doc id="825906" url="https://pl.wikipedia.org/wiki?curid=825906" title="Janusz Olech">
Janusz Olech

Janusz Roman Olech (ur. 4 kwietnia 1965 w Warszawie) – polski szermierz, szablista. Srebrny medalista olimpijski z Seulu.
Kariera sportowa.
Treningi rozpoczął w Marymoncie Warszawa, od 1985 był zawodnikiem Legii. Zdobywał medale mistrzostw świata w kategorii juniorów oraz seniorów (srebro w drużynie w 1986). W 1987 zdobył Puchar Świata. Srebro na IO 88 wywalczył w turnieju indywidualnym. W swej karierze pięciokrotnie był indywidualnym mistrzem Polski (1986, 1988, 1991, 1995, 1996).

</doc>
<doc id="825914" url="https://pl.wikipedia.org/wiki?curid=825914" title="Michał Kałwa">
Michał Kałwa

Michał Kałwa (ur. 9 sierpnia 1978 roku w Poznaniu) – polski narciarz alpejski.
Członek kadry narodowej w narciarstwie alpejskim w latach 1996 – 2006. Uczestnik Zimowych Igrzysk Olimpijskich 2006 w Turynie. Reprezentant kadry narodowej w skicrossie od 2007 roku.
Osiągnięcia.
Mistrzostwa świata w narciarstwie alpejskim.
Szesnastokrotny Mistrz Polski w slalomie, gigancie, supergigancie,kombinacji i superkombinacji(slalom 2001, 2004, 2006, 2007, 2009; gigant 2003, 2004, 2006, 2007; supergigant 2003, 2005, 2015; kombinacja 2005, 2006;superkombinacja 2012, 2015)
Dwudziestosiedmiokrotny medalista Mistrzostw Polski
1996 - srebro slalom
1997 - brąz slalom
1998 - srebro slalom, srebro kombinacja
2000 - srebro slalom
2001 - złoto slalom
2003 - złoto gigant, złoto supergigant
2004 - złoto slalom, złoto gigant
2005 - złoto supergigant, złoto kombinacja
2006 - złoto slalom, złoto gigant, złoto kombinacja, srebro supergigant
2007- złoto slalom, złoto gigant
2009 - złoto slalom
2012 - złoto superkombinacja, srebro slalom, srebro supergigant
2013 - srebro superkombinacja, srebro supergigant, brąz slalom
2015 - złoto superkombinacja, złoto
Wicemistrz Polski w skicrossie w 2006 roku;
Mistrz Polski Juniorów w slalomie w roku 1996;
Czterdziestodziewięciokrotny zwycięzca międzynarodowych zawodów FIS (77 – krotnie na podium).

</doc>
<doc id="825919" url="https://pl.wikipedia.org/wiki?curid=825919" title="Biblioteka 2.0">
Biblioteka 2.0

Biblioteka 2.0 – model biblioteki, w którym realizacja tradycyjnych procesów bibliotecznych, projektowanie i udostępnianie nowych usług informacyjnych oraz kształtowanie jej zasobu dokonywane jest w ścisłej współpracy bibliotekarzy i czytelników.
Tworzenie i rozwój biblioteki w modelu 2.0 możliwy jest dzięki interaktywnym właściwościom zastosowanych w niej nowych technologii komunikacyjnych, umożliwiających uczestnictwo szerokiej rzeszy użytkowników w społecznym, masowym i globalnym wytwarzaniu treści kulturowych.
Biblioteka 2.0 to także nazwa zmodernizowanej formy usług bibliotecznych. Pojęcie to odzwierciedla zmiany w świecie biblioteki w ten sposób, że usługi biblioteczne są dostarczane przez samych użytkowników.
W koncepcji Biblioteki 2.0 usługi biblioteczne są często oceniane i aktualizowane do zmieniających się potrzeb użytkowników biblioteki. Biblioteka 2.0 namawia również biblioteki, aby zachęcały użytkowników do udziału i opiniowaniu prac biblioteki w zakresie rozwoju i utrzymania usług bibliotecznych. Aktywny i uprawniony użytkownik biblioteki jest ważnym elementem Biblioteki 2.0. Na podstawie stałej i szybkiej wymiany informacji i idei płynącej w obu kierunkach - od biblioteki do użytkownika i od użytkownika do biblioteki - usługi biblioteczne mają możliwość stałego rozwoju i doskonalenia. Użytkownik jest uczestnikiem, współtwórcą, budowniczym i konsultantem biblioteki 2.0.

</doc>
<doc id="825922" url="https://pl.wikipedia.org/wiki?curid=825922" title="Charles Stanley Monck">
Charles Stanley Monck



</doc>
<doc id="825927" url="https://pl.wikipedia.org/wiki?curid=825927" title="Arthur (książę Connaught i Strathearn)">
Arthur (książę Connaught i Strathearn)



</doc>
<doc id="825928" url="https://pl.wikipedia.org/wiki?curid=825928" title="Blh">
Blh

Blh – rzeka na południu środkowej Słowacji, lewy dopływ Rimavy w zlewisku Morza Czarnego. Długość – 52,5 km, średni przepływ – 0,9 m³/s.
Źródła Blhu znajdują się na wysokości około 1084 m n.p.m. pod szczytem Tŕstie w środkowej części Rudaw Słowackich ("Stolické vrchy"). W górnym biegu Blh zasila sztuczny zbiornik wodny Teplý vrch. Z gór spływa na południe, a wkraczając do Kotliny Rimawskiej zmienia kierunek na południowo-wschodni. Uchodzi do Rimavy koło wsi Rimavská Seč na wysokości 154 m n.p.m.

</doc>
<doc id="825929" url="https://pl.wikipedia.org/wiki?curid=825929" title="Rabsztyn (Pieniny Właściwe)">
Rabsztyn (Pieniny Właściwe)

Rabsztyn (691 m) – zakończony turnią szczyt w Pieninach Właściwych.
Położony jest w Pieninach Czorsztyńskich, na południowy zachód od ich głównego grzbietu, z którym łączy się grzbietem biegnącym z Macelaka. Charakteryzuje się niewielką minimalną deniwelacją względną oraz niewielką wysokością w porównaniu do okolicznych szczytów. Południowe oraz zachodnie stoki opadają do doliny Limbargowego Potoku przepaścistą, 30-metrowej wysokości ścianą z kolorowych wapieni. Duża część stoków porośnięta jest lasem. Powyżej szczytu Rabsztyna na stoku wznoszącym się do głównego grzbietu znajdują się łąki zwane kolejno: Za Rabsztynem, Roplichta i Suszyna. Tuż obok Rabsztyna, po jego wschodniej stronie znajduje się niższa i mniej skalista Stronia. Na obydwu tych szczytach można spotkać bardzo rzadkie gatunki ptaków: pomurnika i puchacza, które mają tutaj swoje gniazda. Z rzadkich w Polsce gatunków roślin rośnie oset pagórkowy.
W XIII i XIV wieku w okolicach Pienin miało miejsce dość liczne osadnictwo niemieckie. Nazwa Rabsztyn pochodzi od staroniemieckiego słowa "Rabenstein" oznaczającego kruczą skałę. Jeszcze do dzisiaj pobliski potok i niewielką skałkę nazywa się Gawronką.
Ze względu na ochronę przez Pieniński Park Narodowy i brak znakowanych szlaków, Rabsztyn nie jest dostępny dla turystów. Od południowej strony jest dobrze widoczny z drogi do Sromowiec Niżnych.
W Pieninach istnieje jeszcze drugi i również skalisty Rabsztyn. Znajduje się on w Małych Pieninach.

</doc>
<doc id="825934" url="https://pl.wikipedia.org/wiki?curid=825934" title="Deuter (album)">
Deuter (album)

Deuter – płyta Dezertera przypominająca najsłynniejsze utwory zespołu Deuter (nagrana przy udziale byłego wokalisty Deutera Pawła "Kelnera" Rozwadowskiego).

</doc>
<doc id="825935" url="https://pl.wikipedia.org/wiki?curid=825935" title="Kazimierz Pogorzelski">
Kazimierz Pogorzelski

Kazimierz Ludwik Pogorzelski ps. „Podkowiński”, „Rygiel” (ur. 28 marca 1916 w Warszawie, poległ 2 sierpnia 1944 tamże) – żołnierz kampanii wrześniowej, ruchu oporu i powstania warszawskiego.
Życiorys.
Syn Henryka Ignacego i Anny Heleny Szyling. Był siostrzeńcem gen. dyw. Antoniego Szylinga.
Od 1926 uczył się w Gimnazjum im Jana Zamojskiego, gdzie w 1933 otrzymał świadectwo dojrzałości. We wrześniu 1934 ukończył Dywizyjny Kurs Podchorążych Rezerwy Piechoty przy 32 Pułku Piechoty w Modlinie. Odbył praktyki w zakładach „Ursus”, na statku „Kościuszko” i w firmie „Renault” w Warszawie. Następnie od 1937 studiował na Wydziale Mechanicznym politechniki w Gdańsku. Należał do Polskiej Korporacji Akademickiej "Helania". 1 stycznia 1937 mianowany podporucznikiem rezerwy i przeniesiony do broni pancernej.
We wrześniu 1939 walczył w 3 Warszawskim Batalionie Pancernym. Na jesieni 1939 rozpoczął pracę konspiracyjną w pionie wojskowym organizacji „Pobudka”, która została scalona z AK. Następnie był oficerem odtwarzanego 3 batalionu pancernego VI Zgrupowania AK, pod dowództwem kpt. Stefana Golędzinowskiego „Golski”.
Od 1942 dowodził oddziałem Dywersji Bojowej w Śródmieściu („DB-3”, „Kedyw-3”). Jego oddział przeprowadził wiele akcji bojowych.
W momencie wybuchu powstania warszawskiego dowodził plutonem Oddziału Dywersji Bojowej 3, który jako pluton 1147 miał ochraniać sztab Obwodu Śródmieście AK ppłk Franciszka Pfeiffera „Radwana”. Oddział wszedł w skład Zgrupowania „Bartkiewicz”. Poległ 2 sierpnia 1944 roku na placu Małachowskiego. Rozkazem Dowódcy AK nr 524 z 27 sierpnia 1944 roku odznaczony pośmiertnie krzyżem Virtuti Militari i awansowany do stopnia kapitana. Na jego cześć pluton 1147 otrzymał imię: pluton „Rygla”. Pochowany na cmentarzu Powązkowskim (kwatera 277-3-27).

</doc>
<doc id="825936" url="https://pl.wikipedia.org/wiki?curid=825936" title="Koszary (Borki)">
Koszary (Borki)

Koszary – część miejscowości, wsi Borki w Polsce położona w województwie podkarpackim, w powiecie niżańskim, w gminie Ulanów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="825938" url="https://pl.wikipedia.org/wiki?curid=825938" title="ITV (sieć telewizyjna)">
ITV (sieć telewizyjna)

ITV (Independent Television, Telewizja Niezależna) – sieć regionalnych stacji telewizyjnych w Wielkiej Brytanii, wspólnie obejmujących swym zasięgiem cały obszar kraju. Powstała na mocy ustawy "Television Act" z 1954, której celem było stworzenie konkurencji na rynku telewizyjnym wobec ówczesnego monopolisty, BBC. ITV to najstarsza sieć komercyjna w Wielkiej Brytanii. Od czasu uchwalenia ustawy o radiofonii i telewizji w 1990 jej nazwa prawna brzmiała Channel 3, aby odróżnić go od innych w tym czasie kanałów analogowych, m.in. BBC1, BBC2 i Channel 4.
ITV przez większość istnienia była siecią niezależnych oddzielnych firm, które świadczyły regionalne usługi telewizyjne, a także dzieliły się między sobą programami, które były pokazywane w całej sieci. Każda franczyza była pierwotnie własnością innej firmy, ale po kilku fuzjach piętnaście regionalnych oddziałów jest w posiadaniu dwóch firm, ITV plc i STV Group. Obecnie ITV po prostu zleca harmonogram sieci centralnie – programy są tworzone przez własną spółkę zależną ITV Studios i niezależne firmy produkcyjne.
Historia.
1954–1990.
Ustawa z 1954 dzieliła obszar Wielkiej Brytanii na 12 regionów i przewidywała przeprowadzanie przetargów na czasową koncesję na nadawanie programu telewizyjnego w każdym z nich. W niektórych regionach dopuszczano także podział na koncesję na nadawanie w dni powszednie oraz w weekend. Pierwszy przydział koncesji miał miejsce w latach 1954–1962, w miarę jak następowało techniczne tworzenie sieci. Kolejne poważne zmiany w strukturze koncesjonariuszy miały miejsce w latach: 1964, 1968, 1974 i 1982, zaś liczba regionów koncesyjnych urosła do 15. Poszczególne stacje sieci współpracowały ze sobą na gruncie programowym (m.in. były współudziałowcami firmy ITN, produkującej dla nich wspólne serwisy informacyjne), ale działały pod własnymi nazwami, zaś pojęcie ITV miało charakter głównie potoczny jako obiegowe określenie dla wszystkich kanałów oraz prawny.
Reformy od roku 1990.
W 1990 system został gruntownie zreformowany przez ustawę "Broadcasting Act" (znowelizowaną następnie w 1996). Zmiany umożliwiły rozpoczęcie procesu głębszej konsolidacji stacji i tworzenia z nich jednej, ogólnokrajowej sieci. Już we wrześniu 1989 większość stacji wprowadziła wspólną identyfikacją wizualną, której centralnym elementem były litery ITV (jednak jeszcze przez wiele lat łączono je z logotypami poszczególnych stacji, dzięki czemu widz wciąż mógł odróżnić, którą z nich ogląda). Także ramówka stawała się coraz bardziej jednolita.
Równocześnie przez całe lata 90. trwał proces kapitałowego scalania nadawców z poszczególnych regionów. W ich wyniku wyłonili się dwaj główni gracze – Granada oraz Carlton. 2 lutego 2004 obie firmy połączyły się, tworząc spółkę ITV plc. Do 2008 każda z koncesji należała formalnie do innej firmy, lecz za sprawą powiązań kapitałowych ogromna większość sieci, obejmująca całą Anglię i Walię, była kontrolowana przez ITV plc, która nadawała na wszystkich swoich analogowych częstotliwościach jeden, choć rozszczepiany regionalnie, kanał ITV1. Począwszy od 2008, wszystkie koncesje w Anglii i Walii zostały skupione w rękach firmy ITV Broadcasting Ltd., spółki zależnej ITV plc. W 2013 kanał ITV1 wrócił do tradycyjnej nazwy ITV.
Szkocja.
W Szkocji w ramach systemu ITV nadawany jest kanał STV, Ten zachowuje kapitałową i organizacyjną niezależność od ITV plc, ale blisko współpracuje z tym nadawcą programowo.
Organizacja.
Sieć ITV nie jest własnością ani nie jest obsługiwana przez jedną firmę, ale przez licencjobiorców, którzy świadczą usługi regionalne, jednocześnie emitując programy w całej sieci. Od 2016 roku piętnaście koncesji posiada dwie firmy, z których większość posiada ITV Broadcasting Limited, część ITV plc.
Sieć jest regulowana przez regulatora mediów Ofcom, który jest odpowiedzialny za przyznawanie licencji. Wszystkie firmy posiadające licencję należały do organizacji non-profit ITV Network Ltd., która zlecała i planowała programowanie w sieci. Jednak ze względu na połączenie kilku firm od czasu utworzenia ITV Network Limited, została ona zastąpiona przez system afiliacyjny. Wszyscy licencjobiorcy mają prawo do rezygnacji z niektórych programów sieciowych (z wyjątkiem krajowych biuletynów informacyjnych), jednak wielu z nich nie posiada takich planów. Jest to spowodowane naciskami ze strony firmy macierzystej lub ograniczonymi zasobami. STV często (a czasami kontrowersyjnie) rezygnowała z kilku popularnych programów sieciowych – takich jak oryginalny bieg pierwszej serii "Downton Abbey" – powołując się na potrzebę dostarczania widzom większej ilości szkockich treści.
Od momentu uruchomienia platformy w 1998 roku, wszyscy licencjobiorcy ITV otrzymali możliwości emisji na platformie cyfrowej telewizji naziemnej. Obecnie firmy są w stanie nadawać dodatkowe kanały i wszystkie decydują się na nadawanie ITV2, ITV3, ITV4 i CITV w swoim regionie.
Obecne regiony koncesyjne i usługi regionalne.
ITV operuje czternaście usług regionalnych. Oprócz tego istnieje również inna licencja na dostarczanie krajowych wiadomości dla Channel 3, należąca do ITN. Wszystkie wymienione tutaj licencje zostały przedłużone do końca 2024.
Logo.
Logo ITV zmieniało się 2 razy, od 1977 do 1980 logo składało się z niebieskiego tła i z napisu ITV, od 1980 do 1989 logo składało się z czarnego tła i z napisu ITV, w ostatnich 10 latach istnienia logo składało się z białego napisu ITV litera V była niebieska.

</doc>
<doc id="825944" url="https://pl.wikipedia.org/wiki?curid=825944" title="Synagoga w Tarnogrodzie">
Synagoga w Tarnogrodzie

Synagoga w Tarnogrodzie – synagoga znajdująca się w Tarnogrodzie, przy ulicy Kościuszki, w bezpośrednim sąsiedztwie rynku.
Synagoga została zbudowana w 1686 roku, na mocy przywileju ordynata Marcina Zamoyskiego. Na początku XIX wieku przeprowadzono gruntowny remont synagogi, a do ściany zachodniej dobudowano pomieszczenia, w których na parterze mieścił się przedsionek, a na piętrze babiniec. Podczas II wojny światowej, hitlerowcy zdewastowali synagogę i urządzili w niej stajnię dla koni. Rozebrano również mieszczącą się z północnej strony, parterową przybudówkę, mieszczącą babiniec.
Po zakończeniu wojny budynek synagogi służył jako magazyn. 26 maja 1949 roku synagoga ze względu na zły stan i przeciekanie dachu uległa zawaleniu. Do wnętrza runęły połowa dachu, jedna ściana i sklepienie, a druga część dachu i pozostałe sklepienia trzymały się jedynie w oparciu o komin. Synagoga po tym zdarzeniu została w szybkim terminie wyremontowana przez Centralny Komitet Żydów Polskich, ze względu na groźbę dalszego zawalenia się budynku lub rozbiórki go przez lokalne władze.
W latach 1985-1990 przeprowadzono gruntowny remont budynku, dostosowując go dla potrzeb biblioteki oraz miejskiego domu kultury. W synagodze znajduje się również Regionalna Izba Pamięci.
Murowany budynek synagogi wzniesiono na planie kwadratu, w stylu barokowym. Po dobudowaniu pomieszczeń w zachodniej części, rzut synagogi zmienił się na prostokątny. Wówczas również nadano elewacjom cechy klasycystyczne. Wewnątrz w głównej sali modlitewnej znajduje się potężne żaglowe sklepienie wsparte na czterech potężnych filarach, pomiędzy którymi dawniej znajdowała się bima. Na wschodniej ścianie zachował górny fragment stiukowej oprawy Aron ha-kodesz, z resztkami polichromii o motywach roślinno-zwierzęcych.

</doc>
<doc id="825945" url="https://pl.wikipedia.org/wiki?curid=825945" title="Ojczyzna dumna 1981–1986">
Ojczyzna dumna 1981–1986

Ojczyzna dumna 1981–1986 – drugi album zespołu Deuter wydany na kasecie magnetofonowej w 1995 przez wytwórnię Intersonus. Płyta zawiera nagrania zespołu z prób i koncertów z lat 1981, 1982, 1984 i 1986. Nagrania odrestaurował Robert Brylewski. 

</doc>
<doc id="825948" url="https://pl.wikipedia.org/wiki?curid=825948" title="RPK">
RPK



</doc>
<doc id="825960" url="https://pl.wikipedia.org/wiki?curid=825960" title="Gilles Simon">
Gilles Simon

Gilles Simon (ur. 27 grudnia 1984 w Nicei) – francuski tenisista, reprezentant w Pucharze Davisa, olimpijczyk.
Kariera tenisowa.
Karierę tenisową Francuz rozpoczął w roku 2002. Pierwsze zwycięstwo w turniejach rangi "ITF Futures" odniósł w czerwcu 2003 roku w Lizbonie, a zawodach kategorii ATP Challenger Tour w styczniu 2005 roku w Numei.
W turniejach rangi ATP World Tour pierwszy znaczący wynik Simon osiągnął w połowie kwietnia roku 2006, awansując do finału rozgrywek w Walencji. Finałowy pojedynek przegrał jednak w dwóch setach z Nicolásem Almagro.
Na początku sezonu 2007 Simon wygrał po raz pierwszy w karierze zawody ATP World Tour, podczas rywalizacji w Marsylii. Po drodze wyeliminował m.in. Lleytona Hewitta, a w meczu finałowym pokonał Markosa Pagdatisa. W połowie września odniósł swój drugi triumf w imprezach ATP, na ziemnych kortach w Bukareszcie, pokonując w decydującym meczu Victora Hănescu.
W maju 2008 roku Francuz zwyciężył w Casablance. Przechodząc najpierw eliminacje pokonał w drodze po tytuł Jo-Wilfrieda Tsongę, a w finale Juliena Benneteau. W połowie lipca Simon wygrał turniej w Indianapolis, gdzie w finale pokonał Dmitrija Tursunowa. We wrześniu ponownie zatriumfował w Bukareszcie, a w połowie października, podczas rozgrywek ATP Masters Series w Madrycie awansował do finału. Po drodze wyeliminował m.in. Jamesa Blake’a oraz Rafaela Nadala; przegrał z Andym Murrayem. Tego roku Simon zagrał na igrzyskach olimpijskich w Pekinie, z których został wyeliminowany w III rundzie przez Jamesa Blake’a.
Sezon 2009 Simon zakończył z jednym turniejowym zwycięstwem, w Bangkoku, gdzie w finale pokonał Viktora Troickiego. Ponadto w styczniu doszedł do ćwierćfinału wielkoszlemowego Australian Open, eliminując m.in. Gaëla Monfilsa. Mecz o półfinał imprezy przegrał z Nadalem.
Pod koniec września 2010 roku Simon odniósł swoje siódme zwycięstwo z cyklu ATP World Tour, podczas rywalizacji w Metzu. Francuz wyeliminował po drodze, w półfinale, finalistę z 2009 roku Philippa Kohlschreibera, a w meczu finałowym wygrał z Niemcem Mischą Zverevem.
Na początku roku 2011 Simon zwyciężył w turnieju w Sydney, gdzie pokonał m.in. Sama Querreya i Ernestsa Gulbisa, w finale zaś wygrał z Viktorem Troickim. Pod koniec lipca Francuz zwyciężył w rozgrywkach w Hamburgu. W drodze po tytuł zdołał wyeliminować m.in. Gaëla Monfilsa, Michaiła Jużnego, a w finale wygrał z Nicolásem Almagro.
W kwietniu 2012 roku Simon zwyciężył w turnieju w Bukareszcie. Było to jego dziesiąte zwycięstwo singlowe. W finale turnieju pokonał Włocha Fabio Fogniniego. Pod koniec września doszedł do finału w Bangkoku, gdzie nie sprostał Richardowi Gasquetowi. Latem zagrał na igrzyskach olimpijskich w Londynie. Z konkurencji singlowej odpadł w III rundzie, natomiast w deblu poniósł porażkę w I rundzie w parze z Gaëlem Monfilsem.
Pierwszy finał do jakiego Simon dotarł na nawierzchni trawiastej miał miejsce w czerwcu 2013 roku, w Eastbourne. Spotkanie o tytuł przegrał z Feliciano Lópezem. We wrześniu Simon odniósł zwycięstwo w Metzu. Francuz w rundzie finałowej był lepszy od Jo-Wilfrieda Tsongi pokonując go 6:4, 6:3.
We wrześniu 2014 roku Simon osiągnął drugi w karierze finał ATP World Tour Masters 1000, w Szanghaju, gdzie w decydującym meczu został pokonany przez Rogera Federera.
W lutym 2015 roku wygrał w rozgrywanym w Marsylii Open 13, pokonując Gaëla Monfilsa. Drugi w sezonie finał Simon osiągnął pod koniec września, w Metzu, gdzie uległ Jo-Wilfriedowi Tsondze.
W sierpniu 2016 zagrał na igrzyskach olimpijskich w Rio de Janeiro osiągając 3 rundę gry pojedynczej. Simon został wyeliminowany przez Rafaela Nadala. Sezony 2016 i 2017 zakończył bez wygranego turnieju.
Rok 2018 Simon rozpoczął od udziału w zawodach w Pune, zwyciężając w finale z Kevinem Andersonem. Osiągnął również pierwszy w karierze finał w grze podwójnej, wspólnie z Pierre-Hugues’em Herbertem. Drugi tytuł w sezonie Simon wygrał w Metzu. Został także finalistą w Lyonie.
Podczas sezonu 2019 tenisista francuski zagrał w przegranym finale w Londynie (Queen’s).
W marcu 2009 roku Simon zadebiutował w reprezentacji Francji podczas meczu Pucharu Davisa z zespołem Czech. Francuz przegrał oba swoje singlowe pojedynki, najpierw z Tomášem Berdychem, a potem z Radkiem Štěpánkiem. Ostatecznie francuska drużyna przegrała rundę 2:3. W 2010 roku awansował z drużyną do finału zawodów. W finale przeciwko Serbii Simon przegrał z Novakiem Đokoviciem. Końcowy wynik rywalizacji to 3:2 dla Serbów.
Najwyżej sklasyfikowany w rankingu singlistów był na 6. miejscu w styczniu 2009 roku.

</doc>
<doc id="825964" url="https://pl.wikipedia.org/wiki?curid=825964" title="Jerzy Wsiewołodowicz">
Jerzy Wsiewołodowicz



</doc>
<doc id="825967" url="https://pl.wikipedia.org/wiki?curid=825967" title="AllegroGL">
AllegroGL

AllegroGL – biblioteka implementująca OpenGL do wykorzystania z biblioteką Allegro. Połączenia AllegroGL i Allegro umożliwia wykorzystanie OpenGL do tworzenia grafiki trójwymiarowej oraz Allegro do obsługi urządzeń wejściowych – klawiatury i myszy, obsługi dźwięku, funkcji czasu, wyświetlania tekstur, ładowania danych oraz portowalność na inne platformy, można to porównać ze środowiskiem DirectX, które zawiera w sobie mechanizmy Direct3D, DirectInput, DirectSound i inne. AllegroGL pełni taką samą funkcję jak biblioteka GLUT i umożliwia korzystanie z większości jeśli nie wszystkich rozszerzeń OpenGL bez konieczności wcześniejszego ich ładowania, gdyż dzieje się to automatycznie. Istnieją gotowe pliki binarne i kod źródłowy do samodzielnej kompilacji przeznaczony dla Windows, DOS, MacOS X oraz Unix. AllegroGL jest dostępne za darmo, kod źródłowy dostępny na licencji zlib umożliwia skompilowanie i działanie na platformach nie wymienionych.

</doc>
<doc id="825968" url="https://pl.wikipedia.org/wiki?curid=825968" title="Magdalena Mroczkiewicz">
Magdalena Mroczkiewicz

Magdalena Mroczkiewicz (ur. 28 sierpnia 1979 w Gdańsku) – polska florecistka, srebrna medalistka olimpijska z Sydney.
Kariera sportowa.
Broniła barw AZS-AWFiS Gdańsk. W 1999 została dwukrotną mistrzynią świata juniorów (indywidualnie i w drużynie). Wielokrotnie brała udział w seniorskich mistrzostwach świata i Europy. Mocny punkt drużyny florecistek, z zespołem wywalczyła m.in. złoty medal MŚ 2003 i 2007. Srebro IO 2000 zdobyła w turnieju drużynowym. Indywidualnie mistrzyni Polski w latach 2000 i 2001. Miała też sesje zdjęciowe w magazynie CKM. 2 lutego 2009 ogłosiła zakończenie kariery sportowej.

</doc>
<doc id="825975" url="https://pl.wikipedia.org/wiki?curid=825975" title="Wacław Szymanowski (rzeźbiarz)">
Wacław Szymanowski (rzeźbiarz)

Wacław Szymanowski (ur. 23 sierpnia 1859 w Warszawie, zm. 22 lipca 1930 tamże) – polski rzeźbiarz i malarz.
Życiorys.
Był synem pisarza Wacława Szymanowskiego i ojcem prof. Wacława Szymanowskiego. W latach 1875–1879 studiował rzeźbę u Cypriana Godebskiego i malarstwo w École des Beaux-Arts, studia uzupełnił w latach 1880–1882 w Monachium (w połowie października 1880 r. zgłosił się do Akademii Sztuk Pięknych – Antikenklasse), prowadząc w tym samym czasie pracownię malarską wraz ze Stanisławem Grocholskim. W 1889 roku za obraz „Kłótnia Hucułów” został nagrodzony złotym medalem na wystawie w Paryżu, gdzie mieszkał do 1905. Malarstwo porzucił w 1895, całkowicie poświęcając się rzeźbie.
2 maja 1923 został odznaczony Krzyżem Oficerskim Orderu Odrodzenia Polski. Artysta poślubił Amerykankę Gabrielę Turner. Został pochowany na Cmentarzu Rakowickim w Krakowie (Pas 33 I) w grobowcu rodzinnym własnego projektu.
Twórczość.
Wacław Szymanowski był autorem wielu nagrobków (m.in. swojego ojca na warszawskich Powązkach) i pomników (m.in. pomnika Fryderyka Chopina w Warszawie z 1909 (projekt) – 1926 (wykonanie), obecnie kopia na miejsce zniszczonego przez Niemców oryginału). W Warszawie w parku im. Romualda Traugutta znajduje się rzeźba "Macierzyństwo" z 1903, ustawiona tam w 1929.
W roku 1984 odsłonięto we Wrocławiu pomnik Juliusza Słowackiego. Pomnik został wykonany przez Andrzeja Łętowskiego na podstawie półmetrowej rzeźby z roku 1905, autorstwa Wacława Szymanowskiego. Pomnik Słowackiego odlany w brązie w Paryżu pierwotnie stał w Krzemieńcu.
Jednym z niezrealizowanych projektów artysty była monumentalna kompozycja rzeźbiarska „Pochód na Wawel” (proj. 1907–1911). Miała ona powstać po wyburzeniu szpitala austriackiego zajmującego zachodnią część dziedzińca Zamku Królewskiego na Wawelu. Składała się z 52 figur przedstawiających władców polskich i inne osobistości. Ze względu na swój kontrowersyjny charakter nie została zrealizowana. Model „Pochodu na Wawel” jak również rzeźbę „Mickiewicz po improwizacji” z 1898 przechowuje dziś Muzeum Narodowe w Krakowie. Na Plantach zaś w 1903 odsłonięto pomnik Artura Grottgera według projektu Szymanowskiego z 1898.

</doc>
<doc id="825980" url="https://pl.wikipedia.org/wiki?curid=825980" title="Karabin maszynowy TUL-1">
Karabin maszynowy TUL-1

TUL-1 – produkowany w Wietnamie Północnym ręczny karabin maszynowy, odpowiednik RPK.
W 1961 roku do uzbrojenia Armii Radzieckiej wprowadzono rkm RPK i uniwersalny karabin maszynowy PK/PKS. O ile w ZSRR RPK był tylko uzupełnieniem wobec PK/PKS zastępując go w jednostkach lekkich i specjalnych, o tyle w warunkach wietnamskich stał się podstawowym typem lekkiej broni maszynowej. W rezultacie w Wietnamie Północnym uruchomiono produkcję odpowiednika RPK. Zacofanie wietnamskiego przemysłu sprawiło, że nie istniała możliwość wykonywania na miejscu tłoczonych komór zamkowych, dlatego zdecydowano się zastosować komorę zamkową frezowana, identyczną jak w AK. Broń wyposażono w dwójnóg i kolbę identyczne jak w starszym radzieckim rkm-ie RPD.
Jakość wykonania km TUL-1 była zdecydowanie niższa niż RPK, ale pomimo tego był bronią powszechnie wykorzystywana zarówno podczas wojny wietnamskiej jak i późniejszych walk w Kambodży, czy wojny chińsko-wietnamskiej.
Opis.
TUL-1 był zespołową bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie, w którym porusza się rękojeść przeładowania. Magazynki 30-nabojowe, wymienne z AK. Kolba stała, drewniana. Przyrządy celownicze mechaniczne, składają się z muszki i celownika krzywkowego.

</doc>
<doc id="825983" url="https://pl.wikipedia.org/wiki?curid=825983" title="Homotetia">
Homotetia



</doc>
<doc id="825989" url="https://pl.wikipedia.org/wiki?curid=825989" title="Pęczek Paladino-Hisa">
Pęczek Paladino-Hisa



</doc>
<doc id="825994" url="https://pl.wikipedia.org/wiki?curid=825994" title="Ryczki">
Ryczki



</doc>
<doc id="825997" url="https://pl.wikipedia.org/wiki?curid=825997" title="1987 (album)">
1987 (album)

1987 – debiutancki album grupy Deuter, wydany w roku 1988 nakładem wytwórni Polskie Nagrania „Muza”. "1987" nagrano w Studio RSC w Rzeszowie w lipcu i grudniu 1987 roku. Materiał do płyty przygotowano w warszawskim studiu Hybrydy. Do albumu trafił utwór „Nie ma ciszy w bloku”, który jest uważany za pierwszy rapowy utwór w Polsce.
Twórcy.
źródło:

</doc>
<doc id="825999" url="https://pl.wikipedia.org/wiki?curid=825999" title="Ryczki (Borki)">
Ryczki (Borki)

Ryczki – część wsi Borki w Polsce położona w województwie podkarpackim, w powiecie niżańskim, w gminie Ulanów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="826002" url="https://pl.wikipedia.org/wiki?curid=826002" title="Anna Rybicka (florecistka)">
Anna Rybicka (florecistka)

Anna Rybicka (ur. 28 marca 1977 w Gdyni) – polska florecistka, srebrna medalistka olimpijska, mistrzyni świata, mistrzyni Europy.
Broni barw AZS AWF Gdańsk. Sukcesy zaczęła odnosić w bardzo młodym wieku. W 1997 została młodzieżową mistrzynią świata (indywidualnie). Wielokrotnie brała udział w seniorskich mistrzostwach świata i Europy. Mocny punkt drużyny florecistek, z zespołem wywalczyła m.in. złoty medal MŚ 2003. Srebro IO zdobyła w turnieju drużynowym. Brała udział w IO 96. Indywidualnie mistrzyni Polski w latach 1993, 1995, 1998 i 2005.

</doc>
<doc id="826003" url="https://pl.wikipedia.org/wiki?curid=826003" title="Clayton (Alabama)">
Clayton (Alabama)

Clayton – miasto w Stanach Zjednoczonych, w południowo-wschodniej części stanu Alabama. Od roku 1832 jest siedzibą Hrabstwa Barbour. W roku 2000 liczba ludności w mieście wynosiła 1480.
Demografia.
Według spisu z roku 2000, miasto zamieszkuje 1,475 osób, które tworzą 593 gospodarstwa domowe oraz 393 rodziny. Gęstość zaludnienia wynosi 104,5 osób/km². Na terenie miasta znajdują się 704 budynki mieszkalne o średniej częstości występowania na poziomie 49,9 budynków/km². 34,85% ludności miasta to ludzie biali, 63,93% to czarni, 0,20% rdzenni Amerykanie, 0,41% ludność innych ras, 0,61% ludność wywodząca się z dwóch lub większej ilości ras, 1,36% to Hiszpanie lub Latynosi.
W mieście znajdują się 593 gospodarstwa domowe, z czego w 30,9% z nich znajdują się dzieci poniżej 18 roku życia. 36,1% gospodarstw domowych tworzą małżeństwa. 27,2% stanowią kobiety bez męża, a 33,6% to nie rodziny. 31,5% wszystkich gospodarstw składa się z jednej osoby. W 16,4% znajdują się samotne osoby powyżej 65 roku życia. Średnia wielkość gospodarstwa domowego wynosi 2,37 osoby, a średnia wielkość rodziny to 2,95 osoby.
Populacja miasta rozkłada się na 26,0% osób poniżej 18 lat, 8,8% osób z przedziału wiekowego 18-24 lat, 26,2% osób w wieku od 25 do 44 lat, 22,4% w wieku 45-64 lat i 16,5% osób które mają 65 lub więcej lat. Średni wiek mieszkańców to 36 lat. Na każde 100 kobiet przypada 86,2 mężczyzn. Na każde 100 kobiet w wieku 18 lub więcej lat przypada 83,4 mężczyzn.
Średni roczny dochód w mieście na gospodarstwo domowe wynosi $18,750 a średni roczny dochód na rodzinę to $25,750. Średni dochód mężczyzny to $29.583, kobiety $20.417. Średni roczny dochód na osobę wynosi $11.791. 29,3% rodzin i 31,8% populacji hrabstwa żyje poniżej minimum socjalnego, z czego 43,5% to osoby poniżej 18 lat a 29,8% to osoby powyżej 65 roku życia.
Klimat.
Miasto leży w strefie klimatu subtropikalnego, umiarkowanego, łagodnego bez pory suchej i z gorącym latem, należącego według klasyfikacji Köppena do strefy "Cfa". Średnia temperatura roczna wynosi 17,8 °C, a opady 1348,7 mm. Średnia temperatura najcieplejszego miesiąca - lipca wynosi 26,4 °C, natomiast najzimniejszego stycznia 7,8 °C. Najwyższa zanotowana temperatura wyniosła 40,6 °C, natomiast najniższa -21,1 °C. Miesiącem o najwyższych opadach jest marzec o średnich opadach wynoszących 154,9 mm, natomiast najniższe opady są w październiku i wynoszą średnio 63,5.

</doc>
<doc id="826010" url="https://pl.wikipedia.org/wiki?curid=826010" title="Jezioro Ostrowite (powiat gnieźnieński)">
Jezioro Ostrowite (powiat gnieźnieński)

Jezioro Ostrowite – jezioro rynnowe w Polsce, na Pojezierzu Gnieźnieńskim w powiecie gnieźnieńskim (województwo wielkopolskie).
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Ostrowite". W różnych publikacjach i na mapach topograficznych jezioro to występuje pod nazwą "Jezioro Ostrowickie".
Powierzchnia zwierciadła wody według różnych źródeł wynosi od 250,0 ha do 276,7 ha.
Zwierciadło wody położone jest na wysokości 98,7 m n.p.m. lub 99,6 m n.p.m. Średnia głębokość jeziora wynosi 8,3 m, natomiast głębokość maksymalna 27,0 m.
Jezioro posiada urozmaiconą linię brzegową z trzema odnogami akwenowymi (Mieliwa, Przytonek i Sosnówka). Na jeziorze znajduje się wysepka Dębowy Ostrów powierzchni 1,4 ha z pozostałościami grodziska okresu kultura łużyckiej. Z jeziora Ostrowickiego wypływa jedna z odnóg źródłowych rzeki Panny – Panna Południowa.
W oparciu o badania przeprowadzone w 2003 roku wody jeziora zaliczono do II klasy czystości.

</doc>
<doc id="826011" url="https://pl.wikipedia.org/wiki?curid=826011" title="Lisa Bonder-Kreiss">
Lisa Bonder-Kreiss

Lisa Bonder-Kreiss (ur. 16 października 1965 w Columbus, Ohio) – amerykańska tenisistka.
Karierę rozpoczęła w 1982 roku, a zakończyła w 1991 roku. Wygrała cztery zawodowe turnieje zaliczane do cyklu WTA. W tych turniejach wygrała 62 spotkania singlowe, a 78 przegrała. Na korcie zarobiła ponad 510 tys. dolarów.
10 stycznia 1998 poślubiła Toma Kreissa. 8 lutego 1989 urodziła syna, Taylora Jenningsa Kreissa.

</doc>
<doc id="826013" url="https://pl.wikipedia.org/wiki?curid=826013" title="Lisa Bonder">
Lisa Bonder



</doc>
<doc id="826014" url="https://pl.wikipedia.org/wiki?curid=826014" title="Podosiczyna">
Podosiczyna

Podosiczyna – część miejscowości, wsi Borki w Polsce położona w województwie podkarpackim, w powiecie niżańskim, w gminie Ulanów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="826017" url="https://pl.wikipedia.org/wiki?curid=826017" title="Zieleń bromokrezolowa">
Zieleń bromokrezolowa

Zieleń bromokrezolowa – związek organiczny, barwnik, stosowany jako wskaźnik pH, głównie w analityce organicznej. Otrzymywana w wyniku bromowania purpury m-krezolowej (m-krezolosulfoftaleiny) w środowisku alkoholu. Zieleń bromokrezolowa jest ciałem stałym koloru od białego do kremowego.

</doc>
<doc id="826020" url="https://pl.wikipedia.org/wiki?curid=826020" title="Dyjaki">
Dyjaki

Dyjaki – część wsi Borki w Polsce położona w województwie podkarpackim, w powiecie niżańskim, w gminie Ulanów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="826022" url="https://pl.wikipedia.org/wiki?curid=826022" title="Podbuk">
Podbuk

Podbuk – przysiółek wsi Dąbrówka położony w Polsce, w województwie podkarpackim, w powiecie niżańskim, w gminie Ulanów.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="826026" url="https://pl.wikipedia.org/wiki?curid=826026" title="Trakt">
Trakt



</doc>
<doc id="826029" url="https://pl.wikipedia.org/wiki?curid=826029" title="Cáceres (prowincja)">
Cáceres (prowincja)

Cáceres – prowincja w Hiszpanii, w Estremadurze, mająca stolicę w mieście o tej samej nazwie. Liczba mieszkańców wynosi 412 580 (INE, 2005), a powierzchnia – 19 868 km². Graniczy z prowincjami: Salamanca, Ávila, Toledo i Badajoz oraz z Portugalią.
Comarki.
W skład prowincji Cáceres wchodzą następujące "comarki":

</doc>
<doc id="826030" url="https://pl.wikipedia.org/wiki?curid=826030" title="Michaela Kirchgasser">
Michaela Kirchgasser

Michaela Kirchgasser (ur. 18 marca 1985 w Schwarzach im Pongau) – austriacka narciarka alpejska, wielokrotna medalistka mistrzostw świata.
Kariera.
Po raz pierwszy na arenie międzynarodowej pojawiła się 27 listopada 2000 roku w Obergurgl, gdzie w zawodach FIS Race zajęła trzynaste miejsce w slalomie. W 2002 roku wystartowała na mistrzostwach świata juniorów w Tarvisio, gdzie jej najlepszym wynikiem było piąte miejsce w slalomie. Jeszcze trzykrotnie startowała na imprezach tego cyklu, największe sukcesy osiągając podczas mistrzostw świata juniorów w Briançonnais w 2003 roku, gdzie zwyciężyła w slalomie, a w kombinacji wywalczyła srebrny medal. Ponadto na mistrzostwach świata juniorów w Bardonecchii w 2005 roku wywalczyła brązowy medal w gigancie.
W zawodach Pucharu Świata zadebiutowała 9 grudnia 2001 roku w Sestriere, zajmując siedemnaste miejsce w slalomie. Tym samym już w swoim debiucie wywalczyła pierwsze pucharowe punkty. Na podium zawodów PŚ po raz pierwszy stanęła 25 listopada 2006 roku w Aspen, kończąc giganta na trzeciej pozycji. W zawodach tych wyprzedziły ją jedynie jej rodaczka, Kathrin Zettel oraz Tanja Poutiainen z Finlandii. W kolejnych startach wielokrotnie stawała na podium, odnosząc trzy zwycięstwa: 24 lutego 2007 roku w Sierra Nevada wygrała giganta, a 22 stycznia 2012 roku w Kranjskiej Gorze i 17 marca 2012 roku w Schladming była najlepsza w slalomach. Najlepsze wyniki osiągnęła w sezonie 2006/2007, kiedy to w klasyfikacji generalnej zajęła ósme miejsce, a w klasyfikacji giganta była trzecia. Ponadto w sezonie 2011/2012 była druga w klasyfikacji slalomu, a w sezonach 2009/2010, 2012/2013 i
2015/2016 zajmowała trzecie miejsce w klasyfikacji superkombinacji.
Na mistrzostwach świata w Åre w 2007 roku wspólnie z koleżankami i kolegami z reprezentacji wywalczyła złoty medal w zawodach drużynowych. Na tych samych mistrzostwach była też czwarta w gigancie, przegrywając walkę o medal z Włoszką Denise Karbon o 0,18 sekundy. Na rozgrywanych dwa cztery później mistrzostwach świata w Garmisch-Partenkirchen była druga w zawodach drużynowych. Pierwszy indywidualny medal wywalczyła podczas mistrzostw świata w Schladming w 2013 roku, zajmując drugie miejsce w slalomie. Rozdzieliła tam na podium Mikaelę Shiffrin z USA i Szwedkę Fridę Hansdotter. Ponadto w zawodach drużynowych ponownie zdobyła złoty medal. Kolejne dwa medale przywiozła z mistrzostw świata w Vail/Beaver Creek w 2015 roku, wygrywając w zawodach drużynowych i zajmując trzecie miejsce w superkombinacji. Indywidualnie uplasowała się za Tiną Maze ze Słowenii i swą rodaczką, Nicole Hosp. Następnie zajęła trzecie miejsce w superkombinacji podczas mistrzostw świata w Sankt Moritz w 2017 roku. Tym razem lepsze okazały się dwie Szwajcarki: Wendy Holdener i Michelle Gisin.
W 2006 roku wystąpiła na igrzyskach olimpijskich w Turynie, gdzie była piąta w slalomie i szósta w kombinacji. Cztery lata później, podczas igrzysk w Vancouver, jej najlepszym wynikiem było dziewiąte miejsce w superkombinacji. Brała również udział w igrzyskach olimpijskich w Soczi w 2014 roku, zajmując siódme miejsce w superkombinacji i dwunaste w gigancie.

</doc>
<doc id="826036" url="https://pl.wikipedia.org/wiki?curid=826036" title="Stara Synagoga w Tarnogrodzie">
Stara Synagoga w Tarnogrodzie

Stara Synagoga w Tarnogrodzie – pierwsza obecnie nieistniejąca, drewniana synagoga znajdująca się w Tarnogrodzie.
Synagoga została zbudowana w około 1590 roku. W 1648 roku pożar doszczętnie strawił synagogę, poprzez co wkrótce przystąpiono do budowy nowej, murowanej synagogi, którą ukończono w 1686 roku.

</doc>
<doc id="826037" url="https://pl.wikipedia.org/wiki?curid=826037" title="Constantin Noica">
Constantin Noica

Constantin Noica (ur. 12 lipca 1909 w Vitănești w okręgu Teleorman, zm. 4 grudnia 1987 w Sybinie) – rumuński dziennikarz, eseista, filozof, poeta, twórca systemu ontologicznego i szkoły filozoficznej.
Życiorys.
Constantin Noica urodził się w miejscowości Vităneşti w okręgu Teleorman, jako trzecie dziecko w rodzinie Grigore i Clemency Noiki. W latach 1916–1919 Noica zaocznie ukończył pierwsze trzy klasy szkoły podstawowej w swojej rodzinnej miejscowości. W następnym roku rodzina przenosi się do Bukaresztu. Tutaj skończył szkołę podstawową oraz w latach 1920–1924 uczęszczał do Gimnazjum im. Dumitru Cantemira. Jednocześnie od roku 1921 uczestniczył w kursach organizowanych przez Liceum im. Spiru Haret, do którego później się przeniósł.
Młody Noica, nazywany przez kolegów Dinu, był mądrym i pilnym uczniem, zawsze miał wysokie oceny i dobre zachowanie. Talent Noicy zaczął o sobie dawać znać w młodym wieku. Mając 18 lat zachwycał się czytaniem "Krytyki czystego rozumu" Kanta. W roku 1927 publikował na łamach licealnego czasopisma "Vlăstarul" swoje wiersze, które nie zostały dobrze przyjęte. Za radą swojego nauczyciela matematyki i znanego rumuńskiego poety Iona Barbu, Noica zrezygnował z planów poświęcenia się poezji. Wiele lat później wspominał o tym w rozmowach ze swoim uczniem Gabrielem Liiceanu: „Wszystkie te porażki kierowały mnie ku filozofii i, by tak powiedzieć, wniosły swój wkład do sukcesu.”
Po ukończeniu liceum, w 1928 roku rozpoczął naukę na Wydziale Filologii i Filozofii Uniwersytetu Bukareszteńskiego. Przez następne trzy lata jego nauczycielem filozofii był najwybitniejszy rumuński profesor okresu międzywojennego Nae Ionescu, którego Noica nigdy nie darzył sympatią, pomimo wpływu Ionesco na jego twórczość. Początkowo nie należał do najpilniejszych studentów, jak wspomina Mircea Eliade, który był parę lat starszy od niego: „Przez pierwszy rok niezbyt często zjawiał się na wykładach, czytując po trochę wszystko, co mu wpadło w ręce. Lubił tańczyć, nie opuszczał żadnego wieczorku. Pod koniec pierwszego roku studenckiego żywota, latem, uświadomił sobie, że niczego nie dokonał, ani się nie nauczył. Postanowił więc zorganizować swe życie i studia w sposób bardziej inteligentny. Z największą punktualnością chodził na wszystkie wybrane przez siebie wykłady. Postanowił nauczyć się greki i spędzał kilka godzin dziennie na lekturze jakiegoś klasyka filozofii.” W roku 1931 ukończył studia filozoficzne broniąc licencjat na temat "„Problem rzeczy samej w sobie u Kanta”," za który dostał u prof. P.P. Negulescu najwyższą ocenę. W tym samym roku został powołany do służby wojskowej, którą odbył w Batalionie Strzelców Górskich w Sinaia. Po ukończeniu rocznego przeszkolenia wojskowego znów wrócił na uczelnię.
W latach 1932–1934 pracował jako bibliotekarz na Uniwersytecie w Bukareszcie, jednocześnie poświęcając rok studiom na Wydziale Matematyki i Filozofii Klasycznej. W tym samym okresie współuczestniczył w tworzeniu kulturowego stowarzyszenia „Criterion”, które skupiało rumuńskich luminarzy takich jak, Mircea Eliade, Emil Cioran, Mircea Vulcănescu, Eugène Ionesco oraz innych intelektualistów.
W 1934 Noica ożenił się z Angielką Wendy Muston. W tym samym roku wydana została jego pierwsza książka ""Mathesis sau bucuriile simple” (Mathesis lub proste radości)", za którą otrzymał nagrodę Fundacji Królewskiej dla młodych pisarzy. Książka ta jest zarazem esejem, traktatem filozoficznym oraz intymnym dziennikiem. Autor opisuje dwa typy kultur – geometryczny i historyczny, przez czym osobiście opowiada się za tym pierwszym. Ten bez wątpienia ogromny sukces w wieku 25 lat otwierał przed Noicą prostą drogę do kariery naukowej. Zamiast tego Noica wybrał dobrowolną samotność, która miała mu zapewnić prawdziwą wolność ducha i niezależność w myśleniu. Odrzucił więc propozycję asystentury u P.P. Negulescu i wyjechał wraz z żoną do Sinaia, gdzie przetłumaczył w ciągu dwóch lat osiem powieści kryminalnych Edgara Wallace’a dla wydawnictwa Herz.
W 1935 zachorował na gruźlicę, zaś na skutek komplikacji przeszedł ciężką operację, w wyniku której pozostał na całe życie z jedną nerką. Mimo to nie przestał pracować. Przetłumaczył z języka łacińskiego dzieło Kartezjusza "Regulae ad directionem ingenii", które opatrzył obszernym wstępem i komentarzem, starając się stworzyć filozoficzną terminologię rumuńską. Kontynuując swe badania w tej dziedzinie w roku 1936 opublikował książkę pt." Concepte deschise în istoria filosofiei la Descartes, Leibnitz şi Kant (Koncepcje otwarte w historii filozofii u Kartezjusza, Leibnitza i Kanta)", za które został nagrodzony premią Rumuńskiej Akademii Nauk. Była to z jednej strony próba oswojenia zwyczajnego rumuńskiego czytelnika z twórczością trzech wielkich filozofów, zaś z drugiej kontynuacja rozwoju własnej myśli autora. Noica w tym dziele zastanawia się nad koncepcją "mathesis universalis" u Kartezjusza oraz nad ideą "scientia generalis" Leibniza, od których oddziela temat „koncepcji otwartych” (pewien układ etyczny, który ciągle się wzbogaca poprzez nowe określenia). W roku 1937 w serii „Biblioteka dla wszystkich” wychodzi monografia Noiki poświęcona życiu i filozofii Kartezjusza.
Niedługo po tym ukazało się następne dzieło pt. "De caelo" – są to rozważania autora nad tematem poznania oraz miejsca indywiduum w poznaniu i w świecie. Zwraca uwagę na różnice między tym co powierzchowne i widoczne a tym co ukryte i istotne. Wiosną roku 1938 wyjechał na roczne studia do Paryża, jako stypendysta rządu francuskiego. Po powrocie do kraju przygotowywał pracę doktorską pt. "Cum e cu putinţă ceva nou (Jak możliwe jest coś nowego)", którą obronił w maju 1940 r. Praca jest swoistym historycznym ujęciem kwestii pojęć otwartych, a także oryginalnie opowiedzianą historią filozofii. Temat, jak przyznaje sam Noica, został wybrany nieprzypadkowo: „W moim pokoleniu wszyscy omijali historię filozofii. Czułem, że właściwie mam obowiązek zająć się problematyką historyczno-filozoficzną.”
We wrześniu 1940 r. w Rumunii doszło do radykalnych zmian politycznych. Rumunia stała się państwem autorytarnym, wzorującym się na faszyzmie. Noica, kierując się pobudkami patriotycznymi, zaczął ścisłą współpracę z nacjonalistycznych ruchem Legion Michała Archanioła. Przez dwa miesiące pełnił funkcję redaktora naczelnego skrajnie prawicowego pisma "Bunavestire", do którego też napisał około 19 artykułów o tematyce narodowo-patriotycznej.
W październiku 1940 wyjechał do Berlina, gdzie otrzymał posadę wykładowcy filozofii w Instytucie Rumuńsko-Niemieckim. Przebywając w Berlinie dostał propozycję napisania krótkiej rumuńskiej historii filozofii. Na początku optymistycznie zabierał się do pracy, jednak wkrótce zdał sobie sprawę, że właściwie nie ma o czym pisać. To bolesne doświadczenie, myśl, że należy się do kultury, która nie stworzyła własnej filozofii, będzie przez resztę życia pchać Noicę do stworzenia podstaw rumuńskiej filozofii. Na wiosnę 1941 wrócił do kraju ogarniętego przez wojnę. Ze względu na stan zdrowia nie został wzięty do wojska. W okresie wojny urodziła się dwójka jego dzieci – Razvan i Aleksandra.
W roku 1943 ukazała się książka "Două întroduceri şi o trecere spre idealism (Dwa wprowadzenia i przejście do idealizmu)". W tym dziele Noica stara się dowieść, że krytycyzm jest koncepcją otwartą, w tym czasie, gdy Kant zakłada, że każda krytyka zamyka moment krytyki i otwiera przejście do „doktryny”. Noica twierdzi natomiast, że w rzeczywistości krytyka sama w sobie jest w pewnym stopniu doktryną, co też w konsekwencji pozwala krytyce, za pośrednictwem Krytyki władzy sądzenia przeradzać się w doktrynę. W roku 1944 wydał następną książkę "Jurnal filosofic (Dziennik filozoficzny)", która wprowadza czytelnika w świat duchowych poszukiwań i marzeń autora. Ideą centralną aforyzmów zebranych w tej książce jest szeroko pojęta „kultura”.
W tym czasie sytuacja militarna Rumunii pogorszyła się na tyle, że werbowani do wojska byli nawet ci, którzy nie mogli walczyć. W konsekwencji Noica został tłumaczem w obozach dla żołnierzy amerykańskich, a później niemieckich. Wraz z wycofaniem się żołnierzy amerykańskich Noica dostał propozycję opuszczenia kraju, jednak postanowił pozostać w kraju na zawsze.
Koniec wojny przyniósł kolejne ciężkie doświadczenia życiowe. Wskutek reformy agrarnej rodzinie Noiki została skonfiskowana większość majątku, czyli ziemi. Ojciec Constantina nie wytrzymał tej straty i umarł na zawał serca. Umarła też jego siostra. Noica przeniósł się z Sinaia do rodzinnej wsi Chiriacu niedaleko Aleksandrii. Nie umiał jednak zajmować się gospodarstwem, dlatego też z pewną ulgą przyjął skierowanie go na przymusowe osiedlenie się w miejscowości Cămpulung Muscel w latach 1949–1958. Pomimo życiowych niepowodzeń, nie opuszczało Noiki poczucie szczęścia, a także pragnienie dalszych badań nad kulturą. Pisał bardzo dużo, nie łudząc się przy tym nadzieją na wydanie swoich dzieł. Grudzień 1958 roku przyniósł kolejne przykre doświadczenie. Noica wraz z innymi wybitnymi intelektualistami został oskarżony i skazany na 25 lat więzienia, za czytanie i rozprzestrzenianie prac Mircea Eliade i Emila Ciorana. Okres więzienny wykorzystał Noica do odnowy duchowej i głębokich przemyśleń nad życiem. 
W 1964 roku, na mocy amnestii powszechnej Noica wraz z pozostałymi więźniami wyszedł na wolność. Po wyjściu z więzienia zaczął pracę w Ośrodku Logiki przy Rumuńskiej Akademii w Bukareszcie. Ponownie zaistniał w kulturze rumuńskiej książką "Douăzeci şi şapte trepte ale realului (Dwadzieścia siedem stopni rzeczywistości)". W jego dalszej twórczości będą odtąd widoczne dwa kierunki: przewrócenie wolności myślenia poprowadziło go do zbudowania oryginalnego systemu ontologicznego, a potrzeba odzyskania świadomości i kultury narodowej do poszukiwania duchownych wartości Rumunów. Wyrazem tego ostatniego stają się książki, powstałe z inspiracji życiem narodu i bez wyjątku mające w tytule słowo „rumuńskie”: "Rostirea filozofică românească (Mowa rumuńskiej filozofii)" wydana w 1970 roku, "Creaţie şi frumos în rostirea românească (Twórczość i piękno w wypowiedzi rumuńskiej)" wydana w 1973 roku, "Eminescu sau gânduri despre omul deplin al culturii româneşti (Eminescu, czyli człowiek doskonały kultury rumuńskiej)" wydana w 1975 roku.
W roku 1975 roku przeszedł na emeryturę. Przeniósł się do górskiej miejscowości Păltiniş niedaleko Sinia, gdzie mieszkał aż do śmierci. To właśnie tutaj powstała najbardziej oryginalna szkoła filozoficzna do której pielgrzymowali młodzi intelektualiści w poszukiwaniu duchowego rozwoju. To właśnie stąd, poprzez swoje dzieła, Noica udowadniał, że „kultura” jest istotą każdego narodu, jest jego przeznaczeniem. Tutaj też powstały najważniejsze dzieła Noiki: "Şase maladii ale spiritului contemporan (Sześć chorób ducha współczesnego)" (1978), "Povestiri despre om (Opowieści o człowieku)" (1980), "Tratatul de ontologie (Traktat ontologiczny)" (1981), "Scrisori despre logica lui Hermes (Listy o logice Hermesa)" (1986).
Noica marzył o szkole bez nauczycieli, w której utalentowani młodzi ludzie będą uwolnieni spod „tyranii profesorów”. Nauką będzie dialog, spór, uwolnienie własnych myśli i idei na podstawie przeczytanych arcydzieł filozoficznych. Ten pomysł starał się zrealizować w Păltinişu. Szukał we wszystkich dużych miastach kraju młodych ludzi w wieku 25–28 lat, by poprowadzić ich do „kulturalnego raju”, by rozwinąć w nich esencję człowieka, co z kolei zapewni przetrwanie rumuńskiej kulturze.Wśród najbardziej znanych obecnie w kulturze rumuńskiej uczniów Constantina Noiki należy wymienić przede wszystkim Gabriela Liiceanu, obecnie profesora na Wydziale Filozofii Uniwersytetu Bukareszteńskiego, autora wielu książek i dyrektora Wydawnictwa „Humanitas”, które opublikowało większość dzieł Noiki. Poza tym do tej grupy zalicza się historyk sztuki i filozof Andrei Pleşu, filozof i logik Sorin Vieru, historyk sztuki, wykładający obecnie na uniwersytecie we Fryburgu Victor Stoichiţa, hellenista i filozof Petru Creţa, filozof i specjalista od analiz politycznych Andrei Cornea oraz wielu innych. W dzisiejszej Rumunii ta grupa stanowi elitę intelektualną i kulturotwórczą.
Constantin Noica umarł 4 grudnia 1987 roku w szpitalu w Sybinie. Gabriel Liiceanu, jako wierny uczeń, przebywał z nim do ostatniej chwili.

</doc>
<doc id="826041" url="https://pl.wikipedia.org/wiki?curid=826041" title="Wikipedia w języku kannada">
Wikipedia w języku kannada

Wikipedia w języku kannada – edycja Wikipedii tworzona w języku kannada.
6 sierpnia 2013 roku edycja ta liczyła ponad 16 tys. artykułów. W rankingu wszystkich edycji językowych, opublikowanym w tym dniu zajmowała 107. pozycję.

</doc>
<doc id="826042" url="https://pl.wikipedia.org/wiki?curid=826042" title="Bellerofonty">
Bellerofonty

Bellerofonty (Bellerophontida) – rząd wymarłych mięczaków z gromady ślimaków. Pojawiły się we wczesnym kambrze, optimum rozwoju przeszły w ordowiku, wymarły we wczesnym triasie.
Istnieją rozbieżności co do ich stanowiska systematycznego. Początkowo w momencie odkrycia form kopalnych zaliczono je do głowonogów (obecnie ten pogląd jest całkiem nieaktualny). Tradycyjnie zalicza się je do ślimaków, jednak część badaczy przedstawiała dowody na to, że są to jednotarczowce.

</doc>
<doc id="826043" url="https://pl.wikipedia.org/wiki?curid=826043" title="Ryszard Rosin">
Ryszard Rosin

Ryszard Rosin (ur. 29 marca 1919 w Koninie, zm. 11 marca 2002 w Łodzi) – polski historyk, mediewista, znawca nauk pomocniczych historii.
Życiorys.
W latach 1947–1951 odbył studia historyczne na Wydziale Humanistycznym Uniwersytetu Łódzkiego. Był uczniem M.H. Serejskiego oraz S. Zajączkowskiego. Pod opieką tego drugiego napisał rozprawę doktorską pt. "Ziemia Wieluńska w XII-XVI wieku". Na jej podstawie uzyskał w 1960 roku stopień doktora nauk humanistycznych.
Docent od 1969 roku, od 1973 do 1989 roku kierował Pracownią, a następnie Zakładem Nauk Pomocniczych Historii. Wypromował 4 doktorów oraz 44 magistrów.
Publikacje.
Głównymi nurtami zainteresowań badawczych Ryszarda Rosina były: dzieje ziem Polski Środkowej w średniowieczu, badania nad zbrodniami Wehrmachtu w 1939 r. na tym obszarze, nurt filatelistyczny kreujący filatelistykę na nową naukę pomocniczą historii. Był redaktorem licznych monografii miast i materiałów z sesji naukowych. Najbardziej znane z jego publikacji to:
Pochowany na Cmentarzu Komunalnym na Dołach w Łodzi (kwatera XX, rząd 22, grób 10).

</doc>
<doc id="826044" url="https://pl.wikipedia.org/wiki?curid=826044" title="Jezioro Szydłowskie">
Jezioro Szydłowskie

Jezioro Szydłowskie – jezioro w Polsce, w gminie Mogilno i gminie Trzemeszno leżących odpowiednio w powiatach mogileńskim (województwo kujawsko-pomorskie) i gnieźnieńskim (województwo wielkopolskie). Jezioro leży na terenie Pojezierza Gnieźnieńskiego.
Jezioro posiada urozmaiconą i krętą linię brzegową. Przez północny akwen jeziora Szydłowskiego przepływa jedna z odnóg źródłowych rzeki Panny – Panna Południowa.
Dane morfometryczne.
Powierzchnia zwierciadła wody według różnych źródeł wynosi od 128,5 ha do 140,2 ha.
Zwierciadło wody położone jest na wysokości 95,2 m n.p.m. Średnia głębokość jeziora wynosi 11,3 m, natomiast głębokość maksymalna 24,5 m.
W oparciu o badania przeprowadzone w 1999 roku wody jeziora zaliczono do wód pozaklasowych i II kategorii podatności na degradację.
W roku 1987 wody jeziora zaliczono do III klasy czystości.

</doc>
<doc id="826047" url="https://pl.wikipedia.org/wiki?curid=826047" title="Aneta Langerova">
Aneta Langerova



</doc>
<doc id="826052" url="https://pl.wikipedia.org/wiki?curid=826052" title="Wacław Szymanowski (1895–1965)">
Wacław Szymanowski (1895–1965)

Wacław Michał Jerzy Szymanowski (ur. 14 kwietnia 1895 w Monachium, zm. 15 stycznia 1965 w Warszawie) – polski fizyk, filozof i polityk. W latach 1948–1955 minister poczt i telegrafów, następnie do 1956 minister łączności, poseł na Sejm Ustawodawczy.
Życiorys.
Był synem rzeźbiarza Wacława i Gabrieli. W 1913 zdał egzamin maturalny w c. k. Gimnazjum III w Krakowie. Następnie zapisał się na studia na Wydział Elektro-Mechaniczny Politechniki Monachijskiej, kontynuował je od na Wydziale Matematyczno-Fizycznym Uniwersytetu Jagiellońskiego, a od 1917 studiował na Politechnice Wiedeńskiej. Tamże wstąpił do Polskiej Partii Socjalistycznej. Wiosną 1919 rozpoczął służbę w Wojsku Polskim na frontach wojny polsko-bolszewickiej jako technik i radiotelegrafista, w 1920 zdemobilizowany wrócił do Wiednia, gdzie ukończył studia, uzyskując w 1923 dyplom inżyniera elektryka. Początkowo pracował jako inżynier projektant w firmach austriackich i niemieckich, w 1926 wyjechał do Stanów Zjednoczonych. W 1927 został asystentem na University of Michigan, tamże doktoryzował się w 1929 w naukach fizyki technicznej, prowadził także działalność edukacyjną wśród robotników polskich jako wykładowca różnych kółek samokształceniowych. W 1929 rozpoczął badania w dziedzinie biofizyki, pracując jednocześnie w Instytucie Patologii Szpitala West Penn w Pittsburghu. Publikacje z dziedziny biofizyki przyniosły mu światowy rozgłos. W 1931 powrócił do Polski, pracował na Uniwersytecie Warszawskim w Zakładzie Fizyki Doświadczalnej i jednocześnie był doradcą naukowym spółki metalurgicznej „Zakłady Ostrowieckie”. Opracował i opatentował elektrody do spawania stali, badał zjawiska fluorescencji. W 1932 doktoryzował się w dziedzinie filozofii. 
W 1934, jako podporucznik łączności rezerwy pozostawał w ewidencji Powiatowej Komendy Uzupełnień Warszawa Miasto III. Posiadał przydział w rezerwie do Pułku Radiotelegraficznego w Warszawie.
W latach 1934–1937 pracował w Moskwie w Oddziale Biofizyki w Instytucie Badań Fizjologicznych, był jednocześnie konsultantem Instytutu Fizyki Akademii Nauk ZSRR, publikując w tym czasie prace z fizyki doświadczalnej. Po powrocie do kraju został kierownikiem Oddziału Aparatów Elektromedycznych w Centrali Zaopatrywania Instytucji Zakładu Ubezpieczeń Społecznych. We współpracy z amerykańską firmą Westinghouse zorganizował jako pierwszy w Polsce produkcję aparatów rentgenowskich.
II wojnę światową spędził w Stanach Zjednoczonych, pracował w zakładach badawczych Westinghouse, a od 1942 był profesorem w Katedrze Fizyki i dyrektorem Obserwatorium Sejsmologicznego Uniwersytetu Pittsburskiego. Prowadził tam badania nad zastosowaniem fal ultradźwiękowych do pomiarów sejsmologicznych. Wiosną 1946 powrócił do Polski i został profesorem fizyki na Uniwersytecie i Politechnice we Wrocławiu. Następnie jako profesor zwyczajny objął Katedrę Fizyki na Wydziale Elektrycznym Politechniki Warszawskiej.
W 1918 brał udział w Zjeździe połączeniowym Socjaldemokracji Królestwa Polskiego i Litwy i Polskiej Partii Socjalistycznej – Lewicy, na którym powstała Komunistyczna Partia Polski. Od 1946 należał do Stronnictwa Ludowego, był członkiem prezydium Naczelnego Komitetu i prezesem zarządu wojewódzkiego we Wrocławiu, po powstaniu Zjednoczonego Stronnictwa Ludowego wszedł w skład jego Naczelnego Komitetu Wykonawczego i Rady Naczelnej. 19 stycznia 1947 został wybrany na posła na Sejm Ustawodawczy Rzeczypospolitej Polskiej z państwowej listy nr 3 pod nazwą Blok Stronnictw Demokratycznych i Związków Zawodowych. W latach 1948–1955 minister poczt i telegrafów, następnie do 1956 minister łączności. Przyczynił się do radiofonizacji i telefonizacji wsi, stworzenia sieci wiejskich placówek pocztowych i rozwoju szkolnictwa łącznościowego. Rozbudował Instytut Łączności w Warszawie, doprowadził w 1954 do otwarcia pierwszej w Polsce wytwórni tranzystorów, a przy ministrze łączności powołał Radę Naukową. W 1956 złożył dymisję i odszedł z rządu. Odtąd poświęcił się wyłącznie działalności naukowej. Po reorganizacji katedr fizyki na PW kierował na Wydziale Elektrycznym Katedrą Fizyki „A”. Prowadził tam badania nad fotoprzewodnictwem materiałów wysoko oporowych, zespół pod jego kierownictwem opracował prototypy urządzeń elektrograficznych. W latach 1961–1965 uzyskał 9 patentów. Przyczyniając się do uruchomienia w kraju produkcji aparatury elektrograficznej i materiałów elektrofotograficznych, zyskał miano ojca polskiej kserografii. Był przewodniczącym warszawskiego oddziału Polskiego Towarzystwa Cybernetycznego, a także członkiem Polskiego Towarzystwa Fizycznego i amerykańskiego Towarzystwa Fizyków „Sigma Pi Sigma”.
Był żonaty z Zofią Szymanowską (1905-1979). Został pochowany na Cmentarzu Wojskowym na Powązkach w Warszawie (kwatera C 2-10-7).

</doc>
<doc id="826053" url="https://pl.wikipedia.org/wiki?curid=826053" title="Czuwaska Wikipedia">
Czuwaska Wikipedia

Czuwaska Wikipedia ( "Чӑваш википедийĕ") – czuwaskojęzyczna edycja Wikipedii, wolnej encyklopedii. 11 listopada 2016 roku edycja liczyła ponad 36 000 artykułów.

</doc>
<doc id="826054" url="https://pl.wikipedia.org/wiki?curid=826054" title="Jarosława Szwiedowa">
Jarosława Szwiedowa

Jarosława Wiaczesławowna Szwiedowa, ros. Яросла́ва Вячесла́вовна Шве́дова (ur. 12 września 1987 w Moskwie) – kazachska tenisistka, do 2008 roku rosyjska, mistrzyni Wimbledonu 2010 i US Open 2010 w grze podwójnej, finalistka French Open 2010 w grze mieszanej, pierwsza osoba z Kazachstanu, która zdobyła tytuł wielkoszlemowy, klasyfikowana w rankingu WTA na 25. miejscu w grze pojedynczej (2012) i 3. w grze podwójnej (2016), medalistka igrzysk azjatyckich, reprezentantka Kazachstanu w Pucharze Federacji i Pucharze Hopmana, zdobywczyni nagrody WTA w kategorii „Powrót Roku” (2012).
Kariera tenisowa.
Jarosława Szwiedowa rozpoczęła treningi tenisowe w wieku ośmiu lat, zachęcona przez swojego ojca. W 2001 roku rozpoczęła występy w turniejach juniorskich Międzynarodowej Federacji Tenisowej. W 2004 doszła do finału wielkoszlemowego French Open w grze podwójnej dziewcząt w parze z Iriną Kotkiną; przegrały z Kateřiną Böhmovą i Michaëllą Krajicek. 12 września 2005 zajmowała najwyższe, 13. miejsce w mieszanym rankingu juniorskim.
Gra pojedyncza.
Status profesjonalnej tenisistki otrzymała w 2002 roku, występowała wówczas w barwach Rosji. W październiku 2003 po raz pierwszy wystąpiła w kwalifikacjach do zawodów WTA w Taszkencie, ale zagrała tam tylko jeden mecz. Po serii sukcesach w rozgrywkach kobiecych Międzynarodowej Federacji Tenisowej otrzymała dziką kartę od organizatorów turnieju w Filadelfii w 2005 i jest to jej oficjalny debiut w WTA Tour. Swój pierwszy mecz wygrała z Haną Šromovą 6:2, 6:1, po czym przegrała z Nadieżdą Pietrową. W lutym 2006 w swoim drugim występie zawodowym przeszła eliminacje w Memphis i doszła do drugiej rundy. W czerwcu przebrnęła eliminacje do Wimbledonu, odnotowując tym samym swój debiut w turnieju wielkoszlemowym. Nie udało jej się zakwalifikować do żadnych innych zawodów.
Jej nazwisko stało się znane niespodziewanie w lutym 2007, kiedy to jako zawodniczka numer 143 w rankingu WTA wygrała zmagania w Bengaluru. Po drodze pokonała Tamarine Tanasugarn, Sanię Mirzę i Marę Santangelo. Dzięki temu po raz pierwszy w karierze awansowała do czołowej setki światowej klasyfikacji. Na tym jednak szczęśliwa passa Rosjanki się zakończyła, bowiem do końca sezonu w kolejnych zawodach nie przechodziła drugiej rundy. W 2008 zmieniła obywatelstwo z rosyjskiego na kazachskie. Przyczyną była atrakcyjna oferta tamtejszej federacji tenisowej oraz fakt, że w Rosji jest wiele wysoko notowanych tenisistek i trudno jest tam dostać się do czołówki w swoim państwie, co z kolei blokuje możliwość występu w wielu zawodach. W tym samym czasie obywatelstwo zmieniła rodaczka Szwiedowej, Galina Woskobojewa, a nieco później również pochodząca z Bułgarii Sesił Karatanczewa. W swoim pierwszym sezonie w nowych barwach nie pokazała się jednak z najlepszej strony w grze pojedynczej, w żadnym turnieju nie dochodząc dalej niż do drugiej rundy.
Przerwała tę serię podczas French Open 2009, osiągając rundę trzecią; pokonała tam Kaię Kanepi i Arantxę Rus, uległa po trzysetowym meczu Marii Szarapowej. W lipcu po raz drugi w karierze doszła do ćwierćfinału turnieju WTA, tym razem miało to miejsce w Palermo, przegrała z Sarą Errani. Tydzień później w Bad Gastein znalazła się w półfinale, pokonana przez Andreę Petković. Podczas French Open 2010 po raz pierwszy w karierze doszła do indywidualnego ćwierćfinału turnieju wielkoszlemowego. Zdołała wyeliminować Agnieszkę Radwańską, Alisę Klejbanową, zatrzymując się dopiero na rozstawionej z czwartym numerem Jelenie Janković. W efekcie 21 czerwca zajmowała najwyższe, 21. miejsce w notowaniach WTA.
W roku 2011 ani razu nie przebrnęła drugiej rundy zawodowego turnieju. Wypadła do trzeciej setki światowej klasyfikacji. Feralną passę przełamała w lutym 2012, dochodząc do ćwierćfinału w Bogocie. Przegrała z Tímeą Babos. W kwietniu zagrała w trzeciej rundzie w Charleston, eliminując po drodze Yaninę Wickmayer. Wiosną wyrównała swoje najlepsze osiągnięcie wielkoszlemowe, dochodząc do ćwierćfinału French Open. W czwartej rundzie pokonała broniącą tytułu Li Na, a następnie uległa ówczesnej mistrzyni Wimbledonu, Petrze Kvitovej.
30 czerwca 2012 w meczu trzeciej rundy Wimbledonu przeciwko Sarze Errani, zdobyła złotego seta, to znaczy wygrała wszystkie punkty w partii. Spotkanie zakończyło się rezultatem 6:0, 6:4 na korzyść Kazaszki. Jest to pierwszy przypadek w historii, gdy złotego seta ustanowiła kobieta. Wcześniej dokonał tego jedynie Bill Scanlon w 1985 roku w Delray Beach w starciu z Marcosem Hocevarem. W 2006 Szwiedowa była bliska tego osiągnięcia, w meczu z Amy Frazier w drugiej rundzie w Memphis zapisała na swoim koncie dwadzieścia trzy punkty z rzędu w jednym secie i ostatecznie przegrała z Amerykanką 6:1, 0:6, 0:6.
W kwietniu 2013 roku osiągnęła ćwierćfinał zawodów w Stuttgarcie, ulegając w nim Angelique Kerber 3:6, 6:7(2).
W kwietniu 2015 awansowała do finału zawodów rangi WTA International Series w Bogocie, gdzie w finale uległa Telianie Pereirze 6:7(2), 1:6. W listopadzie zwyciężyła w zawodach kategorii WTA Challenger Tour w Hua Hin. W finale pokonała Naomi Ōsakę wynikiem 6:4, 6:7(8), 6:4.
Gra podwójna.
Jarosława Szwiedowa znana jest z osiągnięć w grze podwójnej. Według stanu na 9 lipca 2016, wygrała czternaście turniejów w tej konkurencji, w tym dwa wielkoszlemowe. 6 czerwca 2011 zajmowała czwarte miejsce w klasyfikacji deblistek WTA.
W swoim debiucie w tej konkurencji podczas zawodów w Memphis w 2006 roku doszła do półfinału. W zaledwie trzecim występie w ramach WTA, a pierwszym starcie wielkoszlemowym, awansowała ze Stéphanie Foretz do ćwierćfinału US Open 2007. Przegrały tam z rozstawionymi Vladimíra Uhlířovą i Ágnes Szávay. Dzięki temu wynikowi znalazła się w drugiej setce notowań WTA. Jesienią doszła do półfinału w Kolkacie. W 2008 roku startowała z różnymi partnerkami, osiągając najlepszy rezultat w Cincinnati. Tam w finale z Hsieh Su-wei uległy po trzech wyrównanych setach Marii Kirilenko i Nadieżdzie Pietrowej.
W lutym 2009 w parze z Tamarine Tanasugarn odniosła pierwsze turniejowe zwycięstwo, triumfując w Pattaya. Trzy miesiące później z İpek Şenoğlu znalazła się w półfinale w Rzymie, gdzie pokonały utytułowane rywalki: Virginię Ruano Pascual, Zheng Jie, Agnieszkę Radwańską, Květę Peschke i Lisę Raymond.
Po kilku z rzędu porażkach w pierwszych rundach na początku roku 2010 wypadła z grona pięćdziesięciu najlepszych deblistek globu. W kwietniu z Mariją Kondratiewą awansowała do finału w Marbelli. W czerwcu była również wicemistrzynią w ’s-Hertogenbosch u boku Vanii King. Dwa tygodnie później tenisistki te wywalczyły mistrzostwo wielkoszlemowe w ramach Wimbledonu. Wystąpiły jako debel nierozstawiony, pokonały we wcześniejszych rundach Liezel Huber, Szachar Pe’er, Nadieżdę Pietrową, Samanthę Stosur, Květę Peschke i Katarinę Srebotnik, a w finale Jelenę Wiesninę i Wierę Zwonariową. Szwiedowa została pierwszą osobą z Kazachstanu w dziejach, która wygrała tytuł wielkoszlemowy. Był to jej drugi sukces w karierze.
Po sensacyjnie słabych występach w letnim cyklu amerykańskich turniejów, Szwiedowa i King w Nowym Jorku ponownie sięgnęły po wielkoszlemowe mistrzostwo. Do listy pokonanych dodały najwyżej notowane wówczas Giselę Dulko i Flavię Pennettę. W półfinale ograły Carę Black i Anastasiję Rodionową, a w finale Liezel Huber i Nadieżdę Pietrową. Dla Szwiedowej był to trzeci profesjonalny tytuł w kolekcji. Po nowojorskim turnieju w duecie z King osiągnęła jedynie półfinał w Pekinie, a pierwszy mecz Mistrzostw WTA przegrała z Dulko i Pennettą.
Wiosną 2011 po dojściu do finału w Madrycie ustanowiła swój najlepszy wynik w Roland Garros, kończąc zmagania na półfinale. Amerykanka i Kazaszka nie obroniły trofeum wimbledońskiego, jako najwyżej rozstawiona para w drugiej rundzie z kretesem przegrywając ze Stosur i Lisicki. W lipcu zdołały wygrać turniej w Waszyngtonie. Miesiąc później triumfowały też w Cincinnati, ale w finale US Open musiały uznać wyższość Huber i Raymond. Mecz ten zakończył się wynikiem 6:4, 6:7, 6:7. W październiku zwyciężyły w Moskwie, ale ponownie przegrały mecz otwarcia Mistrzostw WTA.
W styczniu 2012 Szwiedowa po raz pierwszy awansowała do ćwierćfinału w Melbourne, gdzie przegrała z Andreą Hlaváčkovą i Lucie Hradecką. W kwietniu została wicemistrzynią w Charleston po finale z Anastasiją Pawluczenkową i Lucie Šafářovą; tym razem partnerowała jej Anabel Medina Garrigues.
Na początku sezonu wspólnie z Julią Görges osiągnęła finał rywalizacji w Auckland. Sięgnęła też po tytuł w debiutującym w rozgrywkach WTA Tour turnieju we Florianópolis. Razem z Mediną Garrigues pokonały w finale parę Anne Keothavong i Walerija Sawinych wynikiem 6:0, 6:4. W turnieju rangi WTA International Series w Taszkencie awansowała do finału, razem z Tímeą Babos wygrywając 6:3, 6:3 nad parą Mandy Minella–Wolha Hawarcowa. W listopadzie osiągnęła dwa finały rozgrywek WTA Challenger Tour – w Nankinie przegrała, zaś w Tajpej została mistrzynią.
W sezonie 2014 Szwiedowa razem z Mediną Garrigues triumfowały w dwóch turniejach. Najpierw obroniły tytuł we Florianópolis, zwyciężając 7:6(1), 2:6, 10–3 z Francescą Schiavone i Silvią Soler Espinosą. Miesiąc później w Charleston pokonały Chan Hao-ching wraz z Chan Yung-jan wynikiem 7:6(4), 6:2.
W maju 2015 Kazaszka w parze z Casey Dellacquą triumfowała w zawodach rangi WTA Premier Mandatory w Madrycie, w finale pokonując Garbiñe Muguruzę oraz Carlę Suárez Navarro 6:3, 6:7(4), 10–5. Podczas French Open i US Open australijsko-kazachski debel awansował do finałów, w których przegrywał: w pierwszym z nich z Bethanie Mattek-Sands i Lucie Šafářovą 6:3, 4:6, 2:6, natomiast w drugim z Martiną Hingis i Sanią Mirza 3:6, 3:6. Razem z Dellacquą w meczu mistrzowskim w Cincinnati uległy 5:7, 4:6 Chan Hao-ching i Chan Yung-jan. W październiku razem z Alizé Cornet triumfowała w Hongkongu, gdzie wygrały 7:5, 6:4 nad Larą Arruabarreną i Andreją Klepač.
W sezonie 2016 Szwiedowa razem z Tímeą Babos osiągnęły finał w Miami, w którym nie sprostały Bethanie Mattek-Sands i Lucie Šafářovej 3:6, 4:6. Wynikiem 6:1, 6:1 zakończył się mecz finałowy w ’s-Hertogenbosch, gdzie Kazaszka i Oksana Kalasznikowa pokonały Xenię Knoll i Aleksandrę Krunić. Wspólnie z Babos zanotowały wielkoszlemowy finał na kortach trawiastych Wimbledonu, ale przegrały w nim z siostrami Sereną i Venus Williams 3:6, 4:6.
Łącznie Kazaszka zagrała w sześciu wielkoszlemowych finałach w grze podwójnej, w tym cztery przegrała.
Gra mieszana.
W 2010 roku Szwiedowa zagrała w finale French Open w grze mieszanej. Jej partnerem był Austriak Julian Knowle, a w decydującym starciu ulegli Katarinie Srebotnik i Nenadowi Zimonjiciowi. Ponadto z tym samym partnerem osiągnęła ćwierćfinał Wimbledonu 2010. Z Denisem Istominem osiągnęła półfinał Australian Open 2013
Występy reprezentacyjne.
Od 2009 reprezentuje Kazachstan w turnieju o Puchar Federacji. W 2012 roku uczestniczyła w igrzyskach olimpijskich. Zarówno w grze pojedynczej, jak i podwójnej osiągnęła drugą rundę zawodów.
W 2010 i 2011 roku reprezentowała Kazachstan w rozgrywkach o Puchar Hopmana, w obu przypadkach razem z Andriejem Gołubiewem. W swoim pierwszym starcie zajęli drugie miejsce w grupie za Brytyjczykami, Laurą Robson i Andym Murrayem, w drugim nie wygrali ani jednej konfrontacji grupowej.
Życie prywatne.
Jarosława Szwiedowa urodziła się w Moskwie. Jej rodzice to Wiaczesław Szwiedow i jego żona Nurzja, profesjonalna biegaczka. Tenisistka ma brata o imieniu Pavel, który jest studentem. W 2008 zdecydowała się na zmianę obywatelstwa z rosyjskiego na kazachskie, pomimo to nadal mieszka i trenuje w Moskwie.

</doc>
<doc id="826061" url="https://pl.wikipedia.org/wiki?curid=826061" title="Synagoga w Tomaszowie Lubelskim">
Synagoga w Tomaszowie Lubelskim

Synagoga w Tomaszowie Lubelskim – synagoga znajdująca się w Tomaszowie Lubelskim, przy obecnej ulicy Romualda Traugutta.
Synagoga została zbudowana w pierwszej połowie XVII wieku. Podczas II wojny światowej, we wrześniu 1939 Niemcy zburzyli synagogę. Gruz użyli do utwardzenia ulicy prowadzącej do budynku gimnazjum, w którym podczas wojny mieściła się żandarmeria.
Murowany budynek synagogi wzniesiono na planie prostokąta, w stylu barokowo-renesansowym. Na osi ściany zachodniej znajdowała się półokrągła przybudówka, prawdopodobnie mieszcząca schody prowadzące na poddasze i dach. Zewnętrzne elewacje urozmaicone były parami szerokich pilastrów wspartych na cokole zwieńczonych bogato profilowanym gzymsem. Sala główna modlitw zbliżona na planie do prostokąta o nieznacznie dłuższej osi wschód-zachód. W każdej z czterech ścian znajdowały się po dwa okna przesklepione półkoliście w głębokach glifach. Na ścianie wschodniej znajdowała się apsyda mieszcząca Aron ha-kodesz. 
Wokół synagogi znajdowały się liczne parterowe i piętrowe budynki mieszczące pomieszczenia gminy żydowskiej, mieszkania oraz inne instytucje.

</doc>
<doc id="826062" url="https://pl.wikipedia.org/wiki?curid=826062" title="Korsykańska Wikipedia">
Korsykańska Wikipedia

Korsykańska Wikipedia – edycja Wikipedii w języku korsykańskim, założona 9 grudnia 2003 roku.
Na dzień 18 lutego 2007 roku edycja ta liczyła 5315 artykułów. W rankingu wszystkich edycji językowych, opublikowanym w dniu 1 lutego tegoż roku, zajmowała 77. pozycję.

</doc>
<doc id="826064" url="https://pl.wikipedia.org/wiki?curid=826064" title="Szirk">
Szirk

Szirk () – w islamie grzech polegający na oddawaniu czci czemuś lub komuś innemu niż Allah. Chodzi tu nie tylko o wiarę w inne istoty nadprzyrodzone, ale też o pieniądze, przyjemność czy przywódców politycznych. Jako grzech szirk przeciwstawia się cnocie tawhidu.
Według Koranu, szirk jest najcięższym grzechem, popełnianym również przez chrześcijan oddających cześć boską Jezusowi:
"O ludu Księgi! Nie przekraczaj granic w twojej religii i nie mów o Bogu niczego innego, jak tylko prawdę! Mesjasz, Jezus syn Marii, jest tylko posłańcem Boga; i Jego Słowem, które złożył Marii; i Duchem, pochodzącym od Niego. Wierzcie więc w Boga i Jego posłańców i nie mówcie: "Trzy!" Zaprzestańcie! To będzie lepiej dla was! Allah - to tylko jeden Bóg! On jest nazbyt wyniosły, by mieć syna! Do Niego należy to, co jest w niebiosach, i to, co jest na ziemi. I Bóg wystarcza jako opiekun!" (4:171)
"Oni wzięli swoich uczonych w piśmie i swoich mnichów za panów, poza Bogiem, i Mesjasza, syna Marii. A rozkazano im przecież czcić tylko Boga Jedynego. Nie ma boga, jak tylko On! Jakże On bardziej godny jest chwały aniżeli to, co oni Jemu dodają jako współtowarzyszy!" (9:31)

</doc>
<doc id="826065" url="https://pl.wikipedia.org/wiki?curid=826065" title="Shirk">
Shirk



</doc>
<doc id="826071" url="https://pl.wikipedia.org/wiki?curid=826071" title="Ile procent duszy?">
Ile procent duszy?

Ile procent duszy? – album grupy Dezerter wydany w 1994 roku, nakładem wydawnictwa Polton.
Album nagrano w czerwcu 1994 roku w Studio Manta i Izabelin Studio. Realizacja nagrań i mastering: Grzegorz Piwkowski. Teksty Krzysztof Grabowski, muzyka Robert Matera. Utwór "Być rządzonym" powstał na podstawie tekstu J. P. Proudhona, a "Dezerter" na podstawie tekstu B. Viana. "Facet" powstał z inspiracji "Big Man, BIG M.A.N." Crass. Tłumaczenie angielskie tekstów piosenek Tymon Tymański. Płyta jest poświęcona pamięci Darka “Staśka” Stewuli, przyjaciela zespołu.

</doc>
<doc id="826072" url="https://pl.wikipedia.org/wiki?curid=826072" title="Helcionelloida">
Helcionelloida

Helcionelloida - gromada wymarłych mięczaków, żyjących w okresie kambru. 

</doc>
<doc id="826073" url="https://pl.wikipedia.org/wiki?curid=826073" title="Farerska Wikipedia">
Farerska Wikipedia

Farerska Wikipedia – edycja Wikipedii tworzona w języku farerskim.
Na dzień 18 lutego 2007 roku edycja ta liczyła 2 145 artykułów. W rankingu wszystkich edycji językowych, opublikowanym w dniu 1 lutego tegoż roku, zajmowała 103. pozycję. Zaś na dzień 30 grudnia 2008 roku edycja ta liczyła 5 478 artykułów.

</doc>
<doc id="826075" url="https://pl.wikipedia.org/wiki?curid=826075" title="Karczemki Kiełpińskie">
Karczemki Kiełpińskie

Karczemki Kiełpińskie (kaszb. "Karczemczi", niem. "Karczemken") – osiedle w Gdańsku, położone na obszarze dzielnicy Kokoszki.
Karczemki Kiełpińskie są częścią Karczemek należącą niegdyś do wsi Kiełpinek, która weszła w granice administracyjne miasta w 1973. Karczemki Kiełpińskie należą do okręgu historycznego Wyżyny. Prowadzi tędy Szlak Skarszewski – zielony znakowany szlak turystyczny.

</doc>
<doc id="826076" url="https://pl.wikipedia.org/wiki?curid=826076" title="Fryzyjska Wikipedia">
Fryzyjska Wikipedia



</doc>
<doc id="826080" url="https://pl.wikipedia.org/wiki?curid=826080" title="Synagoga w Tomaszowie Lubelskim (ul. Bożnicza)">
Synagoga w Tomaszowie Lubelskim (ul. Bożnicza)

Synagoga w Tomaszowie Lubelskim – synagoga znajdująca się w Tomaszowie Lubelskim, na rogu ulicy Bożniczej (obecnie Andersa) i ulicy Traugutta, niedaleko głównej synagogi.
Synagoga została zbudowana najprawdopodobniej w XVIII wieku. Obok bożnicy mieściły się również pomieszczenia szkoły talmudycznej. We wrześniu 1939 roku Niemcy zdewastowali synagogę.

</doc>
<doc id="826090" url="https://pl.wikipedia.org/wiki?curid=826090" title="Powieszenie, wypatroszenie i poćwiartowanie">
Powieszenie, wypatroszenie i poćwiartowanie

Powieszenie, otwarcie wnętrzności i poćwiartowanie (ang. "hanged, drawn and quartered") było jedną z form kary śmierci stosowaną w Anglii, głównie za zdradę stanu.
Charakteryzowała się wyjątkowym okrucieństwem. Ze względu na panujące zasady moralne, by nie wystawiać nagości na widok publiczny, była wykonywana jedynie na mężczyznach. Kobiety winne zdrady były palone na stosie, lub zabijane przez zmiażdżenie, jak stało się w przypadku św. Małgorzaty Clitherow, na której wykonano tę karę, gdy była w ciąży.
Opis kary.
Kara składała się z czterech elementów wykonywanych w następującej kolejności.
Wykonanie tej kary zostało przedstawione w filmie "Braveheart. Waleczne serce" Mela Gibsona.
Ofiary.
Do najsłynniejszych ofiar tej formy egzekucji należał William Wallace, a także członkowie Spisku Prochowego. Była ona stosowana powszechnie w Tyburn w Londynie i w innych miejscach wobec katolików, którzy nie podpisując aktu supremacji, stali się winni "zdrady stanu".

</doc>
<doc id="826095" url="https://pl.wikipedia.org/wiki?curid=826095" title="Tamilska Wikipedia">
Tamilska Wikipedia

Tamilska Wikipedia – edycja Wikipedii tworzona w języku tamilskim. 
Na dzień 2 sierpnia 2013 roku edycja ta liczyła 54 793 artykuły. W rankingu wszystkich edycji językowych, opublikowanym w dniu 2 sierpnia tegoż roku, zajmowała 59. pozycję.

</doc>
<doc id="826096" url="https://pl.wikipedia.org/wiki?curid=826096" title="Chwilowo kaloryfer">
Chwilowo kaloryfer



</doc>
<doc id="826098" url="https://pl.wikipedia.org/wiki?curid=826098" title="Wikipedia w języku võro">
Wikipedia w języku võro

Wikipedia w języku võro (VOR. Vikipeediä) – edycja językowa Wikipedii tworzona w języku võro.
Historia.
Wikipedię w języku võro tworzą wolontariusze i aktywiści.
W dniu 18 lutego 2007 roku liczba artykułów w tej edycji wynosiła 1 032, co według rankingu opublikowanego w dniu 1 lutego tegoż roku dawało jej 128. pozycję wśród wszystkich wersji językowych. Dnia 29 grudnia 2008 roku liczyła 1968 artykułów.
W 2019 roku w Wikipedii w języku võro było 5500 artykułów. 

</doc>
<doc id="826104" url="https://pl.wikipedia.org/wiki?curid=826104" title="Hello">
Hello



</doc>
<doc id="826108" url="https://pl.wikipedia.org/wiki?curid=826108" title="Indywidualne Mistrzostwa Świata na Żużlu 1955">
Indywidualne Mistrzostwa Świata na Żużlu 1955

Indywidualne Mistrzostwa Świata na Żużlu 1955 - cykl turniejów żużlowych mających wyłonić najlepszych żużlowców na świecie. Tytuł wywalczył Brytyjczyk Peter Craven.
Po raz pierwszy w eliminacjach uczestniczył reprezentant ze Szwajcarii.
Eliminacje europejskie.
Skandynawia.
Kwalifikacja szwedzka.
Linköping (1).
Awans: 6 do kwalifikacji skandynawskiej
Eskilstuna (2).
Awans: 6 do kwalifikacji skandynawskiej
Uwaga! Georg Duneborn, Per Olof Söderman i Sune Karlsson dostali od federacji SVEMO dziką kartę dla kwalifikacji kontynentalnych a Olle Nygren i Rune Sörmander w Finale Europejskim bez potrzeby kwalifikacji.
Kwalifikacja skandynawska.
Turku (1).
Awans: 8 do Finału Skandynawskiego
Kopenhaga (2).
Awans: 8 do Finału Skandynawskiego
Finał Skandynawski.
Awans: 6+1 do Finału Europejskiego
Eliminacje kontynentalne.
Półfinały.
Osijek (1).
Tabela → "brak danych"
Awans: 8 do Finału Kontynentalnego
Oberhausen (2).
Awans: 8 do Finału Kontynentalnego
Finał Kontynentalny.
Awans: 6 do Finału Europejskiego
Tabela miejscowa 11-16 → "brak danych"
Finał Europejski.
Awans: 4 do Finału Światowego
Eliminacje brytyjskie.
Runda mistrzowska.
Rozgrywano 7 eliminacji na torach brytyjskich
Awans: 12+2 do Finału Światowego
Finał Światowy.
Uwaga! Eric Williams i Billy Bales zastąpili Auba Lawsona i Douga Daviesa.

</doc>
<doc id="826109" url="https://pl.wikipedia.org/wiki?curid=826109" title="Örnsköldsvik">
Örnsköldsvik

Örnsköldsvik – miasto w północnej Szwecji, położone na wschodnim wybrzeżu kraju, nad Zatoką Botnicką; stolica regionu Västernorrland i siedziba gminy Örnsköldsvik. Jedno z najważniejszych miast Norrlandii, liczy 28 617 mieszkańców. (2005), siódme pod względem ludności w regionie. Miasto nazywane jest często w skrócie "Ö-vik".
Historia.
Örnsköldsvik został założony jako osada w 1842, prawa miejskie otrzymał dopiero w 1894. Nazwa miasta pochodzi od wojewody Pera Abrahama Örnskölda i jest jednym z nielicznych miast w Szwecji, które bierze nazwę od osoby cywilnej (nie-królewskiej). Örnsköldsvik położony jest w krainie historycznej Ångermanland, na obszarze tzw. "Wysokiego Wybrzeża" (Höga Kusten).
Przemysł.
Örnsköldsvik jest ważnym ośrodkiem przemysłowym. Najlepiej rozwinięty jest przemysł chemiczny, celulozowo-papierniczy, maszynowy i metalowy. W mieście i gminie czynnych jest około 2500 przedsiębiorstw.
Sport i rekreacja.
W Örnsköldsviku znajduje się największy aquapark w Szwecji – Paradisbadet. W mieście znajduje się ciekawa skocznia narciarska Paradiskullen. Miejsce, gdzie skoczkowie hamują po skoku położone jest nad jezdnią i torami kolejowymi, na swojego rodzaju wiadukcie.
W Örnsköldsviku swoją siedzibę ma drużyna hokejowa MODO Hockey. Z miasta pochodzą znani hokeiści: Peter Forsberg, Markus Näslund, Daniel Sedin, Henrik Sedin i Victor Hedman.
Komunikacja.
Przez miasto przebiega międzynarodowa droga transeuropejska E4. 24 km na północ od miasta, w miejscowości Gideå, leży port lotniczy Örnsköldsvik (ESNO / OER), mające dzienne połączenia ze Sztokholmem. W 2010 roku Örnsköldsvik uzyskał połączenie z Umeå nową, szybką linią kolejową "Botniabanan".

</doc>
<doc id="826111" url="https://pl.wikipedia.org/wiki?curid=826111" title="Ornskoldsvik">
Ornskoldsvik



</doc>
<doc id="826112" url="https://pl.wikipedia.org/wiki?curid=826112" title="Uzbecka Wikipedia">
Uzbecka Wikipedia

Uzbecka Wikipedia – edycja Wikipedii tworzona w języku uzbeckim.
Liczbę 5000 artykułów uzbecka Wikipedia osiągnęła w dniu 21 sierpnia 2006 roku. Na dzień 13 kwietnia 2009 roku edycja ta liczyła 7179 artykułów. W rankingu wszystkich edycji językowych zajmowała 94. pozycję.

</doc>
<doc id="826115" url="https://pl.wikipedia.org/wiki?curid=826115" title="Mačací potok">
Mačací potok

Mačací potok – ciek wodny w południowej części środkowej Słowacji (w Gemerze), prawy dopływ Rimavy w zlewisku Morza Czarnego. Długość – 24 km. 
Źródła Mačacíego potoku znajdują się na wysokości około 240 m n.p.m. w słowackiej części wyżyny Czerhat. Rzeka płynie na północny wschód i zaraz po wypłynięciu do Kotliny Rimawskiej dzieli się na dwa ramiona, z których pierwsze od razu uchodzi do Rimavy koło wsi Šimonovce, a drugie płynie na wschód wzdłuż niej i uchodzi koło wsi Rimavská Seč.
W środkowym biegu Mačací potok zasila niewielki sztuczny zbiornik Hostice koło wsi Hostice.

</doc>
<doc id="826116" url="https://pl.wikipedia.org/wiki?curid=826116" title="Macaci potok">
Macaci potok



</doc>
<doc id="826120" url="https://pl.wikipedia.org/wiki?curid=826120" title="Jakub Kettler">
Jakub Kettler

Jakub Kettler (niem. "Jakob von Kettler", łot. "Jēkabs Ketlers") (ur. 28 października 1610 w Goldyndze, zm. 1 stycznia 1682 w Mitawie) – regent Kurlandii i Semigalii w latach 1638–1642, książę Kurlandii i Semigalii w 1638 roku i w latach 1642–1682, lennik Rzeczypospolitej Obojga Narodów. Najwybitniejszy przedstawiciel dynastii Kettlerów, wnuk Gottharda Kettlera, syn zdetronizowanego w 1616 roku księcia Wilhelma Kettlera i Zofii Hohenzollern, córki księcia pruskiego Albrechta Fryderyka Hohenzollerna.
Życiorys.
Droga do tronu.
W młodości Jakub Kettler wraz z ojcem został pozbawiony praw do tronu Kurlandii i Semigalii i tułali się po Europie. Odwiedził Niemcy, Francję, Anglię i Holandię. Studiował w Rostocku i Lipsku. Wobec bezdzietności stryja Fryderyka Kettlera został wyznaczony na jego następcę i przejął faktycznie władzę w księstwie w 1638 roku. Sprzeciwił się tej polityce król polski Władysław IV Waza. Po długich staraniach udało się jednak Jakubowi Kettlerowi uzyskać prawo sukcesji i zostać spadkobiercą Kurlandii i Semigalii w 1642 roku.
Reformy.
Od chwili wstąpienia na tron formalnie jeszcze jako regent Jakub Kettler rozpoczął zakrojoną na szeroką skalę reformę gospodarczą swojego państwa. Opierając się na wzorcach holenderskich, skoncentrował się na rozwoju handlu morskiego z krajami Europy Zachodniej, szkutnictwie, budowie manufaktur, floty kurlandzkiej i portów w Windawie i Lipawie. Ambicją jego życia stało się przejęcie rynku budowy statków w Europie oraz udział w tworzeniu faktorii w Nowym Świecie.
Kolonizacja Gambii i Tobago.
W 1647 roku Jakub Kettler próbował nakłonić króla Władysława IV Wazę do założenia kompanii dla obsługi handlu z Indiami, Indiami Zachodnimi oraz z Afryką. Gdy nie uzyskał pomocy ze strony Rzeczypospolitej, zwrócił się o nią do Holandii. Gdy i ona odmówiła współpracy, znalazł protekcję w Anglii. Dzięki temu od 1651 roku Kurlandia i Semigalia rozpoczęła tworzenie swojej pierwszej kolonii u ujścia rzeki Gambia, gdzie później powstały faktorie kurlandzkie na wyspach Św. Andrzeja i Św. Marii. Drugim obszarem ekspansji stały się Karaiby. W 1654 roku założono kolonię Nowa Kurlandia na Tobago.
Potop szwedzki.
Aktywność gospodarczą Kurlandii i Semigalii zahamował gwałtownie potop szwedzki. W 1658 roku wycofujące się z Litwy wojska szwedzkie podbiły dotychczas neutralne księstwo. Do niewoli dostał się wraz z rodziną Jakub Kettler. Książę został uwięziony najpierw w Rydze później w twierdzy Iwangorod nad Narwą. Odzyskał wolność dopiero na mocy pokoju w Oliwie z 1660 roku. W tym czasie doszło do załamania gospodarki kurlandzkiej, która padła z powodu grabieży szwedzkich.
Uwolniony książę starał się do końca życia odbudować zniszczony kraj. Bezskutecznie podejmował również próby odzyskania kolonii, które podporządkowały sobie Holandia i Anglia. Czynił to w latach 1668, 1670, 1675, 1677 i 1681. Lawirując między Anglią, Francją i Holandią próbował powrócić do pozycji, jaką zajmował przed 1655 rokiem.
Życie prywatne.
Z małżeństwa z Ludwiką Szarlottą Hohenzollern Jakub Kettler doczekał się pięciorga dzieci, w tym dwóch synów, którzy byli książętami Kurlandii i Semigalii. Fryderyka Kazimierza panującego w latach 1682–1698 oraz Ferdynanda, który rządził w księstwie z przerwami od 1698 do 1737 i był ostatnim męskim przedstawicielem dynastii Kettlerów.
Jakub Kettler pochowany jest w krypcie pod pałacem w Mitawie.

</doc>
<doc id="826122" url="https://pl.wikipedia.org/wiki?curid=826122" title="Tatarska Wikipedia">
Tatarska Wikipedia

Tatarska Wikipedia (tatar. "Татар Википедиясе") – edycja Wikipedii tworzona w języku tatarskim.
Początkowo teksty tworzone były głównie alfabetem łacińskim, ale w miarę upływu czasu przekładane były na cyrylicę; obecnie wszystkie artykuły są zapisane wyłącznie tym alfabetem. 1 września 2010 Wikipedia ta liczyła 7021 artykułów, miała 4841 zarejestrowanych uczestników, z których aktywnych było 55; pracowało nad nią dwóch administratorów i sześciu moderatorów.

</doc>
<doc id="826125" url="https://pl.wikipedia.org/wiki?curid=826125" title="Gazy wulkaniczne">
Gazy wulkaniczne



</doc>
<doc id="826126" url="https://pl.wikipedia.org/wiki?curid=826126" title="Eliza Manningham-Buller">
Eliza Manningham-Buller

Elizabeth Lydia Manningham-Buller, baronowa Manningham-Buller DCB (ur. 14 lipca 1948, Northampton) – Dyrektor Generalny Security Service w latach 2002-2007, córka Reginalda Manninghama-Bullera, 1. wicehrabiego Dilhorne (Lorda Kanclerza w rządach Macmillana i Douglas-Home'a) i lady Mary Lindsay, córki 27. hrabiego Crawford.
Wykształcenie odebrała w Northamptonshire High School i w Benenden School. Przez trzy lata była nauczycielką w londyńskiej Queen's Gate oraz wykładała anglistykę na Lady Margaret Hall na Uniwersytecie Oksfordzkim. Później została funkcjonariuszem Security Service. Specjalizowała się w działalności antyterrorystycznej. Działała w sprawie katastrofy lotu Pan Am 103 nad Lockerbie w 1988 roku. Była jedną z pięciu osób, które wiedziały, że zastępca szefa komórki organizacyjnej Pierwszego Zarządu Głównego Komitetu Bezpieczeństwa Państwowego w ambasadzie ZSRR w Londynie, Oleg Gordijewski, jest zdrajcą państwa wysyłającego.
Podczas I wojny w Zatoce Perskiej pracowała jako oficer łącznikowy w Waszyngtonie. W 1992 wstąpiła do nowego wydziału Security Service zajmującego się irlandzkim terroryzmem. Rok później weszła w skład zarządu SS, gdzie zajmowała się techniczną stroną działalności organizacji. Później została dyrektorem ds. irlandzkiego terroryzmu. W 1997 roku została zastępcą dyrektora generalnego SS, a w 2002 zastąpiła na stanowisku dyrektora generalnego sir Stephena Landera jako druga kobieta po Stelli Rimington na tym stanowisku.
Jako dyrektor generalny SS pobierała pensję w wysokości 150 000 GBP rocznie. Zapowiedziała większą otwartość tej służby specjalnej m.in. poprzez uruchomienie jej strony internetowej i rekrutację funkcjonariuszy przez ogłoszenia w gazetach. Do wiadomości publicznej zaczęto również podawać szacowane zagrożenie terrorystyczne. W 2005 została odznaczona Krzyżem Komandorskim Orderu Łaźni.
15 grudnia 2006 roku powiadomiono, że Eliza Manningham-Buller odejdzie ze stanowiska dyrektora generalnego SS w kwietniu 2007 po 33 latach pracy w kontrwywiadzie. Ze stanowiska odeszła 21 kwietnia a jej następcą został Jonathan Evans.
2 czerwca 2008 roku była Dyrektor Generalna Służby Bezpieczeństwa otrzymała dożywotni tytuł parowski baronowej Manningham-Buller i zasiadła w Izbie Lordów.
Mąż baronowej Manningham-Buller ma na imię David. Jego nazwisko nie jest podane do publicznej wiadomości. Małżonkowie nie mają ze sobą potomstwa, lecz pięcioro przybranych dzieci.

</doc>
<doc id="826129" url="https://pl.wikipedia.org/wiki?curid=826129" title="Jean Moulin">
Jean Moulin

Jean Pierre Moulin ps. „Max”, „Rex”, „Régis”, „Joseph Jean Mercier”, „Jacques Martel”, „Romanin”, „Joseph Marchand”, „Richelieu”, „Alix” (ur. 20 czerwca 1899 w Béziers, zm. 8 lipca 1943) – francuski prawnik, urzędnik służby cywilnej, działacz lewicowy, rysownik, podoficer rezerwy. Współautor zjednoczenia francuskiego ruchu oporu, delegat Komitetu Wolnej Francji na okupowany kraj, najważniejszy z bojowników Ruchu Oporu aresztowanych przez hitlerowców. Pośmiertnie awansowany do rangi generalskiej.
Życiorys.
Młodość i praca w administracji państwowej.
Urodził się w Béziers w południowo-zachodniej Francji, w rodzinie lewicowego polityka oraz nauczyciela historii i geografii Antoine-Émile'a Moulin. W czasach uczniowskich sprzedawał do gazet rysunki, drzeworyty, akwarele i karykatury własnego autorstwa.
W 1917 rozpoczął studia prawnicze. 17 kwietnia 1918 został zmobilizowany do 2 Pułku Inżynieryjnego. Po ukończonym we wrześniu szkoleniu wysłany na front, gdzie zastało go zawieszenie broni. Do demobilizacji w listopadzie 1919 służył jako telefonista w 7 i 9 Pułku Inżynieryjnym.
Po ukończeniu studiów rozpoczął pracę we francuskiej administracji państwowej. W 1922 został szefem gabinetu prefekta Sabaudii. Związał się z partią kartel Lewicy, która wygrała wybory w departamencie w 1924. Od 1925 do 1930 sprawował urząd podprefekta Sabaudii. W 1930 zostaje przeniesiony do Finistère, gdzie oprócz pracy w administracji zajmował się publikacją rysunków i karykatur pod pseudonimem „Romanin”. W 1932 został szefem gabinetu ds. zagranicznych Pierre'a Cota, polityka Partii Radykalno-Socjalistycznej. Jednoczenie Moulin sprawuje urząd podprefekta Górnej Sabaudii a następnie Loiret. Po objęciu przez Cota stanowiska ministra lotnictwa Moulin został szefem jego gabinetu. Organizuje wówczas tajną pomoc dla hiszpańskich republikanów. W 1937 Jean Moulin został prefektem Aveyron stając się jednocześnie najmłodszą osobą w historii Francji sprawującą to stanowisko. Jednocześnie, ze względu na swój wkład w rozwój lotnictwa, przeszedł przeszkolenie w siłach powietrznych.
II wojna światowa.
Na początku 1939 został prefektem Eure-et-Loir. Po wybuchu wojny kilkakrotnie prosił o zwolnienie z urzędu i przyjęcie w szeregi armii (odmowa ze względu na słaby wzrok). W 1940 aresztowany i torturowany przez Gestapo. W więzieniu próbował popełnić samobójstwo, podcinając sobie gardło kawałkiem szkła (do końca życia nosił na szyi bliznę zasłanianą szalikiem). Po zwolnieniu z więzienia wrócił do pracy. W październiku 1940 rząd Vichy zażądał zwolnienia wszystkich urzędników państwowych o lewicowych poglądach. Moulin został odwołany 2 listopada 1940. Rozpoczął wtedy pisanie swoich wspomnień pt. „Pierwsza bitwa” publikowanych później w organach prasowych Wolnej Francji.
9 września 1941 Jean Moulin, dzięki fałszywym dokumentom na nazwisko "Joseph Jean Mercier", dotarł przez Hiszpanię i Portugalię do Londynu. 25 października Moulin został przyjęty przez gen. bryg. Charles'a de Gaulle'a, któremu przedstawił bardzo krytyczny raport nt. stanu Ruchu Oporu we Francji. W zamian za rozwój działalności szpiegowskiej na rzecz MI6 władze brytyjskie obiecały dostarczyć Francuzom niezbędną do prowadzenia ruchu oporu broń i pomoc finansową. Po zakończeniu szkolenia spadochronowego sierż. Jean Moulin został wysłany na teren strefy wolnej pod pseudonimem „Max”, jako delegat cywilny i wojskowy Komitetu Wolnej Francji.
„Max” wrócił do kraju razem z radiostacją i środkami finansowymi do Francji, w rejon Alp, drogą lotniczą, w nocy z 31 grudnia 1941 na 1 stycznia 1942. Razem z nim wysłano do kraju Raymonda Fassina i por. Josepha Monjareta. Pod nowym pseudonimem „Rex” Moulin nawiązuje kontakty z różnymi organizacjami Ruchu Oporu doprowadzając 11 listopada 1942 do powstania (AS) – pierwszej w pełni podległej gen. de Gaulle'owi organizacji zbrojnej, w której skład weszły trzy organizacje ze strefy południowej: (lewica), (lewica) i Walka (prawica). Dowódcą AS został mianowany gen. bryg. Charles Delestraint. 27 listopada „Rex” stworzył (MUR), któremu podporządkowano Tajną Armię pod względem politycznym.
14 lutego 1943 Jean Moulin przybył z delegacją do Londynu, gdzie de Gaulle'e udekorował go przyznanym mu kilka miesięcy wcześniej Orderem Wyzwolenia oraz powierzył stanowisko ministra w Komitecie Wolnej Francji. Po powrocie do okupowanego kraju powołał on (CNR), w której skład weszli przedstawiciele Francuskiej Partii Komunistycznej (leninizm, stalinizm), Francuskiej Sekcji Międzynarodówki Robotniczej (socjalizm), Partia Republikańska,Radykalna i Radykalno-Socjalistyczna (progresywizm), (centryzm), (chadecja), (konserwatyzm), Powszechnej Konfederacji Pracy, Chrześcijańskiej Konfederacji Francuskich Pracowników oraz najważniejszych ruchów oporu, min. MUR, Frontu Narodowego (radykalna lewica), (lewica) i (prawica). CNR uznała gen. de Gaulle'a za prawowitego szefa francuskiego rządu zaś gen. armii Henriego Girauda za dowódcę wszystkich wojsk francuskich, czego skutkiem było nawiązanie kontaktu z (wierni gen. Giraud żołnierze byłej Armii Rozejmowej), prowadzono także rozmowy z Wolnymi Strzelcami i Partyzantami podlegającymi FN i PCF.
Aresztowanie, tortury i śmierć.
Na początku 1943 doszło do serii aresztowań współpracowników Moulina: w Lyonie zostaje aresztowany komendant regionu R1 AS kpt. Claudius Billon, zaś w Paryżu mjr Henri Manhès i komendant główny AS gen. Delestraint.
21 czerwca 1943 o godzinie 14:40 w Caluire-et-Cuire Jean Moulin został aresztowany przez Sipo-SD, w czasie spotkania z siedmioma przywódcami Tajnej Armii celem wybrania nowego komendanta głównego w miejsce aresztowanego Delestrainta. Akcja hitlerowców była wynikiem zdrady w szeregach Ruchu Oporu, której dokonać miał prawdopodobnie René Hardy. Według niektórych historyków, Hardy został świadomie wysłany na spotkanie przez innego przywódcę ruchu oporu, Pierre′a de Bénouville′a, który chciał w ten sposób wyeliminować Moulina.
Aresztowania „Rexa” dokonał szef lyońskiego Gestapo, SS-Ostuf Klaus Barbie. Połączone z torturami śledztwo w sprawie Moulina prowadził osobiście Barbie, który w raportach napisał o kilku próbach samobójczych „Rexa”. Następnie przeniesiono go do więzienia w Paryżu i w Neuilly-sur-Seine.
Ostatnią osobą, która widziała Moulina żywego był SS-Ostubaf Karl Bömelburg (szef Gestapo na okupowaną Francję). Według oficjalnej wersji Jean Moulin zmarł 8 lipca 1943 na skutek tortur w pociągu przewożącym go do Niemiec. Według innych źródeł „Rex” zmarł w Metzu, nocą z 8 na 9 lipca 1943, podczas przygotowań do jego deportacji do Rzeszy.
Skremowane zwłoki Jeana Moulina zostały pochowane na paryskim Père-Lachaise. 19 grudnia 1964, przy okazji obchodów dwudziestej rocznicy wyzwolenia Francji, zostały przeniesione do paryskiego Panteonu.
Upamiętnienie.
Siedem miesięcy po śmierci Moulina, 1 lutego 1944, powstały Francuskie Siły Wewnętrzne – podlegające Francuskiemu Komitetowi Wyzwolenia Narodowego, a następnie Rządowi Tymczasowemu siły zbrojne w okupowanym kraju łączące w sobie wszystkie dotychczas istniejące organizacje Ruchu Oporu. Było to zwieńczenie dzieła rozpoczętego przez „Rexa” w 1942.
Jean Moulin jest czwartym najczęściej spotykanym patronem szkół we Francji. Stał się on także najbardziej rozpoznawanym i znanym bojownikiem Ruchu Oporu. Większość jego podobizn jest oparta na zdjęciu z okresu II wojny światowej, na którym „Rex” ubrany jest w czarny płaszcz, kapelusz i biały szalik.
Życie prywatne.
W 1922 Jean Moulin planował poślubić Jeannette Auran, co spotkało się ze sprzeciwem jej ojca. 27 września 1926 pojął za żonę Marguerite Cerruti, która wkrótce potem opuściła go wyjeżdżając do Paryża. Małżeństwo zakończyło się rozwodem 19 czerwca 1928.
Od 1937 był związany z Marie-Gilberte Riedlinger („Madame Lloyd”).

</doc>
<doc id="826132" url="https://pl.wikipedia.org/wiki?curid=826132" title="Tablica paschalna">
Tablica paschalna

Tablica paschalna – używane w średniowieczu zestawienie świąt Wielkanocy, stanowiące podstawę do zestawienia kalendarza ruchomych świąt kościelnych.
Dane te układano w odpowiednie kolumny i opracowywano dla cykli lat mających nastąpić. Początkowo cykl ten zawierał 84 lata, a później rozwinięto go do 95 lat. Beda Czcigodny opracował tablice na 532 lata. Jest to "cykl paschalny" lub "wielkanocny" powstały z pomnożenia 19-letniego cyklu księżycowego przez 28-letni cykl słoneczny (powstały z kombinacji 4-letniego cyklu roku przestępnego i 7 dni tygodnia). Bardzo popularne były tablice paschalne ułożone przez Dionizjusza Małego.
Pierwsza w Polsce tablica paschalna pochodziła z Fuldy i trafiła nad Wartę w latach 70. X wieku prawdopodobnie przez Czechy. W 1013 roku Rycheza, żona Mieszka II, przywiozła do Polski kolejną tablicę paschalną. Na tablicach paschalnych dokonywane były zapiski najstarszych polskich roczników: "Rocznika Jordana" i "Rocznika Rychezy", także roczników późniejszych.

</doc>
<doc id="826133" url="https://pl.wikipedia.org/wiki?curid=826133" title="Dießen am Ammersee">
Dießen am Ammersee

Dießen am Ammersee – gmina targowa w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Leży około 20 km na południowy wschód od Landsberg am Lech, nad jeziorem Ammersee, przy linii kolejowej Augsburg – Weilheim in Oberbayern.
Polityka.
Wójtem gminy jest Herbert Kirsch, rada gminy składa się z 24 osób.

</doc>
<doc id="826134" url="https://pl.wikipedia.org/wiki?curid=826134" title="Berżany">
Berżany

Berżany (lit. "Berżenai") – wieś na Litwie, w okręgu szawelskim, w rejonie kielmskim. Niegdyś były stolicą jednego z traktów Księstwa Żmudzkiego.
Stanowiły ośrodek rozległych dóbr we władaniu Szemiothów, w 1636 kupili je Korffowie, w II poł. XVIII w. w rękach Górskich, jako wiano stały się własnością hrabiego Adolfa Czapskiego i w rękach tej rodziny były do I wojny światowej. Ostatni właściciel hrabia Stanisław Czapski. Po II wojnie światowej w majątku urządzono kołchoz.

</doc>
<doc id="826137" url="https://pl.wikipedia.org/wiki?curid=826137" title="Ryszard Kniat">
Ryszard Kniat

Ryszard Czesław Kniat (ur. 1 kwietnia 1955 w Poznaniu) – polski wokalista rockowy i klawiszowiec, kompozytor, aranżer i producent muzyczny. Założyciel i lider popularnego w latach 80. zespołu Klincz. 
Życiorys.
Po ukończeniu Poznańskiej Szkoły Chóralnej Jerzego Kurczewskiego w czasach studenckich grał w różnych zespołach. Przez pięć lat był członkiem Orkiestry Zbigniewa Górnego. Aranżował i komponował, był też administratorem studia Giełda. Od 1980 wraz z Andrzejem Kosmalą, menadżerem Krzysztofa Krawczyka, założył K&amp;K Studio (Kniat &amp; Kosmala), zajmujące się nagrywaniem i wydawaniem kaset oraz płyt. Współpracował z takimi wykonawcami jak Urszula, Magdalena Durecka czy Krystyna Giżowska. 
Od 1985 współpracował kompozytorsko z Krzysztofem Krawczykiem. Był również szefem muzycznym i realizatorem dźwięku zespołu instrumentalno-wokalnego Krzysztof Krawczyk Family.

</doc>
<doc id="826139" url="https://pl.wikipedia.org/wiki?curid=826139" title="Wikipedia w języku tagalskim">
Wikipedia w języku tagalskim

Wikipedia w języku tagalskim – edycja językowa Wikipedii tworzona w języku tagalskim. 
18 lutego 2007 roku edycja ta liczyła 5573 artykuły. W rankingu wszystkich edycji językowych, opublikowanym 1 lutego tegoż roku, zajmowała 75. pozycję. 

</doc>
<doc id="826141" url="https://pl.wikipedia.org/wiki?curid=826141" title="Głębokie Jezioro (Pojezierze Mrągowskie)">
Głębokie Jezioro (Pojezierze Mrągowskie)

Głębokie Jezioro – jezioro w woj. warmińsko-mazurskim, w pow. mrągowskim, w gminie Mrągowo na zachód od Mrągowa, leżące na terenie Pojezierza Mrągowskiego.
Brzegi jeziora są wysokie przeważnie strome. Od południa łączy się z jeziorem Kociołek, a od północy z Średnim Jeziorem. Długość jeziora wynosi 750 m, a szerokość 600 m. Potocznie jezioro nazywane jest "Gwiazdowskim", ponieważ kształtem przypomina gwiazdę. Od wschodu i południa otoczone jest lasem.
Dane morfometryczne.
Powierzchnia zwierciadła wody według różnych źródeł wynosi od 24,0 ha do 25,3 ha.
Zwierciadło wody położone jest na wysokości 141,6 m n.p.m. lub 145,2 m n.p.m. Średnia głębokość jeziora wynosi 12,0 m, natomiast głębokość maksymalna 36,8 m.
Zobacz też.
Inne jeziora o nazwie: Jezioro Głębokie

</doc>
<doc id="826144" url="https://pl.wikipedia.org/wiki?curid=826144" title="Peter Craven">
Peter Craven

Peter Theodore Craven (ur. 21 czerwca 1934 w Liverpoolu, zm. 20 września 1963 w Edynburgu) – brytyjski żużlowiec.
Był dwukrotnym Indywidualnym Mistrzem Świata w latach 1955 i 1962. Dziewięciokrotny uczestnik finałów IMŚ. Oprócz sukcesów indywidualnych Peter Craven odnosił sukcesy w drużynie. W finałach DMŚ wystąpił czterokrotnie zdobywając dwa razy srebrne i dwa razy brązowe medale. Karierę Cravena przerwał śmiertelny wypadek w 1963 roku na torze w Edynburgu. Zginął uderzając w bandę gdy omijał leżącego na torze rywala. W Wielkiej Brytanii cyklicznie organizowane są zawody indywidualne poświęcone pamięci P.Cravena.
Osiągnięcia.
Indywidualne Mistrzostwa Świata
Drużynowe Mistrzostwa Świata
Indywidualne Mistrzostwa Wielkiej Brytanii

</doc>
<doc id="826145" url="https://pl.wikipedia.org/wiki?curid=826145" title="Gortva">
Gortva

Gortva – rzeka w południowej części środkowej Słowacji, prawy dopływ Rimavy w zlewisku Morza Czarnego. Długość – 33 km. 
Źródła Gortvy znajdują się na wysokości 470 m n.p.m. na wyżynie Czerhat, na granicy słowacko-węgierskiej. Przez pierwsze 3 km biegu Gortva wyznacza tę granicę. Rzeka płynie na północ i wypływa do Kotliny Rimawskiej, gdzie skręca na wschód. Uchodzi do Rimavy między wsiami Jesenské i Širkovce. W części swego biegu jest podzielona na dwa równoległe ramiona. W górnym biegu zasila sztuczne zbiorniki wodne Tachty i Petrovce.

</doc>
<doc id="826146" url="https://pl.wikipedia.org/wiki?curid=826146" title="Łada 110">
Łada 110

Łada 110 – kompaktowy samochód osobowy marki Łada. Do 2004 na rynku rosyjskim pojazd ten oferowany był jako VAZ-2110, a jego odmiany nadwoziowe nosiły nazwy VAZ-2111 (kombi) i VAZ-2112 (hatchback). Na rynkach eksportowych oraz od 2004 na rynku rosyjskim pojazdy te oferowane były pod marką Łada.
Historia modelu.
Prototyp sedana 110 został zaprezentowany w 1989, a dopiero w grudniu 1995 wyprodukowano 1856 sztuk tego modelu. Wnętrze było kanciaste i czarne, lecz mimo to całkiem obszerne. Dzięki temu Łada 110 była samochodem za przystępną cenę, z dużą przestrzenią w środku, przeznaczonym dla klientów z mniejszym budżetem. Karoseria odznaczała się lekko unoszącą się ku górze linią boczną. Samochód, jak na swoją cenę, miał bogate wyposażenie, ale jego silnik nie był najlepszy. Auto do tej pory jest popularne zwłaszcza w Rosji i na Ukrainie, a także na Białorusi. Z tego względu jest jednym z chętniej tuningowanych samochodów w Rosji. Produkcja modelu 110 zakończona została w Rosji w 2007, natomiast modeli 111 i 112 w 2008. Montaż odbywał się także w zakładach Łada w Egipcie i w firmie KrASZ na Ukrainie. W czerwcu 2008 w miejscowości Czerkasy na Ukrainie kompania Bogdan rozpoczęła seryjną produkcję modelu 110, a pół roku później również kombi 111.
Stare silniki.
Do 2004 model ten był oferowany z dwoma silnikami o pojemności 1,5 dm³. Maksymalna prędkość słabszej, ośmiozaworowej jednostki o mocy 77 KM, wynosiła 165 km/h, a do 100 km/h rozpędzał się w 13 s. W przypadku mocniejszego silnika (92 KM, 16V) wartości te wynoszą odpowiednio 180 km/h i 11 s.
Nowe silniki.
W 2004 firma VAZ wprowadziła nowe jednostki do swojego modelu 110. Oba silniki miały pojemność 1,6 dm³. Słabsza jednostka była ośmiozaworowa o mocy 80 KM, a druga, szesnastozaworowa, osiągała moc 89 KM. Pierwszy silnik rozpędzał auto do 170 km/h, a drugi do 185 km/h. Firma deklarowała, że jednostki te spełniają normę Euro 4.
Wersje sportowe.
W 1996 firma zaprezentowała wersję sportową sedana 2110, pod nazwą 21106 GTI. Pojazd wyróżniał się zmianami nadwozia. Napędzany przez szesnastozaworowy silnik Opla o pojemności 2,0 dm³ i mocy 150 KM. Daje to dobre osiągi: 0-100 km/h osiąga w 9,5 s, a prędkość maksymalna wynosi 205 km/h. Wersja przystosowana do rajdów nazywa się 21106-37. Samochód był produkowany nie w zakładach VAZ-a, lecz w firmie Motorica (dawniej Lada Tool). Inną wersją sportową jest 21107 Rallye, produkowana do 2005 (silnik Opla 2.0 dm³/240 KM; 220 km/h; 0-100 km/h: 7 s.).
Firma Motorica zaprojektowała wspólnie z VAZ-em coupe na bazie modelu 110. Ten ciekawy, dobrze wyposażony samochód mieścił wygodnie 4 osoby i mógł być wyposażony tylko w silnik dwulitrowy Opla o mocy 150 KM, podobnie jak wersja 21106. Dysponował też podobnymi osiągami.
Wersje specjalne.
Inżynierowie VAZ-a kilkakrotnie prezentowali Ładę 110 po liftingu, jednak do seryjnej produkcji weszła ona dopiero w 2001. Model nazwany 110 T był wyposażany w jednostki identyczne jak w zwykłym sedanie. Firma Super-Avto zaprojektowała przedłużoną wersję modelu 110, pod nazwą Premier. Pojazd był dłuższy od modelu bazowego o 19 cm, a napędzany był silnikiem 1,8 dm³ o mocy 98 KM. Samochód ten bywa wykorzystywany jako taksówka. Firma ta produkowała też na małą skalę zwykłego sedana 110 z silnikiem z modelu Premier. Rozwijał on prędkość 190 km/h, a 100 km/h osiągal w 11,5 s.
Łada 111.
Łada 111 to drugi model z serii 110. Było to 5-osobowe kombi, stworzone na bazie sedana. Produkowane było od lutego 1997 roku do grudnia 2008 roku. Samochód wyróżniał się dużym bagażnikiem - jego pojemność wynosiła aż 525 l. Pod względem technicznym samochód był identyczny z sedanem, dzielił z nim też jednostki napędowe i wyposażenie.
Wersje specjalne.
W 1999 roku zostało zaprezentowane kombi 111 z napędem na wszystkie koła. Model ten, znany jako 111 4x4, był oferowany z silnikiem 1,8 dm³ o mocy 110 KM.
Łada 112.
Łada 112 jest to 5-drzwiowy hatchback, opracowany na bazie sedana 110. Podobnie jak kombi, był taki sam technicznie jak sedan, jest także wyposażany w takie same jednostki napędowe. Model ten produkowany był w latach 2000-2008.
Wersje sportowe.
Wersja hatchback 110-tki była podstawą do stworzenia wielu wersji rajdowych. Często te sportowo przygotowane samochody były napędzane dość słabym, jak na rajdy, silnikiem 1,5 dm³/101 KM. Te auta rozwijały 185 km/h, a „setkę” osiągały w 8,8 s. Fabryczny zespół VAZ-a przygotował też dwie, znacznie mocniejsze samochody rajdowe. Jedna z nich miał turbodoładowany silnik 1,6 dm³ o mocy 195 KM (220 km/h; 0-100 km/h: 7 s); była to wersja Super 1600. Innym autem była wersja Super 2000 Sport z turbodoładowanym silnikiem Opla, o mocy 262 KM.
Łada 112 Coupe.
Łada 112 Coupe była ostatnią z odmian serii 110. Ten trzydrzwiowy model o rosyjskiej nazwie ВАЗ-2112 (Лада 112 Купе), pierwotnie był produkowany w latach 2001–2005 przez firmę Spec Avto (Спeц Aвto), zależną od firmy AvtoVAZ. Samochód był produkowany po lekkim liftingu przez firmę AvtoVAZ w Togliatti od 2007. Łada 112 Coupe była oferowana wyłącznie na rodzimym, rosyjskim rynku. W 2010 zakończono produkcję samochodu. W tym samym roku do produkcji wprowadzono następcę auta, Ładę Priorę Coupe.

</doc>
<doc id="826153" url="https://pl.wikipedia.org/wiki?curid=826153" title="Łada 110T">
Łada 110T



</doc>
<doc id="826154" url="https://pl.wikipedia.org/wiki?curid=826154" title="Wielka Synagoga w Bordeaux">
Wielka Synagoga w Bordeaux

Synagoga w Bordeaux (fr. "Grande synagogue de Bordeaux") – największa i jedna z najpiękniejszych synagog znajdujących się we Francji, w Bordeaux.
Synagoga została zbudowana w latach 1880–1882 według projektu francuskiego architekta Charlesa Duranda, w stylu mauretańskim. Uroczyste otwarcie synagogi nastąpiło 5 września 1882 roku. Dzięki swojej wspaniałej architekturze była inspiracją dla innych architektów, w tym dla Eduarda Knoblaucha, projektanta Nowej Synagogi w Berlinie.

</doc>
<doc id="826155" url="https://pl.wikipedia.org/wiki?curid=826155" title="Synagoga w Bordeaux">
Synagoga w Bordeaux



</doc>
<doc id="826159" url="https://pl.wikipedia.org/wiki?curid=826159" title="Andrzej Kaucz">
Andrzej Kaucz

Andrzej Jacek Kaucz (ur. 1952 w Koszalinie, zm. 21 marca 2019) – polski prawnik i prokurator. 
Ukończył studia na Wydziale Prawa Uniwersytetu Wrocławskiego. W 1979 trafił do „brygady tygrysa”, czyli zespołu zajmującego się przestępstwami gospodarczymi, a potem sprawami politycznymi. Oskarżyciel działaczy NSZZ "Solidarność" w procesach stanu wojennego. Prowadził sprawy przeciwko Władysławowi Frasyniukowi (żądał dla niego dziesięciu lat więzienia), Barbarze Labudzie i pracownikom Pafawagu. W latach 1994–1998 był prokuratorem wojewódzkim we Wrocławiu. Odwołany przez Hannę Suchocką, wówczas ministra sprawiedliwości, przeszedł do Prokuratury Apelacyjnej we Wrocławiu.
Specjalizował się w przestępstwach gospodarczych. W październiku 2001 r. krótko był zastępcą Prokuratora Generalnego. W 2014 został członkiem, a następnie sekretarzem Krajowej Rady Prokuratury.
W 2016 r. odszedł w stan spoczynku, krytykując zmiany w sądownictwie wprowadzane przez nowy rząd. 
Od 2017 r. był członkiem zarządu Stowarzyszenia Prokuratorów „Lex super omnia”.
Andrzej Jacek Kaucz został pochowany 25 marca 2019 r. na wrocławskim cmentarzu przy ul Smętnej.

</doc>
<doc id="826160" url="https://pl.wikipedia.org/wiki?curid=826160" title="Fuchstal (Bawaria)">
Fuchstal (Bawaria)

Fuchstal – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, siedziba wspólnoty administracyjnej Fuchstal. Leży około 12 km na południe od Landsberg am Lech, nad rzeką Lech, przy drodze B17 i linii kolejowej Bobingen – Weilheim in Oberbayern.
Polityka.
Wójtem gminy jest Erwin Karg, rada gminy składa się z osób.

</doc>
<doc id="826161" url="https://pl.wikipedia.org/wiki?curid=826161" title="Jawajska Wikipedia">
Jawajska Wikipedia

Jawajska Wikipedia – edycja językowa Wikipedii tworzona w języku jawajskim.
Na dzień 8 października 2008 roku edycja ta liczy 14.648 artykułów. W rankingu wszystkich edycji językowych, opublikowanym w dniu 1 lutego tegoż roku, zajmowała 74. pozycję.

</doc>
<doc id="826162" url="https://pl.wikipedia.org/wiki?curid=826162" title="Portret z Chandos">
Portret z Chandos

Portret z Chandos (ang. "Chandos portrait") – portret, który najprawdopodobniej przedstawia Williama Shakespeare’a. Jego nazwa wzięła się od arystokraty, diuka Chandos, jednego z jego właścicieli. 
W 1856 roku został przekazany National Portrait Gallery, ma numer 1 na liście posiadanych przez nią dóbr.
Nie ma możliwości ustalenia, kto go namalował (niektórzy badacze twierdzą, że mógł to być John Taylor), ani kogo tak naprawdę przedstawia. Jedynym współczesnym pisarzowi jego przedstawieniem jest to zawarte w Pierwszym Folio (1623), które prawdopodobnie było konsultowane z jego rodziną i przyjaciółmi, jego prawdziwość miał potwierdzić Ben Jonson. Podobieństwo mężczyzny przedstawionego na tamtej rycinie z tym na "Chandos portrait" stanowi główny dowód na to, że przedstawiony na nim mężczyzna to pisarz ze Stratford. Innym jest fakt, iż przedstawiona postać nosi kolczyk w lewym uchu, co było charakterystyczne dla Szekspira. 
Zdaniem badaczy zarówno broda, jak i włosy portretowanej osoby były wydłużane przez późniejszych malarzy, sam kolczyk zaś jest częścią oryginalnego obrazu.
Wiadomo, że zanim w jego posiadanie wszedł książę Chandos, stanowił on własność Williama Davenanta, którego Szekspir był ojcem chrzestnym. 

</doc>
<doc id="826165" url="https://pl.wikipedia.org/wiki?curid=826165" title="Decydujące starcie">
Decydujące starcie

Decydujące starcie – album muzyczny wydany w 2001 roku przez punkrockowy zespół Dezerter.

</doc>
<doc id="826166" url="https://pl.wikipedia.org/wiki?curid=826166" title="Kociołek (jezioro w gminie Mrągowo)">
Kociołek (jezioro w gminie Mrągowo)

Kociołek – jezioro w północnej części Marcinkowa, województwo warmińsko-mazurskie, powiat mrągowski, gmina Mrągowo.
Długość jeziora wynosi 370 m, a szerokość 350 m, powierzchnia ogółem 7,8 ha. Maksymalna głębokość to 36 m. Brzegi są wysokie i przeważnie strome. Jezioro otoczone jest lasem. Na północnym brzegu znajduje się leśniczówka „Złoty Potok”, a na południowym brzegu plaża. Na dnie jeziora - prawdopodobnie- znajduje się zatopiony czołg pochodzący z II wojny światowej. Uległ on zatopieniu podczas zimowej przeprawy przez zamarznięte jezioro.

</doc>
<doc id="826167" url="https://pl.wikipedia.org/wiki?curid=826167" title="Ryszard Zator">
Ryszard Zator

Ryszard Zator (ur. 7 kwietnia 1954 w Strzelcach Krajeńskich) – polski działacz związkowy, działacz NSZZ "Solidarność".
W 1973 r. po ukończeniu miejscowego Technikum Mechanizacji Rolnictwa rozpoczął pracę w PGR-ze jako główny specjalista ds. mechanizacji. W 1980 r. organizował protesty. Aresztowany w grudniu 1981. W więzieniu spędził 14 miesięcy. Podczas gdy przebywał w więzieniu jego przyjaciel przypadkowo dowiedział się szukając w domu Zatorów dokumentów, że Maria - żona Ryszarda współpracowała ze Służbą Bezpieczeństwa.
Ryszard Zator żyje dzisiaj poniżej minimum socjalnego, rozwiódł się z żoną i popadł w alkoholizm. Nie chce przyjmować żadnej pomocy.

</doc>
<doc id="826170" url="https://pl.wikipedia.org/wiki?curid=826170" title="Unterdießen">
Unterdießen

Unterdießen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Fuchstal. Leży około 10 km na południe od Landsberg am Lech.
Polityka.
Wójtem gminy jest Dietmar Loose z NL, wcześniej urząd ten obejmowała Monika Groner, rada gminy składa się z 12 osób.

</doc>
<doc id="826175" url="https://pl.wikipedia.org/wiki?curid=826175" title="Google Trends">
Google Trends

Google Trends – serwis Google udostępniający informacje na temat liczby, pochodzenia, zależności od czasu i głównych regionów zapytań kierowanych do wyszukiwarki Google. Usługa pozwala m.in. na porównanie częstości różnych zapytań na wykresie. Ranking można sortować także według języka i państwa, z którego zapytania pochodzą.
„Podserwisem” Google Trends jest Google Music Trends pokazującym tytuły najczęściej słuchanych przez użytkowników Google Talk piosenek.
Zastosowanie.
Google Trends jest stosowane dla oceny kampanii medialnych, obecnych trendów zainteresowań internautów, a nawet w celach naukowych.
Kontrowersje.
System działa na podstawie numeru IP, z którego padło zapytanie. W związku z tym jest on podatny na zafałszowanie wyników poprzez sztuczne generowanie zapytań z odpowiedniej klasy IP.

</doc>
<doc id="826179" url="https://pl.wikipedia.org/wiki?curid=826179" title="Rimavica">
Rimavica

Rimavica – rzeka w południowej części środkowej Słowacji, prawy dopływ Rimavy w zlewisku Morza Czarnego. Długość – 31 km. 
Źródła Rimavicy znajdują się na wysokości 1020 m n.p.m. pod szczytem Čierťaž w Rudawach Weporskich. Rimavica płynie na południowy wschód przez Rudawy Weporskie, a następnie przez środkową część Rudaw Słowackich. Uchodzi do Rimavy koło wsi Rimavská Baňa.

</doc>
<doc id="826180" url="https://pl.wikipedia.org/wiki?curid=826180" title="Mam kły mam pazury">
Mam kły mam pazury

Mam kły mam pazury – album muzyczny wydany w 1996 roku przez punkrockowy zespół Dezerter.
Lista utworów.
źródło:.
Skład.
źródło:.

</doc>
<doc id="826181" url="https://pl.wikipedia.org/wiki?curid=826181" title="Igling (Niemcy)">
Igling (Niemcy)

Igling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, siedziba wspólnoty administracyjnej Igling. Leży około 5 km na północny zachód od Landsberg am Lech, przy linii kolejowej Monachium – Memmingen.
Polityka.
Wójtem gminy jest Christl Weinmüller z DG, rada gminy składa się z 14 osób.
Oświata.
W gminie znajduje się przedszkole (75 miejsc) oraz szkoła (9 nauczycieli, 195 uczniów).

</doc>
<doc id="826185" url="https://pl.wikipedia.org/wiki?curid=826185" title="Trybula leśna">
Trybula leśna

Trybula leśna ("Anthriscus sylvestris" L.) – gatunek rośliny należący do rodziny selerowatych. Jest szeroko rozprzestrzeniony. Występuje w Azji, Afryce i Europie. W Polsce jest pospolity.
Biologia i ekologia.
Roślina jednoroczna. Rośnie na obrzeżach lasów, przy drogach, na łąkach oraz w wilgotnych zaroślach i miejscach ruderalnych. Jest rośliną wskaźnikową dla siedlisk bogatych w azot. W związku z eutrofizacją siedlisk (m.in. w związku z nawożeniem gnojowicą użytków rolnych) gatunek ten rozprzestrzenia się. Często tworzy rozległe skupienia, w których dominuje. Gatunek charakterystyczny dla zespołu "Anthriscetum sylvestris" z klasy "Artemisietea vulgaris". Owadopylne kwiaty kwitną od maja do sierpnia.

</doc>
<doc id="826187" url="https://pl.wikipedia.org/wiki?curid=826187" title="Żywiec (roślina)">
Żywiec (roślina)

Żywiec ("Dentaria" L.) – rodzaj roślin z rodziny kapustowatych. Wyróżniony został przez Karola Linneusza w 1753/54 i uznawany był niemal powszechnie przez taksonomów do przedostatniej dekady XX wieku. Później włączony został do rodzaju rzeżucha ("Cardamine") zgodnie z pierwotnym postulatem Heinricha J.N. von Crantza z 1769.
Systematyka.
Takson od końca lat 80. XX wieku włączany w randze podrodzaju "Dentaria" do rodzaju rzeżucha ("Cardamine") jako podrodzaj.

</doc>
<doc id="826189" url="https://pl.wikipedia.org/wiki?curid=826189" title="Francesco Melzi">
Francesco Melzi

Francesco Melzi (właśc. Giovanni Francesco Melzi) (ur. 1492 lub 1493 w Mediolanie, zm. 1568) – włoski artysta renesansowy, syn Girolama Melziego, uczeń Leonarda da Vinci.
Życiorys.
Melzi odebrał dobre wykształcenie i wychowanie. Był synem dowódcy milicji mediolańskiej. Siedzibą Melzich była willa nad rzeką Addą w Vaprio.
Latem 1507 r. Melzi poznał Leonarda da Vinci, który w 1508 r. przyjął go do swojej pracowni. Francesco stał się świetnym rysownikiem i malarzem, ale wkrótce zaczął być w pracowni głównym skrybą, a nie artystą. Kopiował liczne notatki mistrza, dzięki czemu mamy informacje o zaginionych notatkach Leonarda. Za swoją pracę otrzymywał od mistrza 400 écus miesięcznie. Leonardo nazywał go zdrobniale Cecco (włos. Cecho).
Odkąd wstąpił do pracowni Leonarda stał się jego nieodłącznym towarzyszem. 24 września 1513 r. wyjechał z mistrzem do Rzymu, a następnie do Francji. Historycy i badacze tematu są w większości przekonani, iż Francesco Melzi był kochankiem Leonarda. Dzielił z Leonardem wspólny dom i towarzyszyl mu do jego śmierci 2 maja 1519. On był tym, który powiadomił rodzinę geniusza o jego śmierci w liście z 1 czerwca 1519. Melzi w swoich notatkach określał go też, jako drugiego ojca. Po śmierci mistrza stał się jego spadkobiercą. Jako spuściznę po mistrzu otrzymał jego pisma, rysunki i obrazy oraz rentę.
Po śmierci Leonarda Melzi poślubił szlachciankę Angiolę Landriani, z którą spłodził ośmioro dzieci. Później sam stał się nauczycielem. Jego uczniem był m.in. Girolamo Figin.
Najprawdopodobniej młodzieńcze oblicze Melziego zostało uwiecznione na obrazie "Portret młodzieńca z papugą" autorstwa Pietra Marani.
Twórczość.
Jego pierwszy datowany rysunek pochodzi z 1510 r. Kopiował liczne notatki, rysunki i inne prace mistrza, dzięki czemu mamy więcej informacji o zaginionych efektach pracy Leonarda. Fracescowi przypisuje się także wykonanie portretu z profilu przedstawiającego Leonarda. Przypuszcza się także, iż w czasie pobytu w Clos Luce z umierającym da Vincim sporządził rysunek "Zamek w Amboise". Dziełem uznawanym z całą pewnością za stworzone przez Melziego jest obraz "Flora", pochodzący z 1520 r.

</doc>
<doc id="826194" url="https://pl.wikipedia.org/wiki?curid=826194" title="Hurlach">
Hurlach

Hurlach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Igling. Leży około 10 km na północny zachód od Landsberg am Lech, przy drodze B17 i linii kolejowej Bobingen – Weilheim in Oberbayern.
Polityka.
Wójtem gminy jest Wilhelm Böhm z CSU, rada gminy składa się z 12 osób.
Oświata.
W gminie znajduje się przedszkole (75 miejsc).

</doc>
<doc id="826195" url="https://pl.wikipedia.org/wiki?curid=826195" title="Te-Tris">
Te-Tris

Te-Tris, właściwie Adam Chrabin (ur. 21 kwietnia 1981 w Siemiatyczach) – polski raper, freestyle’owiec i producent muzyczny. Laureat licznych konkursów freestyle’owych takich jak Bitwa o Harendę, Christmas Rappin 2005, Pierwsza Bitwa Podlaska i Freestyle Battle Megaclub Katowice 2004. Dwukrotny finalista Wielkiej Bitwy Warszawskiej. W latach 2007–2009 pełnił również rolę członka jury WBW.
W 2011 roku Chrabin został sklasyfikowany na 16. miejscu listy 30 najlepszych polskich raperów według magazynu Machina. Rok później znalazł się na 15. miejscu analogicznej listy opublikowanej przez serwis Porcys. Członek Akademii Fonograficznej ZPAV.
Życiorys.
Te-Tris działalność artystyczną prowadzi od 1998 roku. Pierwsze nagrania rapera powstały w ramach "Projektu Parter". Projekt wkrótce przeistoczył się w "Wiesz O Co Chodzi". W 2004 Te-Tris zadebiutował minialbumem "Naturalnie" składającym się z dziewięciu utworów, gościnnie na płycie udzielał się Trzyker i Esdwa. Pod koniec marca 2009 ukazał się mixtape rapera oraz DJ-a Torta pt. "Stick 2 My Name Right" na bitach amerykańskiego producenta Statika Selektah. W sierpniu tego samego roku był jednym z reprezentantów polskiej sceny na festiwalu Hip Hop Kemp w Czechach. 9 września 2009 nakładem wytwórni Reformat4 i Fonografika ukazał się pierwszy album rapera pt. "Dwuznacznie". Na płycie gościnnie wystąpili m.in. O.S.T.R., Łona, W.E.N.A., Pogz, Esdwa, Milumilu oraz Panna Ania. 31 grudnia 2009 roku Te-Tris wydał mixtape na bitach Jay-Z, pt. "Shovany Mixtape vol.1", który rozpoczął serię mixtapeów o nazwie "Tristape". W 2011 roku raper podpisał kontrakt z wytwórnią muzyczną Aptaun Records. Nakładem tejże wytwórni, 21 października 2011 roku, ukazał się nowy album Te-Trisa "LOT 2011". Wydawnictwo poprzedził singel pt. „Prawo 2021”.
Pod koniec 2013 roku Te-Tris wydał płytę „Teraz” która nagrał razem z Pogzem. Na płycie wystąpili gościnnie Quebonafide, Zeus, Grubson, Rzeźnik itd. 23 października 2015 roku nakładem wytwórni Step Records Te-Tris wydał trzeci solowy album pt. Definitywnie. Nagrania dotarły do 4. miejsca zestawienia OLiS. Wśród gości pojawili się raperzy: Kuba Knap, Astek z zespołu Dwa Sławy i Ras z grupy Rasmentalism. Z początkiem 2017 roku ukazał się oparty na autorskich produkcjach mixtape pt. "Tristape", a pod koniec roku minialbum pt. "Specialite", który powstał przy współpracy z duetem producenckim SoSpecial. Oba wydawnictwa zostały wydane przez rapera własnym sumptem.

</doc>
<doc id="826196" url="https://pl.wikipedia.org/wiki?curid=826196" title="Wikipedia w języku interlingua">
Wikipedia w języku interlingua

Wikipedia w języku interlingua - edycja językowa Wikipedii tworzona w sztucznym języku interlingua, założona 29 kwietnia 2002 roku.
Na dzień 18 lutego 2007 roku edycja ta liczyła 3 514 artykułów. W rankingu wszystkich edycji językowych, opublikowanym w dniu 1 lutego tegoż roku, zajmowała 91. pozycję. Obszerniejsze od niej były w tym momencie inne Wikipedie tworzone w językach pomocniczych: Wikipedia w języku esperanto (15. pozycja) oraz Wikipedia w języku ido (45. pozycja).

</doc>
<doc id="826197" url="https://pl.wikipedia.org/wiki?curid=826197" title="Keukenhof">
Keukenhof

Keukenhof (nid. ogród kuchenny) – ogród i jedna z największych wiosennych atrakcji Holandii, co roku odwiedzana przez setki tysięcy turystów z całego świata. Położony pomiędzy Amsterdamem i Hagą, w miejscowości Lisse, ogród rozciąga się na obszarze 32 ha[1] i rozkwita wiosną ponad 7 milionami kwiatów cebulowych tulipanów, hiacyntów, krokusów, narcyzów. Jest największym ogrodem z kwitnącymi roślinami cebulowymi na świecie, które są tu wysadzane ręcznie. W ciągu 64 lat ogród odwiedziło 50 milionów turystów z wszystkich zakątków naszego globu.
Historia.
Tereny dzisiejszego ogrodu stanowiły dawniej część posiadłości holenderskiej księżnej Jakoby z Bawarii (1401-1436), która w tej właśnie okolicy spędzała najwięcej swego czasu. Tutaj polowała, a przede wszystkim zbierała zioła do zamkowej kuchni. Stąd też nazwa Keukenhof – „ogród kuchenny”.
Kiedy ok. 1830 r. poproszono Zochera, znanego architekta krajobrazu, o zaprojektowanie ogrodu. Ten, zainspirowany angielskim stylem kształtowania krajobrazu, stworzył podstawy dla dzisiejszego ogrodu.
W 1949 r. grupa producentów i eksporterów cebulek, z inicjatywy ówczesnego burmistrza Lejdy, postanowiła wykorzystać ogród i zorganizować tu wystawę kwiatów na wolnym powietrzu, prezentującą najpiękniejsze odmiany. Od tego czasu wystawa taka organizowana jest w Keukenhof co roku. W ramach wystawy odbywa się "Parada kwiatowa" – przejazd platform z "rzeźbami" utworzonymi z kwiatów.
Ogrody inspirujące.
W Keukenhof już od kilku lat propagowana jest idea „ogrodów inspirujących”. Pierwsze ogródki i rabaty tego typu założone zostały z myślą o czytelnikach magazynów poświęconych kwiatom i ogrodom. Ogrody inspirujące cieszą się dużą popularnością, bo dla każdego zarówno początkującego, jak i doświadczonego ogrodnika, są prawdziwą skarbnicą pomysłów. Ogrody inspirujące mają wielkość przeciętnego podwórka, zaprojektowane w różnych stylach, z różnymi tematami przewodnimi, tak by inspirować odwiedzających do zastosowania, któregoś z nich we własnym ogródku.
Wystawy kwiatów.
Atrakcją Keukenhof są też zmieniające się niemal co tydzień wystawy kwiatów w pawilonach: Oranje Nassau, Willem Alexander, warto czy Beatrix. Warto zobaczyć stałą wystawę tulipanów, a pod koniec sezonu wystawę lilii. Ta ostatnia, z wystawianymi tu ponad 300 różnymi gatunkami lilii, w przeciągu ponad 20 lat stała się największą doroczną wystawą lilii, na świecie. Odwiedzających może też zauroczyć wystawa orchidei z tysiącami kwitnących storczyków. 
Rejs łodzią wśród pól Tulipanowych.
Kwitnące pola wokół Keukenhof, od lat można zwiedzać na rowerze, wyznaczonymi trasami. Nową atrakcja są „ciche łodzie”, wyposażone w elektryczne silniki, które są przyjazne dla środowiska, nie zakłócają spokoju i doskonale nadające się do pływania po sieci kanałów przecinających cebulowe pola. Wycieczka łodzią trwa około jednej godziny i pozostawia niezapomniane wrażenia. 
Informacje praktyczne.
W roku 2017 ogród otwarty jest dla zwiedzających od 21 marca do 25 maja we wszystkie dni tygodnia. Najwygodniejszy transport publiczny do ogrodu to autobus nr 858 z lotniska Schiphol (z Schiphol Plaza), w przypadku wyruszania z Amsterdamu należy najpierw dojechać do lotniska pociągiem lub autobusem. W hali przylotów można nabyć bilety łączone na transport autobusem i wejście do ogrodu. W samym ogrodzie znajdują się liczne punkty gastronomiczne i sklepy z pamiątkami oraz cebulami kwiatów.

</doc>
<doc id="826202" url="https://pl.wikipedia.org/wiki?curid=826202" title="Stodwudziestoósemka">
Stodwudziestoósemka

stodwudziestoósemka – nuta stosowana w notacji muzycznej, grana przez 1/128 trwania całej nuty. Jest dwa razy krótsza od sześćdziesięcioczwórki.
Nuty tak krótkie są bardzo rzadko spotykane w drukowanych zapisach muzycznych, ale nie są nieznane. Są przeważnie używane w krótkich, szybkich częściach utworów. Pojawiają się np. w Sonacie fortepianowej nr 8 c-moll op. 13 (zwanej również „Patetyczną”) Ludwiga van Beethovena w zapisie szybkich skal. Innym przykładem jest „Je suis lindor” Mozarta gdzie dwie z nich użyte są w jedenastej wariacji.
Te pięciobelkowe nuty pojawiają się także tam, gdzie pasaż musi być wykonany szybko, ale gdzie właściwe tempo pozostaje raczej według uznania wykonawcy niż w ściśle określonym rytmie. W takim przypadku, całkowity czas tych nut nie sumuje się równo do miary, i żeby to zaznaczyć, fraza ta może być oznaczona nieparzyście. Czasami w takiej notacji używa się krótszych nut takich jak przednutka.

</doc>
<doc id="826204" url="https://pl.wikipedia.org/wiki?curid=826204" title="Obermeitingen">
Obermeitingen

Obermeitingen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Igling. Leży około 12 km na północny zachód od Landsberg am Lech.
Polityka.
Wójtem gminy jest Clemens Weihmayer z CSU, rada gminy składa się z 12 osób.
Oświata.
W gminie znajduje się przedszkole (50 miejsc i 46 dzieci).

</doc>
<doc id="826205" url="https://pl.wikipedia.org/wiki?curid=826205" title="Jezioro Marcinkowskie">
Jezioro Marcinkowskie

 
Jezioro Marcinkowskie – jezioro w woj. warmińsko-mazurskim, w powiecie mrągowskim, w gminie Mrągowo na południe od zabudowań wsi Marcinkowo. Jezioro leży na terenie Pojezierza Mrągowskiego.
Brzegi jeziora są otoczone polami i łąkami. Jezioro ze względu na swój kształt nazywane jest "Dzwonem", z czym związana jest też miejscowa legenda. 
Dane morfometryczne.
Powierzchnia zwierciadła wody według różnych źródeł wynosi od 7,0 ha do 9 ha. Głębokość maksymalna jeziora wynosi 9,9 m.

</doc>
<doc id="826206" url="https://pl.wikipedia.org/wiki?curid=826206" title="Konkurs Prac Młodych Naukowców Unii Europejskiej">
Konkurs Prac Młodych Naukowców Unii Europejskiej

Konkurs Prac Młodych Naukowców Unii Europejskiej (ang. "European Union Contest for Young Scientists", w skrócie EUCYS) jest organizowany przez Komisję Europejską od 1989 roku. Obecnie jest częścią Programu Doskonalenia Badawczego Potencjału Ludzkiego (IHP) w ramach VI Programu Ramowego. Ocenia się, że w Konkursie uczestniczy co roku ponad 30 tysięcy młodych naukowców.
Profil i warunki uczestnictwa w Konkursie.
Konkurs obejmuje nauki ścisłe, przyrodnicze, technikę oraz (od 2004 roku) także nauki społeczne i ekonomiczne. Wymagane jest przedstawienie wyników własnej pracy badawczej czy technicznej. W pracach doświadczalnych nie mogą być stosowane inwazyjne eksperymenty na zwierzętach. Każdy kraj może zgłosić najwyżej trzy prace. Nie mogą one mieć więcej niż trzech autorów. Wszyscy autorzy muszą być w wieku 14-21 lat w czasie finałów europejskich, które odbywają się każdego roku we wrześniu. W konkursie w 2012 roku uczestniczyć mogą uczniowie i studenci (co najwyżej po I roku studiów) urodzeni pomiędzy 30 września 1991 a 1 września 1998. Prace powinny powstać przed podjęciem studiów.
Konkurs składa się z dwóch podstawowych etapów:
Polskie eliminacje.
Etap narodowy Konkursu w Polsce organizowany jest przez Krajowy Fundusz na rzecz Dzieci. Nad Eliminacjami czuwa Polski Komitet Konkursu powołany przez Ministra Edukacji Narodowej w porozumieniu z Przewodniczącym Komitetu Badań Naukowych.
W skład Polskiego Komitetu Konkursu, pod kierownictwem prof. Henryka Szymczaka, przewodniczącego III Wydziału PAN, wchodzą profesorowie wyższych uczelni i instytutów badawczych (np. Polska Akademia Nauk), spośród których powołano 8-osobowe Jury, któremu od 1998 roku przewodniczy prof. Jan Madey z Instytutu Informatyki Uniwersytetu Warszawskiego.

</doc>
<doc id="826207" url="https://pl.wikipedia.org/wiki?curid=826207" title="Widukle">
Widukle

Widukle (lit. Viduklė) – miasteczko na Litwie w okręgu Kowno w rejonie rosieńskim. Było stolicą jednego z traktów Księstwa Żmudzkiego.
W 1806 roku biskup żmudzki Józef Arnulf Giedroyć wzniósł tu drewniany kościół św. Krzyża. W pobliżu kościoła drewniana dzwonnica z 1842 r. z zabytkowym dzwonem z 1644 r.

</doc>
<doc id="826208" url="https://pl.wikipedia.org/wiki?curid=826208" title="Bernic">
Bernic



</doc>
<doc id="826209" url="https://pl.wikipedia.org/wiki?curid=826209" title="Kolaboracja II">
Kolaboracja II

Kolaboracja II – album muzyczny zespołu Dezerter wydany w 1989 roku nakładem wydawnictwa PolJazz pod pierwotną nazwą "Dezerter".
Reedycja.
W 1997 roku płyta została wznowiona przez QQRYQ Productions i w reedycji umieszczono nagrany na nowo utwór „Budujesz faszyzm przez nietolerancję”, który został w winylowej wersji (1989) okrojony przez cenzurę. Dodatkowo do każdego utworu poza pierwszym i ostatnim, dograno kolejne gitary. „Budujesz faszyzm przez nietolerancję” zostało nagrane na nowo w 1997 roku w składzie:

</doc>
<doc id="826211" url="https://pl.wikipedia.org/wiki?curid=826211" title="Lista startów statków kosmicznych typu Sojuz">
Lista startów statków kosmicznych typu Sojuz

Lista startów statków kosmicznych typu Sojuz zawiera informacje o radzieckich i rosyjskich załogowych i bezzałogowych startach różnych wariantów pojazdów tego typu. W Związku Radzieckim był zwyczaj, że w przypadku pomyślnie przeprowadzonych misji otrzymywały one oficjalną nazwę i numer. Loty próbne lub nieudane były maskowane oznaczeniem kolejnego satelity serii Kosmos.
Do tej pory (stan na 19.04.2017 po starcie Sojuza MS-04) przeprowadzono 133 załogowe misje statków Sojuz. Cztery osoby zginęły podczas lądowania (w misjach Sojuz 1 i Sojuz 11).

</doc>
<doc id="826213" url="https://pl.wikipedia.org/wiki?curid=826213" title="Jun Ji-hyun">
Jun Ji-hyun

Jun Ji-hyun (także Jeon Ji Hyeon), właściwie Wang Ji-hyun (왕지현) (ur. 30 października 1981 w Seulu) – południowokoreańska aktorka i modelka. W Stanach Zjednoczonych znana jest pod pseudonimem Gianna Jun. Znana głównie z głównej roli w komedii romantycznej "My Sassy Girl".
Studiowała na wydziale filmu i teatru w Dongguk University w Seulu. Karierę modelki rozpoczęła w 1997, a po kilku epizodach w telewizyjnych sitcomach, w 1999 zagrała w pierwszym filmie pt. "Biała walentynka" ("Hwaiteu ballenta-in" – 화이트 발렌타인). W 2005 jako pierwsza Koreanka pojawiła się w magazynie Elle.

</doc>
<doc id="826215" url="https://pl.wikipedia.org/wiki?curid=826215" title="Nicola Amati">
Nicola Amati

Nicola Amati (ur. 3 grudnia 1596 w Cremonie, zm. 12 kwietnia 1684 tamże) – włoski lutnik, najwybitniejszy z lutniczego rodu Amatich, jeden z czołowych przedstawicieli kremońskiej szkoły lutniczej, nauczyciel Jakoba Stainera, Andrei Guarneriego, być może Antonio Stradivariego.
Życiorys.
Był prawdopodobnie szóstym dzieckiem swojego ojca, Girolamo Amati. W 1645 roku poślubił Lucrezię Pagliari.

</doc>
<doc id="826216" url="https://pl.wikipedia.org/wiki?curid=826216" title="Irlandzka Wikipedia">
Irlandzka Wikipedia

Irlandzka Wikipedia – edycja Wikipedii tworzona w języku irlandzkim.
Na dzień 18 lutego 2007 roku edycja ta liczyła 4698 artykułów. W rankingu wszystkich edycji językowych, opublikowanym w dniu 1 lutego tegoż roku, zajmowała 82. pozycję.

</doc>
<doc id="826217" url="https://pl.wikipedia.org/wiki?curid=826217" title="The reds">
The reds



</doc>
<doc id="826218" url="https://pl.wikipedia.org/wiki?curid=826218" title="Liverpool F.C">
Liverpool F.C



</doc>
<doc id="826219" url="https://pl.wikipedia.org/wiki?curid=826219" title="Prittriching">
Prittriching

Prittriching – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, siedziba wspólnoty administracyjnej Prittriching. Leży około 18 km na północ od Landsberg am Lech, nad rzeką Lech.
Polityka.
Wójtem gminy jest Peter Ditsch, rada gminy składa się z osób.
Oświata.
W gminie znajduje się przedszkole (95 miejsc) oraz szkoła.

</doc>
<doc id="826222" url="https://pl.wikipedia.org/wiki?curid=826222" title="Jezioro Foluskie">
Jezioro Foluskie

Jezioro Foluskie – jezioro w Polsce, położone w woj. kujawsko-pomorskim, w powiecie żnińskim, w gminie Gąsawa, leżące na terenie Pojezierza Gnieźnieńskiego na obszarze historycznej części Wielkopolski zwanej Pałukami. Brzegi jeziora są otoczone zalesionymi wzgórzami. Przez jezioro Foluskie prowadzi turystyczny szlak spływów kajakowych.
Dane morfometryczne.
Powierzchnia zwierciadła wody według różnych źródeł wynosi od 56,0 ha do 62,4 ha.
Zwierciadło wody położone jest na wysokości 75,2 m n.p.m. lub 75,7 m n.p.m. Średnia głębokość jeziora wynosi 10,4 m, natomiast głębokość maksymalna 28,4 m .
W oparciu o badania przeprowadzone w 2005 roku wody jeziora zaliczono do III klasy czystości i II kategorii podatności na degradację. Analogiczne wyniki uzyskano podczas badań w 1996 i 1982 roku.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Foluskie". W różnych publikacjach jezioro to występuje pod nazwą "Folusz".

</doc>
<doc id="826226" url="https://pl.wikipedia.org/wiki?curid=826226" title="Piotr Markiewicz">
Piotr Markiewicz

Piotr Markiewicz (ur. 3 września 1973 w Sejnach) – polski kajakarz, brązowy medalista olimpijski z Atlanty (1996) i dwukrotny mistrz świata z 1995.
Kariera sportowa.
Przez całą karierę był zawodnikiem Sparty Augustów, w której barwach rozpoczął starty w 1986. W 1991 został wicemistrzem świata juniorów konkurencji K-4 1000 m (z Grzegorzem Kotowiczem, Marcinem Grajewskim i Robertem Wysockim. Sześciokrotnie zdobywał medale mistrzostw świata, w tym w 1995 dwa złote indywidualnie w konkurencjach K-1 200 m i K-1 500 m. Złoto na dystansie 200 m zdobył w niecodziennych okolicznościach: wygrał finał, a następnie jego powtórkę po zmianie obsady startujących. W 1995 zwyciężył w klasyfikacji generalnej Pucharu Świata, w 1996 został brązowym medalistą olimpijskim w konkurencji K-1 500 m. 22 razy zdobywał tytuł mistrza Polski. Zakończył karierę w 2001, od 2009 jest sekretarzem generalnym Polskiego Związku Kajakowego. W 2001 ukończył studia w zakresie zarządzania i marketingu na Politechnice Białostockiej.
Mistrzostwa Polski.
22 razy zdobywał tytuł mistrza Polski seniorów:

</doc>
<doc id="826228" url="https://pl.wikipedia.org/wiki?curid=826228" title="Scheuring (gmina)">
Scheuring (gmina)

Scheuring – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Prittriching. Leży około 10 km na północ od Landsberg am Lech, nad rzeką Lech.
Polityka.
Wójtem gminy jest Manfred Menhard, rada gminy składa się z 12 osób.
Oświata.
W gminie znajduje się przedszkole (90 miejsc) oraz szkoła podstawowa z częścią Hauptschule (15 nauczycieli, 258 uczniów).

</doc>
<doc id="826231" url="https://pl.wikipedia.org/wiki?curid=826231" title="Dentario glandulosae-Fagetum">
Dentario glandulosae-Fagetum



</doc>
<doc id="826232" url="https://pl.wikipedia.org/wiki?curid=826232" title="Millwall Football Club">
Millwall Football Club



</doc>
<doc id="826236" url="https://pl.wikipedia.org/wiki?curid=826236" title="Emin Pasza">
Emin Pasza



</doc>
<doc id="826237" url="https://pl.wikipedia.org/wiki?curid=826237" title="Eiríkur Hauksson">
Eiríkur Hauksson

Eiríkur Hauksson (ur. 4 lipca 1959 w Reykjavíku) – islandzki piosenkarz heavymetalowy, reprezentant Islandii w 52. Konkursie Piosenki Eurowizji (2007), nauczyciel muzyki w szkole specjalnej dla młodzieży sprawiającej problemy wychowawcze.
Życiorys.
W 1981 zadebiutował na rynku muzycznym piosenką „Sekur”, którą napisał dla swojego zespołu Start. Utwór zdobył tytuł "islandzkiej piosenki roku", znalazł się na debiutanckim albumie studyjnym zespołu, zatytułowanym "En hún snýst nú samt".
W 1984 został wokalistą zespołu Drýsill, z którym wydał swój debiutancki album studyjny, zatytułowany "Welcome to the Show" (1984). W 1985 nagrał dwie solowe piosenki: „Gaggó-Vest” i „Gull”, które zdobyły popularność w Islandii. Rok później wziął udział w krajowych eliminacjach eurowizyjnych z trzema piosenkami: „Þetta gengur ekki lengur”, „Gefðu mér gaum” i „Mitt á milli Moskvu og Washington”. Wraz z Helgą Möller i Pálmim Gunnarssonem został członkiem formacji Icy, stworzonej na potrzeby reprezentowania Islandii w 31. Konkursie Piosenki Eurowizji w Bergen. 3 maja w finale konkursu wykonał z nimi piosenkę „Gleðibankinn”, z którą zajęli 16. miejsce. W 1987, jako wokalista zespołu Módel, zajął drugie miejsce z piosenką „Lífið er lag” w finale eliminacji eurowizyjnych.
W 1988 przeprowadził się do Østfold, gdzie podjął współpracę z zespołem Artch, w którym występował jako wokalista pod pseudonimem Eric Hawk. Z muzykami nagrał dwa albumy: "Another Return (to Church Hill)" (1988) i "For the Sake of Mankind" (1991). W 1993 zespół ogłosił zakończenie działalności. W 1999 roku muzycy na krótko powrócili do współpracy w ramach świętowania dziesięciolecia istnienia, z okazji czego zagrali kilka koncertów oraz wydali album koncertowy, zatytułowany "Another Return: Live... and Beyond".
W 1989 roku ukazała się debiutancka płyta solowa Haukssona zatytułowana "Skot Í Myrkri". W 1991 roku piosenkarz został członkiem norweskiego zespołu Just 4 Fun stworzonego na potrzeby reprezentowania Norwegię w 36. Konkursie Piosenki Eurowizji organizowanym w Rzymie. 4 maja grupa wystąpiła w finale widowiska z utworem „Mrs. Thompson”, z którym zajęła ostatecznie 17. miejsce z 14 punktami na koncie. 
W 1999 zaśpiewał partie wokalne na albumie "Soulburner" szwedzkiego zespołu Gardenian.
W latach 2005–2012 występował jako wokalista zespołu Live Fire, założonego przez Kena Hensleya. W 2007 z piosenką „Ég les í lófa þínum” wziął udział w krajowych eliminacjach eurowizyjnych. 27 stycznia wystąpił w drugim półfinale selekcji i awansował do finału, organizowanego 17 lutego. Zajął w nim pierwsze miejsce po uzyskaniu największego poparcia telewidzów, dzięki czemu został wybrany na reprezentanta Islandii w 52. Konkursie Piosenki Eurowizji w Helsinkach. Po finale eliminacji nagrał anglojęzyczną wersję piosenki – „Valentine Lost”, którą 10 maja zaprezentował w półfinale Eurowizji i zajął z nią 13. miejsce z 77 punktami na koncie, w tym m.in. z maksymalnymi notami 12 punktów od Szwecji, Finlandii i Norwegii, przez co nie zakwalifikował się do finału. Również w 2007 wydał swój drugi solowy album studyjny, zatytułowany "Valentine Lost". Pod koniec roku został ogłoszony nowym liderem zespołu Magic Pie.
W 2010 pojawił się gościnnie w utworze „Still I’m Burning” zespołu Wig Wam z ich czwartego albumu, zatytułowanego "Non Stop Rock’n’Roll".

</doc>
<doc id="826239" url="https://pl.wikipedia.org/wiki?curid=826239" title="Michaił Filimonow">
Michaił Filimonow

Michaił Petrowicz Filimonow, ros. Михаил Петрович Филимонов (ur. 1910 w Riazaniu, zm. 1958 w Kijowie) – pułkownik bezpieczeństwa państwowego, funkcjonariusz radzieckich organów bezpieczeństwa, m.in. szef Wydziału 4 Specjalnego Ludowego Komisariatu Spraw Wewnętrznych ZSRR.
Życiorys.
Uczęszczał do różnych szkół w Riazaniu. W latach 1928 - 1930 członek WLKSM (Wsesojuznyj Leninskij Kommunisticzeskij Sojuz Mołodzioży (Wszechzwiązkowy Leninowski Komunistyczny Związek Młodzieży). Od września 1930 roku studiował i w lipcu 1935 ukończył Moskiewski Instytut Chemiczno Technologiczny.
Pracę w organach bezpieczeństwa rozpoczął w grudniu 1938 roku, kiedy rozpoczęto masowe werbowanie m.in. na uczelniach, do służby w wyniszczonym czystkami NKWD. Karierę w NKWD rozpoczął od wysokiego stanowiska - zastępcy szefa 11 Oddziału V Wydziału Głównego Zarządu Bezpieczeństwa Państwowego przy Ludowym Komisariacie Spraw Wewnętrznych (ros. skr. GUGB NKWD) ZSRR, prawdopodobnie ze względu na jego wysokie wykształcenie, co było wówczas rzadkością w tej instytucji. Następnie już 9 marca 1939 roku został szefem Wydziału 4 Specjalnego Ludowego Komisariatu Spraw Wewnętrznych ZSRR, gdzie znajdowało się główne laboratorium chemiczne tej instytucji. Stanowisko to zajmował do 27 lutego 1941 roku czyli do reorganizacji organów bezpieczeństwa i utworzenia osobnego Ludowego Komisariatu Bezpieczeństwa Państwowego, gdzie rozpoczął pracę na stanowisku szefa Wydziału 8 w Pierwszym Zarządzie, odpowiedzialnym za wywiad zagraniczny, na czele którego stał wówczas Paweł Fitin. Po kolejnej reorganizacji organów, w sierpniu 1941 roku, Filimonow powrócił do pracy w NKWD na stanowisku zastępcy szefa Wydziału 10 przy Pierwszym Zarządzie Głównym, które sprawował do 18 stycznia 1942 roku, a następnie objął stanowisko szefa Oddziału 4 i później 5 w IV Zarządzie odpowiedzialnym za sabotaż i dywersję na tyłach wroga. Po kolejnym utworzeniu Ludowego Komisariatu Bezpieczeństwa Państwowego, 15 maja 1943 roku Filimonow, stanął na czele Wydziału 5 w IV Zarządzie (od maja 1946 roku, IV Zarząd Ministerstwa Bezpieczeństwa Państwowego ZSRR), na czele którego stał Paweł Sudopłatow. Na tym stanowisku pozostał do lipca 1946 roku, kiedy już w stopniu pułkownika bezpieczeństwa państwowego, został zastępcą szefa Specjalnego Oddziału nr 357 Ministerstwa Bezpieczeństwa Państwowego we Lwowie. Od sierpnia 1947 roku do września 1948 roku pozostawał w rezerwie MGB. W 1953 roku przeniesiony do Ukraińskiej Socjalistycznej Republiki Radzieckiej na stanowisko zastępcy tamtejszego szefa organów bezpieczeństwa wewnętrznego (UMWD).
Zwolniony z Ministerstwa Spraw Wewnętrznych ZSRR w lutym 1954 roku, w stopniu pułkownika b.p.
Odznaczenia.
i 3 medale.

</doc>
<doc id="826240" url="https://pl.wikipedia.org/wiki?curid=826240" title="Kolaboracja (album)">
Kolaboracja (album)

Kolaboracja – album muzyczny wydany w czerwcu 1988 roku przez punkrockowy zespół Dezerter, po raz pierwszy wydany nakładem wydawnictwa Klub Płytowy Razem. Album pierwotnie miał nazwę "Dezerter". Pierwsze wydanie płyty zostało wydane z ingerencjami cenzury. W pierwszych wydaniach usunięto tytuł albumu, zmieniono tytuły niektórych utworów, część okładki zamalowano czarnymi pasami, zaś z nagrań usunięto niektóre fragmenty, zastępując je „pikami”.
Wersja na kasetę z ingerencjami cenzury sprzedała się w nakładzie ok. 8000 sztuk. Wersja winylowa z 1988 roku sprzedała się w nakładzie ok. 5000 egzemplarzy.
W „Magazynie Esencja” (1/2010) album znalazł się na 36. miejscu w rankingu „50 płyt na 50-lecie polskiego rocka”.

</doc>
<doc id="826243" url="https://pl.wikipedia.org/wiki?curid=826243" title="Edward Schnitzer">
Edward Schnitzer



</doc>
<doc id="826249" url="https://pl.wikipedia.org/wiki?curid=826249" title="Sonet 56 (William Szekspir)">
Sonet 56 (William Szekspir)

Sonet 56 ("Słodka miłości, wróć, by nie mówiono") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, oczekuje, że stracone uczucia odżyją na nowo.

</doc>
<doc id="826250" url="https://pl.wikipedia.org/wiki?curid=826250" title="Różniczka Frécheta">
Różniczka Frécheta



</doc>
<doc id="826251" url="https://pl.wikipedia.org/wiki?curid=826251" title="Wszyscy przeciwko wszystkim">
Wszyscy przeciwko wszystkim

Wszyscy przeciwko wszystkim – album muzyczny wydany w 1990 roku przez punkrockowy zespół Dezerter.
Lista utworów.
CD.
Utwory 1–14 zarejestrowanyo w Studio Wawrzyszew w Warszawie w czerwcu 1990 roku, realizacją zajmował się Włodzimierz Kowalczyk; pozostałe nagrania (15–19) pochodzą z koncertów w Japonii (Tokio, Nagoya, Osaka).

</doc>
<doc id="826254" url="https://pl.wikipedia.org/wiki?curid=826254" title="Kurdyjska Wikipedia">
Kurdyjska Wikipedia

Kurdyjska Wikipedia – edycja Wikipedii tworzona w języku kurdyjskim.
Na dzień 18 lutego 2007 roku edycja ta liczyła 7892 artykuły. W rankingu wszystkich edycji językowych, opublikowanym w dniu 1 lutego tegoż roku, zajmowała 61. pozycję.

</doc>
<doc id="826255" url="https://pl.wikipedia.org/wiki?curid=826255" title="Sonet 57 (William Szekspir)">
Sonet 57 (William Szekspir)

Sonet 57 ("Twym niewolnikiem będąc, muszę służyć") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, próbuje udowodnić "tajemniczemu młodzieńcowi", że jest gotowy na wszelkie poświęcenia dla niego. Jest tak dlatego, że:"Miłość tak wiernie przypomina błazna,Że czyń, co zechcesz, myśl jest jej przyjazna."

</doc>
<doc id="826257" url="https://pl.wikipedia.org/wiki?curid=826257" title="Sonet 58 (William Szekspir)">
Sonet 58 (William Szekspir)

Sonet 58 ("Bóg, który stworzył mnie twym niewolnikiem") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, pokazuje jak wiele jest gotowy zrobić dla tajemniczego młodzieńca.
Utwór ten bezpośrednio nawiązuje do sonetu 56.

</doc>
<doc id="826258" url="https://pl.wikipedia.org/wiki?curid=826258" title="Čierna voda (dopływ Użu)">
Čierna voda (dopływ Użu)

Čierna voda – rzeka we wschodniej Słowacji, prawy dopływ Użu w zlewisku Morza Czarnego. Długość – 23,5 km.
Čierna voda wypływa ze śluzy na południowym brzegu Zemplínskiej šíravy i płynie na południe przez Nizinę Wschodniosłowacką. Uchodzi do Użu na południe od wsi Stretavka. Rzeka jest w całości skanalizowana, stanowi część systemu melioracyjnego Niziny Wschodniosłowackiej.

</doc>
<doc id="826262" url="https://pl.wikipedia.org/wiki?curid=826262" title="Sonet 59 (William Szekspir)">
Sonet 59 (William Szekspir)

Sonet 59 ("Jeśli jest – było i nic nie jest nowe") – sonet będący częścią cyklu sonetów autorstwa Williama Szekspira. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, adoruje "tajemniczego młodzieńca" twierdząc, że to on potrafi najlepiej ukazać jego piękno.

</doc>
<doc id="826264" url="https://pl.wikipedia.org/wiki?curid=826264" title="Blasfemia (album)">
Blasfemia (album)

Blasfemia – album muzyczny wydany w 1992 roku przez punkrockowy zespół Dezerter.
Materiał nagrano w Studio Izabelin. Realizacja Andrzej Puczyński. Reedycja Metal Mind Productions z 2002 zawiera dodatkowo teledysk „Pierwszy raz”.

</doc>
<doc id="826266" url="https://pl.wikipedia.org/wiki?curid=826266" title="Sonet 60 (William Szekspir)">
Sonet 60 (William Szekspir)

Sonet 60 ("Jak fala mknąca ku piaskom na brzegu") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, stara się uspokoić "tajemniczego młodzieńca" twierdząc, że jego uroda nie przeminie dzięki obecności w "sonetach".

</doc>
<doc id="826267" url="https://pl.wikipedia.org/wiki?curid=826267" title="Sonet 61 (William Szekspir)">
Sonet 61 (William Szekspir)

Sonet 61 ("Czy z twojej woli wśród nocy znużonej") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, pokazuje, jak wielka jest jego miłość do "tajemniczego młodzieńca" mimo dzielącej ich odległości.

</doc>
<doc id="826274" url="https://pl.wikipedia.org/wiki?curid=826274" title="Sonet 62 (William Szekspir)">
Sonet 62 (William Szekspir)

Sonet 62 ("Pełne miłości do siebie mam oko") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, opisuje swój narcyzm, który jest jednak nieusprawiedliwiony: jego prawdziwe uczucie należy się "tajemniczemu młodzieńcowi".

</doc>
<doc id="826280" url="https://pl.wikipedia.org/wiki?curid=826280" title="Sonet 63 (William Szekspir)">
Sonet 63 (William Szekspir)

Sonet 63 ("By miły nie był jak ja zdruzgotany") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, udowadania, że jedyną drogą do przetrwania urody "tajemniczego młodzieńca" jest jej obecność w literaturze. Stwierdza jednocześnie, że on sam nie jest już w stanie zachować własnego piękna.

</doc>
<doc id="826281" url="https://pl.wikipedia.org/wiki?curid=826281" title="Szakłak">
Szakłak

Szakłak ("Rhamnus" ) – rodzaj roślin należący do rodziny szakłakowatych. Liczy ok. 125–150 gatunków. Występują głównie na półkuli północnej, osiągając największe zróżnicowanie we wschodniej Azji i Ameryce Północnej, tylko kilka gatunków rośnie w Europie i Afryce, we florze Polski występuje tylko jeden gatunek – szakłak pospolity "R. cathartica". 
Biologia.
Kwiaty zapylane są przez muchówki i błonkówki. Owoce chętnie zjadane przez ptaki, które przyczyniają się do rozsiewania nasion.
Systematyka.
"Cervispina" C. G. Ludwig, "Oreoherzogia " W. Vent, "Oreorhamnus" Ridl.
Rodzaj należący do plemienia "Rhamneae", podrodziny "Rhamnaceae", rodziny szakłakowatych ("Rhamnaceae"). Rodzaj blisko spokrewniony z kruszyną ("Frangula"), który to takson bywa tu włączany w randze podrodzaju.
Zastosowanie.
Niektóre gatunki są uprawiane jako rośliny ozdobne. Z niektórych produkuje się barwniki. Niektóre są wykorzystywane do produkcji lekarstw (szczególnie przeczyszczających).

</doc>
<doc id="826282" url="https://pl.wikipedia.org/wiki?curid=826282" title="Delara Darabi">
Delara Darabi

Delara Darabi (pers. دلارا دارابى; ur. 29 września 1986, zm. 1 maja 2009 w Reszt) – irańska przestępczyni, skazana na karę śmierci i stracona.
Pobyt w więzieniu.
W 2003 roku Darabi wraz z 19-letnim Amirem Hosseinem dokonali kradzieży z włamaniem do domu irańskiej kobiety. W trakcie szamotaniny kobieta ta została ugodzona nożem i zmarła. Okoliczności popełnienia przestępstw pozostają niejasne pomimo prowadzonego śledztwa przez władze irańskie.
Oboje zostali zatrzymani i osadzeni w więzieniu w oczekiwaniu na proces. Podczas pierwszych przesłuchań Darabi przyznawała się do winy, biorąc całą odpowiedzialność na siebie. Potem jednak odwołała zaznania, twierdząc, iż Hossein prosił ją o to, aby uchronić się przed wyrokiem śmierci (myśleli, że jako niepełnoletnia nie zostanie skazana na śmierć).
W styczniu 2007 Delara próbowała w celi popełnić samobójstwo poprzez podcięcie żył na nadgarstku. Została odratowana a podczas pobytu w szpitalu stwierdzono u niej kliniczną depresję.
Delara była też malarką, której prace (tworzyła również w więzieniu), były wystawiane m.in. w Teheranie.
Proces sądowy i wyrok śmierci.
Przyjęta przez adwokata linia obrony wskazywała na to, że biegli wykluczali, że to ona mogła zabić, gdyż "cios został zadany z dużą siłą przez praworęczną osobę" a Delara była leworęczna.
W 2007 Darabi została skazana przez sąd irański za współudział we włamaniu i morderstwie dokonanym wspólnie z Amirem Hosseinem. Hossein otrzymał wyrok 10 lat więzienia. Sąd Najwyższy w 2009 utrzymał wyrok skazujący ją na karę śmierci w mocy.
Jedyną szansą na ocalenie jej życia było ułaskawienie przez władze Iranu bądź zgoda na "diję" czyli okup krwi. Zgodnie z muzułmańskim prawem w zamian za zapłatę na rzecz rodziny ofiary Darabi zostałaby ułaskawiona. Krewni zabitej w kwietniu 2009 kategorycznie wykluczyli takie rozwiązanie. Według informacji Amnesty International jej egzekucja, która miała nastąpić 18 lub 20 kwietnia 2009 została przesunięta o dwa miesiące.
Orzeczoną karę śmierci wykonano przez powieszenie w więzieniu w mieście Reszt 1 maja 2009.
Reakcje międzynarodowe.
Sprawa Delary spotkała się z dużym oddźwiękiem w świecie. W jej sprawie interweniowała Amnesty International i przedstawiciele wysokiego komisarza praw człowieka ONZ. Na jej obronę przywoływany jest fakt, iż Iran ratyfikował przepisy zakazujące skazywania na śmierć osób które w chwili popełnienia przestępstwa nie miały skończonego 18. roku życia oraz ze względu na możliwą niewinność. W internecie można było podpisać petycję w sprawie jej ułaskawienia. Masowa reakcja na podobną w sprawie Nazanin Fatehi doprowadziła do jej uwolnienia 31 stycznia 2007.

</doc>
<doc id="826285" url="https://pl.wikipedia.org/wiki?curid=826285" title="Sonet 64 (William Szekspir)">
Sonet 64 (William Szekspir)

Sonet 64 ("Gdy widzę, jak ślad dumnych wieków ginie") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, obserwuje wokół siebie liczne zmiany. Stwierdza też, że jego ukochany "tajemniczy młodzieniec" kiedyś przeminie, podobnie jak inne wspaniałości obecne na świecie.

</doc>
<doc id="826289" url="https://pl.wikipedia.org/wiki?curid=826289" title="Sonet 65 (William Szekspir)">
Sonet 65 (William Szekspir)

Sonet 65 ("Spiż, kamień, ziemię i mórz głębokości") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, obserwuje przemijanie, które stanowi nieuchronny element codzienności.

</doc>
<doc id="826294" url="https://pl.wikipedia.org/wiki?curid=826294" title="Lofer (powiat Zell am See)">
Lofer (powiat Zell am See)

Lofer – gmina targowa w Austrii, w kraju związkowym Salzburg, w powiecie Zell am See. Lofer położony jest nad rzeką Saalach, w odległości około 42 km od Salzburga, przy drodze krajowej B1, która była – przed wybudowaniem autostrady – główną drogą łączącą Salzburg i dalej Linz i Wiedeń z Innsbruckiem i Bregencją.
Geografia.
Lofer stanowi centrum turystyczne regionu zwanego "Salzburger Saalachtal". W skład regionu, oprócz Lofer wchodzą gminy Sankt Martin bei Lofer, Unken i Weißbach bei Lofer. Region turystyczny łącznie zamieszkuje około 5500 mieszkańców, a posiada on ponad 5000 miejsc noclegowych. W zimie okolice Lofer odwiedzają narciarze i snowboardziści, którzy korzystają z ośrodka narciarskiego Loferer Alm. Ośrodek ten ma około 45 km nartostrad, dwie kolejki gondolowe dwie kanapy wieloosobowe i kilkanaście orczyków. Trasy – w przewadze niebieskie i czerwone – mogą być dośnieżane przez ponad 50 armatek śnieżnych. Całość wyciągów i nartostrad zarządzana jest przez lokalną spółkę, która powstała w latach 60. i od tego czasu stale rozbudowuje sieć wyciągów i nartostrad. Kolejka linowa Loferer Alm I działa nieprzerwanie od 1982 roku i zarówno wagoniki, jak i budynek dolnej i górnej stacji prezentują estetykę lat osiemdziesiątych. Ostatnie modernizacje sieci wyciągów to wymiana jednej z kanap na nową z ogrzewaniem i osłonami przeciwwiatrowymi. Wiosna, lato i jesień w Lofer to czas dla miłośników wędrówek górskich (pasmo wysokogórskie Loferer Steinberge – wysokość ponad 2500 m n.p.m., pasmo hal Loferer Alm do 1700 m n.p.m.), rowerzystów, kajakarzy (przełom rzeki Saalach w Lofer), nordic walkerów itp. W mieście znajduje się letni basen Loferer Steinbergerbad działający od lat 20. Konkurencją dla tego basenu jest kompleks basenów krytych i otwartych wraz z saunami i solarium w Unken i wybudowane w 2009 w Sankt Martin bei Lofer centrum spa.
Zabytki.
Barokowy Kościół katolicki pw. św. Antoniego z Padwy "(Hl. Antonius von Padua)", a także domy, spośród których najstarsze pochodzą z XVI wieku. Miejscowość chlubi się XIX-wiecznym hotelem "Das Brau", w którym nocował cesarz Franciszek Józef, oraz starym pensjonatem, w którym zatrzymał się Wolfgang Amadeus Mozart wraz z ojcem i siostrą Marią Anną w drodze do Włoch. W powszechnej opinii Lofer uchodzi za jedno z najpiękniejszych małych miejscowości w Austrii. W roku 2006 urok miejscowości wykorzystali twórcy popularnego w niemieckojęzycznych telewizjach serialu Die Alpenklinik, którego akcja działa się w Lofer i okolicach, w tym w mieszczącym się już w Sankt Martin bei Lofer pałacu Grubhof.
Znajdują się tutaj m.in.:
W Lofer praktykuje dentysta i kilku lekarzy ogólnych.
Infrastruktura turystyczna obejmuje: hotele **, *** i ****, kilkadziesiąt pensjonatów, apartamentowców i domów z kwaterami prywatnymi. Dodatkowo w Sankt Martin bei Lofer nad rzeką Saalach znajduje się wygodny camping wyposażony w domki całoroczne i miejsca campingowe.

</doc>
<doc id="826296" url="https://pl.wikipedia.org/wiki?curid=826296" title="Fort Sadyba">
Fort Sadyba



</doc>
<doc id="826297" url="https://pl.wikipedia.org/wiki?curid=826297" title="Ublianka">
Ublianka

Ublianka (, "Ubla") – rzeka we wschodniej Słowacji i na zachodniej Ukrainie (na Zakarpaciu), prawy dopływ Użu w zlewisku Morza Czarnego. Długość – 27,5 km (21,5 km na Słowacji, 6 km na Ukrainie).
Źródła Ublianki znajdują się na wysokości 640 m n.p.m. w paśmie górskim Nastaz w słowackich Bieszczadach (Górach Bukowskich – "Bukovské vrchy"). Płynie na południowy wschód i koło wsi Ubľa przecina granicę słowacko-ukraińską. Po stronie ukraińskiej przecina wieś Małyj Bereznyj i uchodzi do Użu.

</doc>
<doc id="826300" url="https://pl.wikipedia.org/wiki?curid=826300" title="Jałowicze">
Jałowicze

Jałowicze, "Jełowicze" (ukr. "Яловичі") – wieś wołyńska na Ukrainie w rejon młynowskim obwodu rówieńskiego.

</doc>
<doc id="826301" url="https://pl.wikipedia.org/wiki?curid=826301" title="Jak powstrzymałem III wojnę światową, czyli nieznana historia Dezertera">
Jak powstrzymałem III wojnę światową, czyli nieznana historia Dezertera

Jak powstrzymałem III wojnę światową, czyli nieznana historia Dezertera – składanka niepublikowanych wcześniej utworów Dezertera z okresu działalności: 1981–1993. Są to nagrania z prób, koncertów w Polsce i za granicą oraz studia, m.in. cztery utwory ze wspólnej sesji z Katarzyną Nosowską.

</doc>
<doc id="826304" url="https://pl.wikipedia.org/wiki?curid=826304" title="BurgerKing">
BurgerKing



</doc>
<doc id="826307" url="https://pl.wikipedia.org/wiki?curid=826307" title="Wikipedia w języku tetum">
Wikipedia w języku tetum

Wikipedia w języku tetum – edycja językowa Wikipedii tworzona w języku tetum.
W dniu 18 lutego 2007 roku liczba artykułów w tej edycji wynosiła 193, a według rankingu opublikowanego w dniu 1 lutego tegoż roku zajmowała 166. pozycję wśród wszystkich wersji językowych. Dnia 29 grudnia 2008 roku ta Wikipedia miała 339 artykułów. 23 sierpnia 2013 liczba artykułów wynosiła 780, a projekt posiadał 3 administratorów.

</doc>
<doc id="826309" url="https://pl.wikipedia.org/wiki?curid=826309" title="Jan Konopka (wojskowy)">
Jan Konopka (wojskowy)

Jan Konopka (ur. 1777 w Skołodyczach koło Słonimia, zm. 20 grudnia 1814 r. w Dubrowce pod Słonimem) – generał brygady armii Księstwa Warszawskiego.
Życiorys.
Był synem Franciszka, majora wojsk litewskich i jego żony Anny.
Od 1792 podporucznik w 6 Brygadzie Kawalerii Narodowej, uczestnik wojny polsko-rosyjskiej 1792, odznaczył się pod Zieleńcami. W insurekcji kościuszkowskiej walczył już jako porucznik; ranny pod Maciejowicami.
Po powstaniu pojechał do Francji i służył w jej armii. Od 1797 w Legionach Polskich we Włoszech w stopniu kapitana. Brał udział we wszystkich ich kampaniach. Po rozwiązaniu formacji powrócił do służby francuskiej. Major z 1807, wkrótce dowódca pułku w Legii Nadwiślańskiej. Walczył w kampanii pruskiej. Uczestnik interwencji francuskiej w Hiszpanii.
Za bitwę pod Tudelą uzyskał komandorię Orderu Legii Honorowej. W 1811 generał francuski z tytułem barona cesarstwa. W tymże roku w bitwie pod Albuerą pułk Konopki rozbił całkowicie całą brygadę angielskiej piechoty i zagarnął 5 sztandarów wroga. W bitwie tej pułk polski stracił aż 22% składu osobowego, a żołnierze Konopki otrzymali 10 Legii Honorowych.
W kampanii napoleońskiej 1812 dowódca 3 pułku gwardii litewskiej. Wskutek lekkomyślności dał się zaskoczyć gen. Eufemiuszowi Czaplicowi pod Słonimem, rozbity, ranny dostał się do niewoli. Internowany w Chersoniu. W 1814 po uwolnieniu z niewoli mianowany dowódcą 1 Brygady Jazdy w armii Królestwa Polskiego, ale funkcji tej nie podjął. Wyniszczony ranami i niewolą, zmarł w Warszawie.
Odznaczenia.
Był odznaczony Krzyżem Srebrnym i Kawalerskim Orderu Virtuti Militari (1792 i 1810) oraz Krzyżem Kawalerskim i Komandorskim Orderu Legii Honorowej (1807 i 1808).

</doc>
<doc id="826310" url="https://pl.wikipedia.org/wiki?curid=826310" title="Małgorzata Seweryn">
Małgorzata Seweryn

Małgorzata Seweryn (ur. 23 sierpnia 1971 w Zawierciu) – polska artystka plastyk. Zajmuje się głównie grafiką (litografia, linoryt, sitodruk, akwaforta), także grafiką komputerową, malarstwem (malarstwo olejne, akwarela) oraz fotografią. Jest autorką ok. 500 ekslibrisów oraz podobnej ilości grafik, a także podobnej ilości obrazów (olejne, akwarele).
Nauka i studia.
W latach 1987–1992 uczuła się w Państwowym Liceum Sztuk Plastycznych w Katowicach uzyskując dyplom z wyróżnieniem ze specjalizacji metaloplastyka. W latach 1993–1998 studiowała w Instytucie Plastyki w Wyższej Szkole Pedagogicznej w Częstochowie (obecnie Uniwersytet Humanistyczno-Przyrodniczy im. Jana Długosza w Częstochowie), kończąc je dyplomem z litografii w 1998 u prof. dra hab. Grzegorza Banaszkiewicza i dr hab. Krystyny Szwajkowskiej. Zrealizowała od listopada 1999 do czerwca 2000 stypendium rządu belgijskiego z 1999 r. na studia w Królewskiej Akademii Sztuk Pięknych w Antwerpii w Belgii. Była stypendystką, w latach 1997, 2000, 2001 oraz 2002, Centrum Graficznego Fransa Masserela w Kasteerle w Belgii.
Wystawy i konkursy.
W latach 1996–2008 Małgorzata Seweryn wzięła udział w ponad 130 krajowych i międzynarodowych wystawach i konkursach. Jest autorką 36 wystaw indywidualnych eksponowanych w kraju i za granicą, w tym: 
Małgorzata Seweryn brała udział w bardzo wielu wystawach zbiorowych i konkursach w kraju i za granicą. Uczestniczyła w ponad 100 konkursach i wystawach zbiorowych na wszystkich kontynentach (Europa, Afryka, Ameryka Północna i Południowa, Australia, Azja): Aktobe, Kazachstan; Ankara, Turcja; Antwerpia, Belgia (2 wystawy); Arad, Rumunia; Barcelona, Hiszpania; Pekin, Chiny; Belgrad, Jugosławia; Bratysława, Słowacja; Brunico, Włochy; Cadaques, Hiszpania (7); Chamalieres, Francja; Chambery, Francja; Cluj, Rumunia (2); Kluż-Napoka, Rumunia (2); Gallarate, Włochy; Geelong, Australia; Geldrop, Holandia (2); Giza, Egipt; Guadelupe, Meksyk; Havirov, Czechy; Holandia; International Johan Schwencke Competition; Laakdal, Belgia; Londyn, Wielka Brytania; Mühlheim, Niemcy (2); Münster, Niemcy (4); Paryż, Francja; Rijeka, Chorwacja (2); Rosario, Argentyna (2); Sint-Niklaas, Belgia (2); Tarragona, Hiszpania; Trakai (Troki), Litwa (2); Varese, Włochy; Ville Marie, Kanada (2), Warna, Bułgaria.
Wzięła udział w 75 konkursach i wystawach zbiorowych w całej Polsce: Będomin, Brzesko, Bytom, Chorzów, Częstochowa (10), Gliwice (6), Jelenia Góra, Kalisz, Katowice (5), Koniecpol, Kraków (18), Krośniewice, Lwówek Śląski, Nieborów, Ostrów Wielkopolski (5), Piekary Śląskie, Poznań (2), Sanok, Skarżysko Kamienna, Skierniewice, Stara Wieś, Szczecin, Tarnów, Tyniec, Warszawa (6), Wieliczka, Wojcieszów, Wrocław, Zielona Góra. 
Niemal każdej wystawie ekslibrisów towarzyszył katalog, w sumie zebrała ich ponad 100.
Publikacje.
W prasie, głównie polskiej, ale także sporadycznie w niemieckiej zamieszczono ok. 40 recenzji, artykułów i informacji o twórczości Małgorzaty Seweryn, najczęściej ilustrowanych ekslibrisami jej autorstwa.

</doc>
<doc id="826312" url="https://pl.wikipedia.org/wiki?curid=826312" title="Maria Bohuszewiczówna">
Maria Bohuszewiczówna

Maria Stefania Bohuszewiczówna ps. „Regina”, „Wanda”, „Weneda” (ur. 4 stycznia 1865 w majątku Ceperka k. Słucka, zm. w 1887 w Krasnojarsku) – polska nauczycielka, działaczka ruch robotniczego, członkini I Proletariatu.
Życiorys.
Pochodziła z rodziny szlacheckiej o tradycjach patriotycznych osiadłej w powiecie słuckim. Jej ojciec Włodzimierz uczestniczył w powstaniu styczniowym. Matka Henryka z Mioduszewskich była wnuczką siostry Tadeusza Kościuszki. 
Do Warszawy przyjechała wraz z rodziną w 1874, gdzie ukończyła prywatną szkołę średnią (tzw. pensję I.Smolikowskiej), a następnie w 1880 uczęszczała na wyższe kursy humanistyczne przy prywatnej szkole I.Papi. 
W październiku 1881 złożyła egzamin na stopień prywatnej nauczycielki. Zetknęła się ze środowiskiem radykalnej młodzieży skupionej wokół legalnie wychodzącego „Przeglądu Tygodniowego” i „Prawdy”. Początkowo od 1882 inspirowana przez Aleksandrę Jentysównę uczestniczyła w zbiórce funduszy na rzecz więźniów politycznych Towarzystwie Czerwonego Krzyża Pomocy Więźniom Politycznym. W latach 1882-1883 uczęszczała na kursy tzw. Uniwersytetu Latającego.
Swojego mieszkania użyczała do organizowania spotkań rewolucyjnej i postępowej młodzieży warszawskiej. Od 1884 była już członkiem Socjalno-Rewolucyjnej Partii „Proletariat”, którą po aresztowaniu Waryńskiego kierował Stanisław Kunicki. Po kolejnej fali aresztowań w lipcu 1884 Bohuszewiczówna została przewodniczącą Komitetu Centralnego partii i pełniła tę funkcję do września 1885.
Zainicjowała założenie spółdzielczej szwalni, a 7 marca 1885 zorganizowała na placu Zamkowym manifestację bezrobotnych. 
Za swoją działalność została 29 września 1885 aresztowana i uwięziona w Cytadeli Warszawskiej, osadzono ją w celi z Julią Razumiejczyk i Rozalią Felsenhardt. Odmówiła składania wszelkich zeznań. Rozporządzeniem carskim z 12 maja 1887 została skazana na wysłanie na przeciąg pięciu lat pod jawny nadzór policji do Syberii Wschodniej, a po upływie tej kary miał jej zostać wzbroniony pobyt w granicach Królestwa Kongresowego. Zmarła w Krasnojarsku w 1887, podczas drogi na Syberię. Jej symboliczny grób znajduje się na cmentarzu Powązkowskim w Warszawie (kwatera 192-5-21).
Upamiętnienie.
Po jej śmierci, narzeczony Józef Karol Potocki, przyjął dla upamiętnienia pseudonim literacki „Marian Bohusz”. Jej imię noszą ulice w: Warszawie, Poznaniu i na największym osiedlu mieszkaniowym Niebrów w Tomaszowie Mazowieckim. Imię jej nosi Szkoła Podstawowa nr 23 w Łodzi. Od 1971 do 2004 imię Bohuszewiczówny nosiła Szkoła Podstawowa nr 71 w Warszawie (obecnie zlikwidowana).

</doc>
<doc id="826317" url="https://pl.wikipedia.org/wiki?curid=826317" title="Zbojský potok">
Zbojský potok

Zbojský potok – potok we wschodniej Słowacji, lewy dopływ Ulički w zlewisku Morza Czarnego. Długość – 21,4 km. 
Zbojský potok ma źródła na wysokości 1060 m n.p.m. na południowo-zachodnich stokach szczytu Riaba Skała w granicznym paśmie Bieszczadów ("Bukovské vrchy"). Płynie na południowy wschód, potem zatacza łuk na południowy zachód, ostatecznie obiera kierunek południowy. W górnym odcinku z terenów Parku Narodowego „Połoniny” zbiera wiele drobnych dopływów, którym zawdzięcza stały, wysoki przepływ. Koło wsi Ulič uchodzi do Ulički.

</doc>
<doc id="826318" url="https://pl.wikipedia.org/wiki?curid=826318" title="Pętla Wadleya">
Pętla Wadleya

Pętla Wadleya jest tanią metodą syntezy częstotliwości eliminującą błąd generatora pasmowego. Dzięki mieszaczowi różnicowemu na końcu pętli następuje znaczna redukcja szumów. Układ był stosowany głównie w tanich odbiornikach radiowych i obecnie jest wypierany przez syntezę cyfrową.
Główną wadą jest potrójna przemiana częstotliwości, z której wynikają zniekształcenia intermodulacyjne (modulacja skrośna).
gdzie: Mx – mieszacz (+ sumacyjny, – różnicowy)

</doc>
<doc id="826320" url="https://pl.wikipedia.org/wiki?curid=826320" title="Rajd Norwegii 2007">
Rajd Norwegii 2007

Rezultaty Rajdu Norwegii ("2nd Rally Norway"), 3 rundy Rajdowych Mistrzostw Świata, w 2007 roku, który odbył się w dniach 16–18 lutego:
Klasyfikacja po 3 rundach.
Tabele przedstawiają tylko pięć pierwszych miejsc.

</doc>
<doc id="826325" url="https://pl.wikipedia.org/wiki?curid=826325" title="Sprzedaż bezpośrednia">
Sprzedaż bezpośrednia

Sprzedaż bezpośrednia (ang. "direct sale", franc. "vente directe") – jedna z form sprzedaży detalicznej. Polega ona na dotarciu przez sprzedawcę bezpośrednio do potencjalnego klienta w jego miejscu zamieszkania, miejscu pracy lub w czasie specjalnie zorganizowanego wyjazdu "turystycznego". Wywodzi się ona z handlu prowadzonego poprzez domokrążców – komiwojażerów.
Charakterystyka kontaktu z klientem.
W dobie kiedy podaż przewyższa popyt sprzedawca stara się nadać oferowanemu towarowi cechy szczególne, które mają stworzyć wrażenie wyjątkowości, przez co skłonić potencjalnego klienta do zakupu. Stosuje się tu następujące formy argumentacji:
Aspekty prawne.
W niektórych krajach wprowadzono ograniczenia w sprzedaży bezpośredniej. Polegają one na:
W Polsce towary zakupione w tej formie sprzedaży, zgodnie z obowiązującym prawem, mogą być zwrócone sprzedającemu w ciągu 14 dni od daty zakupu, pod pewnymi warunkami, bez podania przyczyny zwrotu.
Obawy i zagrożenia.
Organizacja sprzedawców w wielopoziomowe sieci (MLM) spotyka się z posądzeniem o stosowanie psychomanipulacji oraz technik socjotechnicznych.

</doc>
<doc id="826328" url="https://pl.wikipedia.org/wiki?curid=826328" title="PWS-22B3N">
PWS-22B3N

PWS-22B3N – projekt bombowca nocnego, jego konstruktorami byli inżynierowie Zbysław Ciołkosz i Antoni Uszacki. Konstruktorzy chcieli stworzyć projektem tym alternatywę dla samolotu Fokker F-VIIW3m. PWS-22B3N został opracowany w czerwcu 1929 roku. Jego dokumentacje przesłano do oceny w IBTL, a następnie do WZZA jako oficjalną ofertę wytwórni PWS. Projekt ten jednak nie został przyjęty i nigdy nie zszedł z desek kreślarskich konstruktorów.
Konstrukcja.
PWS-B3N był 3- lub 4-osobowym górnopłatem w układzie parasola. Kadłub i usterzenie spawane z rur stalowych, skrzydła drewniane dwudźwigarowe. Z zewnątrz pokryty sklejką i płótnem.
Dane techniczne.
Źródło

</doc>
<doc id="826331" url="https://pl.wikipedia.org/wiki?curid=826331" title="Crazy Horse de Paris">
Crazy Horse de Paris

Le Crazy Horse de Paris (tł. "Szalony Koń") – kabaret paryski, założony w 1951, oferujący program rozrywkowy, którego głównym elementem jest taniec erotyczny. Obok Moulin Rouge i Lido, jest to najbardziej popularne tego rodzaju miejsce we francuskiej stolicy.

</doc>
<doc id="826332" url="https://pl.wikipedia.org/wiki?curid=826332" title="Jacek Jezierski (kasztelan)">
Jacek Jezierski (kasztelan)

Jacek (Hiacynt) Jezierski herbu Nowina (ur. 1722 w ziemi łukowskiej, zm. 23 listopada 1805 w Otwocku Wielkim) – pisarz polityczny i ekonomiczny, publicysta i działacz gospodarczy.
Życiorys.
Urodzony w ziemi łukowskiej, jako syn Ludwika, komornika ziemskiego łukowskiego, i Wiktorii ze Stoińskich. Za panowania Augusta III, przez 22 lata służył w wojsku kończąc ją w stopniu kapitana regimentu artylerii konnej oraz tytularnego generała majora Buławy Wielkiej Koronnej. Około roku 1758 wykupił od rodzeństwa dobra rodzinne w ziemi łukowskiej. W 1782 roku nabył za pół miliona złotych dobra malenieckie znajdujące się koło Końskich w Zagłębiu Staropolskim. Uprzemysłowił majątek spiętrzając w 1794 roku wody przepływającej przez Maleniec rzeki Czarnej i napędzając za jej pomocą koła wodne zyskując energię dla zbudowanych ze swoich środków młyna, tartaka oraz fryszerni. Część jego warsztatów zachowała się do dnia dzisiejszego i stanowi cześć Muzeum Techniki w Maleńcu.
Już jako skarbnik łukowski był członkiem konfederacji Czartoryskich w 1764 roku i posłem na sejm konwokacyjny (1764) z województwa lubelskiego, na którym popierał program Czartoryskich. W 1766 roku był posłem na Sejm Czaplica z województwa lubelskiego. Posłował na prawie wszystkie dalsze sejmy Rzeczypospolitej (lata 60. i 70. wieku XVIII). Uczestnik konfederacji radomskiej w 1767 roku (podpisał manifest konfederacji w imieniu ziemi łukowskiej) i został konsyliarzem do Konfederacji Generalnej. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku. Poseł województwa lubelskiego na Sejm repninowski. Członek konfederacji Adama Ponińskiego w 1773 roku. Jako poseł nurski na Sejmie Rozbiorowym 1773–1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Od roku 1775 kasztelan łukowski. Kawaler Orderu Świętego Stanisława (1782). Członek konfederacji Andrzeja Mokronowskiego w 1776 roku. Był członkiem konfederacji Sejmu Czteroletniego.
Założył pierwszą w Polsce fabrykę kos w Sobieniach Szlacheckich.

</doc>
<doc id="826333" url="https://pl.wikipedia.org/wiki?curid=826333" title="Szalony Koń (kabaret)">
Szalony Koń (kabaret)



</doc>
<doc id="826337" url="https://pl.wikipedia.org/wiki?curid=826337" title="Apbt">
Apbt



</doc>
<doc id="826340" url="https://pl.wikipedia.org/wiki?curid=826340" title="Artur Gabrisch">
Artur Gabrisch

Artur Gabrisch (ur. 26 lutego 1881 w Cieszynie, zm. 2 grudnia 1963 w Wiedniu) – niemiecki działacz samorządowy na Śląsku Cieszyńskim, dwukrotny zastępca burmistrza Cieszyna w II RP, a później komisaryczny burmistrz miasta od września do października 1939, senator I kadencji.
Życiorys.
Pochodził z rodziny kominiarza i radnego na Śląsku Cieszyńskim. Ukończył szkołę powszechną i gimnazjum w Cieszynie, a następnie śladem ojca wyuczył się zawodu kominiarza. Praktykował w Cieszynie, Cieplicach, Lipsku oraz Meranne w Saksonii. W latach 1901–1904 odbywał służbę w wojsku austro-węgierskim w Krakowie. Później znów osiadł nad Olzą. 
W czasie I wojny światowej służył w austriackiej artylerii, po powrocie do rodzinnego miasta objął zarząd nad elektrownią miejską. W 1920 został członkiem liberalnej "Deutsche Partei", w tym samym roku wszedł w skład komisji administracyjnej miasta Cieszyna. Dwukrotnie sprawował urząd wiceburmistrza: w latach 1919–1922 i 1925–1929.
W 1922 został wybrany do Senatu, mandat pełnił od czerwca 1927 do lutego 1928 na skutek śmierci Thomasa Szczeponika, pozostając członkiem Klubu Zjednoczenia Niemieckiego.
1 września 1939 został mianowany przez Niemców burmistrzem Cieszyna, jednak w październiku tego samego roku zastąpił go na tym stanowisku Wilhelm Koperberg, urzędnik z Niemiec.
W czasie II wojny światowej starał się o zwolnienie z niemieckiego więzienia Stefanii Michejdowej, żony Władysława Michejdy.
W 1943 wyjechał do Wiednia, gdzie zamieszkał i został pochowany.

</doc>
<doc id="826341" url="https://pl.wikipedia.org/wiki?curid=826341" title="Ulička">
Ulička

Ulička – rzeka we wschodniej Słowacji i na zachodniej Ukrainie (na Zakarpaciu), prawy dopływ Użu w zlewisku Morza Czarnego. Długość – 28 km (24 km na Słowacji, 4 km na Ukrainie).
Ulička powstaje z połączenia na wysokości 710 m n.p.m. wielu drobnych strumieni spływających z zachodnich stoków pasma górskiego Veľký Bukovec w słowackich Bieszczadach ("Bukovské vrchy"). Z początku płynie na zachód do małej erozyjnej Kotliny Runińskiej z wsią Runina, potem zatacza łuk na południe, ostatecznie przybiera kierunek południowo-wschodni. Tuż na wschód od wsi Ulič przybiera swój największy dopływ – Zbojský potok i zaraz potem przecina granicę słowacko-ukraińską. Uchodzi do Użu koło wsi Zabrid'.

</doc>
<doc id="826342" url="https://pl.wikipedia.org/wiki?curid=826342" title="Powołanie (ujednoznacznienie)">
Powołanie (ujednoznacznienie)



</doc>
<doc id="826343" url="https://pl.wikipedia.org/wiki?curid=826343" title="Van Halen II">
Van Halen II

Van Halen II – drugi album muzyczny zespołu Van Halen, wydany w 1979 roku.

</doc>
<doc id="826344" url="https://pl.wikipedia.org/wiki?curid=826344" title="Odwołanie">
Odwołanie



</doc>
<doc id="826348" url="https://pl.wikipedia.org/wiki?curid=826348" title="Dokument Matlocka">
Dokument Matlocka

Dokument Matlocka () – bestsellerowa powieść sensacyjna z 1973 roku, której autorem jest Robert Ludlum.
James Matlock jest wykładowcą na prestiżowym uniwersytecie Carlyle w Nowej Anglii. Pewnego dnia zostaje zwerbowany przez Amerykański Departament Sprawiedliwości do spenetrowania szlaku przerzutowego narkotyków, który jak wskazują wszystkie poszlaki, kończy się na jego uczelni. Matlock zgadza się na współpracę, mając w pamięci młodszego brata, który zmarł w wyniku przedawkowania narkotyków. Matlock jest absolutnym amatorem, który bierze udział w bezwzględnej walce przeciwko cynicznym zawodowcom, a śmierć agenta Loringa (który namówił go do współpracy) w kilka godzin od pierwszego spotkania szybko mu to uświadamia.

</doc>
<doc id="826349" url="https://pl.wikipedia.org/wiki?curid=826349" title="Emporium">
Emporium

Emporium (łac. "empŏrĭŭm" z gr. "empórion", od ἐμπόρια – towary) – w starożytności plac miejski, na którym składowano i prowadzono handel towarami zamorskimi, zazwyczaj położony w pobliżu portu. Grecy nazywali tak część miasta wydzieloną dla handlu z obcymi. Później na ogół określano tak handlową część miasta związaną z portem.
Powstanie i rozwój emporiów.
Początek właściwym emporiom świata greckiego mieli w epoce mykeńskiej dać Achajowie, zakładając śladem żeglarzy kreteńskich osady handlowe na wschodnich wybrzeżach Morza Śródziemnego (m.in. Alalach w Syrii) – od Troady aż po Egipt (z częściowym wyjątkiem Anatolii), w ramach szerokich stosunków handlowych sięgających do Iberii. Poza Alalach Grecy od okresu późnohelladzkiego posiadali bardzo ważną osadę handlową w Al-Mina u ujścia Orontesu – tam znajdowało się ich najdalej wysunięte na południe emporium, skąd szlaki handlowe prowadziły do Mezopotamii i ku zasobnym w metale terytoriom Azji Mniejszej (Urartu). Wspomnianym przez Herodota syryjskim emporium mogło być nie odnalezione dotąd Posideion (Posejdion); osadę o podobnym charakterze umiejscowiono również w Tell Sukas.
Typowym wczesnym emporium była Naukratis założona ok. 610 p.n.e. nad zachodnią odnogą Nilu przez kupców różnego pochodzenia (m.in. małoazjatyckich i z Eginy), rozwijająca się aż do podboju perskiego i stanowiąca zapowiedź hellenistycznej Aleksandrii. Inną placówką z VII stulecia na wybrzeżu północnoafrykańskim była Cyrena, rządzona później przez miejscowy ród Battiadów i wykorzystująca w handlu sprzyjające możliwości hodowlano-rolnicze (eksport sylfionu, koni).
W późniejszej epoce emporia powstawały jako wyraz przewagi celów handlowych nad agrarnymi z pierwszej fazy kolonizacji, wywołanej tzw. głodem ziemi ("stenochoria"). Ważnym obszarem działania stały się wtedy wybrzeża nadczarnomorskie oraz pobrzeża Galii i Iberii, a greckie placówki handlowe stały się najwcześniejszymi poprzednikami nowożytnych morskich faktorii handlowych ("port of trade").
Status.
Herodot uznawał emporium za miejsce wydzielone koło polis, najczęściej na obszarze przymorza. Powstające na terytoriach zamieszkiwanych przez ludność niegrecką, emporia różniły się od gmin etnicznych, czyli kolonii ("apoikia") tym, iż nie mogły mieć statusu suwerennej "polis". Zakładane jako typowe placówki handlowe w Iberii lub nad Morzem Czarnym, nie przekształciły się nigdy w prawdziwe greckie gminy. 
Osadom takim zakładanym często przypadkowo przez samoistne grupy kupców brakowało oficjalnego aktu założycielskiego wraz z publiczną ceremonią, podczas gdy "apoikia" (dosłownie „osada z dala od domu”) fundowana była w z góry określonym czasie przez konkretne miasta albo grupy osadników pod przywództwem tzw. ojkisty (οἰκιστής). Uzależnione od stosunku tubylców, sytuowano je zwykle na obrzeżach rozwiniętych cywilizacji, jak np. na wybrzeżu lewantyńskim, egipskim czy etruskim. 
Pierwotnie liczne emporia położone były poza miejskimi murami (np. Anthedon, eubejskie Chalkida i Eretria, Larymna, Milet, Tanais, Tasos). Od końca VI–V wieku p.n.e., wraz z powstaniem portów zamkniętych ("λιμήν κλειστός"), z wolna przekształacały się w handlową strefę wydzieloną w obrębie murów miejskich (m.in. Olbia, Aleksandria, Kartagina, Dikajarchia-Puteoli, Pireus).
W Atenach wyróżniano dwa rodzaje emporiów – dla cudzoziemców i tubylców, pozostające pod nadzorem epimeletów.
Najważniejsze emporia.
Oprócz syryjskiej Al-Miny i egipskiej Naukratis, do najstarszych i najbardziej liczących się w świecie śródziemnomorskim emporiów należały ważne dla handlu mykeńsko-cypryjskiego sycylijskie Tapsos, północnoitalska Spina i założone ok. 775 p.n.e. Pitekuzy ("Pithekussai") na Ischii, które wkrótce na lądzie stałym dały początek kolonii Kume; poza tym libijska Cyrena, dla handlu minojskiego prawdopodobnie też Troja.
Uwagę Greków wcześnie przyciągały wybrzeża anatolijskie i obszar czarnomorski, stwarzające dostęp do krain zasobnych w rudy metali. Do kolonii powstałych najprawdopodobniej z emporiów należały w VIII w. p.n.e. Synopa, Trapezunt i Amisos. Szczególnie doniosłą rolę w zakładaniu na pobrzeżach Morza Czarnego licznych osad będących początkowo placówkami handlowymi, odegrał joński Milet. Na północy, gdzie istotną rolę odgrywała wymiana handlowa ze Scytami oraz obrót płodami rolnymi i rybami, spośród emporiów skupionych przy limanie Bohu i Dniepru na dominujące "polis" wyrosła Olbia, na wysuniętej wschodniej rubieży nad Donem – Tanais. Osady handlowe tego rodzaju istniały też przypuszczalnie w Kolchidzie, np. Fasis, Dioskuria.
W basenie zachodniośródziemnomorskim za najstarszą (775 p.n.e.) i przez długi czas najodleglejszą placówkę uchodziły Pitekuzy, założone w Zatoce Neapolitańskiej przez eubejskich kupców z Chalkis i Eretrii na nieuprawnej wysepce z aż dwoma naturalnymi portami. Szybki rozrost i przeludnienie pierwotnej osady spowodowały już ok. 750 p.n.e. częściową migrację na ląd stały i założenie Kume. Na obszarze Etrurii, poza północnoitalskimi Spiną (założoną ok. 520 p.n.e.) i Adrią w rejonie ujścia Padu, najbardziej liczącym się było emporium usytuowane koło świątyni Hery w Gravisca będącym wtedy portem Tarkwinii.
W dalszej zachodniej części Śródziemnomorza obok założonej ok. 600 p.n.e. Massalii powstała korsykańska Alalia, a na Półwyspie Iberyjskim – Emporion. Dla handlu marsylskich Greków wprawdzie najistotniejsze były emporia na wybrzeżu prowansalskim zasiedlanym przez Celto-Ligurów, ale najdynamiczniejszy rozwój cechował Emporion, który z wyspowej placówki szybko przekształcił się w miasto-kolonię (Neapolis) na stałym lądzie.
W epoce klasycznej najbardziej znane poza Koryntem emporion Hellady znajdowało się w ateńskim Pireusie, gdzie obok przystani dla statków handlowych mieściły się magazyny oraz targowisko. W Rzymie powstałe w 192 p.n.e. emporium znajdowało się nad brzegiem Tybru u podnóży wzgórza Awentyńskiego.
Epoka hellenistyczna kolejny silny impuls sprzyjający tworzeniu emporiów zawdzięcza rozwiniętej gospodarce ptolemejskiego Egiptu. Aktywność jego królów wynikała z faktu, że w istocie każdy władca z hellenistycznych dynastii był zarazem wielkim kupcem. Do handlu z południem (głównie kością słoniową i żywymi słoniami) Ptolemeusze założyli nad Morzem Czerwonym Myos Hormos (Port Muszli) w Koseir, Berenike Trogodycką i Ptolemais Łowów koło Suakin; w Etiopii powstały emporia Złota Berenike i Koloe, a południowa Arsinoe koło cieśniny Bab al-Mandab. Dzięki tym placówkom nawiązany został ostatecznie morski handel z Indiami, a niektóre z osad będących ufortyfikowanymi stacjami handlowymi przekształciły się w miasta.
W czasach rzymskich określenie to spotykane jest m.in. u Plautusa ("Amfitrion" 1012) i Liwiusza ("Ab Urbe condita" XXI, 57). Wiadomo, że emporium istniało np. w Pompejach, gdzie sprzyjały temu warunki geograficzne; według Strabona ("Geographia" V 4, 8) był to ośrodek handlowy służący za rynek zbytu dla trzech miast śródlądowych (Noli, Nucerii i Acerry) oraz potwierdzający znaczenie rzeki Sarnus w wywozie i przywozie. Eksportowano produkty rolnictwa, podczas gdy wytwory krain zamorskich docierały aż do pompejańskiego portu ("Sarnus Pompeianus").
Dopiero jednak w epoce rozwiniętego handlu rzymskiego od czasów Augusta następuje niezwykły wzrost liczby emporiów powstających w kierunku wschodnim: od Myos Hormos nad Morzem Czerwonym, niezidentyfikowanych wschodnioafrykańskich faktorii handlowych i powiązanego z nabatejską Petrą Leuke Kome („Białe Miasto”) oraz cieśninowego Ocelis, przez adeński Eudaemon i oceaniczną wyspę Dioskoridis aż po osady Moscha i Apologos oraz wybrzeża Indii i Cejlonu. Podstawowe źródło wiadomości stanowi tu kupiecki przewodnik "Periplus Morza Erytrejskiego", który wymienia i dalej jeszcze położone osady handlowe, jak Minnagara, Barygaza, Kalliena, Muzarys i Nelcynda na zachodnich pobrzeżach ówczesnych Indii, ale też na wschodnich (Kolchoi, Chaberis, Poduke, Sopatma i Masalia). W tym czasie również Ptolemeusz wylicza w swej "Geografii" 16 takich nadmorskich emporiów tylko na wybrzeżach Indii i Cejlonu.

</doc>
<doc id="826353" url="https://pl.wikipedia.org/wiki?curid=826353" title="Pürgen">
Pürgen

Pürgen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, siedziba wspólnoty administracyjnej Pürgen. Leży około 5 km na południowy wschód od Landsberg am Lech.
Polityka.
Wójtem gminy jest Klaus Flüß z DG, rada gminy składa się z 16 osób.

</doc>
<doc id="826355" url="https://pl.wikipedia.org/wiki?curid=826355" title="Hofstetten (Bawaria)">
Hofstetten (Bawaria)

Hofstetten – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Pürgen. Leży około 10 km na południowy wschód od Landsberg am Lech.
Polityka.
Wójtem gminy jest Benedikt Berchtold, wcześniej urząd ten obejmował Otto Sanktjohanser, rada gminy składa się z 12 osób.
Oświata.
W gminie znajduje się przedszkole (75 miejsc), szkoła podstawowa oraz część Hauptschule.

</doc>
<doc id="826356" url="https://pl.wikipedia.org/wiki?curid=826356" title="Dyskografia Cradle of Filth">
Dyskografia Cradle of Filth

Dyskografia grupy Cradle of Filth, obejmuje albumy studyjne i koncertowe, wydawnictwa demo, single, teledyski, wideografię, bootlegi oraz kompilacje i ścieżki dźwiękowe do filmów na których znalazły się utwory zespołu.

</doc>
<doc id="826358" url="https://pl.wikipedia.org/wiki?curid=826358" title="Schwifting">
Schwifting

Schwifting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Pürgen. Leży około 5 km na wschód od Landsberg am Lech, przy autostradzie A96.
Polityka.
Wójtem gminy jest Richard Schaller z BG, rada gminy składa się z 8 osób.

</doc>
<doc id="826362" url="https://pl.wikipedia.org/wiki?curid=826362" title="Królewskie Towarzystwo Geograficzne">
Królewskie Towarzystwo Geograficzne

Królewskie Towarzystwo Geograficzne (ang. "Royal Geographical Society") – towarzystwo naukowe utworzone w celu propagowania i rozwoju geografii, obecnie zajmuje się wspieraniem badań naukowych, ekspedycji naukowo-badawczych i edukacji geograficznej.
Zostało założone w 1830 roku z siedzibą w Londynie. W latach 1870–1913 było to w dzielnicy Mayfair przy ulicy Savile Row (związanej z grupą The Beatles). Od 1913 w dzielnicy Kensington.
Towarzystwo przyznaje szereg nagród i wyróżnień, z których najważniejszym jest Gold Founder's Medal (Złoty Medal Odkrywców).

</doc>
<doc id="826363" url="https://pl.wikipedia.org/wiki?curid=826363" title="Gisèle Pascal">
Gisèle Pascal

Gisèle Pascal (właściwie Giselle Marie Madeleine Tallone; ur. 17 września 1923 w Cannes, zm. 1 lutego 2007 w Nîmes) – francuska aktorka, we Francji uznawana za jedną z największych gwiazd filmowych. 
Na srebrnym ekranie debiutowała w 1942 w filmie "La Belle aventure" {"Piękna przygoda"}. Zagrała łącznie w 28 produkcjach kinowych, w tym między innymi rolę Madame de Chaulmes w ekranizacji powieści Aleksandra Dumasa "Le Masque de fer" ("Człowiek w żelaznej masce"} z 1962. Po raz ostatni w filmie wystąpiła w 1988 w filmie "Fest in Sattel" Christine Kabisch.
Gisèle Pascal przez blisko 6 lat związana była z księciem Monako Rainierem III. Przyczyną rozstania był prawdopodobnie test medyczny, który błędnie wykazał, że Gisèle jest bezpłodna. Od 1955 aż do śmierci była zamężna z aktorem Raymondem Pellegrinem, z którym miała córkę Pascale Pellegrin, również aktorkę.

</doc>
<doc id="826364" url="https://pl.wikipedia.org/wiki?curid=826364" title="Sir Edmund Hillary">
Sir Edmund Hillary



</doc>
<doc id="826368" url="https://pl.wikipedia.org/wiki?curid=826368" title="Apfeldorf">
Apfeldorf

Apfeldorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Reichling. Leży około 18 km na południe od Landsberg am Lech, nad rzeką do Lech.
Polityka.
Wójtem gminy jest Georg Epple, poprzednio urząd ten obejmował Hermann Floritz, rada gminy składa się z 12 osób.

</doc>
<doc id="826369" url="https://pl.wikipedia.org/wiki?curid=826369" title="Leon Strehl">
Leon Strehl

Leon Kazimierz Strehl, ps. „Feliks” (ur. 6 sierpnia 1891 w Czarnoszycach, niem. "Bergelau", w pow. człuchowskim, zm. 1 września 1960 w Warszawie) – doktor medycyny, uczestnik I i II wojny światowej oraz powstań: wielkopolskiego, III śląskiego i warszawskiego, pułkownik lekarz Wojska Polskiego i Armii Krajowej.
Życiorys.
Był synem Władysława i Kazimiery z Czarlińskich, urodził się w majątku, w ówczesnym zaborze pruskim. Szkołę podstawową i gimnazjum ukończył w Poznaniu, świadectwo dojrzałości otrzymał w 1911. Podczas nauki w gimnazjum należał do Towarzystwa Tomasza Zana i w 1909 był jego przewodniczącym na terenie Poznania. Od 1911 studiował medycynę na uniwersytetach w Monachium, Berlinie i Lipsku. W czasie studiów był członkiem Związku Młodzieży Polskiej „Zet” i działał w tajnych organizacjach wojskowych studentów polskich.
Po wybuchu I wojny światowej został wcielony do Armii Cesarstwa Niemieckiego, w charakterze podlekarza w szpitalach polowych, m.in. w czasie bitwy pod Verdun.
W latach 1918–1919 kontynuował studia medyczne w Berlinie, ale dyplom uzyskał w 1919 na Uniwersytecie Warszawskim. Od stycznia 1919 brał udział w powstaniu wielkopolskim jako lekarz 11 pułku strzelców wielkopolskich. Po uzyskaniu dyplomu wstąpił do wojska polskiego do służby sanitarnej. Brał udział w III powstaniu śląskim na odcinku Kluczbork. Za swój udział został odznaczony Krzyżem Niepodległości i Krzyżem Walecznych, również został awansowany do stopnia majora. W 1923 dostał dyplom doktora nauk medycznych na Uniwersytecie Warszawskim.
W latach 1923–1928 pełnił służbę w Szefostwie Sanitarnym Okręgu Korpusu Nr VII w Poznaniu, pozostając na ewidencji VII batalionu sanitarnego. Następnie wykonywał praktykę lekarską w 7 Szpitalu Okręgowym w Poznaniu. W 1934 był szefem sanitarnym Okręgu Korpusu Nr VIII w Toruniu, a wkrótce przed początkiem II wojny światowej był szefem sanitarnym Okręgu Korpusu Nr I w Warszawie.
7 września 1939 został powołany na szefa sanitarnego Armii „Warszawa”. 28 września 1939 wraz z generałem Kutrzebą i prezydentem miasta Starzyńskim wszedł w skład delegacji, która prowadziła rokowania z Niemcami w sprawie kapitulacji Warszawy. W kwietniu 1940 Polski Wojskowy Okręgowy Szpital nr 5 – Szpital Ujazdowski (w Warszawie) otrzymał status Szpitala Miejskiego, a jego dyrektorem został płk dr Leon Strehl.
W marcu 1944 mianowano go na funkcję szefa sanitarnego Komendy Głównej AK. W czasie powstania działał głównie na terenie śródmieścia. Organizował ewakuację Szpitala Maltańskiego z ul. Senatorskiej. Brał udział w rokowaniach kapitulacyjnych, starając się o jak najlepsze warunki dla ewakuacji rannych. Sam pojechał drugim transportem do obozu Stalag IVB/Z Zeithain w Saksonii, wioząc całe instalacje sali operacyjnej i zapasy materiałów medycznych. W Zeithain był polskim dowódcą. Po oswobodzeniu obozu przez wojska sowieckie, dalej prowadził szpital jako oddział "Gospitala Leontiewa". Rannych i chorych przewieziono stopniowo do szpitali w Polsce.
Po powrocie do Polski w sierpniu 1945, Polski Czerwony Krzyż powierzył mu dyrekcję Szpitala PCK. 18 marca 1946 na mocy rozkazu Ministerstwo Obrony Narodowej powrócił do służby czynnej na stanowisku szefa lecznictwa Służby Zdrowia MON. W wieku 60 lat odszedł na stan spoczynku, ale dalej służył swoimi radami w Zarządzie Głównym PCK.
Zmarł 1 września 1960 i został pochowany na Cmentarzu Wojskowym na Powązkach w Warszawie (kwatera B II 28-9-5).
Upamiętnienie.
W śródmieściu, w rejonie ulic: Jazdów, Johna Lennona i al. Armii Ludowej, znajduje się skwer płk. dr. Leona Strehla z kamieniem pamiątkowym.

</doc>
<doc id="826371" url="https://pl.wikipedia.org/wiki?curid=826371" title="Stalag IVB/Z">
Stalag IVB/Z



</doc>
<doc id="826372" url="https://pl.wikipedia.org/wiki?curid=826372" title="Magdalena Bernadotte">
Magdalena Bernadotte

Magdalena Bernadotte (szw. Madeleine Thérèse Amelie Josephine; ur. 10 czerwca 1982 w pałacu Drottningholm) – księżniczka Szwecji, księżna Hälsinglandu i Gästriklandu. Jest najmłodszym dzieckiem i drugą córką króla Szwecji, Karola XVI Gustawa, oraz jego żony, Sylwii Sommerlath. Obecnie zajmuje ósme miejsce w linii sukcesji do szwedzkiego tronu.
W 2013 roku wyszła za mąż za amerykańskiego biznesmena, Christophera O’Neilla. Ma z nim troje dzieci – Eleonorę (ur. 2014), Mikołaja (ur. 2015) i Adriannę (ur. 2018). Zajmują oni kolejno dziewiąte, dziesiąte i jedenaste miejsce w linii sukcesji do szwedzkiego tronu.
Życiorys.
Narodziny i chrzest.
Urodziła się 10 czerwca 1982 roku o godz. 19.05 w pałacu Drottningholm jako trzecie dziecko króla Szwecji, Karola XVI Gustawa, oraz jego żony, Sylwii Sommerlath. Jej ojciec był obecny przy jej narodzinach, chociaż wcześniej nie był obecny przy narodzinach jej starszego rodzeństwa.
Otrzymała imiona Magdalena Teresa Amelia Józefina (szw. Madeleine Thérèse Amelie Josephine). Imię Magdalena nosiła królowa Szwecji, Zofia Magdalena Oldenburg, żona Gustawa III. Ostatnie imię, Józefina, otrzymała najprawdopodobniej po Józefinie de Beauharnais, królowej Szwecji, żonie Oskara I, syna Karola XIV Jana, pierwszego przedstawiciela dynastii Bernadotte na szwedzkim tronie. 
Została ochrzczona w wierze luterańskiej 31 sierpnia 1982 roku w kaplicy Pałacu Królewskiego w Sztokholmie. Jej rodzicami chrzestnymi zostali: jej ciotka, Krystyna Bernadotte (księżniczka Szwecji), jej wujek, Walther Sommerlath, a także: Benedykta Glücksburg (księżniczka Danii) oraz Andreas (książę von Sachsen-Coburg-Gotha). Magdalena wystąpiła w tradycyjnym stroju, w którym jako pierwszy w 1906 roku został ochrzczony jej dziadek, Gustaw Adolf Bernadotte. Oprócz tego, zgodnie z tradycją zapoczątkowaną podczas chrztu jej starszej siostry, została ochrzczona wodą pochodzącą z drugiej co do wielkości wyspy szwedzkiej – Olandii.
Ma dwoje rodzeństwa – Wiktorię (ur. 14 lipca 1977) i Karola Filipa (ur. 13 maja 1979).
Młodość.
Swoją młodość spędziła w pałacu Drottnigholm, gdzie się urodziła. Ze względu na dużą nieobecność jej rodziców, ogromną rolę w jej wychowaniu miała jej starsza siostra, Wiktoria. Po latach Magdalena przyznała to w jednym z wywiadów, mówiąc: „Czuła, że największa odpowiedzialność spada na nią, była dla nas bardzo ważna jako starsza siostra. Czasem sobie z tego żartujemy. Kiedy poszłam do szkoły umiałam już czytać, bo kiedy byliśmy mali bawiła się z nami w szkołę. Dyrygowała nami, uczyła nas czytać. Jest bardzo pomysłowa, dlatego była wspaniałą starszą siostrą. Wymyślała świetne zabawy, budowała nam fantastyczne domki. Robiła dla nas wszystko”.
Uczęszczała do przedszkola w Västerled Parish, później rozpoczęła edukację w Smedslättsskolan w Bromma, a następnie zaczęła uczęszczać do Carlssons School. W 2001 roku skończyła szkołę średnią w Enskilda. Następnie przeprowadziła się do Wielkiej Brytanii. Tam, z inicjatywy królowej Elżbiety II, doszło do spotkania Magdaleny z księciem Wilhelmem z Walii (obecny książę Cambridge). Spekuluje się, że najprawdopodobniej brytyjska królowa pragnęła wyswatać wnuka, przyszłego monarchę, ze szwedzką księżniczką. Relacja jednak nie była kontynuowana przez samych zainteresowanych. Powszechnie uważa się, że powodem miała być niechęć Magdaleny do spędzenia całego życia skrępowana dworską etykietą.
W 2006 roku ukończyła etnologię, historię współczesną i historię sztuki na Uniwersytecie Sztokholmskim, a następnie została stażystką w UNICEF na okres pół roku w Nowym Jorku i pracowała w dziale Child Protective Services. Tam „skoncentrowała się na obszarach pracy, które obejmowały dzieci objęte opieką instytucjonalną, dzieci w obszarach konfliktów i podatności na zagrożenia oraz dzieci wykorzystywane seksualnie”. Rok późnej rozpoczęła studia z psychologii dziecięcej na Uniwersytecie Sztokholmskim.
Przez bardzo długi czas media nie były jej przychylne. Często porównywano jej beztroskę i chęć do imprezowania do odpowiedzialności i poukładania starszej siostry, Wiktorii. Utrwalało się przekonanie, że „jedna (Magdalena) do zabawy, druga (Wiktoria) do obowiązków”. Wizerunek księżniczki w mediach zmienił się, gdy do opinii publicznej dotarły informacje o zawirowaniach w jej życiu prywatnym. Jonas Bergström, z którym kobieta zaręczyła się w 2009 roku, zdradził ją z norweską modelką. Po tym wydarzeniu media zaczęły odnosić się do niej przychylniej, niż wcześniej, a sama Magdalena – aby pogodzić się z rozstaniem – postanowiła wyjechać do Stanów Zjednoczonych. 
Życie poza Szwecją.
Początkowo pobyt Magdaleny w Stanach Zjednoczonych miał trwać jedynie parę tygodni. Ostatecznie jednak księżniczka postanowiła zostać tam na dłużej. Zaangażowała się w pracę World Childhood Foundation, fundacji na rzecz dzieci założonej przez jej matkę, którą podziwiała za jej zaangażowanie, po latach wspominając: „Kiedy podróżowała ze swoją pracą, spotykała wiele dzieci w trudnych sytuacjach. I zawsze opowiadała nam historie o tych dzieciakach, kiedy byłam mała. I to bardzo na mnie wpłynęło. Poczułam, że też chcę coś zrobić, aby pomóc”.
W Stanach Zjednoczonych poznała biznesmena, Christophera O’Neilla, z którym się związała. Po ślubie księżniczka zdecydowała się nie wracać do Szwecji, tylko zostać w Stanach Zjednoczonych. 11 grudnia 2015 roku, wraz z mężem, udzieliła wywiadu w talk-show "Skavlan", w którym wyznała, że „nie lubi być w centrum uwagi”, dodała jednak: „jako oficjalna osoba muszę sobie z tym radzić”. Stwierdziła również, że z natury jest osobą nieśmiałą, ale „pracuje nad tym”.
7 października 2019 roku został ogłoszony dekret jej ojca, Karola XVI Gustawa, na mocy którego jedynie księżniczka Brygida, a także dzieci króla oraz następczyni tronu mają obecnie prawo do tytułu "Ich Królewskich Wysokości". Magdalena odniosła się pozytywnie do tej decyzji, pisząc na swoim profilu na instagramie: „Dobrze, że nasze dzieci mają teraz większą możliwość kształtowania własnego życia”.
Magdalena od czasu przeprowadzki do Stanów Zjednoczonych stosunkowo bardzo rzadko pojawiała się w Szwecji. Była obecna głównie na najważniejszych uroczystościach. W 2022 roku ogłoszono jednakże, że księżniczka nie weźmie udziału nawet w Święcie Narodowym. Równocześnie w wielu wywiadach Magdalena podkreśla, że jej dzieci są bardzo związane ze Szwecją i niemal codziennie pytają ją, kiedy mogą pojechać do ojczyzny swojej matki.
Życie prywatne.
Płynnie posługuje się językami: szwedzkim, angielskim i niemieckim. Posługuje się również językiem francuskim na poziomie średnio zaawansowanym. Interesuje się kulturą, tańcem i teatrem. W wolnych chwilach lubi przebywać na łonie natury, spacerując. Uwielbia jeździć konno – w ciągu całego swojego życia była właścicielką kilku koni. Ponadto – jako "Anna Svensson –" uczestniczyła w jednym z konkursów jeździeckich. Jest patronką "Min Stora Dag" (dosł. Mój wielki dzień), która jest szwedzką wersją fundacji "Make-A-Wish".
Związek z Jonasem Bergströmem.
W 2002 roku związała się z Jonasem Bergströmem. Młody i wykształcony prawnik zdobył przychylność rodziców Magdaleny, ale również jej rodzeństwa. Magdalenę z Jonasem można było często zobaczyć na wspólnych spacerach z jej siostrą, Wiktorią, oraz jej partnerem (późniejszym mężem), Danielem Westlingiem.
W 2005 roku zakochana Magdalena w jednym z wywiadów wyznała, że Jonas jest „miłością jej życia”. Cztery lata później, 11 sierpnia 2009 roku, ogłoszono zaręczyny księżniczki z Bergströmem. Poinformowano również, że wybranek Magdaleny po ślubie otrzyma tytuł "Jego Królewskiej Wysokości" księcia Szwecji, księcia Hälsinglandu i Gästriklandu.
25 kwietnia 2010 roku ogłoszono, że zaręczyny pomiędzy Magdaleną a jej narzeczonym zostały zerwane. Powodem rozstania była zdrada mężczyzny – pod fałszywym imieniem i nazwiskiem (Jacob Bernström) spędził noc z Norweżką, Torą Uppstrom Berg, która o całym zdarzeniu poinformowała media, za co otrzymała zapłatę 1600 euro. 
Małżeństwo.
25 października 2012 szwedzki dwór królewski poinformował o zaręczynach Magdaleny z amerykańskim finansistą, Christopherem O’Neillem. 8 czerwca 2013 w kaplicy Pałacu Królewskiego w Sztokholmie para wzięła ślub. Księżniczka miała na sobie suknię ślubną Valentino. Nie założyła natomiast najpopularniejszej szwedzkiej tiary Cameo, którą tradycyjnie nosiły panny młode związane ze szwedzką rodziną królewską. Zamiast niej założyła swoją ulubioną tiarę – The Modern Fringe. Pan młody nie przyjął tytułu książęcego, gdyż wiązałoby się to z koniecznością przyjęcia obywatelstwa szwedzkiego i rezygnacją z pracy w biznesie. Magdalena natomiast zachowała swój tytuł "Jej Królewskiej Wysokości".
Potomstwo.
We wrześniu 2013 księżniczka Magdalena i jej mąż ogłosili, że spodziewają się narodzin pierwszego dziecka. 20 lutego 2014 roku w Nowym Jorku urodziła im się córka, która otrzymała imiona Eleonora Liliana Maria (szw. Leonore Lilian Maria) oraz tytuł księżnej Gotlandii.
W grudniu 2014 roku poinformowano, że Magdalena jest w kolejnej ciąży. 15 czerwca 2015 księżniczka i jej mąż po raz drugi zostali rodzicami. Ich syn przyszedł na świat w szpitalu w Danderyd i otrzymał imiona Mikołaj Paweł Gustaw (szw. Nicolas Paul Gustaf) oraz tytuł księcia Ångermanlandu.
W sierpniu 2017 roku ogłoszono, że Magdalena jest w trzeciej ciąży. 9 marca 2018 roku urodziła drugą córkę, która otrzymała imiona Adrianna Józefina Alicja (szw. Adrienne Josephine Alice) oraz tytuł księżnej Blekinge.
Matka chrzestna.
Wśród chrześniaków Magdaleny znajdują się:
Tytulatura.
Od 1982: "Jej Królewska Wysokość" księżniczka Magdalena, księżna Hälsinglandu i Gästriklandu

</doc>
<doc id="826373" url="https://pl.wikipedia.org/wiki?curid=826373" title="Kinsau">
Kinsau

Kinsau – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Reichling. Leży około 20 km na południe od Landsberg am Lech, nad rzeką Lech, przy drodze B17.
Polityka.
Wójtem gminy jest Reinhard Hermann, rada gminy składa się z 8 osób.

</doc>
<doc id="826374" url="https://pl.wikipedia.org/wiki?curid=826374" title="Zeithain">
Zeithain

Zeithain – miejscowość i gmina w Niemczech, w kraju związkowym Saksonia, w okręgu administracyjnym Drezno, w powiecie Miśnia.
Współpraca.
Miejscowości partnerskie:

</doc>
<doc id="826375" url="https://pl.wikipedia.org/wiki?curid=826375" title="Giampietrino">
Giampietrino

Gianpetrino (właśc. Giovanni Pietro Rizzoli) – włoski artysta renesansowy, uczeń Leonarda da Vinci.
Twórczość malarska.
Pomagał mistrzowi w tworzeniu dzieła "Ostatnia Wieczerza". Wykonał także kopię tego obrazu. Był jednym z najlepszych naśladowców Leonarda. Na wszystkich jego obrazach odcisnął się wpływ jego mistrza.
Stworzone dzieła:

</doc>
<doc id="826376" url="https://pl.wikipedia.org/wiki?curid=826376" title="Emporiae">
Emporiae

Emporiae (gr. Ἐμπόριον "Emporion") – starożytne miasto na północno-wschodnim wybrzeżu Hiszpanii, umiejscowione w zatoce Roses na Costa Brava. Dzisiejsze Ampurias (katal. Empúries) w comarce Alt Empordà. Na antyczny organizm miejski składają się pozostałości czterech różnych miast.
Geneza.
Powstało jako handlowa osada (emporium) na iberyjskim pobrzeżu u wschodniego krańca Pirenejów, założone ok. 575 p.n.e. przez małoazjatyckich Fokajczyków z Massalii (Marsylii). Należało do łańcucha późniejszych marsylskich kolonii, którymi na pobrzeżu iberyjskim były też położone dalej na południe Hermoskopejon (przypuszczalnie na przylądku Denia) i Mainake (w okolicach Malagi). Wskutek silnej kartagińskiej konkurencji przetrwało spośród nich jedynie Emporion i tylko ono zachowało prawo emitowania własnej monety.
Nosząca początkowo tę nazwę, a potem określana jako Palaiopolis („stare miasto”) osada na wysepce (obecnie półwysep) San Martín de Ampurias, miała świątynię Artemidy efeskiej i od południowej strony port, z którego szczątkowo zachowało się molo. W bliskim sąsiedztwie, na lądzie stałym znajdowała się iberyjska osada Indika.
Rozwój miasta greckiego.
Rozrost portowej osady handlowej i przyjazne stosunki z miejscową ludnością zdecydowały wkrótce o przeniesieniu greckiego osadnictwa na stały ląd, gdzie ok. 550 p.n.e. powstała otoczona murem kolonia o nazwie Neapolis. Świadectwa archeologiczne dowodzą jednak w jej obrębie koegzystencji Greków z ludnością tubylczą. Położone w rejonie bogatego rolnictwa (zboże), pomiędzy ujściami dwóch rzek (Fluwii i Ter), zapewniających łatwą komunikację z wnętrzem kraju, miasto – jako główna kolonia Massalii – przeżywało nieustanny rozwój, zmuszający do poszerzenia murów obronnych. W III w. p.n.e. na wzmocnienie jego obronnych konstrukcji wpłynęły też działania wojsk kartagińskich prowadzone na tym obszarze podczas wojen punickich. Zbudowany z dużych ciosowych bloków kamiennych uzupełnionych żwirem mur Neapolis ma dotąd wysokość ponad 4 m przy szerokości 2 metrów.
Większość zachowanych obiektów greckich pochodzi z okresu hellenistycznego. Należą do nich agora i stoa, świątynia Asklepiosa z ablucyjnymi cysternami i odnalezionym jego posągiem oraz okazalsze domostwa wieloizbowe, zdobione mozaikami. Usytuowana na styku dwóch głównych ulic agora, będąca placem o wymiarach 50x40 m, otoczona jest wysokim kolumnowym portykiem (stoa) i przylega do niej największy miejski budynek (50x14 m), gdzie prawdopodobnie skupiało się handlowe życie emporium. O jego charakterze dodatkowo świadczą pozostałości przetwórni ryb i warzelni soli wzdłuż głównej ulicy, opodal agory. Poza murami, w sąsiedztwie tubylczej osady Indika położone były warsztaty metalurgiczne, gdzie wytapiano ołów i dokonywano obróbki srebra. Transporty z Italii spowodowały przebudowę starego portu Palaiopolis, gdzie w II/I w. p.n.e. powstał potężny falochron z bloków wapiennych wypełnionych betonem (nadal zachowane ok. 80 m konstrukcji).
Miasto rzymskie.
Z wojnami punickimi łączyła się wczesna obecność Rzymian, których oddziały w Emporion wylądowały w 219 p.n.e. w związku z marszem Hannibala ku Italii. Dla rzymskich wojsk operujących w Hiszpanii miasto stało się odtąd ważnym punktem przeładunkowym na szlaku transportów z Italii i liczącą się bazą dla działań wojennych, które ostatecznie doprowadziły do opanowania w II w. p.n.e. terytoriów określanych jako "Hispania Citerior" i "Hispania Ulterior". Na ten okres przypadało nasilenie działalności budowlanej w mieście, które za Juliusza Cezara zyskało w 45 p.n.e. status kolonii rzymskiej.
Zaczątek miasta rzymskiego stanowił niewielki obóz na wzgórzu ponad miastem, strzegący i zabezpieczający zespół portowy. Późniejsze miasto, w granicach murów zbudowanych w technice opus caementicum, obejmowało powierzchnię 22,5 hektara i mieściło się w regularnej siatce ulic (sześć "cardines" przecinających się z sześcioma "decumani"), podzielone na strefę mieszkalną, sakralną i handlowo-administracyjną, odpowiadając w tym schematowi innych rzymskich miast prowincjonalnych. W kwartałach mieszkalnych dominowały insule, w centralnej części powstało forum, udostępnione częściowo zabudowaniom handlowym., które od północy zamykała świątynia trójcy kapitolińskiej.
Za Augusta forum otoczono portykiem i przebudowano handlowe "tabernae". Powstała też świątynia kultu Romy i Augusta oraz inne budowle kultowe i administracyjne; uległy one zniszczeniu za Flawiuszów podczas pożaru w drugiej połowie I wieku n.e. Poza murami od strony południowej wzniesiono amfiteatr dla walk gladiatorów, a w sąsiedztwie – palestrę, mieszkańcy korzystali również z term. Rzymska kultura wywierała też rosnący wpływ na budownictwo prywatne – domy zamożnych obywateli miały układ, konstrukcję i zdobnictwo przejęte od Rzymian. Budowano je na planie litery T, z atrium i impluvium otoczonymi mieszkalnymi pomieszczeniami, z ogrodem na tyłach budynku, przy tym bogato dekorowane mozaikami, ale i malowidłami ściennymi, zapewne naśladującymi wzory z Italii 
Po okresie pomyślności i nieskrępowanego rozwoju nastąpiło na przełomie I/II wieku n.e. ekonomiczne załamanie i ogólny kryzys wywołany utratą przewodniej roli miasta na zachodnim szlaku handlowym. Stopniowe wyludnianie organizmu miejskiego zapoczątkowało opuszczenie dawnego Neapolis już u schyłku I stulecia, choć centralną część miasta rzymskiego zamieszkiwano do drugiej połowy III wieku. Upadek Emporiae przyspieszył najazd Franków w latach 256–262. Przemiany te sprawiły, że ponownemu zasiedleniu uległa najstarsza i najbezpieczniej położona część kolonii – dawne Palaiopolis, podczas gdy główne miasto Greków i Rzymian popadało w nieuchronną ruinę. W IV wieku powstało tam jeszcze kilka budowli chrześcijańskich i cmentarz. Po kolejnym, wizygockim najeździe Emporiae zachowało jeszcze znaczenie, będąc od VI w. siedzibą biskupią, a później stolicą lokalnego księstwa, lecz ostateczny koniec starożytnego miasta spowodowany został w początkach VIII stulecia najazdem Arabów.

</doc>
<doc id="826377" url="https://pl.wikipedia.org/wiki?curid=826377" title="Reichling (gmina)">
Reichling (gmina)

Reichling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, siedziba wspólnoty administracyjnej Reichling. Leży około 15 km na południe od Landsberg am Lech, nad rzeką Lech.
Polityka.
Wójtem gminy jest Margit Horner-Spindler, wcześniej urząd ten obejmował Manfred Mayr, rada gminy składa się z 12 osób.
Oświata.
W gminie znajduje się przedszkole (75 miejsc) oraz szkoła (2 klasy).

</doc>
<doc id="826378" url="https://pl.wikipedia.org/wiki?curid=826378" title="Ampurias">
Ampurias



</doc>
<doc id="826379" url="https://pl.wikipedia.org/wiki?curid=826379" title="Siouxsie Sioux">
Siouxsie Sioux

Siouxsie Sioux, właśc. Susan Janet Ballion (ur. 27 maja 1957 w Londynie) – piosenkarka zespołu rockowego Siouxsie and the Banshees (1976-1996, 2002) oraz (1981-2004).

</doc>
<doc id="826380" url="https://pl.wikipedia.org/wiki?curid=826380" title="Władimir Faworski">
Władimir Faworski

Władimir Andriejewicz Faworski (ros. Влади́мир Андре́евич Фаво́рский; ur. w Moskwie, zm. 29 grudnia 1964 tamże) – rosyjski pedagog, grafik, malarz, scenograf, rzeźbiarz, przedstawiciel rosyjskiej szkoły drzeworytu, wykładowca Wchutiemasu. Zajmował się głównie grafiką książkową.
Życiorys.
Pochodził z rodziny prawosławnych duchownych. Po krótkim pobycie w seminarium duchownym odbył studia prawnicze na uniwersytetach w Kazaniu i Moskwie. W młodości kontaktował się z organizacjami rewolucyjnymi, wskutek czego przez 20 lat (do roku 1895) znajdował się pod nadzorem policji. W roku 1907 został posłem do III Dumy z guberni niżniegorodzkiej.
Matka Władimira Faworskiego, Olga Władimirowna Sherwood pochodziła z rodziny architektów i rzeźbiarzy wywodzących się od angielskiego mechanika Bazylego Sherwooda, przybyłego do Rosji w roku 1800.
Faworski studiował w prywatnej szkole Konstantyna Juona, wieczorami uczył się rzeźby w szkole Stroganowa.
W roku 1905 rozpoczął studia ekonomiczne na uniwersytecie w Monachium. W latach 1906-1907 studiował na Akademii Sztuk Pięknych w Monachium u Simona Hollósyego.
W latach 1907-1913 studiował wiedzę o sztuce na wydziale historyczno-filozoficznym Uniwersytetu Moskiewskiego.
W roku 1909 zajął się sztuką drzeworytu. W następnym roku ukazała się pierwsza książka w jego opracowaniu graficznym.
W roku 1913 ukończył studia na Uniwersytecie Moskiewskim. Jego praca dyplomowa była poświęcona Giotto i jego poprzednikom.
W latach 1915-1918 uczestniczył w walkach na froncie rumuńskim.
W latach 1918-1919 tworzył drewniane marionetki dla teatru kukiełkowego.
W roku 1919 został powtórnie zmobilizowany i uczestniczył w walkach na froncie carycyńskim.
Faworski był autorem szeregu prac z dziedziny teorii sztuki. W latach 1921-1922 był wykładowcą Wchutemasu i Wchutieinu. W roku 1926 został rektorem Wchutemasu.
W roku 1932 zajął się malarstwem monumentalnym – sgrafitti dla Muzeum Macierzyństwa, które nie dotrwały do naszych czasów.
W latach 1941-1943 był ewakuowany do Samarkandy, gdzie zajął się linorytem.
W roku 1957 stworzył monumentalną mozaikę „Rok 1905” nagrodzoną złotym medalem na wystawie światowej 1958 w Brukseli.
Pochowany na Cmentarzu Nowodziewiczym w Moskwie.

</doc>
<doc id="826381" url="https://pl.wikipedia.org/wiki?curid=826381" title="Rott (powiat Landsberg am Lech)">
Rott (powiat Landsberg am Lech)

Rott – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Reichling. Leży około 18 km na południowy wschód od Landsberg am Lech.
Polityka.
Wójtem gminy jest Quirin Krötz, rada gminy składa się z 12 osób.

</doc>
<doc id="826383" url="https://pl.wikipedia.org/wiki?curid=826383" title="Udava">
Udava

Udava – rzeka we wschodniej Słowacji, lewy dopływ Laborca w zlewisku Morza Czarnego. Długość – 38,3 km. 
Źródła Udavy znajdują się na wysokości 690 m n.p.m. w paśmie Bukovce słowackich Bieszczadów ("Bukovské vrchy"), tuż nad granicą słowacko-polską, koło polskiej wsi Solinka. Stamtąd rzeka płynie na południowy zachód przez Bieszczady i ich południowe pogórze, a następnie skręca na południe. Uchodzi do Laborca tuż na północ od miasta Humenné.

</doc>
<doc id="826387" url="https://pl.wikipedia.org/wiki?curid=826387" title="Empúries">
Empúries



</doc>
<doc id="826388" url="https://pl.wikipedia.org/wiki?curid=826388" title="Thaining">
Thaining

Thaining – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Reichling. Leży około 10 km na południowy wschód od Landsberg am Lech.
Polityka.
Wójtem gminy jest Leonhard Stork, wcześniej funkcję tę pełnił Johann Keller, rada gminy składa się z 8 osób.
Oświata.
W gminie znajduje się przedszkole (25 miejsc).

</doc>
<doc id="826390" url="https://pl.wikipedia.org/wiki?curid=826390" title="Výrava">
Výrava

 

</doc>
<doc id="826391" url="https://pl.wikipedia.org/wiki?curid=826391" title="4400">
4400



</doc>
<doc id="826393" url="https://pl.wikipedia.org/wiki?curid=826393" title="Vilgertshofen">
Vilgertshofen

Vilgertshofen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Reichling. Leży około 12 km na południe od Landsberg am Lech.
Polityka.
Wójtem gminy jest Albert Thurner, rada gminy składa się z 14 osób.

</doc>
<doc id="826397" url="https://pl.wikipedia.org/wiki?curid=826397" title="Peugeot 305">
Peugeot 305

Peugeot 305 – francuski samochód osobowy klasy średniej niższej produkowany w latach 1977-1988 pod marką Peugeot. Samochód produkowany był w trzech wersjach: GL (Grand Luxe), SR (Super Routiere) i GR (Grand Routiere). Od roku 1979 produkowano wersje GLD i SRD z silnikami Diesla o pojemności 1548 cm³ typu monoblok (skrzynia biegów i skrzynia korbowa były połączone ze sobą i pracowały we wspólnym oleju) i mocy 36 kW (49  KM). Osiągi tych modeli były znacznie niższe. Prędkość maksymalna 135 km/h, przyspieszenie od 0-100 km/h – 22,3 s. Zużycie oleju napędowego 5,3 l/100 km. W 1980 roku wprowadzono do produkcji model 305 S z silnikiem 1500 cm³ o mocy 89 KM oraz wersję kombi. A od roku 1982 produkowano modele po liftingu, silnik wysokoprężny o pojemności 1548 cm³ zastąpiono silnikiem 1.9D (oznaczenie XUD9, silnik ten produkowano w koncernie PSA do 2000 roku z niewielkimi tylko zmianami konstrukcyjnymi, stosowano go z powodzeniem w samochodach koncernu, cieszył się on duża niezawodnością i wysoką trwałością) o mocy 64 KM i pięcio- lub czterobiegową skrzynię przekładniową, tym razem jednak niepołączoną bezpośrednio ze skrzynią korbową (co poniekąd zwiększyło trwałość silnika) dzięki czemu auto stało się znacznie bardziej dynamiczne. Zmodyfikowano także układ jezdny oraz zastosowano inne reflektory.
Dane techniczne.
Peugeot 305 GL (GR).
"Źródło:"
Osiągi:
Napęd:
Peugeot 305 1.5 SR.
"Źródło:"
Osiągi:
Napęd:
Peugeot 305 1.6 SR.
"Źródło:"
Osiągi:
Napęd:

</doc>
<doc id="826401" url="https://pl.wikipedia.org/wiki?curid=826401" title="Giovanni Pietro Rizzoli">
Giovanni Pietro Rizzoli



</doc>
<doc id="826402" url="https://pl.wikipedia.org/wiki?curid=826402" title="Analiza obwodów elektrycznych">
Analiza obwodów elektrycznych



</doc>
<doc id="826404" url="https://pl.wikipedia.org/wiki?curid=826404" title="Mistrzostwa Świata w Lotach Narciarskich 2006">
Mistrzostwa Świata w Lotach Narciarskich 2006

Mistrzostwa Świata w Lotach Narciarskich 2006 odbyły się w dniach 13-15 stycznia 2006 roku w Tauplitz. Na skoczni narciarskiej Kulm zostały przeprowadzone dwa konkursy, po jednym indywidualnym i drużynowym. Indywidualne mistrzostwo świata zdobył Norweg Roar Ljøkelsøy, natomiast w konkursie drużynowym triumfowała reprezentacja Norwegii w składzie: Bjørn Einar Romøren, Lars Bystøl, Tommy Ingebrigtsen oraz Roar Ljøkelsøy.
Mistrzostwa świata w lotach narciarskich były rozgrywane po raz 19, przy czym Tauplitz organizował je po raz czwarty.
Przed mistrzostwami.
Indywidualnego mistrzostwa świata wywalczonego w Planicy w 2004 roku bronił Roar Ljøkelsøy, natomiast drużynowego reprezentacja Norwegii.
Liderem klasyfikacji generalnej Pucharu Świata przed mistrzostwami świata w lotach narciarskich był Jakub Janda. Czeski skoczek pięciokrotnie stawał na najwyższym stopniu podium w zawodach Pucharu Świata. Odpowiednio drugie i trzecie miejsce zajmowali Janne Ahonen i Andreas Küttel, którzy wygrali po dwa konkursy. Jeden raz triumfowali Lars Bystøl oraz Robert Kranjec. Poza wymienionymi zawodnikami, jako faworyt do zwycięstwa w konkursie indywidualnym wymieniany był również Roar Ljøkelsøy, który dwukrotnie stawał na podium zawodów Pucharu Świata. Faworytów do zwycięstwa w konkursie drużynowym upatrywano wśród reprezentacji Norwegii i Austrii.
Siedem dni przed rozegraniem pierwszego konkursu mistrzostw świata w lotach zakończył się 54. Turniej Czterech Skoczni. W tej edycji turnieju triumfowali ex aequo Janne Ahonen i Jakub Janda, a trzecie miejsce zajął Roar Ljøkelsøy. Dodatkową atrakcją dla kibiców było włączenie przez Organizatorów do programu mistrzostw pożegnalnego skoku 
Andreasa Goldbergera. Zawodnik, który postanowił zakończyć karierę oddał skok po zakończeniu drugiej serii konkursowej.
Program mistrzostw.
Komitet organizacyjny mistrzostw świata w lotach narciarskich w Tauplitz zaprezentował program mistrzostw, w którym przedstawiono informacje o przybyciu zawodników oraz przeprowadzonych seriach skoków. Zgodnie z programem skoczkowie wraz ze sztabami przybyli do Bad Mitterndorf w środę 11 stycznia. Tego samego dnia o godz. 08:00 odbyło się spotkanie kapitanów. Następnego dnia odbyły się treningi i kwalifikacje, a o godz. 17:00 przeprowadzono ceremonię otwarcia mistrzostw. Ceremonia zamknięcia mistrzostw odbyła się w niedzielę 15 stycznia, po wręczeniu medali za zwycięstwo w konkursie drużynowym.
Poniższa tabela przedstawia szczegółowy program wydarzeń jakie miały miejsce w ramach mistrzostw świata w lotach narciarskich.
Skocznia.
Obiekt „Kulm-Skiflugschanze”, na którym zostały rozegrane dziewiętnaste mistrzostwa świata w lotach narciarskich jest największą skocznią naturalną na świecie. Gruntowna przebudowa skoczni miała miejsce na przełomie 1984 i 1985 roku. Jej rozmiar wynosi 200 metrów, a punkt konstrukcyjny określono na 185. metrze. Przez zawodami rekordzistą skoczni był reprezentant Niemiec Sven Hannawald, który 31 stycznia 2003 roku podczas treningu oddał skok na odległość 214 metrów.
Jury.
Funkcję dyrektora konkursów w skokach narciarskich na mistrzostwach świata w Tauplitz sprawował Paul Ganzenhuber. Międzynarodową Federację Narciarską reprezentował dyrektor zawodów Pucharu Świata Walter Hofer. Jego asystentem był, podobnie jak w innych oficjalnych zawodach organizowanych przez FIS, Miran Tepeš. Stanowisko sędziego technicznego powierzono Norwegowi Bertilowi Palsrudowi, a jego asystentem został Marko Mlakar.
Skład sędziowski poszczególnych konkursów przedstawia poniższa tabela:
Składy reprezentacji.
Do reprezentacji Austrii na mistrzostwa świata w lotach narciarskich zostało powołanych sześciu skoczków: Martin Koch, Andreas Kofler, Wolfgang Loitzl, Thomas Morgenstern, Reinhard Schwarzenberger oraz Andreas Widhölzl. Zarówno w konkursie indywidualnym, jak i drużynowym wystąpiła czwórka zawodników: Koch, Kofler, Morgenstern i Widhölzl. Loitzl oraz Schwarzenberger nie wystartowali w żadnych zawodach.
Reprezentację Białorusi na mistrzostwach świata w lotach narciarskich reprezentowało dwóch skoczków narciarskich. Byli to: Maksim Anisimau, Piotr Czaadajew. Obydwaj zawodnicy wzięli udział w kwalifikacjach do konkursu indywidualnego, ale nie uzyskali awansu.
Reprezentacja Czech liczyła pięciu zawodników. Trener Vasja Bajc powołał następujących skoczków: Antonín Hájek, Jakub Janda, Jan Matura, Jan Mazoch oraz Borek Sedlák. W konkursie indywidualnym wzięli udział Hájek, Janda i Matura, natomiast Sedlák nie przebrnął kwalifikacji. Ta sama czwórka rywalizowała również w konkursie drużynowym. W żadnych zawodach nie wystartował Mazoch.
Jedynym skoczkiem estońskim, który wystartował na mistrzostwach świata był Jens Salumäe, który uczestniczył w kwalifikacjach do konkursu indywidualnego.

</doc>
<doc id="826406" url="https://pl.wikipedia.org/wiki?curid=826406" title="Liliana May Davies">
Liliana May Davies

Liliana May Davies (ur. 30 sierpnia 1915 w Swansea, zm. 10 marca 2013 w Sztokholmie) – brytyjska modelka, członkini szwedzkiej rodziny królewskiej, od 7 grudnia 1976 księżna Hallandu jako żona szwedzkiego księcia Bertila Bernadotte.
Powiązania rodzinne i edukacja.
Liliana urodziła się 30 sierpnia 1915 w Swansea w Południowej Walii. Była córką Williama Johna Davisa i jego żony, Gladys Mary, z d. Curran. Oryginalnie jej imię brzmiało Lillian, ale podczas pracy modelki zrezygnowała z używania jednej litery „l”. Jej zdjęcia znalazły się w wielu prestiżowych magazynach, między innymi w „Vogue”. Jej rodzice rozstali się w latach dwudziestych dwudziestego wieku, ale oficjalnie otrzymali rozwód dopiero w 1939.
Małżeństwa.
Pomiędzy 1940 a 1945 Davies była żoną brytyjskiego aktora Ivana Craiga. W czasie II wojny światowej pracowała w fabryce, która produkowała radia dla brytyjskich żołnierzy i w szpitalu jako pielęgniarka. W 1943 w Londynie na przyjęciu z okazji jej dwudziestych ósmych urodzin poznała księcia Hallandu, Bertila Bernadotte, trzeciego syna króla Szwecji, Gustawa VI Adolfa. Wkrótce zostali kochankami, pomimo że Lillian wciąż była mężatką.
Starszy brat księcia Bertila, Gustaw Adolf Bernadotte, książę Västerbotten, był wówczas następcą tronu szwedzkiego, ale w styczniu 1947 zginął w katastrofie lotniczej. Jego syn, Karol Gustaw, miał niespełna rok i okazało się, że w wypadku śmierci króla to książę Bertil pełniłby obowiązki regenta (inni następcy tronu utracili swoje prawa do dziedziczenia wskutek zawarcia związków małżeńskich nie zaakceptowanych przez dwór królewski). Książę Bertil zdecydował, że nie poślubi Liliany i para dyskretnie mieszkała razem przez ponad trzydzieści lat. Wykupili dom we Francji w 1946 i było to ich prywatne miejsce zamieszkania. Bernadotte nie został jednak regentem, gdyż jego ojciec, Gustaw VI Adolf, żył jeszcze wiele lat, a po jego śmierci w 1973 tron przejął jego pełnoletni już wtedy wnuk, obecnie król Karol XVI Gustaw. Karol Gustaw sam poślubił kobietę nie mającą arystokratycznego pochodzenia i wyraził zgodę na ślub stryja z Lillian Davies. Para zawarła związek małżeński 7 grudnia 1976 w kościele w Pałacu Drottingholm w obecności króla i królowej Szwecji. Liliana otrzymała tytuł „księżnej Hallandu”. Małżonkowie nie mieli dzieci.
Książę Bertil zmarł 5 stycznia 1997 w ich domu w obecności księżnej Liliany.
Członkini rodziny książęcej.
Księżna Lillian brała aktywny udział w życiu szwedzkiej rodziny królewskiej, nawet po śmierci męża. Reprezentowała króla w wielu oficjalnych wydarzeniach aż do 2010. Opiekowała się licznymi organizacjami, była honorowym członkiem klubów i instytucji, które wcześniej miał pod swoim patronatem książę Bertil. Była bardzo lubiana przez członków rodziny królewskiej, a najbliższe relacje łączyły ją z królową Sylwią, księżną Wiktorią i księciem Karolem Filipem.
Niemal każdego roku pojawiała się na ceremonii rozdania Nagród Nobla. Uczestniczyła w obchodach dwudziestej piątej rocznicy ślubu króla Karola Gustawa i królowej Sylwii (2001) i sześćdziesiątych urodzin króla (2006).
W 2000 opublikowała biografię, opisującą jej życie u boku księcia.
Ostatnie lata życia.
W sierpniu 2008 upadła w swoim apartamencie, niefortunnie łamiąc biodro, a w lutym 2009 zdarzył się jej podobny wypadek. 3 czerwca 2010 ogłoszono, że księżna Hallandu cierpi na chorobę Alzheimera i nie będzie więcej pojawiać się publicznie (nie uczestniczyła w ceremonii zaślubin księżnej Wiktorii z Danielem Westlingiem w czerwcu 2010).
Liliana zmarła 10 marca 2013 w swoim domu w Sztokholmie w trakcie poobiedniej drzemki. Datę pogrzebu księżnej wyznaczono na 16 marca. Z powodu żałoby odwołano uroczystości, które miały się odbyć 14 marca z okazji imienin księżnej Wiktorii.
Ceremonia pogrzebowa odbyła się w królewskiej kaplicy w pałacu królewskim. Wśród uczestników uroczystości pojawiła się królowa Danii Małgorzata II, król Szwecji Karol XVI Gustaw, królowa Szwecji Sylwia, księżna Wiktoria Bernadotte, książę Daniel Westling, księżna Magdalena Bernadotte i książę Karol Filip. Księżna Hallandu spoczęła obok swojego małżonka, księcia Bertila, w Haga Park w Sztokholmie.

</doc>
<doc id="826407" url="https://pl.wikipedia.org/wiki?curid=826407" title="Edward Dereń">
Edward Dereń

Edward Dereń (ur. 27 czerwca 1939 w Chodaczkowie Wielkim) – polski nauczyciel, działacz społeczny i polityk, poseł na Sejm PRL IX kadencji.
Życiorys.
Dzieciństwo i edukacja.
Urodził się w Chodaczkowie Wielkim, w powiecie tarnopolskim. Syn Karola i Katarzyny. Po zakończeniu II wojny światowej został wraz z rodzicami osiedlony w Starej Łomnicy w powiecie bystrzyckim. Ojciec był działaczem ruchu spółdzielczego i ruchu ludowego z okresu międzywojennego. W 1953 Edward Dereń rozpoczął naukę w Liceum Ogólnokształcącym. W listopadzie 1955 (obchody rewolucji październikowej) został zawieszony w prawach ucznia za rozbicie szkła i zniszczenie portretu Ministra Obrony Narodowej Rokosowskiego oraz za rozpowszechnianie ulotek. Od 2 stycznia 1956 został zatrudniony w Rejonie Eksploatacji Dróg Publicznych w Kłodzku, gdzie pracował do końca lipca 1956 w charakterze pracownika fizycznego w kamieniołomach.
Po wydarzeniach poznańskiego czerwca ’56 – od września kontynuował naukę w Liceum Pedagogicznym w Kłodzku, które ukończył w 1959. W szkole zakładał harcerstwo. W powiecie bystrzyckim organizował koła Związku Młodzieży Wiejskiej i ruch amatorsko-artystyczny, a także organizował punkty biblioteczne na wsi.
W systemie zaocznym ukończył Studium Nauczycielskie we Wrocławiu i Wydział Prawa i Administracji na Uniwersytecie Wrocławskim, uzyskując w 1975 tytuł magistra oraz dwuletnie studia podyplomowe z ekonomiki przemysłu w Szkole Głównej Planowania i Statystyki w Warszawie. W 1994 ukończył studia podyplomowe w Szkole Finansów i Zarządzania we Wrocławiu. W 2008 ukończył Studium Prawa Europejskiego w Instytucie Europejskim w Warszawie.
Praca zawodowa.
Pracę zawodową rozpoczął w szkolnictwie w 1959. Pracował kolejno jako kierownik szkoły w Szklarni k/Międzylesia, Paszkowie i Bystrzycy Kłodzkiej. Od 1969 podjął pracę w ZSL, pracując również na pół etatu w szkolnictwie zawodowym. Do 1975 jako sekretarz PK ZSL w Bystrzycy Kłodzkiej, a od 1975 do 1989 jako prezes Wojewódzkiego Komitetu ZSL w Wałbrzychu. W czwartym kwartale 1989 został wybrany na pierwszego przewodniczącego Zarządu Wojewódzkiego PSL w Wałbrzychu. W latach 1990–1994 pracował w handlu i bankowości. W 1994 w wyniku wygranego konkursu został prezesem zarządu, dyrektorem naczelnym Zakładu Przetwórstwa Nasion Oleistych w Burkatowie. Po 10 latach pracy w zakładzie przeszedł na emeryturę.
Działalność społeczna i polityczna.
Działał w ruchu młodzieżowym w latach 1956–1965 (ZHP, ZMW, LZS). W 1965 wstąpił do Zjednoczonego Stronnictwa Ludowego, a od 1989 jest członkiem Polskiego Stronnictwa Ludowego (do 1990 PSL „Odrodzenie”). Działał w Narodowym Funduszu Ochrony Zdrowia, Polskim Czerwonym Krzyżu, samorządzie gospodarczym. Był radnym szczebla powiatowego i wojewódzkiego. Pełnił funkcję wiceprzewodniczącego Rady Wojewódzkiej Patriotycznego Ruchu Odrodzenia Narodowego.
Był posłem na Sejm PRL IX kadencji. Był wiceprzewodniczącym Wojewódzkiego Zespołu Poselskiego. Uczestniczył w pracach zespołu roboczego – składającego się z posłów, przedstawicieli opozycji oraz hierarchii kościelnych różnych wyznań – pracującego nad projektami zmian ustrojowych oraz Konstytucji w 1989. Był członkiem Komisji Sejmowych: Prac Ustawodawczych, Komisji Nadzwyczajnej do rozpatrzenia projektów ustaw zmieniających przepisy dotyczące rad narodowych i samorządu terytorialnego, Komisji Nadzwyczajnej do rozpatrzenia projektu ustawy o zmianie Konstytucji Polski Rzeczypospolitej Ludowej, Komisji Nadzwyczajnej do rozpatrzenia projektów ustaw o stosunku Państwa do Kościoła katolickiego, o gwarancjach wolności sumienia i wyznania oraz o ubezpieczeniu społecznym duchownych oraz licznych sejmowych podkomisji.
W październiku 2007 został wybrany przez Radę Miejską w Świebodzicach na ławnika Sądu Okręgowego w Świdnicy na kadencję 2008–2011. W grudniu 2007 wybrany został na przewodniczącego Okręgowej Rady Ławniczej.
W 2015 powołał Forum Inicjatyw Edukacyjnych i Obywatelskich, zostając jego prezesem.
Odznaczenia.
Odznaczony: Krzyżem Oficerskim Orderu Odrodzenia Polski 10 maja 1989 i Krzyżem Kawalerskim Orderu Odrodzenia Polski 11 lipca 1984 oraz Złotym Krzyżem Zasługi 6 lipca 1979 i Brązowym Krzyżem Zasługi 16 sierpnia 1971, a także innymi odznaczeniami państwowymi i regionalnymi.
Życie prywatne.
Ma żonę Halinę oraz syna.

</doc>
<doc id="826413" url="https://pl.wikipedia.org/wiki?curid=826413" title="Retikulum endoplazmatyczne szorstkie">
Retikulum endoplazmatyczne szorstkie



</doc>
<doc id="826414" url="https://pl.wikipedia.org/wiki?curid=826414" title="Graf przepływu sterowania">
Graf przepływu sterowania

Graf przepływu sterowania (ang. "control flow graph") – abstrakcyjna struktura danych używana przez kompilator do reprezentacji pojedynczej procedury programu. Wierzchołkami grafu są bloki podstawowe, a skierowane krawędzie wskazują powiązania między blokami.
Często w reprezentacji grafu przepływu sterowania spotyka się dodatkowe specjalne bloki: blok wejściowy i blok wyjściowy, oznaczające odpowiednio początek i koniec procedury.
Krawędzie mogą być etykietowane wartościami „prawda” lub „fałsz” – wówczas oznaczają, że wykonanie docelowego bloku zależy od wartości predykatu zawartego w źródłowym bloku.
Graf przepływu sterowania jest wykorzystywany do optymalizacji programów.
Przykład.
Fragment programu wyliczający sumę parzystych liczb z przedziału 0...N. Jego graf przepływu sterowania znajduje się obok.
int result = 0;
int i = 0;
while (i &lt; N) {
 if (i % 2 == 0) {
 result += i;
 ++i;
Graf przepływu sterowania jest statyczną reprezentacją programu, reprezentuje więc wszystkie przejścia programu. Na przykład dla instrukcji "if / else" zawiera jej obie gałęzie, choć wiadomo, że zawsze wykonuje się dokładnie jedna z nich. Cykl w grafie mówi, że w programie występuje pętla (zwłaszcza jeśli jest to cykl między końcem i początkiem bloku). Cykle pozwalają kompilatorowi wykryć niejawnie zapisane pętle.

</doc>
<doc id="826415" url="https://pl.wikipedia.org/wiki?curid=826415" title="Raven-Symoné">
Raven-Symoné

Raven-Symoné Christina Pearman (ur. 10 grudnia 1985 w Atlancie) – amerykańska aktorka, piosenkarka, tancerka, autorka tekstów.
W filmach zaczęła grać jako 4-letnia dziewczynka. Występowała w roli Olivii Kendall w serialu Bill Cosby Show, Raven Baxter w Świecie Raven oraz w filmie Dziewczyny Cheetah. Należy do zespołu Cheetah Girls.

</doc>
<doc id="826417" url="https://pl.wikipedia.org/wiki?curid=826417" title="Katastrofa budowlana">
Katastrofa budowlana

Katastrofa budowlana – niezamierzone, gwałtowne zniszczenie obiektu lub jego części, a także konstrukcyjnych elementów rusztowań, elementów urządzeń formujących, ścianek szczelnych i obudowy wykopów.
Nie jest katastrofą budowlaną:

</doc>
<doc id="826418" url="https://pl.wikipedia.org/wiki?curid=826418" title="Panowie sytuacji">
Panowie sytuacji

Panowie sytuacji - debiutancka płyta dancehallowego zespołu Ri!Codeh. 

</doc>
<doc id="826419" url="https://pl.wikipedia.org/wiki?curid=826419" title="Hieronymus Emser">
Hieronymus Emser

Hieronymus Emser (ur. 26 marca 1477 w Ulm, zm. 8 listopada 1527 w Dreźnie) – niemiecki teolog katolicki. 
Studiował w Bazylei prawo i teologię, od 1500 sekretarz kardynała i biskupa Gurku, następnie profesor przedmiotów humanistycznych w Erfurcie i Lipsku, a od 1505 sekretarz księcia saskiego Jerzego, później proboszcz w Dreźnie. Po dyspucie lipskiej roku 1519 występował w rozmaitych broszurach przeciwko Marcinowi Lutrowi w sposób bardzo gwałtowny i szyderczy, a szczególnie też w przedmowie do swego tłumaczenia Nowego Testamentu (Drezno, 1527, 2. wydanie 1528). Przekład ten miał być katolicką odpowiedzią na wydanie przekładu Lutra. Emser wydał też „"Vita Bennois"” (Lipsk, 1512) i „"Gegen den Leipziger Bock"”, dziełko wymierzone przeciw Lutrowi.

</doc>
<doc id="826425" url="https://pl.wikipedia.org/wiki?curid=826425" title="Maria Czaplicka">
Maria Czaplicka



</doc>
<doc id="826429" url="https://pl.wikipedia.org/wiki?curid=826429" title="Výrava (rzeka)">
Výrava (rzeka)

Výrava – rzeka we wschodniej Słowacji, lewy dopływ Laborca w zlewisku Morza Czarnego. Długość - 26,5 km. 
Źródła na wysokości ok. 600 m n.p.m. na zachodnich stokach głównego grzbietu Karpat, ok. 2 km na południe od Przełęczy Łupkowskiej. Cały tok na obszarze, określanym przez geografów słowackich jako Laborecká vrchovina. Płynie generalnie na południe przez Bruzdę Medzilaborecką i Bruzdę Papinską, po czym na północ od wsi Koškovce, na wysokości 189 m n.p.m., uchodzi do Laborca.
Większe dopływy: lewobrzeżna Svetlička w górnym biegu, poza tym wiele drobnych cieków. Tok - z wyjątkiem kilku miejsc o bardziej zwartej zabudowie - nieuregulowany. Reżim pluwialno-niwalny.

</doc>
<doc id="826431" url="https://pl.wikipedia.org/wiki?curid=826431" title="James Marsters">
James Marsters

James Wesley Marsters (ur. 20 sierpnia 1962 w Greenville) − amerykański aktor i piosenkarz, występował w roli w serialu młodzieżowym "".
Życiorys.
Wczesne lata.
Urodził się w Greenville w stanie Kalifornia. Dorastał wraz ze starszą siostrą Susan (ur. 1960) i młodszym bratem Paulem (ur. 1964) w Modesto w stanie Kalifornia. Był Kłapouchym w dziecięcej inscenizacji "Kubusia Puchatka". W szkole średniej Davis High School występował w licznych musicalach. Studiował aktorstwo w Pacific Conservatory of the Performing Arts (1980–1982) przy Hancock College w Santa Maria w Kalifornii, nowojorskiej Juilliard School (1982–1984) i American Conservatory Theatre.
Kariera teatralna.
W 1987 rozpoczął karierę sceniczną w Chicago występując w spektaklach: "Burza" Williama Shakespeare’a, "Wesele Figara" z muzyką Wolfganga Amadeusa Mozarta, "Życie jest snem" ("Life is a Dream") Pedro Calderóna i sześciogodzinnej sztuce "Niesprzedajny" ("Incorruptible"). W 1989 zadebiutował jako reżyser przedstawienia Tennessee Williamsa "Something Unspoken" na scenie Genesis Theater. W 1994 wystąpił w dreszczowcu "Głosy w mroku" ("Voices in the Dark") na deskach Contemporary Theater w Seattle.
W 2000 zagrał w musicalu "Po co" ("The Why") w Blank Theater Company i występował w klubach rockowych.
Kariera ekranowa.
Po przyjeździe do Los Angeles, karierę na małym ekranie zapoczątkował udziałem w dwóch odcinkach serialu CBS "Przystanek Alaska" ("Northern Exposure", 1992, 1993) jako boy hotelowy i Wielebny Harding. Na dużym ekranie pojawił się po raz pierwszy w roli kamerzysty z Kanału 3 w horrorze "Dom na Przeklętym Wzgórzu" ("House on Haunted Hill", 1999) z Geoffreyem Rushem, Ali Larter, Famke Janssen, Taye Diggsem, Peterem Gallagherem, Chrisem Kattanem i Bridgette Wilson.
Sukcesem była postać wampira w serialu 20th Century Fox "" ("Buffy the Vampire Slayer", 1997–2003) i jego spin-offie Warner Bros. "Anioł ciemności" ("Angel", 1999–2004), za którą otrzymał trzykrotnie nagrodę Saturna (2001–2002, 2004).
W 2009 na ekranach światowych kin pojawił się film "", aktorska ekranizacja popularnej na całym świecie mangi i anime o tym samym tytule, gdzie zagrał w nim postać Piccolo Daimao − jednego z wrogów głównego bohatera.
Kariera muzyczna.
Marsters był głównym wokalistą rockowego zespołu Ghost of the Robot, który rozpoczął swoją działalność pod koniec 2002 roku. 2 lutego 2003 roku zespół wydał swoją jedyną studyjną płytę pt. "Mad Brilliant", na której znalazło się jedenaście piosenek. Po europejskiej trasie koncertowej w 2004 zespół rozpadł się, a Marsters wydał swoją płytę pt. "Civilized Man".
Życie prywatne.
Był żonaty z Liane Davidson. Mają syna Sullivana (ur. 1996). Spotykał się z Liz Stauber (1997). 21 maja 2010 Marsters oświadczył się swojej dziewczynie Patricii Rahman. 14 stycznia 2011 podczas skromnej prywatnej ceremonii w Los Angeles, Patricia i James wzięli ślub.

</doc>
<doc id="826435" url="https://pl.wikipedia.org/wiki?curid=826435" title="Potencjały termodynamiczne">
Potencjały termodynamiczne

Potencjały termodynamiczne – w termodynamice, wielkości fizyczne związane z układem termodynamicznym mające wymiar energii, określane jako funkcje niezależnych parametrów makroskopowych charakteryzujących układ termodynamiczny, za pomocą których można w pełni i jednoznacznie opisać stan układu termodynamicznego. Określiwszy potencjał termodynamiczny uzyskuje się nie tylko wszystkie pozostałe parametry układu, ale także inne wielkości makroskopowe charakteryzujące układ oraz zachodzące w nim procesy termodynamiczne. Przez to, dla ustalonych niektórych parametrów, umożliwiają one wygodniejsze, niż bezpośrednio z zasad termodynamiki, określenie samorzutności oraz warunków równowagi procesów odwracalnych.
Cztery, najczęściej używane potencjały termodynamiczne, określane są dla założonych stałych, nie zmieniających się par parametrów przemiany termodynamicznej: formula_1 lub formula_2 lub formula_3 lub formula_4
gdzie: formula_5 – temperatura, formula_6 – entropia, formula_7 – ciśnienie, formula_8 – objętość, formula_9 – liczba cząsteczek typu formula_10 W układach w których liczba cząsteczek poszczególnych typów nie zmienia się parametr ten jest ignorowany.
Energia swobodna Helmholtza często jest oznaczana symbolem formula_11 ale przez IUPAC preferowane jest używania formula_12 (zobacz: Alberty, 2001).
Każdy z potencjałów jest tak zdefiniowany, by dla określonych ograniczeń miał określoną prostą interpretację fizyczną.
Określa się także potencjały w skali entropijnej, najważniejszymi z nich są: entropia, potencjał Massieu (odpowiednik energii swobodnej Helmholtza), potencjał Plancka (odpowiednik entalpii swobodnej/energii swobodnej Gibbsa).
Energia wewnętrzna.
Energia wewnętrzna układu termodynamicznego, oznaczona jest przez U, jest całkowitą energią kinetyczną molekuł (ruch postępowy, obrotowy, drgania) i energii potencjalnej związanej z drganiami i energią elektryczną atomów wewnątrz cząsteczek lub kryształów. Zawiera ona energię wszystkich wiązań chemicznych i swobodnych elektronów przewodnictwa metali. Do energii wewnętrznej zalicza się też energię jądra atomów i promieniowanie elektromagnetyczne będące w objętości układu. W termodynamice nie jest istotna całkowita ilość energii, lecz jej zmiany, dlatego wszystkie rodzaje energii, które nie zmieniają się podczas przemian termodynamicznych, są pomijane.
Energia wewnętrzna w zamkniętym układzie termodynamicznym o stałej entropii osiąga najmniejszą wartość.
Energia swobodna (potencjał Helmholtza).
Energia swobodna Helmholtza jest często wykorzystywanym potencjałem, gdyż jej zmiennymi naturalnymi są łatwo mierzalne temperatura i objętość. W stałej temperaturze i objętości osiąga minimum w stanie równowagi. Zmiana energii swobodnej jest równa maksymalnej pracy jaką układ może wykonać w stałej temperaturze.
Entalpia.
Dla przemian zachodzących przy stałym ciśnieniu, w których nie jest wykonywana praca nieobjętościowa (np. wytwarzanie prądu elektrycznego), zmiana entalpii jest równa ilości ciepła dostarczonego do układu, dlatego zwana też zawartością ciepła. W wielu przypadkach reakcje chemiczne i przemiany fizyczne zachodzą przy stałym ciśnieniu, dlatego entalpia jest często używanym potencjałem termodynamicznymw chemii i fizyce zmian stanów skupienia.
Entalpia swobodna (funkcja Gibbsa).
Entalpia swobodna w procesach spontanicznych procesie izotermiczno-izobarycznych (stała temperatura i ciśnienie) energia swobodna Gibbsa maleje lub nie zmienia wartości, w stanie równowagi osiąga minimum.
W entalpia swobodna Gibbsa jest maksymalną pracą nie związaną ze wzrostem objętości (pracy nieobjętościowej), możliwej do uzyskania z zamkniętego układu i może osiągnąć swoje maksimum w procesie odwracalnym izotermiczno-izobarycznym.
Warunki równowagi układu termodynamicznego.
Potencjały termodynamiczne są bardzo użyteczne przy określaniu równowagi procesów w których zachodzą procesy fizyczne (np. parowanie) lub reakcje chemiczne. Reakcje chemiczne zwykle przebiegają w warunkach pewnych ograniczeń takich jak stale ciśnienie, temperatura, entropia lub objętość. Dla tak określonych ograniczeń (stałych parametrów przemiany) warunek równowagi opisany w II zasadzie termodynamiki oznaczający wzrost sumaryczny entropii układu i jego otoczenia, wyraża się z pomocą potencjałów opisujących warunki równowagi tylko z użyciem parametrów układu.
Potencjały termodynamiczne mogą być również użyte do oszacowania całej ilości energii możliwej do uzyskania z układu termodynamicznego przy odpowiednio określonych stałych parametrach przemiany.
Proces termodynamiczny zachodzi dopóty, dopóki układ nie osiągnie stanu równowagi. W stanie równowagi odpowiedni potencjał termodynamiczny układu osiąga minimum, podczas gdy entropia układu i otoczenia osiąga maksimum.
W szczególności:

</doc>
<doc id="826436" url="https://pl.wikipedia.org/wiki?curid=826436" title="Przemiana izoentropowa">
Przemiana izoentropowa



</doc>
<doc id="826441" url="https://pl.wikipedia.org/wiki?curid=826441" title="Projekt Laramie">
Projekt Laramie

Projekt Laramie (ang. "The Laramie Project") – amerykański dramat filmowy w reżyserii Moisésa Kaufmana z 2002. Fabuła filmu oparta jest o prawdziwą historię zamordowania przez rówieśników dwudziestodwuletniego studenta Matthew Sheparda na tle nienawiści do homoseksualistów. Scenariusz filmu pierwotnie był scenariuszem teatralnym napisanym przez Kaufmana dla Tectonic Theater Project w Nowym Jorku. Oba scenariusze bazują na ponad dwustu rozmowach przeprowadzonych z mieszkańcami miasta Laramie, będącego tłem tragicznych wydarzeń z 1998 roku.

</doc>
<doc id="826443" url="https://pl.wikipedia.org/wiki?curid=826443" title="Sołtysko">
Sołtysko

Sołtysko – jezioro w woj. warmińsko-mazurskim, w pow. mrągowskim, w granicach Mrągowa, leżące na terenie Pojezierza Mrągowskiego
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Sołtysko". W różnych publikacjach i na mapach topograficznych jezioro to występuje pod nazwą "Jezioro Sołtyskie".
Powierzchnia zwierciadła wody według różnych źródeł wynosi od 8,5 ha do 9,2 ha.
Zwierciadło wody położone jest na wysokości 128,4 m n.p.m. Średnia głębokość jeziora wynosi 2,4 m, natomiast głębokość maksymalna 5,0 m.
Linia brzegowa jeziora jest słabo rozwinięta. Otoczone jest zabudowaniami i łąkami.

</doc>
<doc id="826444" url="https://pl.wikipedia.org/wiki?curid=826444" title="De Telegraaf">
De Telegraaf

De Telegraaf – największy holenderski dziennik o nakładzie około 800 tysięcy egzemplarzy, wydawany w Amsterdamie. Bezpłatny codzienny dodatek – "Sp!ts".
Historia.
Twórcą "De Telegraaf" był Henry Tindal. Pierwsze wydanie ukazało się 1 stycznia 1893 roku.
Charakter.
Ta ogólnokrajowa gazeta zawiera wiele „sensacyjnych” i sportowych wiadomości. Dodatek "Privé" zajmuje się śledzeniem plotek z życia gwiazd. Sporo uwagi poświęca się kontrowersyjnym politykom, takim jak nieżyjący Pim Fortuyn, była minister Rita Verdonk, a ostatnio – Geertowi Wildersowi. Gazeta często określana jest jako populistyczna, skrajnie prawicowa.

</doc>
<doc id="826447" url="https://pl.wikipedia.org/wiki?curid=826447" title="Arcydzięgiel litwor">
Arcydzięgiel litwor



</doc>
<doc id="826450" url="https://pl.wikipedia.org/wiki?curid=826450" title="Audiodeskrypcja">
Audiodeskrypcja

Audiodeskrypcja – z ("dotyczący słuchu, dźwięku") oraz
 ("związany z rysowaniem, opisywaniem") – przekazywany drogą słuchową, werbalny opis treści wizualnych osobom niewidomym i słabowidzącym. Audiodeskrypcja jest nazywana również "opisem wideo" lub "opisową narracją".
Rodzaje audiodeskrypcji.
Audiodeskrypcja pozwala osobom niewidomym na możliwość odbioru sztuki wizualnej, np. malarstwa, czy gry aktorskiej, dlatego też stosowana jest m.in. w muzeach, produkcjach audiowizualnych,
teatrze, oraz podczas widowisk sportowych.
Audiodeskrypcja może być realizowana na parę sposobów:
Muzea i galerie.
Audiodeskrypcja do sztuk plastycznych wdrażana jest w postaci plików dźwiękowych. Dołączane są one do przewodników audio. Dzięki nim osoby niewidome mogą zobaczyć dzieła z zakresu np. malarstwa, fotografii, rzeźby oraz instalacje. Opisy tworzone są od ogółu do szczegółu, w sposób ciągły, linearny, tak by osoba niewidoma łatwo mogła połączyć ze sobą kolejne elementy obrazu.
Produkcje audiowizualne.
Audiodeskrypcja w filmie, programie telewizyjnym, przybiera postać dodatkowej ścieżki dźwiękowej pomiędzy dialogami. Opis nie wypełnia każdej dostępnej przerwy, nie przedstawia motywacji ani zamiarów przedstawionej w filmie postaci, nie charakteryzuje znanych dźwięków. Pozwala w ten sposób niewidomym i słabowidzącym widzom usłyszeć emocje w głosach aktorów, wsłuchać się w dźwiękowe tło obrazu. Opisywane są takie wizualne elementy kompozycji obrazu filmowego jak: inscenizacja, scenografia, gra aktorów, kostiumy, barwy i światło, których osoby niewidome nie są w stanie samodzielnie zobaczyć.
Teatr.
Audiodeskrypcja w spektaklu teatralnym odczytywana jest na żywo. Sceny opisywane są pomiędzy dialogami aktorów. Podobnie jak w filmie, audiodeskrypcja nie wypełnia każdej dostępnej przerwy, nie przedstawia motywacji ani zamiarów postaci, nie charakteryzuje znanych dźwięków. Pozwala niewidomym i słabowidzącym widzom usłyszeć emocje w głosach aktorów, wsłuchać się w muzykę i efekty dźwiękowe.
Opisywane są takie wizualne elementy jak: inscenizacja, scenografia, gra aktorów, kostiumy, barwy i światło, których osoby niewidome nie są w stanie samodzielnie zobaczyć.
Widowiska sportowe.
Audiodeskrypcja do meczów tworzona jest na żywo. Niewidomi kibice poprzez zestaw słuchawkowy słyszą opis tego, co dzieje się na boisku. Audiodeskrypcja meczu różni się od komentarza radiowego szczegółową lokalizacją piłkarzy, dokładną lokalizacją akcji i biorących w niej udział zawodników, wielokrotnie podawanym wyników w meczach piłki siatkowej oraz czasu niezależnie od rodzaju meczu, opisywaniem tego co dzieje się na trybunach.
Historia audiodeskrypcji w Polsce.
W roku 1999 w Polsce były tworzone tzw. tyflofilmy. Stosowano w nich stop-klatkę, w związku z czym nigdy nie były one stosowane podczas publicznych pokazów kinowych. Technika audiodeskrypcji umożliwiła by ten sam seans, w tym samym miejscu i czasie mogły oglądać osoby widzące i niewidome.

</doc>
<doc id="826451" url="https://pl.wikipedia.org/wiki?curid=826451" title="Kot (jezioro)">
Kot (jezioro)

Kot – jezioro położone w województwie warmińsko-mazurskim, w powiecie mrągowskim, w gminie Mrągowo, ok. 3 km na północ od Mrągowa. Przy jego zachodnim brzegu biegnie droga wojewódzka nr 591 z Mrągowa do Kętrzyna.
Powierzchnia jeziora wynosi 45 ha, długość 1,2 km, a szerokość 510 m. Maksymalna głębokość 21 m. Słabo rozwinięta linia brzegowa. Do jeziora dopływaja wody z jezior Salęt i Czarnego, a odpływaj do jeziora Juno. Występujące gatunki ryb to m.in.: okoń, szczupak, sandacz, płoć i leszcz.

</doc>
<doc id="826453" url="https://pl.wikipedia.org/wiki?curid=826453" title="Gillian Rubinstein">
Gillian Rubinstein

Gillian Rubinstein (pseudonim Lian Hearn, ur. 29 sierpnia 1942) – angielska pisarka.
Urodziła się w Anglii w roku 1942. Studiowała języki współczesne na Uniwersytecie w Oksfordzie. Wyemigrowała do Australii (Goolwa) w 1973, co przybliżyło ją do kraju, o którym marzyła od dzieciństwa, tj. Japonii.
Jako pisarka zadebiutowała książką pt. „Space Demons” (1987 r.). Uchodzi za pisarkę powieści z pogranicza science fiction i fantasy. Do popularniejszych powieści można zaliczyć również: „At Ardilla”, „Foxspell” oraz „Galax-Arena”.
Jej najpopularniejszym cyklem są „Opowieści rodu Otori”. W Polsce ukazały się wszystkie jego księgi, czyli: „Po słowiczej podłodze”, „Na posłaniu z trawy”, „W blasku księżyca”, „Krzyk czapli” oraz „Sieć niebios”.
Innym jej cyklem jest czteroczęściowy cykl „Opowieść o Shikanoko”, która pojawiła się w Polsce w dwóch tomach: "Cesarzu ośmiu wysp" oraz "Panu Ciemnego Lasu".
Pseudonim pisarki wiąże się z jej dzieciństwem (Lian skrót od Gillian), a także z sagą "Opowieści rodu Otori". Hearn nawiązuje do czapli (ang. heron), które są częstym tematem w tej serii.

</doc>
<doc id="826455" url="https://pl.wikipedia.org/wiki?curid=826455" title="David Clayton-Thomas">
David Clayton-Thomas

David Clayton-Thomas (ur. 13 września 1941 w Londynie, jako "David Henry Thomsett") – kanadyjski muzyk, był wokalistą zespołu rockowego Blood, Sweat and Tears.
Linki zewnętrzne.
 

</doc>
<doc id="826460" url="https://pl.wikipedia.org/wiki?curid=826460" title="Graniczniak">
Graniczniak

Graniczniak – nieoficjalna nazwa części wsi Boleszewo w Polsce położona w województwie zachodniopomorskim, w powiecie sławieńskim, w gminie Sławno.
W latach 1975–1998 miejscowość administracyjnie należała do województwa słupskiego.

</doc>
<doc id="826463" url="https://pl.wikipedia.org/wiki?curid=826463" title="Piecuch">
Piecuch

Piecuch – jezioro na północny zachód od Mrągowa (gmina Mrągowo, powiat mrągowski, województwo warmińsko-mazurskie) o powierzchni 8 ha; długości 400 m i szerokości 230 m.
Maksymalna głębokość to 3,9 m. Linia brzegowa rozwinięta. Wysokie brzegi otoczone polami, łąkami i lasem. Łączy się z Średnim Jeziorem i jeziorem Juno. Potocznie nazwane jest Jeziorem Czerwonym.
Jego brzegi są strome i wysokie. W swoich zasobach flory wodnej ma głównie liny i szczupaki.

</doc>
<doc id="826465" url="https://pl.wikipedia.org/wiki?curid=826465" title="Borzyszkowiec">
Borzyszkowiec



</doc>
<doc id="826470" url="https://pl.wikipedia.org/wiki?curid=826470" title="Lian Hearn">
Lian Hearn



</doc>
<doc id="826471" url="https://pl.wikipedia.org/wiki?curid=826471" title="Laramie Project">
Laramie Project



</doc>
<doc id="826472" url="https://pl.wikipedia.org/wiki?curid=826472" title="Andrzej Cofalik">
Andrzej Cofalik

Andrzej Bogdan Cofalik (ur. 8 września 1968 w Palowicach) – polski sztangista, brązowy medalista olimpijski i mistrz świata.
Kariera.
Treningi rozpoczął w 1982, idąc w ślady starszych braci. Był zawodnikiem Górnika Czerwionka; większą część kariery spędził w Śląsku Tarnowskie Góry. Startował w wadze lekkociężkiej (83 kg). W 1992 roku brał udział w igrzyskach olimpijskich w Barcelonie, gdzie zajął 10. lokatę. Trzy lata później wywalczył srebrny medal na mistrzostwach Europy w Warszawie, przegrywając tylko z Grekiem Pirosem Dimasem. W następnym roku został brązowym medalistą igrzysk olimpijskich w Atlancie, a w 1997 roku odniósł największy sukces w karierze, zwyciężając na mistrzostwach świata w Chiang Mai. Wyprzedził tam Turka Dursuna Sevinça i kolejnego Polaka, Krzysztofa Siemiona. W ostatnich latach startów miał kłopoty z kontuzjami.

</doc>
<doc id="826474" url="https://pl.wikipedia.org/wiki?curid=826474" title="Gisele Pascal">
Gisele Pascal



</doc>
<doc id="826475" url="https://pl.wikipedia.org/wiki?curid=826475" title="Legion Narodowy">
Legion Narodowy

Legion Narodowy (fl. Légion Nationale) – flamandzkie faszystowskie ugrupowanie polityczne działające od 1922 r.
Legion Narodowy został założony w 1922 r. w Liège przez nacjonalistycznych weteranów I wojny światowej jako stowarzyszenie kombatanckie. W 1927 r. na jego czele stanął prawnik z Liège Paul Hoornaert, który przekształcił je w partię polityczną o charakterze faszystowskim. Powołał paramilitarne oddziały, tzw. Groupes mobiles (później Jeunes Gardes), liczące ok. 1 tys. członków, których członkowie nosili błękitne mundury, hełmy i pałki. Legion Narodowy w szczytowym momencie liczył ok. 4-5 tys. ludzi. Głosił hasła nowego narodowego porządku i narodowej rewolucji, występował przeciwko wszystkim parlamentarnym ugrupowaniom, w tym rexistom. Jego działacze założyli ok. 15 tzw. narodowych domów w całej Belgii, nawet we Flandrii oraz publikowali gazety w języku francuskim i flamandzkim.
Po najeździe Niemiec na Belgię 10 maja 1940 r., większość członków Legionu Narodowego przyłączyła się do ruchu oporu, jedynie niewielka część prowadziła kolaborację z okupantami. P. Hoornaert został aresztowany przez Niemców i zmarł w obozie koncentracyjnym w 1944 r.

</doc>
<doc id="826477" url="https://pl.wikipedia.org/wiki?curid=826477" title="The Laramie Project">
The Laramie Project



</doc>
<doc id="826480" url="https://pl.wikipedia.org/wiki?curid=826480" title="Emilianowo (województwo zachodniopomorskie)">
Emilianowo (województwo zachodniopomorskie)

Emilianowo – nieoficjalna osada leśna (leśniczówka) Stary Kraków w Polsce położona w województwie zachodniopomorskim, w powiecie sławieńskim, w gminie Sławno.
W latach 1975–1998 miejscowość administracyjnie należała do województwa słupskiego.

</doc>
<doc id="826481" url="https://pl.wikipedia.org/wiki?curid=826481" title="Chlmec (rzeka)">
Chlmec (rzeka)

Chlmec – rzeka we wschodniej Słowacji, prawy dopływ Trnávki w zlewisku Morza Czarnego. Długość – 35,5 km.
Chlmec ma źródła na wysokości 696 m n.p.m. na wschodnich stokach szczytu Bogota w południowej części słowackich Gór Tokajsko-Slańskich. Płynie na południowy wschód i wypływa na Nizinę Wschodniosłowacką. Przed barierą Wzgórz Zemplińskich zawraca na północ i uchodzi do Trnávki koło wsi Zemplínske Hradište. W końcowym odcinku, poniżej mostu na drodze krajowej 553, koryto Chlmca jest ujęte w wały po obu stronach rzeki.

</doc>
<doc id="826482" url="https://pl.wikipedia.org/wiki?curid=826482" title="Warszkowo-Kolonia">
Warszkowo-Kolonia

Warszkowo-Kolonia – nieoficjalna nazwa kolonii wsi Warszkowo w Polsce położona w województwie zachodniopomorskim, w powiecie sławieńskim, w gminie Sławno.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Warszkowo: Warszkowo, Warszkówko

</doc>
<doc id="826484" url="https://pl.wikipedia.org/wiki?curid=826484" title="Jezioro Marcinkowskie (pojezierze mrągowskie)">
Jezioro Marcinkowskie (pojezierze mrągowskie)



</doc>
<doc id="826493" url="https://pl.wikipedia.org/wiki?curid=826493" title="Kolonia Boleszewo">
Kolonia Boleszewo

Kolonia Boleszewo – nieoficjalna kolonii wsi Boleszewo w Polsce położona w województwie zachodniopomorskim, w powiecie sławieńskim, w gminie Sławno.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Boleszewo: Boleszewo

</doc>
<doc id="826496" url="https://pl.wikipedia.org/wiki?curid=826496" title="Olingo puszystoogonowy">
Olingo puszystoogonowy

Olingo puszystoogonowy ("Bassaricyon gabbii") – gatunek małego, nadrzewnego gatunku drapieżnego ssaka z rodziny szopowatych.
Wygląd.
Ma spłaszczoną głowę, krótkie, ostro zakończone uszy, miękką szarobrunatną sierść, białożółty brzuch oraz niechwytny, spłaszczony, pręgowany ogon. Może on osiągać 35-50 cm długości, a jego masa ciała dochodzi do 1,5 kg
Występowanie.
Żyje w deszczowych lasach tropikalnych środk. i pn. części Ameryki Południowej.
Tryb życia.
Prowadzi nadrzewny, nocny tryb życia. Jest wszystkożercą, ale odżywia się głównie owocami.

</doc>
<doc id="826497" url="https://pl.wikipedia.org/wiki?curid=826497" title="Mary Stavin">
Mary Stavin

Mary Ann Cartin Stavin (ur. 20 sierpnia 1957 w Örebro w Szwecji) – szwedzka aktorka i modelka.
Została wybrana na Miss World w 1977. Zagrała w filmie z serii Jamesa Bonda "Ośmiorniczka" w 1983.

</doc>
<doc id="826498" url="https://pl.wikipedia.org/wiki?curid=826498" title="Jurek Spadkowski">
Jurek Spadkowski



</doc>
<doc id="826499" url="https://pl.wikipedia.org/wiki?curid=826499" title="Focja">
Focja



</doc>
<doc id="826501" url="https://pl.wikipedia.org/wiki?curid=826501" title="Trnávka (dopływ Ondawy)">
Trnávka (dopływ Ondawy)

Trnávka – rzeka we wschodniej Słowacji, prawy dopływ Ondawy w zlewisku Morza Czarnego. Długość – 35 km. 
Źródła Trnávki znajdują się na wysokości 470 m n.p.m. na wschodnim stoku szczytu Ploská w południowej części słowackich Gór Tokajsko-Slańskich, na południowy wschód od Przełęczy Dargowskiej. Początkowy odcinek Trnávki oddziela masywy Bogoty (na południu) i Mošníka (na północy) w Górach Tokajsko-Slańskich. Rzeka płynie na wschód i wypływa na Nizinę Wschodniosłowacką. Skręca na południe, przepływa przez Trebišov, koło wsi Zemplínske Hradište skręca na południowy wschód i uchodzi do Ondawy koło wsi Hraň.

</doc>
<doc id="826502" url="https://pl.wikipedia.org/wiki?curid=826502" title="Dzień Kota">
Dzień Kota



</doc>
<doc id="826503" url="https://pl.wikipedia.org/wiki?curid=826503" title="Oskomian pospolity">
Oskomian pospolity

Oskomian pospolity, karambola, gwiaździsty owoc ("Averrhoa carambola" L.) – gatunek tropikalnego drzewa z rodziny szczawikowatych ("Oxalidaceae"). Występujące w naturze w Malezji oraz w Indonezji na wyspie Jawa. Poza naturalnymi siedliskami można spotkać go także w Afryce (Ghana), Oceanii (Polinezja Francuska), Ameryce Południowej (Brazylia, Gujana) i Ameryce Północnej, gdzie uprawiany jest na Florydzie i Hawajach.
Biologia.
Roślina tworzy kwiaty niemal przez cały rok, lub przynajmniej przez dwa sezony, np. na Florydzie intensywnie kwitnie od kwietnia do maja i powtórnie od września do października. Owoce dojrzewają po upływie 6–8 tygodni. Siewka opuszcza okrywy nasienne posiadając nie tylko liścienie, ale i już wykształcone, choć jeszcze małych rozmiarów młodsze liście.

</doc>
<doc id="826505" url="https://pl.wikipedia.org/wiki?curid=826505" title="Chór „Echo” z Łazisk Górnych">
Chór „Echo” z Łazisk Górnych

Chór „Echo” z Łazisk Górnych – jeden z najstarszych amatorskich zespołów mieszanych na Górnym Śląsku.
Założony został w 1913 r. przez byłych członków chóru „Harmonia” z pobliskiego Mikołowa. Nosił wówczas nazwę „Gwiazda” (nazwa „Echo” od 1926 r.). Okres międzywojenny to czas wzlotów i upadków. Koncerty odbywały się głównie w Łaziskach oraz w sąsiednich miejscowościach. Kilkakrotnie „Echo” występowało w ośrodkach wypoczynkowych Beskidu Śląskiego.
W 1937 r. dyrygentem został Karol Stryja – późniejszy dyrygent Państwowej Filharmonii Śląskiej w Katowicach.
W czasie II wojny światowej działalność zespołu musiała zostać zawieszona – niektórzy chórzyści walczyli na frontach Europy i Afryki, a Karol Stryja trafił na roboty przymusowe.
Od 1945 r. „Echo” ponownie mogło koncertować – ponieważ zniszczeniu uległ budynek, w którym odbywały się przed wojną próby i występy (dawny Dom Ludowy) członkowie zespołu w czynie społecznym wybudowali nową świetlicę – zaadaptowany barak posiadał salę koncertową (na 700 osób), salę prób, pomieszczenie gospodarcze oraz mieszkanie stróża. Był to jeden z dwóch przypadków na Śląsku, kiedy chór sam wybudował budynek na własne potrzeby (drugi to chór z Wirka). Aż do 1958 r., kiedy powstał Miejski Dom Kultury, było to centrum kulturalne Łazisk Górnych. Świetlica miała początkowo służyć chórowi 10 lat, ale przestano z niej korzystać dopiero w 1987 r., kiedy rozebrano ją w związku z rozbudową pobliskiej szkoły podstawowej.
W 1949 r., kiedy liczba chórzystów wynosiła ok. 130 osób (więcej niż zespół „Mazowsze”), nastąpiła zmiana dyrygenta – Karol Stryja rozpoczął pracę w Katowicach, a na jego miejsce przyszedł Karol Anbild i to właśnie z nim „Echo” odniosło największe sukcesy w swej historii. Wielokrotnie występowało w Warszawie przed władzami Rzeczypospolitej, a także korpusem dyplomatycznym, zbierając bardzo pozytywne recenzje, a koncerty często transmitowało Polskie Radio.
W 1949 r. odbyło się 47 występów m.in. wielokrotnie w czasie Festiwalu Muzyki Ludowej w Warszawie, w Katowicach, w Rudzicy k. Cieszyna, z okazji 100. rocznicy śmierci Fryderyka Chopina; chór uczestniczył również w nagraniach w Polskim Radiu i Państwowych Zakładach Fonograficznych. Sukcesy warszawskie zwiększyły popularność chóru, a utworów w wykonaniu „Echa” można było często posłuchać na falach Polskiego Radia.
W 1950 r., dla uczczenia 40. rocznicy utworzenia Związku Śląskich Kół Śpiewaczych, chór „Echo” urządził wieczór pieśni i muzyki. W tym samym roku uczestniczył zaś w Ogólnopolskim Zjeździe Kół Śpiewaczych w Katowicach.
Kolejny rok, 1951, był bardzo pracowity, bowiem zaplanowano bogaty program występów. 13 kwietnia odbyło się otwarcie Festiwalu Muzyki Polskiej w Filharmonii Śląskiej w Katowicach, gdzie chór „Echo” wystąpił z towarzyszeniem orkiestry i wykonał kantatę Maklakiewicza „Śląsk pracuje i śpiewa” oraz 3 pieśni masowe. Chór otrzymał również zaproszenie do wystąpienia 16 kwietnia, w koncercie z okazji otwarcia Festiwalu Muzyki Polskiej w Teatrze Polskim w Warszawie. W ramach III etapu Festiwalu Muzyki Polskiej chór nagrał na taśmę 9 utworów oraz wraz z chórem męskim „Pochodnia” z Częstochowy urządził koncert w sali Filharmonii Śląskiej.
Rok 1952, podobnie jak poprzedni, był bardzo bogaty w występy, koncerty i związane z tym próby. 62 występy, w tym 20 w innych miastach, świadczyło o ogromnej energii i zapale śpiewaków. Do najbardziej prestiżowych występów można zaliczyć koncert w Teatrze im. Wyspiańskiego w Katowicach wespół z artystami z Opery w Bytomiu i tercetem Wyższej Szkoły Muzycznej w Katowicach. W 1953 r. chór „Echo” razem z orkiestrą symfoniczną Państwowej Filharmonii Śląskiej wykonał wielkie dzieło oratoryjne „Pory Roku” Haydna.
„Echo” występowało zarówno podczas uroczystości kościelnych, jak i państwowo – ideologicznych. W 1963 r. odbył się wielki koncert jubileuszowy z okazji 50 lat istnienia chóru. W 1965 r. „Echo” pod dyrekcją K. Świder ponownie zdobyło pierwsze miejsce w konkursie chórów okręgu mikołowskiego. 4 lipca 1965 r. chór wziął udział w Centralnych Uroczystościach Festiwalowych o Laur XX-lecia PRL w Poznaniu. We wrześniu 1968 i 1969 r. chór wystąpił w trakcie uroczystości Centralnych Dożynek na Stadionie X-lecia w Warszawie, zaś w listopadzie wziął udział w Festiwalu Pieśni Zaangażowanej w Tychach, nagrywanym przez Telewizję Polską. W 1969 r. stanowisko dyrygenta ponownie objął Paweł Kotucha. Pod kierownictwem P. Kotuchy zespół wystąpił w 1971 r. w Centralnych Dożynkach w Opolu.
Z biegiem lat świetność chóru nieco przygasała, zmniejszała się liczba członków, rzadziej koncertowano też na wielkich imprezach. W 2003 r. odbył się kolejny wielki jubileusz, 90-lecia istnienia chóru. W ostatnich latach odnotowuje się ponowny wzrost znaczenia zespołu – przybyło wielu nowych, młodszych chórzystów. „Echo” zaczęło też koncertować za granicą (m.in. w Austrii, Czechach, Słowacji, Włoszech i Francji). W 2008 r. „Echo” obchodziło swój 95 rok działalności. W czasie koncertu jubileuszowego liczni chórzyści zostali odznaczeni, a niektórzy żyjący dyrygenci wyróżnieni członkostwem honorowym.
W listopadzie 2013 r. chór uroczyście obchodził 100-lecie działalności.

</doc>
<doc id="826508" url="https://pl.wikipedia.org/wiki?curid=826508" title="Walter Scott (ujednoznacznienie)">
Walter Scott (ujednoznacznienie)



</doc>
<doc id="826509" url="https://pl.wikipedia.org/wiki?curid=826509" title="Radomka">
Radomka

Miejscowości:
Rzeki:
Inne:

</doc>
<doc id="826510" url="https://pl.wikipedia.org/wiki?curid=826510" title="Sir Walter Scott">
Sir Walter Scott



</doc>
<doc id="826513" url="https://pl.wikipedia.org/wiki?curid=826513" title="James Wattana">
James Wattana

James Wattana, właśc. Ratchapol Pu-Ob-Orm (ur. 17 stycznia 1970 w Bangkoku) – tajski snookerzysta. Plasuje się na 50 miejscu pod względem zdobytych setek w profesjonalnych turniejach, ma ich łącznie 166.
Jego pseudonim to "The Thai-Poon". Stanowi on grę słów – całość czyta się jak "tajfun", jednak jest zapisany "Thai-Poon", a nie "Typhoon", dlatego że Thai po angielsku znaczy Tajlandczyk lub tajlandzki.
Kariera.
Pierwszy turniej wygrał w 1986, mając zaledwie 16 lat (Camus Thailand Masters). W 1988 wygrał mistrzostwa świata amatorów, a rok później rozpoczął profesjonalne występy w Main Tourze.
W swojej karierze wygrał trzy turnieje rankingowe: Thailand Open (1994, 1995) i Strachan Open (1992) oraz jeden turniej nierankingowy – World Matchplay (1992). Dotarł także dwukrotnie do półfinału mistrzostw świata (1993, 1997), gdzie przegrywał z Jimmym White'em i Stephenem Hendrym. Najwyższą pozycję w światowym rankingu zajmował w 1995, gdy był trzeci. Trzykrotnie wbił breaka maksymalnego.
Pod koniec XX w. Wattana zaczął mieć problemy ze wzrokiem, co przełożyło się na jego wyniki sportowe. Wskutek słabej dyspozycji zdecydował, że w sezonie 2008/2009 nie wystartuje w Main Tourze. Jednak wygrana w mistrzostwach Azji w 2009 spowodowała, że powrócił on do gry na najwyższym poziomie już w przyszłym sezonie – 2010/2011.
Do końca sezonu 2010/2011 na swoim koncie zapisał 146 breaków stupunktowych.

</doc>
<doc id="826516" url="https://pl.wikipedia.org/wiki?curid=826516" title="Radomka (dopływ Topli)">
Radomka (dopływ Topli)

Radomka – rzeka we wschodniej Słowacji, lewobrzeżny dopływ Topli w zlewisku Morza Czarnego. Długość – 30,5 km.
Źródła Radomki znajdują się na wysokości 370 m n.p.m. na południowych stokach szczytu Čierna hora na Pogórzu Ondawskim. Rzeka płynie na południe, przecina miasteczko Giraltovce i uchodzi do Topli tuż poniżej niego, koło wsi Mičakovce.

</doc>
<doc id="826517" url="https://pl.wikipedia.org/wiki?curid=826517" title="Lipińskie Małe (przystanek kolejowy)">
Lipińskie Małe (przystanek kolejowy)

Lipińskie Małe – przystanek kolejowy we wsi Lipińskie Małe, w województwie warmińsko-mazurskim, w Polsce.
W roku 2017 przystanek obsługiwał 0–9 pasażerów na dobę.

</doc>
<doc id="826521" url="https://pl.wikipedia.org/wiki?curid=826521" title="I liga urugwajska w piłce nożnej (1988)">
I liga urugwajska w piłce nożnej (1988)

Mistrzostwa Urugwaju w roku 1988 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1989, a drugi musiał stoczyć pojedynek barażowy z mistrzem Urugwaju.
Liguilla Pre-Libertadores 1988.
Baraż.
Drugi zespół w tabeli Liguilla Pre-Libertadores Defensor Sporting stoczył pojedynek barażowy dający prawo gry w Copa Libertadores 1989 z mistrzem Urugwaju Danubio FC.

</doc>
<doc id="826538" url="https://pl.wikipedia.org/wiki?curid=826538" title="Kamenec (dopływ Topli)">
Kamenec (dopływ Topli)

Kamenec – rzeka we wschodniej Słowacji, lewy dopływ Topli w zlewisku Morza Czarnego. Długość - 21 km.
Źródła Kamenca znajdują się na wysokości 685 m n.p.m. na północno-wschodnich stokach szczytu Javorina w górach Busov. W źródłowym odcinku przełamuje się przez te góry i oddziela od nich Zborovský hradný vrch. Płynie na wschód i wypływa na Pogórze Ondawskie. Za miasteczkiem Zborov skręca na południe i uchodzi do Topli w Bardejovie.

</doc>
<doc id="826540" url="https://pl.wikipedia.org/wiki?curid=826540" title="Ondavka">
Ondavka



</doc>
<doc id="826542" url="https://pl.wikipedia.org/wiki?curid=826542" title="Benetton Formula">
Benetton Formula

Benetton, Benetton Formula Ltd. – brytyjsko-włoski zespół i konstruktor Formuły 1, powstały w lutym 1986 roku na bazie zespołu Toleman, założonego w 1977 roku przez Teda Tolemana. W piętnastoletniej historii startów zespół wywalczył dwa tytuły mistrzowskie kierowców (wszystkie zdobyte przez Michaela Schumachera w sezonach 1994 i 1995) i jeden tytuł mistrzowski konstruktorów (wywalczony w 1995).
Od początku działalności zespołem kierowało przedsiębiorstwo Benetton Group, w skład którego wchodziła rodzina Benettonów. 16 marca 2000 ekipę wykupiło Renault, które w sezonach 2000–2001 używało jeszcze starej nazwy, by przed sezonem 2002 zmienić nazwę na Renault F1 Team. W latach 1988–1998 prezesem zespołu był Alessandro Benetton.
Historia.
Początki.
W latach 80. firma Benetton Group, założona w 1965 roku przez Luciano Benettona, wraz z trojgiem jego rodzeństwa – Giulianą, Carlo i Gilberto, szukała sposobów na rozreklamowanie swoich produktów. W tym czasie, były kierowca Nanni Galli, sprowadzający dla firmy wełnę zasugerował, aby Benetton zaangażował się w Formułę 1, będąc sponsorem jednej z ekip. W sezonie 1983, Benetton został sponsorem Tyrrella, w którym jednym z kierowców był Amerykanin Danny Sullivan. W ten sposób koncern chciał wypromować swoją markę w Stanach Zjednoczonych. Choć współpraca z brytyjską stajnią była dobra, to na sezon 1984 zdecydowano się sponsorować fabryczną stajnię Alfa Romeo, ponieważ w niej jeździł Eddie Cheever. W tym samym czasie Benetton otworzył 600 sklepów w Stanach Zjednoczonych i chciał większej reklamy w tym kraju. Inwestycje Benettona nie były jednak wystarczające, aby zespół był konkurencyjny i po sezonie 1985 zakończyli współpracę. Po tym sezonie, również i zespół postanowił wycofać się z Formuły 1.
W trakcie sponsoringu z Alfą Romeo, Benetton doszedł do wniosku, że jeśli chcą mieć większą kontrolę to muszą posiadać zespół. W maju 1985 roku, zespół Toleman, będący w trudnej sytuacji finansowej, podpisał z włoskim koncernem trzyletni kontrakt sponsorski. Brytyjski zespół nie mógł uczestniczyć w trzech pierwszych wyścigach sezonu 1985, ponieważ nie posiadali kontraktu na dostawy opon, po wycofaniu się Michelin i odmówieniu Goodyeara i Pirelli. Po wycofaniu się ekipy Spirit Racing z powodu problemów finansowych, Toleman postanowił wykupić kontrakt na dostawy opon Pirelli, co pozwoliło zespołowi na kontynuację startów. Pod koniec roku, koncern postanowił kupić zespół i przemianował go na "Benetton Formula". Benetton rozpoczął działalność jako zespół w lutym 1986.
Formuła 1.
1986-1987: Początek.
Na sezon 1986, Toleman przygotował samochód TG186, który został przemieniony na Benetton B186, po zmianie właściciela. Zmieniono również jednostkę napędową – silniki Hart, które używane były w samochodach Tolemana zostały zastąpione silnikami BMW. Benetton pozostawił Teo Fabiego w składzie kierowców, natomiast drugim kierowcą zespołu został Gerhard Berger, wcześniej reprezentujący Arrowsa. Przez cały sezon, samochód B186 zademonstrował swoje tempo. Berger zdobył pierwsze podium, zajmując trzecią pozycję w Grand Prix San Marino, a także pierwszą wygraną podczas Grand Prix Meksyku. W trakcie sezonu, Fabi zdobył również dwa pierwsze pola startowe, w Austrii i we Włoszech. Mimo imponującego tempa, samochód był zawodny. Kierowcy łącznie dziewiętnaście razy nie dojechali do mety, w tym Fabi ośmiokrotnie z rzędu nie dojechał do mety. Pierwszy sezon dla Benettona zakończył się zdobyciem szóstej pozycji, zdobywając w sumie dziewiętnaście punktów.
Po sezonie, Gerhard Berger przeniósł się do Ferrari, a jego kokpit przejął były partner zespołowy Austriaka z Arrowsa, Thierry Boutsen. Przed rozpoczęciem sezonu 1987, BMW ograniczyło swoją działalność w Formule 1, dostarczając swoje jednostki wyłącznie ekipie Brabham. Stajnia pozyskała silniki Ford, po tym kiedy z rywalizacji wycofała się ekipa Haas Lola. Początkowo model B187 z powodu problemów z silnikiem rzadko kończył wyścigi, zbierając do Grand Prix Niemiec zaledwie pięć punktów. Po zmniejszeniu efektów turbodoładowania w jednostce Forda, kierowcy zaczęli częściej zdobywać punkty i zdobyli dwa trzecie miejsca, w Austrii i Australii. Benetton zakończył sezon na piątej pozycji z 28 punktami.
1988-1990: Progres.
Przed sezonem 1988, Teo Fabi został zastąpiony przez Alessandro Nanniniego, startującego do tej pory dla Minardi. To spowodowało, że Fabi pożegnał się z Formułą 1 i powrócił do startów w serii CART. Samochód B188 był ulepszeniem poprzednika, w przeciwieństwie do ubiegłego roku mniej miał nieukończonych wyścigów, w dodatku kierowcy stajni stanęli siedmiokrotnie na trzecim stopniu podium. Podczas Grand Prix Belgii, Boutsen i Nannini zajęli odpowiednio trzecie i czwarte miejsce, jednak po zakończeniu sezonu zostali wykluczeni z wyniku wyścigu, ze względu na nieregulaminowy przepływ paliwa. W klasyfikacji konstruktorów, Benetton zajął trzecią pozycję z dorobkiem 39 punktów.
Po sezonie, Thierry Boutsen zastąpił Nigela Mansella w Williamsie, a miejsce Belga w Benettonie zajął debiutant Johnny Herbert. Przed startem sezonu 1989 zespół miał kłopoty z silnikiem – nowa jednostka napędowa do modelu B189 nie była gotowa na rozpoczęcie sezonu, a zeszłoroczny silnik nie pasował do samochodu. Zespół nie miał więc wyboru i kontynuował używanie modelu B188, który nadal był konkurencyjny, a Nannini zajął trzecią pozycję w wyścigu o Grand Prix San Marino. Przed rozpoczęciem startów Herberta w Formule 1, Brytyjczyk miał poważny wypadek podczas wyścigu Formuły 3000 na torze Brands Hatch, doznając poważnych obrażeń obu nóg. Mimo dobrej czwartej pozycji w swoim pierwszym wyścigu, Herbert po niezakwalifikowaniu się do Grand Prix Kanady został zastąpiony przez kierowcę testowego McLarena i również debiutanta, Emanuele Pirro. Model B189 był już gotowy do startu w Grand Prix Francji. Alessandro Nannini wygrał wyścig o Grand Prix Japonii, korzystając na dyskwalifikacji Ayrtona Senny z wyścigu. Było to pierwsze zwycięstwo Benettona od 1986 roku. Pirro tylko w Grand Prix Australii zdobył punkty, dojeżdżając na piątej pozycji. Cały sezon zespół zakończył na czwartej pozycji, zdobywając tyle samo punktów co rok wcześniej.
Sezon 1990 przyniósł zmianę kierownictwa zespołu – nowym szefem zespołu został Flavio Briatore, wybrany przez rodzinę Benetton. Ponadto zmieniono drugiego kierowcę – nowym partnerem zespołowym Nanniniego został Nelson Piquet, który opuścił Lotusa. Benetton używał zmodyfikowanej wersji modelu B189 w pierwszych dwóch wyścigach, a od Grand Prix San Marino zaczęto korzystać z samochodu B190. Rok ten był jak najbardziej udany – Piquet zwyciężył w dwóch ostatnich wyścigach sezonu, a reprezentanci brytyjskiej stajni zdobyli jeszcze sześć miejsc na podium. Przed wyścigiem o Grand Prix Japonii zespół znalazł się w nieciekawej sytuacji. Tydzień po Grand Prix Hiszpanii, Alessandro Nannini brał udział w wypadku śmigłowca, w którym jego ramię zostało dotkliwie zranione. Choć udało się uratować prawą rękę, kontuzja spowodowała zakończenie kariery Włocha w Formule 1. Jego kokpit przejął Roberto Moreno, który startował dla ekipy EuroBrun, która jednak postanowiła wycofać się z serii przed wyścigiem na torze Suzuka. Wyścig w Japonii był najlepszym wyścigiem dla zespołu, zapewniając pierwszy dublet dla Benettona, a także pierwsze i jedyne podium w karierze dla Brazylijczyka. Benetton zakończył zmagania na trzeciej pozycji z liczbą 71 punktów.
1991-1993: Pierwsze lata Schumachera.
W sezonie 1991, Benetton pozyskał nowego sponsora w postaci marki papierosów Camel, które wcześniej znajdowały się w samochodach Lotusa. Sezon ten był mniej udany dla Benettona. Ulepszony model B190B używany był w pierwszych dwóch wyścigach sezonu, a od Grand Prix San Marino używano samochodu B191. Piquet wygrał wyścig o Grand Prix Kanady po tym, jak Nigel Mansell wycofał się z wyścigu na ostatnim okrążeniu. Brazylijczyk zdobył dodatkowo dwa trzecie miejsca (w USA i Belgii) i były to jedyne podia zdobyte przez zespół. W trakcie sezonu, zespół poszukiwał młodego kierowcy, z perspektywą na przyszłość. Po wyścigu na torze Circuit de Spa-Francorchamps, Benetton postanowił zatrudnić Michaela Schumachera po jednorazowym starcie dla ekipy Jordan Grand Prix, zajmując miejsce Moreno. Jordan złożył w brytyjskim sądzie wniosek o niedopuszczenie Schumachera do ścigania się w Benettonie, jednak sąd orzekł na korzyść ekipy kierowanej przez Flavio Briatore. W trakcie sezonu, 35% udziałów w zespole zostało sprzedanych Tom Walkinshaw Racing, wobec czego do zespołu dołączyli Tom Walkinshaw i Ross Brawn. Benetton zakończył sezon na czwartej pozycji, zdobywając 38,5 punktu.
Przed sezonem 1992, Benetton przeniósł swoją siedzibę z Witney do nowej fabryki w Enstone. Piquet postanowił zakończyć swoje starty w Formule 1 i został zastąpiony przez dotychczasowego kierowcę Brabhama, Martina Brundle. W pierwszych trzech wyścigach, zespół używał zmodyfikowanego samochodu B191, w których Schumacher zdobył dwa trzecie miejsca. Model B192 dał kierowcom jedenaście miejsc na podium, w tym zwycięstwo Niemca podczas Grand Prix Belgii 1992, dla którego to było pierwsze zwycięstwo w karierze niemieckiego kierowcy. Benetton zakończył sezon na trzecim miejscu z liczbą 91 punktów.
Po sezonie, Brundle niespodziewanie został zastąpiony przez Riccardo Patrese, który opuścił zespół Williams. Benetton B193 był równie konkurencyjny co poprzednik, zdobywając dziesięć miejsc na podium, w tym wygrana Schumachera w Grand Prix Portugalii. W klasyfikacji konstruktorów, Benetton zajął ponownie trzecie miejsce, zdobywając 72 punkty. Pomimo tych imponujących rezultatów i poprawy wyników zespołu, zespół nie był w stanie zapewnić Niemcowi samochodu do rywalizacji o mistrzostwo świata, a sezony 1992 i 1993 zdominowane były przez Williamsa.
1994-1995: Mistrzowskie lata.
Po sezonie 1993, Camel przestał być tytularnym sponsorem Benettona, a jego miejsce zajęła japońska marka papierosów Mild Seven. Doszło także do zmiany drugiego kierowcy – Patrese zakończył starty w Formule 1 i jego miejsce zajął JJ Lehto, dotychczas reprezentujący ekipę Sauber. W styczniu 1994, Fin złamał jeden z kręgów lędźwiowych podczas testów przedsezonowych na torze Silverstone. Na czas jego rekonwalescencji, drugi kokpit zajął Jos Verstappen, kierowca testowy ekipy. Samochód B194 dominował w rękach Schumachera, który wygrał sześć z siedmiu pierwszych wyścigów, ponadto pierwsze pole startowe Niemca do wyścigu o Grand Prix Monako 1994 było pierwszym pole position dla Benettona od 1986. Verstappen nie ukończył pierwszych dwóch wyścigów i Lehto przed wyścigiem o Grand Prix San Marino powrócił do samochodu. Choć przed awarią silnika fiński kierowca zajmował trzecią pozycję w Grand Prix Hiszpanii i zdobył jeden punkt w Grand Prix Kanady (po dyskwalifikacji Christiana Fittipaldiego z Minardi), ponownie został zastąpiony przez Verstappena od Grand Prix Francji.
Michael Schumacher dojechał do mety na drugiej pozycji w Grand Prix Wielkiej Brytanii, choć Niemiec wyprzedził Damona Hilla na okrążeniu rozgrzewkowym i zignorował czarną flagę, oznaczającą dyskwalifikację. Niemiecki kierowca został wykluczony z wyników wyścigu i został zawieszony na dwa wyścigi. Podczas wyścigu o Grand Prix Niemiec, doszło do pożaru podczas tankowania samochodu Holendra. Na szczęście kierowcy nic poważnego się nie stało, a podczas kolejnych dwóch wyścigów stanął na najniższym stopniu podium. Kolejne kontrowersje nastąpiły po Grand Prix Belgii. Schumacher dojechał do mety jako pierwszy, jednak został zdyskwalifikowany z powodu nieregulaminowej długości deski pod podwoziem. W czasie kiedy Niemiec odbywał karę zawieszenia na dwa wyścigi, jego zastępcą był Lehto. Próbując zdobyć mistrzostwo konstruktorów, na dwa wyścigi przed końcem Jos Verstappen został zastąpiony przez Johnny’ego Herberta, który tym samym wrócił do zespołu po pięciu latach. Jednak nieukończenie ostatnich wyścigów nie pomogło zespołowi wywalczyć tytułu wśród konstruktorów, przegrywając z Williamsem o piętnaście punktów. Mimo tego, Michael Schumacher zdobył tytuł mistrzowski po kolizji z Damonem Hillem podczas wyścigu o Grand Prix Australii, wygrywając z przewagą jednego punktu.
Przed sezonem 1995, Benetton zmienił jednostki napędowe – po ośmiu latach silniki Ford zostały zastąpione przez jednostki Renault. Johnny Herbert pozostał drugim kierowcą Benettona, natomiast Jos Verstappen został wypożyczony do ekipy Simtek, w ramach współpracy z zespołem kierowanym przez Nicka Wirtha. Początkowo Schumacher krytykował nowy samochód, twierdząc, że trudno go prowadzić. Mimo zwycięstwa w pierwszym wyścigu sezonu, Niemiec przegrał kolejne dwa wyścigi (wygrane przez Hilla), w tym nie kończąc wyścigu w Imoli, startując z pole position. Jednak zmiana konfiguracji samochodu w Hiszpanii zaowocowała lepszymi osiągami niemieckiego kierowcy, który w całym sezonie wygrał dziewięć wyścigów, zdobywając drugi tytuł mistrza świata. Herbert zdobył swoje pierwsze podium podczas wyścigu w Barcelonie, a następnie wygrał wyścigi o Grand Prix Wielkiej Brytanii i Grand Prix Włoch. Ten wspólny wysiłek dał zespołowi pierwsze (i jedyne) mistrzostwo konstruktorów, kończąc trzyletnią passę Williamsa, zdobywając 137 punktów. Później Herbert twierdził, że zespół nie zapewnia mu równego wyposażenia, oskarżając ich o faworyzowanie Schumachera.
Oskarżenia o oszustwa w sezonie 1994.
W sezonie 1994, kilka zespołów stwierdziło, że Benetton znalazł sposób na ominięcie zakazu używania systemu kontroli trakcji czy zdalnie sterowanych urządzeń elektronicznych. W czasie dochodzenia, FIA odkryła system launch control w samochodzie Benetton B194, a także różne nielegalne oprogramowania w samochodach rywalizujących zespołów. Jednak Federacja nie miała dowodów, że zespoły kiedykolwiek używały tych oprogramowań, więc zespoły nie otrzymały żadnej kary, ponadto nie udowodniono oszustw w samochodach Benettona. W styczniu 2001, Flavio Briatore powiedział w wywiadzie dla brytyjskiej gazety "The Guardian", że:
1996-1999: Powolny spadek formy.
Przed rozpoczęciem sezonu 1996, Benetton postanowił zmienić licencję z brytyjskiej na włoską. Mimo ważnego jeszcze przez rok kontraktu, Michael Schumacher postanowił przenieść się do zespołu Ferrari, argumentując to skandalami wokół Benettona w sezonie 1994. Johnny Herbert natomiast został porzucony przez zespół i dołączył do zespołu Sauber. Nowymi kierowcami zespołu zostali Jean Alesi i Gerhard Berger, którzy wcześniej byli kierowcami Ferrari. O ile Francuz dołączył do ekipy, dla Austriaka był to powrót do zespołu po dziesięciu latach. W sezonie 1996, Williams ponownie dominował, a przyjście Schumachera pozwoliło Ferrari na walkę o zwycięstwo w pojedynczych wyścigach. Samochód B196 zapewnił kierowcom łącznie dziesięć miejsc na podium, jednak po raz pierwszy od 1988 kierowcy Benettona nie wygrali ani jednego wyścigu, choć Alesi i Berger byli na dobrej drodze do zwycięstwa odpowiednio w Grand Prix Monako i Grand Prix Niemiec, jednak musieli się wycofać z rywalizacji pod koniec wyścigu. Benetton zakończył ten rok na trzeciej pozycji z 68 punktami.
Po sezonie, dyrektor techniczny Ross Brawn, główny projektant Rory Byrne i wielu innych pracowników opuściło Benettona i przeniosło się do Ferrari. Model B197, podobnie jak jego poprzednik, starał się konkurować z zespołami Williams i Ferrari. Reprezentanci włoskiej stajni ponownie zdobywali kilka miejsc na podium. Berger był zmuszony opuścić trzy wyścigi ze względu na chorobę i śmierć ojca. Miejsce austriackiego kierowcy zajął jego rodak, Alexander Wurz. W swoim trzecim wyścigu w Formule 1, Austriak stanął na najniższym stopniu podium. Berger powrócił do zespołu na Grand Prix Niemiec, zwyciężając po starcie z pole position. Była to jednak ostatnia wygrana Benettona. Mimo zdobycia pole position do wyścigu o Grand Prix Włoch przez Alesiego, Francuz z powodu powolnego pit stopu przegrał rywalizację z Davidem Coulthardem z McLarena. Zespół ponownie zajął trzecią pozycję, zdobywając 67 punktów.
W sezonie 1998 nastąpiły liczne zmiany w zespole – Gerhard Berger zdecydował się zakończyć starty w Formule 1, a Jean Alesi odszedł do Saubera. Alexander Wurz awansował na kierowcę podstawowego, współpracując z Giancarlo Fisichellą, który odszedł z ekipy Jordan Grand Prix. Renault, ze względu na zmianę polityki koncernu postanowił zakończyć swoje zaangażowanie w serii, pozostawiając Benettonowi i Williamsowi dostawę silników Renault z 1997 roku, opracowanych przez Mecachrome. Benetton zdecydował zmienić nazwę jednostek napędowych na Playlife, marki odzieży sportowej, należającej do Benettona. Dotychczasowy szef zespołu, Flavio Briatore został zwolniony przez zespół, a jego miejsce zajął David Richards. Samochód B198 dał Fisichelli pole position do wyścigu o Grand Prix Austrii i dwa drugie miejsca (w Monako i Kanadzie). Jednak pod koniec sezonu, Benetton przestał liczyć się w walce o najwyższe miejsca, zdobywając w ostatnich siedmiu wyścigach tylko jeden punkt. Zespół częściowo obwinił Bridgestone’a, twierdząc, że bardziej faworyzował świetnie spisującego się McLarena. Włoska ekipa zakończyła sezon na piątej pozycji z 33 punktami.
Przed sezonem 1999, ze względu braku porozumienia z rodziną Benettonów co do przyszłej strategii, Richards został zwolniony, a jego miejsce zajął Rocco Benetton. Choć stare silniki były opracowane przez firmę Supertec, kierowaną przez Flavio Briatore, Benetton zachował nazwę "Playlife" w nazwie jednostki napędowej. Model B199 był rozczarowaniem i pokazywał dalszy spadek formy zespołu. Fisichella zdobył drugą pozycję w Kanadzie, choć stało się po wypadnięciu z rywalizacji wielu kierowców. W następnych dziesięciu wyścigach, jedynie Wurz zdobywa dwa punkty za piąte miejsce w Grand Prix Austrii. W klasyfikacji konstruktorów, Benetton zajął szóstą pozycję z 16 punktami.
2000-2001: Ostatnie lata z Renault.
16 marca 2000, Benetton Formula został sprzedany Renault, ponieważ producent starał się powrócić do Formuły 1. Umowa kupna zawierała również zachowanie nazwy "Benetton" w sezonie 2000 i 2001. W ramach restrukturyzacji Renault przywrócił Flavio Briatore jako szefa zespołu. Model B200 był lepszy od poprzednika, a Giancarlo Fisichella zapewnił zespołowi drugie miejsce w Grand Prix Brazylii (po dyskwalifikacji Coultharda) i dwa trzecie miejsca (w Grand Prix Monako i Grand Prix Kanady). Alexander Wurz zmagał się z samochodem i zdobył zaledwie dwa punkty za piąte miejsce w Grand Prix Włoch. Benetton zakończył sezon na czwartej pozycji z 20 punktami.
W sezonie 2001, Renault powróciło oficjalnie jako dostawca silników dla Benettona. Jeszcze w trakcie sezonu 2000, zespół postanowił zaangażować Jensona Buttona jako partnera zespołowego Fisichelli. Brytyjczyk został wypożyczony z zespołu Williams na okres dwóch lat. Wobec tego, Wurz w październiku 2000 podpisał kontrakt z zespołem McLaren, stając się ich kierowcą testowym. Renault postanowiło zastosować nietypowy silnik o kącie rozwarcia cylindrów 111 stopni. Mimo że dawało to niższy środek ciężkości i poprawiało prowadzenie samochodu, jednostka przysparzała wiele problemów. W pierwszych jedenastu wyścigach, zespół zdobył zaledwie jeden punkt, zdobyty przez Fisichellę w Grand Prix Brazylii. Sytuacja się nieco poprawiła, kiedy Giancarlo Fisichella i Jenson Button zajęli odpowiednio czwarte i piąte miejsce w wyścigu o Grand Prix Niemiec. Dalszy rozwój samochodu B201 pozwolił na zdobycie przez Włocha trzeciego miejsca w wyścigu o Grand Prix Belgii. Zespół zakończył sezon na siódmej pozycji z dziesięcioma punktami, co było najgorszym sezonem Benettona w historii startów w Formule 1.
Dalsze losy zespołu.
W ramach umowy z marca 2000, Renault zmieniło nazwę zespołu na Renault F1 Team przed sezonem 2002. Francuska stajnia zapewniła zespołowi tytuły mistrzowskie wśród kierowców i konstruktorów w sezonach 2005–2006. W grudniu 2009, 75% udziałów w zespole Renault sprzedało luksemburskiej spółce Genii Capital, kierowaną przez biznesmena Gérarda Lopeza. W następnym roku, 25% udziałów koncern sprzedał spółce Genii Capital, które z kolei sprzedały Grupie Lotus. Przed sezonem 2012, zespół zmienił nazwę na Lotus F1 Team.
W trakcie sezonu 2015, Renault na początku podpisało list intencyjny w sprawie przejęcia zespołu, a w grudniu nastąpiło zakończenie procesu przejęcia zespołu. W trakcie sezonu 2020 poinformowano, że zespół zmieni nazwę na Alpine F1 Team. Zespół nadal korzysta z siedziby w Enstone.
Narodowość.
Zespół Benetton startował w sezonach 1986–1995 z brytyjską licencją, a od 1996 do końca istnienia zespołu startowała z włoską licencją. Rodzina Benetton chciała zmiany licencji wyścigowej, aby zespół ścigał się pod banderą swojego kraju. Tym samym został drugim konstruktorem (po zespole Shadow), który zmienił narodowość i jest jedynym zespołem Formuły 1, który wygrał wyścig pod dwoma różnymi narodowościami. Przez cały okres istnienia, zespół posiadał swoją siedzibę w Wielkiej Brytanii. W sezonach 1986-1991 zlokalizowana była w fabryce w Witney, z której korzystał Toleman, natomiast od 1992 roku używana była fabryka w Enstone.
Starty w Formule 1.
Źródło: Wyprzedź Mnie!

</doc>
<doc id="826546" url="https://pl.wikipedia.org/wiki?curid=826546" title="Ondavka (rzeka)">
Ondavka (rzeka)

Ondavka – rzeka we wschodniej Słowacji, lewy dopływ Ondawy w zlewisku Morza Czarnego. Długość – 31 km. 
Źródła Ondavki znajdują się na wysokości 410 m n.p.m. na zachodnim stoku szczytu Vysoká w słowackim Beskidzie Niskim. Płynie na południe, przecina Pogórze Ondawskie i na północnym skraju Niziny Wschodniosłowackiej, koło Humennégo, skręca na zachód. Uchodzi do Ondawy koło wsi Sedliská.

</doc>
<doc id="826548" url="https://pl.wikipedia.org/wiki?curid=826548" title="Macedońska Wikipedia">
Macedońska Wikipedia

Macedońska Wikipedia – edycja Wikipedii tworzona w języku macedońskim.
W dniu 22 czerwca 2007 macedońska Wikipedia przekroczyła kamień milowy 10 000 artykułów.
Na dzień 7 listopada 2008 roku edycja ta przekroczyła kamień milowy 100 000 artykułów, co klasyfikowało ją na 71-91 miejscu wśród wszystkich edycji językowych Wikipedii. Obecnie na dzień 3 stycznia 2022 r. posiada 22 582 artykułów.

</doc>
<doc id="826551" url="https://pl.wikipedia.org/wiki?curid=826551" title="Oľka">
Oľka



</doc>
<doc id="826553" url="https://pl.wikipedia.org/wiki?curid=826553" title="Simple Kid">
Simple Kid

Simple Kid, prawdziwe imię i nazwisko: Ciaran McFeely. Irlandzki muzyk solowy znany ze swojej twórczości nawiązującej do stylów "Lo fi" country, hip-hop oraz popu lat 60.
W przeszłości Ciaran McFeely był członkiem The Young Offenders. Grupa została utworzona w Irlandzkim Cork i Ciaran grał w niej od siedemnastego roku życia. Usiłowali wydać album w USA, jednak po niepowodzeniach zrezygnowali i rozwiązali zespół. Po powrocie do kraju rozpoczął solową karierę pod nazwą "Simple Kid". Sławę zdobywał w czasie supportowania uznanych gwiazd brytyjskiej sceny muzycznej: Richard Ashcroft, Travis, The Thrills, Ocean Colour Scene i Suede. Simple Kid wystąpił również w 2004 roku na festiwalu Glastonbury.

</doc>
<doc id="826560" url="https://pl.wikipedia.org/wiki?curid=826560" title="Oksytańska Wikipedia">
Oksytańska Wikipedia

Oksytańska Wikipedia – edycja Wikipedii tworzona w języku oksytańskim. 
Na dzień 18 lutego 2007 roku edycja ta liczyła 7 128 artykułów. W rankingu wszystkich edycji językowych, opublikowanym w dniu 1 lutego tegoż roku, zajmowała 67. pozycję. Dnia 12 lipca 2013 ta Wikipedia zawierała 84 081 artykułów; zaś dnia 11 kwietnia 2021 86 547 artykułów.

</doc>
<doc id="826561" url="https://pl.wikipedia.org/wiki?curid=826561" title="Oľka (rzeka)">
Oľka (rzeka)

Oľka – rzeka we wschodniej Słowacji, lewy dopływ Ondawy w zlewisku Morza Czarnego. Długość – 41 km. 
Źródła Oľki znajdują się na wysokości 465 m n.p.m. na zachodnim stoku szczytu Sušková w słowackim Beskidzie Niskim. Rzeka płynie na południe przez góry Bruzdą Repejovską, przecina Pogórze Ondawskie i koło wsi Žalobín uchodzi do Ondawy. W dolnym biegu meandruje. 

</doc>
<doc id="826564" url="https://pl.wikipedia.org/wiki?curid=826564" title="Sindbad Żeglarz">
Sindbad Żeglarz

Sindbad Żeglarz (, Sand-bâd) – bohater cyklu historii pochodzenia perskiego o żeglarzu z Bagdadu (obecnie w Iraku) i jego pełnych przygód podróżach po morzach wschodniego wybrzeża Afryki i południu Azji. Cykl ten jest 133. opowieścią w 6. tomie "Księgi tysiąca i jednej nocy". Historie oparte są częściowo na prawdziwych przygodach żeglarzy pływających po Oceanie Indyjskim, częściowo na starożytnych dziełach poetyckich, a częściowo na perskiej i południowoazjatyckiej mitologii i baśniach.
Opis postaci.
Sindbad był synem kupca z Bagdadu żyjącym za panowania Haruna ar-Raszida. Po roztrwonieniu odziedziczonego majątku z konieczności sam został kupcem. Odbył siedem wypraw kupieckich, w czasie których zdobył i pomnożył ogromny majątek oraz znalazł żonę. Jego podróże handlowe początkowo były koniecznością, potem stały się jego pasją. Przeżył podczas nich wiele przygód, a jego życie wielokrotnie było zagrożone. Zawsze jednak wychodził cało z opresji. W trudnych chwilach przetrwać pomagała mu jego głęboka religijność i wiara w Allaha. Po zakończeniu siódmej podroży podjął decyzję o zaprzestaniu tego typu wypraw, które są zbyt niebezpieczne.
W życiu prywatnym Sindbad był człowiekiem gościnnym, przyjacielskim i hojnym, otaczał go zawsze tłum przyjaciół. Był też lojalnym poddanym kalifa i szczerym patriotą oraz bardzo religijnym muzułmaninem. Do jego wad można zaliczyć rozrzutność.
Historia Sindbada.
Spotkanie Sindbada Tragarza z Sindbadem Żeglarzem.
Akcja rozpoczyna się w Bagdadzie za panowania Haruna ar-Raszida. Pewnego dnia ubogi tragarz imieniem Sindbad zatrzymał się przed pałacem bogatego kupca i skarżył się przed Allahem na niesprawiedliwość panującą na świecie, gdzie jedni opływają w dostatek, a drudzy muszą ciężko pracować. Jego skargi usłyszał właściciel pałacu i zaprosił tragarza do siebie. Okazało się, że obaj noszą imię Sindbad. Bogaty Sindbad zwany Żeglarzem obiecał opowiedzieć Sindbadowi Tragarzowi o swoich morskich podróżach, które przyniosły mu majątek.
Pierwsza podróż Sindbada Żeglarza.
Po śmierci ojca, bogatego kupca, Sindbad odziedziczył spory majątek. Jednak żył rozrzutnie i w krótkim czasie roztrwonił znaczną jego część. Kiedy spostrzegł, że grozi mu ubóstwo, postanowił spróbować swoich sił jako kupiec. Sprzedał to, co mu pozostało, i nakupił wiele towaru. W Basrze wraz z innymi kupcami załadował swój towar na statek i wyruszył w podróż. Rejs trwał wiele tygodni. Statek co jakiś czas przybijał do portów, gdzie kupcy, w tym Sindbad, z zyskiem sprzedawali i kupowali towary. Pewnego dnia statek przybił do, jak się wydawało, bezludnej wyspy porośnietej roślinnością. Marynarze i pasażerowie wysiedli na ląd i rozpalili ogniska. Wtedy okazało się, że to nie wyspa, ale wielka ryba, która tak długo była na powierzchni, że pokrył ją piasek i porosła roślinnością. Żar rozpalonych ognisk sprawił, że ryba zaczęła się zanurzać. Podróżnicy w panice rzucili się do ucieczki z powrotem na pokład, ale nie wszyscy zdołali zrobić to w porę. Wielu utonęło. Sindbad należał do tych, którym nie udało się wrócić na statek, kiedy ryba się zanurzyła, ale zdołał chwycić się drewnianego cebra i z jego pomocą utrzymał się na powierzchni. Jednak na statku go nie zauważono i odpłynięto bez niego. Zdany na siebie, kupiec płynął przed siebie do utraty tchu, aż morze wyrzuciło go na inną wyspę.
Kiedy się ocknął, wstał i ruszył przed siebie. Przy brzegu zobaczył uwiązanego konia oraz człowieka, który zapytał go, kim jest. Kiedy Sindbad opowiedział mu swoją historię, człowiek ten zaprosił go do siebie i ugościł. Wyznał, że jest jednym z koniuchów króla Mahradżana. Raz w miesiącu przywiązuje klacze do brzegu, by zwabić morskie konie, które wychodzą z głębin i pokrywają klacze. Z tego rodzą się potem źrebaki szlachetnej rasy. Po paru dniach, kiedy jego misja dobiegła końca, koniuch wraz z innymi koniuchami zabrali klacze i wraz z Sindbadem udali się do stolicy państwa. Przedstawili go królowi Mahradżanowi, który przyjął Sindbada łaskawie, a nawet uczynił go jednym z urzędników. Sindbad jednak tęsknił za ojczyzną. Pewnego dnia do portu przybył okręt, w którym Sindbad rozpoznał ten, którym wypłynął z Basry. Kapitan i marynarze początkowo go nie poznawali i nie wierzyli, że to on jest Sindbadem, który, jak mniemali, utonął. Ale kiedy udowodnił swoją tożsamość, zwrócili mu cały majątek, który pozostawił na statku. Sindbad zdecydował się powrócić wraz z nimi do Basry. Król obdarował go tak hojnie na pożegnanie, że Sindbad wrócił do kraju jako człowiek zamożny.
Druga podróż Sindbada Żeglarza.
Po zakończeniu poprzedniej podróży Sindbad wiódł spokojne życie jako człowiek bogaty. Jednak tęsknota za podróżowaniem sprawiła, że postanowił ponownie udać się w podróż jako kupiec. Nakupił towarów i załadował je na statek wraz z innymi kupcami i rozpoczął na nim drugą podróż. Początkowo przebiegała pomyślnie, statek co chwilę przybijał do portów, gdzie kupcy, w tym Sindbad, wymieniali swoje towary, osiągając zyski. Pewnego dnia przybyli na bezludną wyspę, która była tak piękna, że kilku kupców, w tym Sindbad, wyszło na ląd, by ją podziwiać. Sindbad nieopatrznie oddalił się od grupy, położył się na trawie i zasnął. Kiedy się obudził, zrozpaczony przekonał się, że statek odpłynął bez niego. Zaczął wędrować po wyspie w poszukiwaniu śladów ludzkich osad lub żywności. Ujrzał kopułę o kształcie ogromnego ptasiego jaja. Kiedy się jej przypatrywał, wielki ptak zleciał z nieba i usiadł na niej. Wówczas Sindbad przypomniał sobie usłyszane niegdyś legendy o wielkim ptaku Ruchu, który zamieszkuje odległe wyspy i żywi się słoniami, które zanosi do gniazda. Domyślił się, że kopuła była jajem ptaka. Wówczas wpadł na pomysł. Postanowił przywiązać się do nogi Rucha, licząc, że wielki ptak tego nie zauważy. Miał nadzieję, że ptak wylatując na polowanie zabierze go ze sobą z bezludnej wyspy i zaniesie na inną. Rankiem Ruch wzleciał w niebo unosząc Sindbada. Przeleciał morze i wylądował na skalnym bloku na innym lądzie.
Sindbad pośpiesznie uwolnił się i zeskoczył na ziemię. Po chwili zobaczył ptaka odlatującego z ogromnym wężem w szponach. Spostrzegł też, że pod stopami leży pełno diamentów. Wówczas Sindbad przeraził się, gdyż zrozumiał, że trafił do doliny w Diamentowych Górach, z której nikt jeszcze nie wrócił żywy. Żyło w niej wiele groźnych węży i żmij tak wielkich, że mogłyby połknąć słonia. Gady w dzień przebywały w ukryciu, bojąc się ptaka Rucha i wielkich sępów polujących na nie, ale w nocy wychodziły na żer. Sindbad znalazł na noc schronienie w wielkiej jaskini, w której pomimo obecności gniazda żmii przeczekał noc. Następnego ranka zaczął szukać wyjścia z doliny. Nagle z pobliskiej skarpy upadło przed nim martwe zwierzę. Sindbad przypomniał sobie, że w Diamentowych Górach ludzie, pragnąc zdobyć diamenty z doliny, a nie chcąc narażać się na spotkanie z gadami, zrzucają w dół duże kawałki mięsa. Diamenty przykleją się do niego, a wtedy nadlatują ogromne sępy, które porywają mięso wraz z przyklejonymi doń kamieniami i wynoszą z doliny. Wtedy ludzie odpędzają sępa, biorą diamenty, a mięso zostawiają ptakom. Uzmysłowiwszy sobie to wszystko, Sindbad napełnił sobie kieszenie diamentami i przywiązał się do martwej owcy. Wkrótce nadleciał wielki sęp i porwał owcę wraz z Sindbadem. Wylądował na skałach poza doliną. Wtedy Sindbad zobaczył kupca, który odpędził sępa. Kupiec zdziwił się, kiedy zobaczył Sindbada. Uratowany wówczas opowiedział mu swoją historię i podzielił się diamentami, które miał w kieszeniach. Obdarowany był wdzięczny. Wkrótce przyłączyli się do grupy innych kupców. Wszyscy podziwiali Sindbada za to, że jako pierwszy człowiek był w Dolinie Węży i wrócił stamtąd żywy. Jakiś czas później Sindbad wsiadł na okręt płynący do Basry. Po drodze, dzięki zdobytym diamentom, zakupił wiele towarów, które potem sprzedawał z zyskiem. Do Badgadu wrócił jako człowiek jeszcze bogatszy.
Trzecia podróż Sindbada.
Tęsknota za podróżami sprawiła, że Sindbad ponownie zdecydował się wypłynąć w morze. Podróż początkowo układała się pomyślnie – do czasu, aż kapitan nie oznajmił kupcom i marynarzom, że niepomyślne wiatry pchają statek ku Małpim Górom – archipelagowi wysp, z których nikt nie powrócił żywy. Wtedy z pobliskiego lądu na statek wdarło się stado olbrzymich małp, które zepchnęły wszystkich ludzi z pokładu i odpłynęły na zdobytym statku. Kupcy i marynarze znaleźli się na pobliskim lądzie. Zaczęli szukać na nim siedzib ludzkich i natrafili na olbrzymi zamek. Weszli na dziedziniec i znaleźli tam wiele kości. Wieczorem z zamkowej wieży zszedł olbrzym o odrażającym wyglądzie. Pochwycił kapitana, zabił go na oczach towarzyszy, upiekł na rożnie i pożarł. Następnie spał do rana, by potem powrócić do swojej wieży. Marynarze i kupcy byli przerażeni. Od tej pory każdego wieczora potwór schodził z wieży, zjadał któregoś z nich, zasypiał, a po przebudzeniu wracał na wieżę. Wówczas Sindbad zasugerował zbudowanie tratwy i ucieczkę w morze, nawet za cenę utonięcia. Załoga zaakceptowała ten plan, gdyż wolała zginąć na morzu, niż być pożartą. Kiedy tratwa była gotowa, marynarze chwycili dwa rozpalone rożna i wsadzili potworowi w oczy, oślepiając go, następnie uciekli na tratwę. Okazało się jednak, że olbrzym ma towarzyszkę, równie wielką jak on, która, widząc, co się stało, zeszła z wieży, by mu pomóc. Ujrzawszy uciekającą tratwę, zaczęła rzucać w nią głazami, zabijając większość załogi. Kiedy znaleźli się poza zasięgiem pocisków, spostrzegli, że tylko trzech z nich pozostało przy życiu.
Wkrótce tratwa przybiła do kolejnej wyspy. Mieszkał na niej ogromny wąż, który pożarł dwóch towarzyszy Sindbada. Sindbad ocalał, gdyż skonstruował sobie klatkę z drewna, w której się zamknął i do której potwór nie miał dojścia. Był jednak coraz bardziej zrozpaczony i modlił się do Allaha o cud. Wtedy nadpłynął statek, którego załoga zabrała Sindbada na pokład, a on opowiedział im swoją historię. Wkrótce okazało się, że był to ten sam statek, w którym Sindbad rozpoczął swoją drugą podróż i który nieopatrznie pozostawił go na wyspie. Kapitan statku, przekonawszy się, że spotkany jest zaginionym kupcem, zwrócił mu towary, które ów pozostawił na pokładzie. Potem pożeglowali do kraju Sind, gdzie Sindbad dzięki operacjom handlowym pomnożył ten majątek. Następnie jako człowiek bogaty powrócił do Bagdadu.
Czwarta podróż Sindbada.
Wzbogacony po podróżach Sindbad pędził przyjemne i dostatnie życie, jednak tęsknota za podróżami i przygodami sprawiła, że ponownie zdecydował się spróbować sił jako kupiec. Początek podróży przebiegał pomyślnie, jednak pewnego dnia zerwał się sztorm, który zatopił statek. Nieliczni kupcy, w tym Sindbad, ocaleli, gdyż złapali się pływających desek. Następnego dnia fale wyrzuciły ich na nieznany ląd. Nadzy, czarnoskórzy tubylcy, których spotkali, poczęstowali ich dziwną potrawą, po której towarzysze Sindbada stracili rozum. On sam przezornie nic nie jadł. Okazało się, że ich królem był ghul, żywiący się ludzkim mięsem. Także jego poddani byli ludożercami. Towarzyszy Sindbada zaczęto tuczyć i co jakiś czas zabijano, pieczono i pożerano jednego z nich. Mordowani nie mogli się bronić, gdyż po tajemniczej potrawie nie byli niczego świadomi. Ostatecznie Sindbadowi udało się uciec z pomocą pewnego pasterza, który, spostrzegłszy, że Sindbad nie oszalał, wskazał mu drogę ucieczki.
Uciekając wiele dni, Sindbad spotkał na swej drodze ludzi zbierających ziarna pieprzu. Opowiedział im swoją historię. Byli pełni podziwu, że udało mu się uciec z rąk ludożerców i winszowali mu ocalenia. Poprowadzili go nawet przed obliczę króla, który go polubił. Wkrótce Sindbad zauważył, że tutejsi jeźdźcy nie używają siodeł. Kiedy się dowiedział, że siodła są tutaj nieznane, zaproponował królowi, że zacznie je sporządzać. Król był zdumiony, kiedy ujrzał ten wynalazek, i obdarował Sindbada przywilejami i majątkiem. Ciesząc się zaufaniem króla i sympatią obywateli, Sindbad postanowił zamieszkać w tym kraju. Wziął ślub z piękną kobietą i pędził spokojne życie. Jednak pewnego dnia jego żona umarła, a on dowiedział się, że w kraju tym obyczaj nakazuje, by wraz z ciałem zmarłego zamykać w grobie jego współmałżonka. Na nic zdały się protesty Sindbada. Kiedy ciało jego żony spuszczono do zbiorowego grobu wydrążonego w jaskini, Sindbada spuszczono tam wraz z niewielkimi zapasami żywności i wody, po czym zamknięto wejście. W środku walały się kości i gnijące ciała zmarłych. Sindbad był zrozpaczony. Dzielił jedzenie na drobne porcje, cierpiał głód. Jednak wkrótce usłyszał odgłosy kolejnego pogrzebu. Najpierw przez otwór spuszczono zwłoki mężczyzny, a później żyjącą żonę zmarłego. Sindbad zaszedł ją od tyłu i zabił, następnie zabrał jej zapasy żywności i wody. Czyniąc tak jeszcze kilkakrotnie, utrzymywał się przy życiu. Wkrótce spostrzegł, że w grobie pojawiają się czasem padlinożerne zwierzęta. Idąc śladem jednego z nich, dostrzegł szczelinę w jaskini. Wydostał się przez nią na zewnątrz. Ze zwłok zmarłych zabrał nieco ubrania i klejnoty, z którymi ich pochowano, i udał się na brzeg morza. Tam zobaczył statek z Basry. Załoga zabrała go na pokład jako rozbitka wraz z cennymi kosztownościami, które miał przy sobie. Wkrótce Sindbad powrócił do Bagdadu.
Piąta podróż Sindbada.
Powróciwszy do Bagdadu, Sindbad wiódł szczęśliwe i dostatnie życie. Jednak tęsknota za podróżami znów kazała mu spróbować sił jako kupiec. Tak jak poprzednio nakupił towarów, dołączył do grupy kupców i wypłynął z nimi w morze. Pewnego dnia statek przybył do bezludnej wyspy, kilku kupców wyszło na ląd i znalazło olbrzymią kopułę, nie wiedząc, że to jajo ptaka Rucha. Wkrótce rozbili je i wyciągnęli ze środka pisklę, które zarżnęli i upiekli na ogniu, nie bacząc na ostrzeżenia Sindbada, który widział już tego ptaka. Wtedy na niebie pojawiły się dwa olbrzymie ptaki Ruchy. Kupcy rzucili się na statek i zaczęli w panice odpływać. Ptaki jednak puściły się w pogoń, a każdy z nich trzymał w szponach ogromną skałę. Ptaki rzuciły je na statek i roztrzaskały go, tak że wszyscy ludzie znaleźli się w wodzie. Sindbad jako jedyny nie utonął, gdyż złapał się deski, z której pomocą dopłynął do wyspy.
Spotkał tam starca o dziwnym wyglądzie, siedzącego nad rzeką. Starzec poprosił Sindbada o przeniesienie na drugi brzeg. Jednak kiedy starzec wszedł na jego grzbiet, okazało się, że jego nogi podobne są do nóg bawołu. Starzec za nic nie chciał zejść z grzbietu Sindbada, którego traktował jak wierzchowca. Siedział na nim wiele dni i nawet spał na jego grzbiecie, a Sindbad czuł, że traci siły. Podczas snu starca Sindbad zerwał nieco winogron rosnących na wyspie i wypełnił nim wnętrze dyni, po czym zostawił na słońcu. Kiedy zrobiło się z nich wino, poczęstował nim starca. Starzec, który nie znał alkoholu, upił się szybko i dał się zrzucić z grzbietu. Sindbad zabił go kamieniem, gdyż ciągle się go bał. Wkrótce do wyspy przybył statek, który zabrał Sindbada na pokład. Sindbad opowiedział marynarzom swoją przygodę. Ci byli pełni podziwu i poinformowali go, że spotkał Starca Morskiego i że do tej pory nikt, kogo dosiadł, nie uwolnił się od niego.
Potem dopłynęli do grodu zwanego Miastem Małp. Miasto to nocą zawsze było opustoszałe, gdyż mieszkańcy wsiadali wtedy na łodzie i wypływali w morze, bojąc się małp, które ich nocą napadały. Sindbad wysiadł na ląd, chcąc zwiedzić miasto, i wtedy statek niespodziewanie odpłynął. Na szczęście zobaczył wsiadających do łodzi ludzi, którzy wyjaśnili mu, że uciekają przed małpami. Zaprosili go do jednej z łodzi i szybko się z nim zaprzyjaźnili. Od tej pory Sindbad zamieszkał w tym mieście. Z pomocą tubylców znalazł pracę, która polegała na tym, że najpierw zbierało się żwir, z którym następnie szło się do lasu, by rzucać nim w siedzące na drzewach małpy. Wtedy małpy rzucały na ludzi kokosy, które ludzie zbierali i sprzedawali na targu. Okazało się, że sprzedaż kokosów zapewniała duże dochody, gdyż kokosy były tam cenne i Sindbad szybko stał się bogaty. Kiedy do wyspy przypłynął obcy statek, Sindbad postanowił powrócić do ojczyzny. Pożegnał gościnnych tubylców i wypłynął w morze. Przepływając koło wyspy al-Asirat, Sindbad zdobył nieco cennych pereł, które według tamtejszego przelicznika kupił za kokosy. Do domu powrócił bogaty.
Szósta podróż Sindbada.
Powróciwszy do Bagdadu Sindbad wiódł szczęśliwe i dostatnie życie. Jednak tęsknota za morzem znów skłoniła go do wypłynięcia. Zaopatrzony w towary udał się do Basry i stamtąd wypłynął w morze. Podróż początkowo przebiegała szczęśliwie. Jednak pewnego dnia kapitan oświadczył przerażonej załodze i kupcom, że zabłądzili i nie wie, gdzie są. Wkrótce potem statek wpadł na mieliznę i roztrzaskał się na niej. Nielicznym marynarzom i kupcom udało się wydostać na pobliską wyspę. Sindbad był jednym z nich. Na brzegu leżało mnóstwo towarów i bogactw wyrzuconych na brzeg z rozbitych statków. Jednak wyspa była bezludna, a żeglarze mimo bogactw cierpieli głód. Ludzie zaczęli pojedynczo umierać, aż w końcu przy życiu został sam Sindbad. Wtedy spostrzegł on, że strumień słodkiej wody opływający wyspę ginie gdzieś w jaskini. Postanowił zbudować tratwę i popłynąć wzdłuż strumienia. Na tratwę zabrał dużą część bogactw, które znalazł na brzegu, i rozpoczął podróż. Kiedy wpłynął do jaskini, ogarnęła go ciemność. W końcu po wielu godzinach płynięcia zasnął.
Kiedy się obudził, okazało się, że wypłynął z jaskini po drugiej stronie wyspy. Zobaczył wokół siebie grupę czarnoskórych mężczyzn. Na szczęście jeden nich znał język arabski i Sindbad mógł mu opowiedzieć o swoich przygodach. Tubylcy nakarmili go i zaprowadzili do króla. Sindbad ofiarował królowi część bogactw, które wiózł ze sobą na tratwie, czym zaskarbił sobie jego sympatię. Wkrótce Sindbad zaprzyjaźnił się też z królewskimi dostojnikami. Król wiele wypytywał się o ojczyznę Sindbada – Kalifat Bagdadzki – i osobę monarchy – kalifa Haruna Ar-Raszida. Sindbad przedstawił kalifa w bardzo dobrym świetle. Kiedy Sindbad oświadczył, że pragnie wrócić do kraju, król przygotował statek do drogi i wręczył też podarunki dla kalifa Haruna Ar-Raszida. Sindbad, powróciwszy do Bagdadu, udał się na dwór władcy i wręczył dary od króla. Kalif ze zdumieniem wysłuchał jego opowieści i kazał je spisać swoim kronikarzom. Od tej pory Sindbad i kalif stali się przyjaciółmi.
Siódma podróż Sindbada.
Wzbogacony po podróżach Sindbad wiódł szczęśliwe i dostatnie życie. Cieszył się przyjaźnią kalifa i miał licznych przyjaciół. Jednak nadal pragnął przeżywać przygody i ponownie udał się w podróż. Początkowo przebiegała ona pomyślnie, jednak wkrótce zerwały się złe wiatry. Kiedy się skończyły, kapitan oświadczył przerażonej załodze i pasażerom, że wiatr uniósł ich na morze leżące na krańcu świata, skąd jeszcze nikt nie powrócił żywy, gdyż roi się w nim od potworów. Wtedy z morza wyłoniły się trzy ryby większe od statku, które zaczęły krążyć wokół niego. Wszyscy patrzyli przerażeni, ale wtedy zerwał się wiatr, który porwał statek spomiędzy ryb i roztrzaskał go na skałach. Sindbad znalazł się w wodzie, ale ocalał, gdyż złapał się deski. Wszyscy inni potonęli. Wtedy Sindbad przysiągł przed Allahem, że jeśli ocaleje, już nigdy nie wypłynie w morze.
Wkrótce fale wyrzuciły go na brzeg wyspy. Na wyspie płynęła rzeka, która ginęła w jaskini, podobnie jak rzeka z jego poprzedniej podróży. Wówczas Sindbad postanowił tak jak poprzednio zrobić tratwę i popłynąć z nurtem rzeki. Przez wiele godzin płynął w ciemności, aż w końcu wypłynął z drugiej strony góry. Mieszkali tam tubylcy, którzy przyjęli go gościnnie. Jeden z nich, człowiek podeszły wiekiem, ugościł go w swoim domu. Poinformował też Sindbada, że drzewo sandałowe, z którego Sindbad zbudował nieświadomie tratwę, jest bardzo cenne w ich kraju i pomógł mu je z zyskiem sprzedać. Sindbad bardzo zaprzyjaźnił się z gospodarzem, zamieszkał u niego i poślubił jego córkę. Wkrótce gospodarz zmarł, a Sindbad odziedziczył jego majątek. Zżył się też z mieszkańcami tego kraju. Ze zdumieniem odkrył, że na początku każdego miesiąca mężczyznom wyrastają skrzydła i wzlatują ku obłokom. Miasto wtedy się wyludniało, pozostawały tylko kobiety i dzieci. Pewnego razu Sindbad poprosił jednego z nich, by zabrał go ze sobą. Wkrótce obaj poszybowali w górę, w niebo. Kiedy jednak Sindbad nieopatrznie wypowiedział imię Allaha, pojawił się ogień z nieba, a jego przewoźnik zrzucił go na szczyt jakiejś góry i wszyscy rzucili się do ucieczki. Na szczycie kupiec spotkał młodzieńców. Kiedy powiedział im, że jest czcicielem Allaha, ofiarowali mu złotą laskę i odeszli. Sindbad ruszył dalej swoją drogą, wtedy zobaczył żmiję, która w paszczy trzymała człowieka. Nieszczęśnik błagał o ratunek. Sindbad uderzył gada laską, aż ten wypluł człowieka. Człowiek podziękował mu za ratunek, potem ukazali się jego towarzysze, wśród których Sindbad rozpoznał człowieka, który zrzucił go z grzbietu. Człowiek przeprosił Sindbada za swój postępek, ale jednocześnie zaapelował, by nie sławił przy nich Allaha. Sindbad ponownie wsiadł na jego plecy i powrócili do miasta. Opowiedział on swoją przygodę żonie. Ta powiedziała, że ci ludzie ze skrzydłami to synowie Szejtana (Szatana) i żeby strzegł się ich w przyszłości. Poinformowała go też, że ona i jej ojciec byli jedynymi prawdziwymi ludźmi w tym mieście. Wówczas Sindbad po naradzie z żoną zdecydował sprzedać wszystkie posiadłości i powrócić do Bagdadu. Wkrótce udali się do portu, załadowali majątek na statek i wypłynęli. Po wielu dniach przybyli na miejsce. Sindbad był teraz jeszcze bogatszy, niż po poprzednich wyprawach, co więcej miał piękną i kochającą żonę. Postanowił jednak na zawsze skończyć z podróżami morskimi.

</doc>
<doc id="826565" url="https://pl.wikipedia.org/wiki?curid=826565" title="Claudio Fava">
Claudio Fava

Giovanni Claudio Fava (ur. 15 kwietnia 1957 w Katanii) – włoski dziennikarz, polityk, od 1999 do 2009 eurodeputowany.
Życiorys.
Ukończył prawo w 1980 oraz kursy dziennikarskie w 1982. W latach 1982–1992 pracował jako dziennikarz dla „I Siciliani” (pisma, które stworzył jego ojciec, zamordowany przez mafię w 1985), „Corriere della Sera” i RAI. Pisał reportaże wojenne z Salwadoru, Libanu i Somalii. Był również współtwórcą scenariusza do filmu o mafii "Sto kroków" (2000), za który otrzymał m.in. nagrodę za najlepszy scenariusz na 57. MFF w Wenecji oraz Davida di Donatello.
W 1992 został wybrany do Izby Deputowanych XI kadencji, w parlamencie zasiadał przez dwa lata, po czym powrócił do dziennikarstwa. W 1999 i w 2004 uzyskiwał mandat do Parlamentu Europejskiego z ramienia Drzewa Oliwnego. W 2006 został sprawozdawcą Komisji tymczasowej do spraw rzekomego wykorzystania państw europejskich przez CIA do transportu i nielegalnego przetrzymywania więźniów, jego raport został przyjęty przez PE 14 lutego 2007.
Należał do Demokratów Lewicy. Ugrupowanie to opuścił po zapowiedzi powołania jednolitej Partii Demokratycznej, przechodząc do Demokratycznej Lewicy. W 2008 przejął kierownictwo tego ugrupowania. W 2010 wprowadził tę partię do formacji Lewica, Ekologia, Wolność. W 2013 wybrany do Izby Deputowanych XVII kadencji.
W 2017 dołączył do nowo powołanego ruchu politycznego pod nazwą Artykuł 1 – Ruch Demokratyczny i Postępowy. W tym samym roku kandydował bez powodzenia na urząd prezydenta Sycylii. Uzyskał natomiast mandat posła do Sycylijskiego Zgromadzenia Regionalnego.

</doc>
<doc id="826568" url="https://pl.wikipedia.org/wiki?curid=826568" title="Książę Niezłomny. Z Calderona de la Barca. Tragedia we trzech aktach">
Książę Niezłomny. Z Calderona de la Barca. Tragedia we trzech aktach

Książę Niezłomny. Z Calderona de la Barca. Tragedia we trzech aktach – swobodny przekład dramatu "El principe Constante" Pedro Calderóna dokonany przez Juliusza Słowackiego w grudniu 1843 roku. Wydany w 1844 w Paryżu.
Okoliczności powstania przekładu.
Powstanie przekładu, za Józefem Reitzenheimem, wiązano z oddziaływaniem na poetę Koła Sprawy Bożej. Obecnie pogląd ten został zarzucony. Zainteresowanie Calderonem wśród towiańczyków przyszło później. Wydaje się, że tłumaczenie było nie tyle wyrazem pokory narzuconej przez Towiańskiego, co reakcją na "Wykład XVI" Mickiewicza, wygłoszony w Collège de France 4 kwietnia 1843 roku, w którym ten głosił potrzebę stworzenia narodowego dramatu słowiańskiego, nie wspominając przy okazji przedstawienia dotychczasowego jego dorobku o żadnej ze sztuk Słowackiego. Najwyraźniej sprowokowany Słowacki napisał "bardzo szybko i w wielkim natchnieniu" pod koniec 1843 roku trzy dramaty: "Księdza Marka", "Sen srebrny Salomei" i "Księcia Niezłomnego".
Po zerwaniu z Kołem Towiańskiego w listopadzie 1843 roku, Słowacki rzucił się w wir pracy twórczej. Michałowi Budzyńskiemu powiedział: "gdym przekładał" Księcia Niezłomnego, t"arzałem się po ziemi, wystawiłem sobie, że jestem tym księciem Portugalii, który za ojczyznę oddałem swój żywot i dźwigam kajdany Maurów. – Darłem piersi moje, połykałem proch na podłodze zamiatany." 15 stycznia 1844 roku wysłał Wojciechowi Stattlerowi wszystkie trzy świeżo wydrukowane dramaty. W pisanym rok później, w lutym 1845 roku, liście do matki zwierzał się, że ów "Książę" mu "kości wewnętrzne połamał".
Treść.
Głównym bohaterem jest Portugalczyk Don Fernand, infant, który przebywał w niewoli. Tam też zmarł w roku 1443, gdyż nie zgodził się na oddanie Maurom miasta Ceuty, co było warunkiem jego uwolnienia. Wątek ten miał według zamiaru Calderona nawiązywać do legendy świętego infanta, który odmówił wydania muzułmanom chrześcijańskiego miasta, za co odebrana mu została wolność.
Stosunek do oryginału.
Przekład Słowackiego nie jest parafrazą czy adaptacją. Słowacki zachowuje bowiem wiernie wszystkie sceny dramatu, konstrukcję dramatyczną i wszystkie postaci. Różnice wynikają głównie z odmienności romantycznego stylu i poetyki. Tadeusz Miciński zestawiając fragmenty swego tłumaczenia z przekładem Słowackiego stwierdził, że jest ono "przedziwnym przykładem zewnętrznej zgodności i zasadniczego przetworzenia w duchu".
Tłumaczenie Słowackiego jest utrzymywane w konwencji ewangelicznej przypowieści o niezłomności, ofierze i poświęceniu dla innych, męczeństwie, szlachetności ducha. Poeta wzbogaca samoświadomość bohatera, czyniąc z niego sługę Bożego. Podobny w tym staje się do niektórych bohaterów dramatów Słowackiego (tych tworzonych od 1842), gromadzących w sobie cechy charakteryzujące typ romantycznego indywidualizmu.
Spór o przekład.
Spór o przekład rozpoczyna pionierska monografia A. Małeckiego o Słowackim, w której autor niezwykle wysoko ocenia przekład "Księcia Niezłomnego" (1866). Bardziej powściągliwy w ocenie jest pozytywista Święcicki. Natomiast siedem lat później, romantycznie egzaltowany Porębowicz, daje pierwszeństwo przekładowi Słowackiego przed oryginałem i wzywa Calderóna, by na znak feudalnego hołdu ucałował Słowackiemu rękę. W swych ocenach przekałdu Miciński (1898) i Szyjkowski (1905) idą za Porębowiczem. Lorentowicz w swoich recenzjach teatralnych (1929) zajmuje stanowisko Szyjkowskiego. Przeciw nadmiernemu wywyższaniu przekładu Słowackiego protestował J. Kleiner (1914, 1927, 1930). T. Peiper (1919, 1926, 1930) twierdził, że oryginał jest nieporównanie bardziej genialny teatralnie, gdyż przekład Słowackiego, bardzo poetycki, jest na deskach sceny niemożliwym.
"Książę Niezłomny" w polskim teatrze.
Prapremiera sztuki na polskich scenach miała miejsce w 1874 roku w Krakowie. W roli Don Fernanda wystąpił Bolesław Ładnowski. Rok później dramat miał swą premierę we Lwowie. Prawdziwym odkryciem stał się przekład Słowackiego dla polskiego teatru początku XX wieku. Po znakomitym przedstawieniu krakowskim z 1906 roku, które przez kilka sezonów utrzymało się na afiszu, kolejno wystawiały "Księcia": Wilno (1910), Poznań (1911, 1937), Łódź (1912, 1927), Teatr Polski w Kijowie (1917), Warszawa (1918, 19127), Toruń (1922), Kraków (1926, 1933), Lwów (1927), Katowice (1938). Prawie setkę przedstawień plenerowych na dziedzińcach i placach miast polskich dał w latach 1926 i 1927 zespół Reduty.
Na kanwie dramatu Calderona-Słowackiego jeden ze swoich najważniejszych spektakli wyreżyserował w 1965 roku w Teatrze Laboratorium Jerzy Grotowski.
2 grudnia 2022 roku w Narodowym Starym Teatrze im. Heleny Modrzejewskiej w Krakowie miała miejsce premiera spektaklu wyreżyserowanego przez Małgorzatę Warsicką.

</doc>
<doc id="826570" url="https://pl.wikipedia.org/wiki?curid=826570" title="Chotčianka">
Chotčianka

Chotčianka – niewielka, górska rzeka płynąca przez tereny Laboreckiej vrchoviny w północno-wschodniej Słowacji, lewobrzeżny dopływ Ondawy. Długość ok. 27 km.
Źródła na wysokości 535-560 m n.p.m., na południowych skłonach przełączki zwanej Sedlo pod Beskydom (585 m n.p.m.) oraz przyległego odcinka głównego grzbietu Karpat aż po tzw. Klin (słow. "Kút"), dokładnie naprzeciw źródlisk polskiego dopływu potoku Bełcza. Chotčianka spływa początkowo w kierunku południowo-wschodnim, po czym poniżej osady Driečna na wys. ok. 345 m n.p.m. skręca na południowy zachód. W rejonie wsi Makovce, na wys. 250 m n.p.m. skręca na zachód, a następnie poniżej wsi Bukovce, na wys. ok. 225 m n.p.m. – ponownie na południowy zachód. Przepływa teraz przez wieś Chotča, od której wzięła nazwę, po czym na wys. ok. 190 m n.p.m., w Stropkovie, uchodzi do Ondawy.
Główne dopływy prawobrzeżne: "Javorový potok" w Vyšnej Vladičy, "Mlynský potok" w Staškovcach, "Kožuchovský potok" i "Olšavka" w Bukovcach oraz "Vislavka" w Chotčy. Główny dopływ lewobrzeżny: "Poliansky potok" w Makovcach.
Tok prawie w całości nieuregulowany. Reżym przepływów pluwialno-niwalny.

</doc>
<doc id="826571" url="https://pl.wikipedia.org/wiki?curid=826571" title="Bakteryjne zapalenie pochwy">
Bakteryjne zapalenie pochwy

Bakteryjne zapalenie pochwy, bakteryjna waginoza (ang. "bacterial vaginosis, BV") – jedna z najczęstszych infekcji pochwy i sromu. Zaburzona zostaje mikroflora pochwy, gwałtownie mnożą się bakterie beztlenowe (np. "Gardnerella vaginalis, Prevotella" spp., "Mycoplasma hominis, Mobiluncus" spp.), obniżona jest liczba pałeczek "Lactobacillus" i pH pochwy wzrasta powyżej normy (powyżej 4,5, a nawet w skrajnych przypadkach do 7,0).
Etiologia.
Zasadniczą przyczyną waginozy bakteryjnej są zaburzenia w obrębie mikroflory bakteryjnej pochwy, między innymi brak pochwowych pałeczek kwasu mlekowego odpowiedzialnych za odpowiednie pH pochwy (3,8–4,2).
Epidemiologia.
Czynnikami zwiększającymi ryzyko zakażenia są, podobnie jak w przypadku zakażeń grzybiczych (kandydozy pochwy): wielu partnerów seksualnych, nieprawidłowo pojmowana higiena osobista (zwłaszcza irygacje pochwy naruszające mikroflorę), przebyte zabiegi ginekologiczne, czy wewnątrzmaciczna wkładka antykoncepcyjna. Na BV częściej zapadają również kobiety palące papierosy}.
Objawy i przebieg.
Najczęstszym objawem są upławy – białawe lub szarawe, o wyraźnym, nieprzyjemnym rybim zapachu, czasami towarzyszy im świąd lub podrażnienie.
Często jednak chorobie nie towarzyszą żadne objawy, dlatego w diagnostyce BV pomocny jest badanie pH pochwy; prawidłowy odczyn pochwy jest kwaśny i oscyluje pomiędzy 3,8 a 4,2.
Rozpoznanie.
Badanie czystości pochwy (badanie flory pochwy, biocenoza pochwy) służy do identyfikacji stanu zapalnego. Biocenozę pochwy ocenia się za pomocą różnorodnych skal.
Skala Kuczyńskiej.
W skali tej bierze się pod uwagę takie parametry jak: obecność i liczba pałeczek kwasu mlekowego, obecność i liczba bakterii patogennych i drożdżaków, a także obecność leukocytów w rozmazie. Skala ta wyróżnia podstawowe stopnie czystości 0, I, II, III, IV i kilka stopni pośrednich I/II, II/III, III/IV i 0/IV. I tak ze stopniem I (najkorzystniejszym) mamy do czynienia wtedy, gdy pałeczki kwasu mlekowego są liczne, brak jest flory patogennej i leukocytów, a dodatkowo pH jest odpowiednio niskie. Natomiast stopień IV oznacza brak pałeczek kwasu mlekowego, liczną florę patogenną, pojedyncze lub liczne leukocyty oraz stosunkowo wysokie pH. Warto także wspomnieć o stopniu 0, w którym brak jest pałeczek, brak patogenów, pojedyncze lub liczne leukocyty i wysokie pH. Stopnie od I do II/III uważamy za stany prawidłowe, natomiast stopnie III do IV oraz stopień 0 to stany nieprawidłowe, świadczące najczęściej o obecności stanu zapalnego pochwy wymagającego właściwego leczenia.
Skala Amsela.
Rozpoznanie bakteryjnego zakażenia pochwy polega na stwierdzeniu trzech spośród czterech charakterystycznych objawów (kryteria Amsela), takich jak:
Skala Nugenta.
Stosowana jest również ocena w skali Nugenta, która opiera się na oszacowaniu proporcjonalnego udziału poszczególnych rodzajów bakterii w preparacie i jego ocenie liczbowej (0-10 punktów). Końcowy wynik &lt; 4 punktów wskazuje na stan prawidłowy, 4-6 oznacza stan pośredni, a &gt; 6 świadczy o BV.
Nie stwierdza się natomiast pieczenia czy swędzenia pochwy i sromu.
Należy podkreślić, że badanie czystości pochwy ani posiew bakteryjny nie mają żadnego znaczenia w rozpoznawaniu zakażeń pochwy. Obecnie zalecanym badaniem jest ocena ekosystemu pochwy, czyli pH, woni, obecności komórek jeżowych, rzęsistków i komórek drożdży.
Leczenie.
W leczeniu waginozy bakteryjnej najczęściej stosuje się leki miejscowe i antybiotyki, takie jak klindamycyna czy metronidazol. Dodatkowo – zwłaszcza w przypadku zastosowania antybiotykoterapii – w celu odbudowania prawidłowej flory bakteryjnej pochwy należy w leczeniu zastosować preparat zawierający bakterie "Lactobacillus" (działanie ginekologiczne mają szczepy "Lactobacillus rhamnosus GR-1" oraz "Lactobacillus fermentum RC-14"), najlepiej gdy grupie bakterii towarzyszą produkty zakwaszające środowisko pochwy (witamina C lub kwas mlekowy).
Nie leczona waginoza bakteryjna może prowadzić do poważniejszych powikłań – zapalenia narządów miednicy mniejszej, zapalenia cewki moczowej, a także większej podatności na zakażenie wirusem HIV. W skrajnych przypadkach nie leczone bakteryjne zapalenie pochwy może być przyczyną bezpłodności.

</doc>
<doc id="826576" url="https://pl.wikipedia.org/wiki?curid=826576" title="Waginoza bakteryjna">
Waginoza bakteryjna



</doc>
<doc id="826579" url="https://pl.wikipedia.org/wiki?curid=826579" title="Ladomirka">
Ladomirka

Ladomirka – rzeka w północno-wschodniej Słowacji, lewy dopływ Ondawy w zlewisku Morza Czarnego. Długość – 21 km. 
Źródła Ladomirki znajdują się na wysokości około 455 m n.p.m. po południowej stronie Przełęczy Dukielskiej, w słowackim Beskidzie Niskim ("Laborecká vrchovina"). Rzeka płynie na południe, potem łagodnie skręca na południowy wschód, a w ujściowym odcinku – na wschód. Uchodzi do Ondawy w mieście Svidník, na południe od centrum.

</doc>
<doc id="826581" url="https://pl.wikipedia.org/wiki?curid=826581" title="Franz Nissl">
Franz Nissl

Franz Nissl (ur. 9 września 1860 w Frankenthal (Pfalz), zm. 11 sierpnia 1919 w Monachium) – niemiecki lekarz neurolog, neuropatolog i psychiatra.
Życiorys.
Urodził się w 1860 roku jako syn Theodora Nissla (1824–84) i Marii Franziski z domu Haas (zm. 1868). Studiował medycynę w Monachium. Jeszcze jako student napisał pracę, poświęconą opracowanej przez niego technice barwienia preparatów histologicznych. Metoda Nissla do dziś jest stosowana w neuropatologii. Bernhard von Gudden był pod wrażeniem pracy Nissla i zaproponował mu asystenturę. Nissl był asystentem Guddena w "Oberbayerische Kreis-Irrenanstalt Haar" od 1885 do 1888 roku.
Wspólnie z Aloisem Alzheimerem prowadził badania neurohistologiczne w szpitalu psychiatrycznym we Frankfurcie.
Nie założył rodziny. Zmarł 11 sierpnia 1919 z powodu przewlekłej niewydolności nerek.

</doc>
<doc id="826583" url="https://pl.wikipedia.org/wiki?curid=826583" title="Sanef">
Sanef



</doc>
<doc id="826585" url="https://pl.wikipedia.org/wiki?curid=826585" title="Société des autoroutes du Nord et de l’Est de la France">
Société des autoroutes du Nord et de l’Est de la France

Société des autoroutes du Nord et de l’Est de la France, Sanef (pol. "Towarzystwo autostrad Wschodu i Północy Francji") – jedno z francuskich przedsiębiorstw zarządzających autostradami.
Sieć autostrad.
Sanef zarządza 1317 km autostrad. Pod względem długości zarządzanych autostrad jest to trzecie przedsiębiorstwo we Francji. Sieć ta składa się z następujących autostrad:
Société des autoroutes Paris-Normandie jest filią SANEF-u.
Od 2006, Sanef jest również posiadaczem koncesji na autostradę A 65 Langon – Pau, w ramach konsorcjum A’LIENOR tworzonego wspólnie z Eiffage.
Prywatyzacja.
14 grudnia 2005 rząd Francji podjął decyzję o sprzedaży SANEF-u hiszpańskiemu konsorcjum Abertis.

</doc>
<doc id="826586" url="https://pl.wikipedia.org/wiki?curid=826586" title="Zakres zmiany barwy">
Zakres zmiany barwy

Zakres zmiany barwy – zakres skali pH, w którym określony chemiczny wskaźnik i bardziej ogólnie każdy barwnik zauważalnie zmienia swoją barwę.
Twórcą teorii kwasowo-zasadowej barwników był Wilhelm Ostwald. Założył on, że wskaźniki pH to słabe kwasy lub słabe zasady organiczne, których niezdysocjowane cząsteczki mają w roztworach inną barwę niż jony. 
W zależności od pH roztworu obecny jest nadmiar jednej z form. Ponieważ obie formy wskaźnika mają różne barwy, przy jednakowych ich stężeniach obserwowana jest barwa pośrednia (wypadkowa). W zakresie zmiany barwy następuje wyraźna zmiana koloru roztworu. Najczęściej zakres zmiany barwy zawiera się w dwóch jednostkach pH. Istnieją jednak bardziej czułe wskaźniki, charakteryzujące się mniejszym zakresem zmiany barwy, np. błękit bromotymolowy zmienia barwę w zakresie 0,9 jednostek pH.

</doc>
<doc id="826587" url="https://pl.wikipedia.org/wiki?curid=826587" title="Armata morska 102 mm Mark XVI">
Armata morska 102 mm Mark XVI

Armata morska 4-calowa (102 mm) Mark XVI (oznaczenie brytyjskie: 4 inch L/45 QF HA Mark XVI, w skrócie Mk. XVI) – brytyjska morska armata uniwersalna kalibru 102 mm z lat 30. XX wieku, występująca przede wszystkim w wersji podwójnie sprzężonej na podstawie Mark XIX. Było to najliczniejsze działo średniego kalibru na okrętach brytyjskich podczas II wojny światowej, używane także na niektórych okrętach sojuszniczych.
Historia.
Nową armatę uniwersalną 102 mm Mark XVI opracowano około 1934 i zaczęto wprowadzać do użytku w 1936. Zastąpiła ona starsze działo przeciwlotnicze tego kalibru 4in L/45 QF Mark V, na pojedynczej podstawie. W przeciwieństwie do niego, działo Mark XVI było przewidziane przede wszystkim do użytku jako podwójnie sprzężone. Po pewnym czasie opracowano działo o ulepszonej konstrukcji lufy (lufa samowzmacniana, płaszczowa), oznaczone Mark XVI* (początkowo Mark XVIII). Nowa wersja stała się standardem i wcześniejsze działa Mark XVI doprowadzano do wersji Mark XVI* podczas remontów (na ogół w literaturze obie wersje określa się po prostu jako Mark XVI).
Oznaczenie brytyjskie: 4-inch L/45 QF HA Mark XVI oznaczało armatę kalibru 4 cale, o długości lufy 45 kalibrów, na amunicję scaloną z łuską metalową (QF – "Ouick Firing"), przeciwlotniczą (HA – "High Angle"), model XVI.
Armata Mk. XVI szczególnie dobrze nadawała się do celów obrony przeciwlotniczej na większych odległościach, jednakże przy zastosowaniu przeciw celom nawodnym za wadę uważano stosunkowo małą masę pocisków, o mniejszej skuteczności, niż stosowanych powszechnie na niszczycielach tego okresu dział 120 mm. Częściowo rekompensowane było to szybkostrzelnością. Ponadto nie miała ona wysokiej celności. Mimo to, uważana jest za jedno z bardziej udanych dział uniwersalnych. Stosowana była na licznych typach okrętów brytyjskich, przy czym liczba ta byłaby jeszcze większa, lecz produkcja dział nie zdołała pokryć wielkiego zapotrzebowania na nie w pierwszej połowie II wojny światowej.
Wyprodukowano do pierwszych lat powojennych ok. 2555 dział Mk. XVI i Mk. XVI* w Wielkiej Brytanii, 504 w Kanadzie i 45 w Australii. Używane były w niektórych marynarkach jeszcze przez kilka dziesięcioleci po wojnie.
Istniały ponadto dwa pokrewne modele dział: Mk. XVII, o zmniejszonej masie dla krążowników ciężkich typu "County" (zbudowano 12 dział, przerobionych następnie na Mk. XVI) oraz nowa lżejsza wersja Mk. XXI (z samowzmacnianą lufą monoblokową). Armat Mk. XXI zbudowano 238 sztuk w Wielkiej Brytanii i 135 w Kanadzie, używano ich na części fregat.
Zastosowanie.
Armata na podstawie Mk. XIX trafiła na większość brytyjskich pancerników modernizowanych w latach 30. i większość krążowników jako uzbrojenie pomocnicze oraz na nowo budowane niszczyciele eskortowe, slupy, część fregat i wiele innych okrętów jako uzbrojenie główne.
Armata Mark XVI na podstawie Mark XIX była używana na okrętach (lista nie jest wyczerpująca):
Jako uzbrojenie pomocnicze:
Jako uzbrojenie główne:
Okręty sojusznicze wyposażane w Wielkiej Brytanii:
Okręty Polskiej Marynarki Wojennej uzbrojone w działa Mk XVI:
Opis.
Armata kalibru 102 mm, strzelająca amunicją scaloną, ładowana odtylcowo. Lufa gwintowana, płaszczowa, samowzmacniana (Mark XVI*). Zamek klinowy, półautomatyczny, otwierany w dół, zamykany ręcznie. Amunicja ładowana ręcznie. Działo naprowadzane było ręcznie (część pod koniec wojny otrzymała napędy elektryczne). Żywotność lufy wynosiła ok. 600 strzałów.
Działa Mk. XVI montowano przede wszystkim po dwa na wspólnej lawecie, podnoszone razem, w podwójnych stanowiskach Mk. XIX, osłoniętych z przodu i częściowo z góry i po bokach maską przeciwodłamkową (półwieżach). Istniało kilka odmian maski, różniących się nieco wyglądem w tylnej części. Masa półwieży Mk. XIX wynosiła 16,8 t.
W znacznie mniejszej liczbie używano pojedynczych stanowisk Mk XX i Mk XXIV (tego ostatniego, dla dział Mk.XXI). Masa stanowiska Mk. XX – 10 t, Mk. XXIV – 8,63 t.
Używano dwóch rodzajów pocisków:

</doc>
<doc id="826588" url="https://pl.wikipedia.org/wiki?curid=826588" title="Process">
Process

Processs – polski zespół rockowy.
Historia.
Powstał w 1984 roku w Gliwicach, pierwszy skład pochodził z pobliskich Pyskowic. 
W latach 1985–1987 występowali na festiwalu w Jarocinie. Trafili też do filmu kręconego przez BBC na temat polskiego rocka: "Moja krew, twoja krew". Zespół występował pierwotnie, podczas pierwszego koncertu w Jarocinie, w składzie: Andrzej Mierzwa – śpiew, „Bogi” – gitara, „Siwy” – gitara basowa, „Nawiedzony” – instrumenty perkusyjne, śpiew, „Kigen” – perkusja. 
Na przełomie 1986 i 1987 roku od zespołu odeszli „Nawiedzony” i czasowo „Kigen”. Do zespołu dołączył perkusista Tomek Płonka „Ołówek”, który po powrocie Kigena grał na instrumentach perkusyjnych. Po śmierci Siwego ze względu na zaplanowaną już sesje w studiu CCS Chełstowskiego, gitarę basową przejął Marek Ligus, który grał do koncertu na festiwalu Róbrege w 1987 roku, na którym zagrał już również jako basista Wojtek Jaczyczko. Wkrótce potem Kigen ponownie odszedł z zespołu i jego miejsce zajął perkusista Darek Adler z zespołu R.A.P. Jednocześnie do zespołu dołączył drugi wokalista – Jarosław Wołowski „Generał”. 
Po wyjeździe Adlera na stałe za granicę, na perkusji do rozwiązania zespołu grał „Ołówek”, na basie Wojtek Jaczyczko „Czyczko”. W tym czasie zespół zagrał kilka koncertów. Po odejściu „Bogiego” (który wyemigrował do Niemiec) na krótko do zespołu dołączyli Witek Kozaczkiewicz „Metal” oraz „Młody”, z którymi zespół zagrał swój ostatni w historii koncert w czerwcu 1989 roku. Zespół nie mógł rozwijać swojej działalności przez wyjazd „Bogiego” oraz odbycie służby wojskowej przez Andrzeja Mierzwę.
Próby stworzenia nowego post-punkowego repertuaru podjęła sekcja rytmiczna („Czyczko”, „Ołówek”, „Generał”) i wokalista Mariusz Bukowski „Polityk”. Przesłuchania kolejnych gitarzystów nie dawały rezultatu. Przejściowo na próbach pojawiał się Irek Zawadka z RAP-u. Do końca działalności zespołu menadżerem był Paweł Tyrakowski, a podczas jego służby wojskowej zastępował go Tomasz Tyrakowski. 
Ostatnia sesja nagraniowa w Warszawie w 1988 roku (w trakcie której nagrano m.in. utwór „Matko Ojczyzno”) odbyła się w studiach nagraniowych Polskiego Radia. Utwór nie był prezentowany. Zespół zakończył działalność jesienią 1990 roku.
Zespół reaktywowano w 2015 roku.

</doc>
<doc id="826589" url="https://pl.wikipedia.org/wiki?curid=826589" title="Rataj">
Rataj

Zobacz też: Rataje

</doc>
<doc id="826590" url="https://pl.wikipedia.org/wiki?curid=826590" title="Polska polityka">
Polska polityka



</doc>
<doc id="826591" url="https://pl.wikipedia.org/wiki?curid=826591" title="Société des Autoroutes du Nord et de l'Est de la France">
Société des Autoroutes du Nord et de l'Est de la France



</doc>
<doc id="826592" url="https://pl.wikipedia.org/wiki?curid=826592" title="Przestrzeń międzygwiezdna">
Przestrzeń międzygwiezdna



</doc>
<doc id="826594" url="https://pl.wikipedia.org/wiki?curid=826594" title="Wageningen">
Wageningen

Wageningen – miasto i gmina w centralnej Holandii, (prowincja Gelderland), położone nad Renem.
Wageningen liczy ok. 35 tysięcy mieszkańców, a prawa miejskie uzyskało w 1263 roku. Jest miastem historycznym, w którym 6 maja 1945 roku podpisano kapitulację hitlerowców na terenie Niderlandów. Miasto jest siedzibą znanego Uniwersytetu Wageningen (dawniej Akademii Rolniczej), który jest dużym ośrodkiem naukowym związanym z technologią żywności, rolnictwem, zarządzaniem gospodarką wodną i ekonomią.
Każdego roku, w dniu 5 maja (Dzień Wyzwolenia) w Wageningen odbywa się parada weteranów walczących o wyzwolenie Holandii, wśród nich wielu Polaków.
Miasto jest również gospodarzem corocznego festiwalu Rhine Town Jazz.

</doc>
<doc id="826596" url="https://pl.wikipedia.org/wiki?curid=826596" title="Fotoness">
Fotoness

Fotoness – polski zespół rockowy.
Historia.
Zespół powstał pod koniec 1986 w Warszawie, założony przez wokalistę i gitarzystę Tomasza Lipińskiego (znanego z zespołów Tilt i Brygada Kryzys), basistę Marcina Ciempiela (znanego z występów w zespole Oddział Zamknięty) oraz perkusistę Jarosława Szlagowskiego (znanego z występów w zespołach Oddział Zamknięty i Lady Pank). Debiut grupy miał miejsce na początku 1987 w warszawskim klubie „Riviera–Remont”. Później muzycy wzięli udział m.in. w festiwalu w Jarocinie oraz festiwalu „Poza Kontrolą”.
W tym okresie zespół nagrał swój jedyny album "When I Die" z gościnnym udziałem gitarzysty Jana Borysewicza, który ukazał się w następnym roku. Na początku 1988 do Fotoness dołączył kolejny były członek Oddziału Zamkniętego Krzysztof Zawadka. Niewiele później Tomasz Lipiński reaktywował Tilt, czym położył kres działalności Fotoness.
Po rozpadzie Fotoness Ciempiel rozpoczął współpracę z Apteką, natomiast Szlagowski powrócił do Lady Pank. Dyskografię zespołu uzupełnia piosenka „Foto” umieszczona w 1988 na albumie kompilacyjnym różnych wykonawców "Radio nieprzemakalnych".
Zespół reaktywował się tylko raz w 1990 podczas koncertu w warszawskim klubie „Remont” z okazji dziesięciolecia Tiltu.

</doc>
<doc id="826597" url="https://pl.wikipedia.org/wiki?curid=826597" title="Zorian Dołęga-Chodakowski">
Zorian Dołęga-Chodakowski

Zorian Dołęga-Chodakowski, właściwie Adam Czarnocki (ur. 4 kwietnia 1784 roku w Podhajnej koło Nieświeża, zm. 17 listopada 1825 roku) – polski etnograf, archeolog, historyk i słowianofil; jeden z głównych prekursorów badań nad Słowiańszczyzną, obok Adama Naruszewicza, Jana Potockiego, Józefa Maksymiliana Ossolińskiego i Wawrzyńca Surowieckiego. W jego pracach występowały akcenty antyfeudalne i antyklerykalne. Główna praca drukowana: "O Sławiańszczyźnie przed chrześcijaństwem".
Zorian Dołęga-Chodakowski jest uważany za prekursora odnowy religii Słowian.
Życiorys.
Adam Czarnocki urodził się w niezamożnej rodzinie szlacheckiej. Jego ojcem był oficjalista dworski Jakub Czarnocki, a matką Sekundyna z domu Borodziczówna. Po śmierci matki ojciec oddał go w 1795 roku pod opiekę krewnego, Ksawerego Czarnockiego, podstolego witebskiego z Lecieszyna. W majątku podstolego nie był jednak traktowany na równi z innymi członkami rodziny, co spowodowało jego rozgoryczenie i zwrócenie się ku klasie chłopskiej. Ukończył szkołę powiatową w Słucku w 1801 roku. Potem zaczął się przygotowywać do zawodu prawnika. Praktykę adwokacką odbywał w Nowogródku i Mińsku. W 1807 roku przyjął posadę plenipotenta dóbr hrabiego Józefa Niesiołowskiego i osiadł w Worończy.
W roku następnym carska policja przechwyciła jego list odpowiadający na wezwanie do wstępowania w szeregi polskiego wojska w Księstwie Warszawskim. Nocą z 25 na 26 marca 1809 roku został aresztowany, a następnie skazany na dożywotnią służbę „w sołdatach”. Wysłany do dywizji w Omsku, w czasie pieszej wędrówki na Syberię prowadził raptularz zatytułowany "Bez chęci podróż moja", który obecnie pozostaje zaginiony. Latem 1810 roku udało mu się pod Bobrujskiem uciec z dywizji. Wstąpił do piątego pułku piechoty i z armią Napoleona zawędrował aż pod Smoleńsk.
Pseudonim Zorian Dołęga Chodakowski przyjął w 1813 roku i wtedy rozpoczął badania ludoznawcze. Przez kilka lat wędrował po kraju, notował pieśni i podania ludowe, gromadził materiały z zakresu „starożytności słowiańskich”. W 1817 roku uzyskał protekcję i wsparcie finansowe księcia Adama Jerzego Czartoryskiego. Aby uzyskać stałą dotację instytucji naukowej na dalsze badania, napisał wiosną 1818 roku w Sieniawie rozprawę "O Sławiańszczyźnie przed chrześcijaństwem". Została opublikowana w 5. numerze „Ćwiczeń Naukowych”. Jednak przedsięwzięcie Zoriana zostało ocenione negatywnie i odrzucone, najpierw na Uniwersytecie Wileńskim, a potem wśród rosyjskich mecenasów. W 1819 roku został wybrany na członka Warszawskiego Towarzystwa Przyjaciół Nauk. Został przychylnie przyjęty przez rosyjskie środowisko naukowe, m.in. dzięki krytyce tekstów historyka Mikołaja Karamzina, który miał wielu wrogów w swoim środowisku. Przedstawiony przez Chodakowskiego „Projekt naukowej podróży po Rosji” uzyskał subwencję, choć rok później ją stracił poprzez wpływy Karamzina.
Ożenił się z Konstancją Fleming w 1819 roku. W ciągu dwóch lat zmarł syn z tego związku, a potem również żona. Wkrótce Chodakowski ożenił się powtórnie.
Popadł w biedę i do końca życia nie uzyskał już finansów na badania. Mimo to dalej ciężko pracował i gromadził materiały. Ostatnią rozprawę, "Próba wyjaśnienia słowa kniaź – ksiądz", ukończył w 1824 roku. Pod koniec życia podjął posadę zarządcy dóbr u pewnego ziemianina w guberni twerskiej. Tam zmarł w 1825 r. w nieznanych okolicznościach.
Dorobek naukowy.
Najważniejsze tezy zawarł w rozprawie "O Sławiańszczyźnie przed chrześcijaństwem". Chrześcijaństwo, według Chodakowskiego, zatarło cechy Słowian, zniszczyło ich dorobek kulturowy. Elementy przedchrześcijańskiej historii, religii, kultury Słowian miały przetrwać jedynie w folklorze ludowym. Chodakowski postulował odrodzenie narodu dzięki szeroko zakrojonym badaniom nad ludem wiejskim i jego obyczajami:
Zebrał około 2 tys. pieśni polskich, rusińskich, rosyjskich, czeskich. Część z nich została opublikowana jako "Śpiewy sławiańskie pod strzechą wiejską zebrane". Doceniał lud, a swoją opinie o nim zawarł w opinii "Złe ma serce ten, kto ludu nie kocha braterską miłością", co znalazło w okresie późniejszym oddzwięk w ideologii romantyków.
Prócz zapoczątkowania badań etnograficznych był również prekursorem archeologii i toponomastyki. Badał grodziska i kurhany. Na tej podstawie opracował teorię wschodniosłowiańskich grodzisk, które nazywał „stare-sta”.
W okresie swego życia był również najlepszym znawcą, niedawno wtedy odkrytego, tekstu "Słowa o wyprawie Igora".
Chodakowski na określenie Słowian używał nazwy „Sławianie”, którą wywodził od sławy i przytaczał na poparcie swej tezy liczne argumenty językowe.
Wpływ na literaturę.
Pokolenie romantyków ruszyło w ślady Chodakowskiego szukając wśród ludu natchnienia i budulca dla swej twórczości. Wytworzył się nowy typ literata-wędrownika, a moda ta stała się powszechna. Wędrówki po kraju prowadzili Seweryn Goszczyński, Ryszard Berwiński, Lucjan Siemieński, Kazimierz Władysław Wójcicki i inni.
Pieśń gminna została rozsławiona najpierw przez "Ballady i romanse" Mickiewicza, następnie przez "Dziady" Mickiewicza, "Zamek kaniowski" Goszczyńskiego, poezję Bohdana Zaleskiego, a przede wszystkim przez "Pieśń Wajdeloty" z "Konrada Wallenroda".
Nazwisko Chodakowskiego po raz pierwszy pojawiło się w utworach poetyckich w 1832 r. w "Córze Sławy" Jana Kollara i "Jezierskim" Puszkina. Pierwszym takim utworem polskim był "Mistrz" Dominika Magnuszewskiego. Jako Zorian występuje też w "Królu-Duchu" Juliusza Słowackiego. Był też pierwowzorem poety Justyna z powieści Kraszewskiego „Dwa światy”. Biografię Dołęgi-Chodakowskiego w literaturze przedstawił m.in. Franciszek Rawita-Gawroński.
Dzieła.
Wszystkie rękopisy Zoriana zawierające podania i mity starosłowiańskie wciąż są niewydane.

</doc>
<doc id="826598" url="https://pl.wikipedia.org/wiki?curid=826598" title="Autoroutes du sud de la France">
Autoroutes du sud de la France

Autoroutes du sud de la France, ASF (pl. "Autostrady Południa") – jedno z francuskich przedsiębiorstw zarządzających autostradami.
Pod względem długości zarządzanej sieci autostradowej ASF jest największym tego typu przedsiębiorstwem we Francji i drugim w Europie (po włoskiej firmie Autostrade). W roku 2004 ASF zatrudniała 8190 pracowników a roczne obroty wyniosły 2,4 mld EUR.
Historia.
W roku 1957 utworzono firmę SAVR (Société de l'Autoroute de la Vallée du Rhône - pl. "Towarzystwo Autostrady doliny Rodanu"), które miało zajmować się eksploatacją otwartego w 1954 r. pierwszego odcinka autostrady A 7. A 7 została ukończona w 1974 r. a rok wcześniej SAVR przekształcono w ASF.
Sieć autostrad.
ASF wraz ze swoją filią Escota zarządza siecią autostrad o długości 3160 km, głównie na południu Francji. Stanowi to 36,5% całkowitej długości płatnych autostrad. Sieć zarządzana przez ASF składa się z następujących autostrad:

</doc>
<doc id="826600" url="https://pl.wikipedia.org/wiki?curid=826600" title="Zorian Dołęga Chodakowski">
Zorian Dołęga Chodakowski



</doc>
<doc id="826601" url="https://pl.wikipedia.org/wiki?curid=826601" title="When I Die">
When I Die

When I Die – album zespołu Fotoness wydany w 1988 roku nakładem wytwórni Polskie Nagrania.

</doc>
<doc id="826602" url="https://pl.wikipedia.org/wiki?curid=826602" title="Nikołaj Trubieckoj">
Nikołaj Trubieckoj

Nikołaj Siergiejewicz Trubieckoj (Mikołaj Trubecki, ; ur. 16 kwietnia 1890 w Moskwie, zm. 25 czerwca 1938 w Wiedniu) – rosyjski językoznawca, fonolog, jeden z głównych twórców Praskiego Koła Lingwistycznego, współczesnej fonologii i strukturalizmu, teoretyk międzywojennego eurazjatyzmu, książę.
Życiorys.
Należał do starego rodu książęcego Trubieckich, wywodzącego swoje pochodzenie od Giedymina. Syn księcia S.N. Trubeckiego (rektora Uniwersytetu Moskiewskiego), krewny księcia Jewgienija Trubeckiego, filozofa, brat księcia W.S. Trubeckiego (Władymira Wietrowa), pisarza i pamiętnikarza.
W wieku 14 lat uczęszczał na posiedzenia Moskiewskiego Towarzystwa Etnograficznego, w wieku 15 lat opublikował pierwsze artykuły naukowe na temat ugrofińskiego pogaństwa. W 1908 r. ukończył eksternistyczne moskiewskie gimnazjum nr 5 i rozpoczął studia na Uniwersytecie Moskiewskim.
Ukończył studia językoznawcze w Moskwie w 1913 r., następnie przebywał w Lipsku. Wykładał kolejno w Moskwie, następnie od 1918 r. w Rostowie, od 1920 r. w Sofii, a od 1922 r. w Wiedniu, gdzie kierował katedrą filologii słowiańskiej aż do śmierci w 1938 r. Zmarł na atak serca, przypisywany reperkusjom, jakie go spotkały, gdy opublikował artykuł krytyczny wobec teorii Hitlera.
Jego głównym dziełem pozostają wydane pośmiertnie "Grundzüge der Phonologie" ("Podstawy fonologii"). Zawarł tam m.in. swoją słynną definicję fonemu jako najmniejszej jednostki dystynktywnej w obrębie danego języka. Jego praca miała zasadnicze znaczenie dla ugruntowania statusu fonologii jako dziedziny odrębnej od fonetyki.

</doc>
<doc id="826607" url="https://pl.wikipedia.org/wiki?curid=826607" title="Dariusz Pado">
Dariusz Pado

Dariusz Pado (ur. 1974 w Rzeszowie) – polski poeta, adwokat. Współpracownik czasopism literackich „Kursywa” i „Arte”. Wiersze i artykuły publikował również m.in. w „Nocy poetów”, „Studium”, „Odrze”, „Nowej Okolicy Poetów”, „Gazecie Wyborczej” oraz „REDzie” oraz w „Lampie”. Związany z serwisem poetyckim „Nieszuflada”, którego był współtwórcą. Redaktor rzeszowskiej „Nowej Okolicy Poetów” oraz współpracownik brzeskiego „Reda”. Mieszka i pracuje w Warszawie i Rzeszowie.

</doc>
<doc id="826609" url="https://pl.wikipedia.org/wiki?curid=826609" title="Płytka Pioneera">
Płytka Pioneera

Płytka Pioneera ("Plakietka Pioneera", "Tabliczka Pioneera", "Przekaz Pioneera", "Przesłanie Pioneera") – dwie metalowe płytki umieszczone na sondach kosmicznych Pioneer 10 i Pioneer 11. Są to aluminiowe plakietki pokryte cienką warstwą złota o wymiarach 15 x 23 cm (6 x 9 cali) z wygrawerowanymi informacjami dla ewentualnych znalazców. Plakietki stanowią przesłanie lub przekaz dla kosmicznych istot pozaziemskich. Jest to informacja w formie graficznego listu skierowana do obcych cywilizacji.
Plakietki zostały zaprojektowane w roku 1971 przez Franka Drake'a wspólnie z Carlem Saganem z nadrukowanymi informacjami o naszej cywilizacji, a następnie zostały umieszczone na pokładzie sondy kosmicznej Pioneer 10 wystrzelonej 3 marca 1972 w kierunku Jowisza. Rysunek na płytce wykonała (ówczesna żona Carla Sagana). Drugi egzemplarz plakietki znalazł się na pokładzie sondy Pioneer 11 wyniesionej 5 kwietnia 1973 roku.
Zawartość.
Płytki zawierają wyryte na ich powierzchniach rysunkowe przedstawienie nagiej kobiety i mężczyzny na tle szkicu sondy Pioneer 10. Rysunek sondy wykonano w tej samej skali co ludzką parę w celu pokazania rozmiarów człowieka.
Na dolnym brzegu płyty widać wyraźnie rysunek Układu Słonecznego z zaznaczeniem planety Ziemi jako miejsca startu sondy oraz toru jej lotu. Kontrowersje budziła użyta w tym miejscu strzałka, która dla innych cywilizacji nie musi być oczywistym symbolem. 
Na płytce wygrawerowano również szkic lokalizujący Słońce w Drodze Mlecznej, przy czym jego położenie przedstawiono względem 14 pulsarów Drogi Mlecznej oraz względem środka naszej galaktyki. 
W górnej części przedstawiono symbol promieniującego atomu wodoru ustalający jednostki użyte do przekazania informacji na płytce. Jako jednostkę odległości przyjęto długość fali odpowiadającej przejściu między dwoma stanami spinowymi w atomie wodoru. Gdy następuje przejście atomu wodoru ze stanu antyrównoległego do stanu równoległego, to atom wysyła kwant promieniowania elektromagnetycznego o długości fali około 21 centymetrów. Odpowiadająca tej długości częstotliwość to 1420 MHz, w związku z czym okres tej fali wynosi około 0,7 ns. To on właśnie stanowi w informacjach przekazywanych na płytce jednostkę czasu.
Po ustaleniu jednostek twórcy płytki musieli jeszcze użyć ich do przedstawienia konkretnych informacji. W tym celu wykorzystano system binarny. Po prawej stronie obok postaci kobiety umieszczono ciąg znaków: „|— — —”, czyli „1000”, który w zapisie binarnym oznacza liczbę 8. Przyjąwszy jako jednostkę długości 21 cm, można wywnioskować, że przeciętny wzrost kobiety to 8 × 21 cm, czyli 168 cm. 
Informacje na temat naszego układu słonecznego zakodowano nieco inaczej. Jako podstawową jednostkę przyjęto jedną dziesiątą średniej odległości Merkurego od Słońca, i przy każdej z planet umieszczono odpowiednią liczbę, mówiącą o odległości od naszej gwiazdy dla danej planety. Tak więc oczywiście dla Merkurego ta liczba to „1010”, czyli 10, a np. dla Ziemi „11010”, czyli 26, co oznacza, że Ziemia znajduje się 2,6 razy dalej od Słońca niż Merkury.
Ostatnim znaczącym elementem płytki jest wspomniany szkic położenia Słońca w Drodze Mlecznej. Każda linia, przy której zawarte są informacje binarne, symbolizuje kierunek i odległość do jednego z pulsarów (jedyna linia, która nie posiada informacji binarnej, pokazuje odległość do środka Drogi Mlecznej). Ponieważ rysunki na płytce są dwuwymiarowe, nie dało się wprost przedstawić dokładnego położenia pulsarów, ponieważ nasza galaktyka jest ostatecznie obiektem trójwymiarowym. Poradzono sobie z tym problemem następująco: sam szkic przedstawia odległości i kierunki rzutowane na płaszczyznę galaktyki (prościej mówiąc, jest to „widok z góry”). Natomiast odległość pulsara od tej płaszczyzny „w górę” albo „w dół” należy interpretować jako odległość od środka szkicu do pojedynczej kreski na danej linii. Informacje binarne przy danej linii (należy zaznaczyć, że nie są one jej częścią) są ostatnim elementem potrzebnym do zlokalizowania naszej cywilizacji. Odczytywać je należy jako wielokrotności ustalonej jednostki czasu, a oznaczają okres danego pulsara, który jest podstawową cechą tego typu gwiazd i umożliwia ich identyfikację. Ponadto pulsary zmieniają swoje okresy wraz z upływem milionów lat, zatem jeśli płytka zostanie odnaleziona w bardzo dalekiej przyszłości, możliwe będzie oszacowanie jej wieku, porównując obserwowane okresy pulsarów do tych podanych na płytce.

</doc>
<doc id="826617" url="https://pl.wikipedia.org/wiki?curid=826617" title="Śmierć Kliniczna">
Śmierć Kliniczna

Śmierć Kliniczna – polski zespół punkrockowy, łączący ten styl z elementami reggae i jazzu.
Historia.
Powstał w 1981 w Gliwicach założony przez gitarzystę Dariusza Duszę, basistę Wojciecha Jaczyczko, perkusistę Marka Czapelskiego i wokalistę Jerzego „Mercedesa” Mercika. Autorami tekstów dla zespołu byli Dariusz Dusza i Wojciech Kurdziel.
W 1982 wystąpili na Festiwalu w Jarocinie, który został udokumentowany przez Pawła Karpińskiego krótkim filmowym reportażem z festiwalu pt. "Jarocin '82" (w filmie przez moment przewija się postać J. Mercika). Ten sam reżyser rok później nakręcił dokument o zespole zatytułowany „Śmierć Kliniczna”, a także wykorzystał fragment utworu „Paciorek” w swoim kolejnym filmie pt. "To tylko rock". W 1983 do zespołu dołączył drugi wokalista Jacek Szafir i już z nim Śmierć Kliniczna występowała na festiwalach: w Opolu, FAMA w Świnoujściu, „Rockowisko” w Łodzi i Festiwalu Muzyków Rockowych w Jarocinie.
W tym samym roku muzycy nagrali trzy utwory: „Nasza Edukacja” (znany też jako „Edukacja – kopulacja”), „Nienormalny świat” i „ASP” z których dwa pierwsze ukazały się na singlu „Nienormalny świat". We wrześniu tego samego roku Śmierć Kliniczną opuścił Jerzy Mercik. Skład zespołu został powiększony o grającego na trąbce Antoniego „Ziuta” Gralaka, później dołączył jeszcze saksofonista Mateusz Pospieszalski.
Na początku 1984 zespół zarejestrował w studiu kolejne dwa utwory: „Jestem ziarnkiem piasku” oraz „Psychopata” na drugi singel. Piosenka „Psychopata” nie została dopuszczona przez cenzurę do publikacji ze względu na treść (ukazała się dopiero w 2009 przy okazji reedycji kompilacji "Jeszcze młodsza generacja"). W tej sytuacji na singlu „Jestem ziarnkiem piasku” oprócz utworu tytułowego znalazła się nagrana rok wcześniej piosenka „ASP". Po ukazaniu się singla grupa ponownie odwiedziła wszystkie ważniejsze festiwale rockowe. Latem 1984 po festiwalu jarocińskim odszedł z zespołu Dariusz Dusza (zakładając Absurd i grając w Shakin Dudi), natomiast pozostali muzycy uzupełniając skład Ireneuszem Zawadzkim (gitara) i Leszkiem Biolikiem (gitara i śpiew), próbowali grać zupełnie nowy repertuar, całkowicie odmienny od dotychczasowego.
W połowie 1985 w klubie „Remont” w Warszawie miał miejsce pierwszy (i zarazem ostatni) koncert nowej „Śmierci Klinicznej”. Muzyka stanowiła mieszankę ostrego rockowego grania z jazz rockiem i była całkowitym zaskoczeniem dla dotychczasowych fanów zespołu. W rezultacie Marek Czapelski został w Warszawie (później grał m.in. w Maanam), Szafir wyjechał do Grecji, a pozostali muzycy (Jaczyczko, Zawadzki) wrócili na Śląsk. Jesienią 1985, po powrocie Szafira i ponownie z Mercikiem założyli zespół R.A.P.. W 1986 r. Zespół zagrał wiosną koncerty w katowickim Akancie i gliwickim Gwarku oraz bezpośrednio po występie formacji RAP na festiwalu w Jarocinie.
W 1989 utwory zespołu pojawiły się na bootlegowej kasecie "Punk, Reggae Party".
Obecnie trzon Śmierci Klinicznej, Dariusz Dusza i Jerzy Mercik współtworzą reggae'owo-punkową grupę DiM, która w styczniu 2007 nagrała swój pierwszy album zatytułowany "Same dobre wiadomości".
We wrześniu 2016 r. Dusza i Mercik zagrali w Gliwicach koncert z okazji trzydziestopięciolecia powstania zespołu. W październiku nakładem wydawnictwa Zima Records ukazał się LP „Nienormalny świat”.
Muzycy.
Współpracownicy:

</doc>
<doc id="826618" url="https://pl.wikipedia.org/wiki?curid=826618" title="Joekulsarlon">
Joekulsarlon



</doc>
<doc id="826619" url="https://pl.wikipedia.org/wiki?curid=826619" title="Jokulsarlon">
Jokulsarlon



</doc>
<doc id="826629" url="https://pl.wikipedia.org/wiki?curid=826629" title="Jokulsa a Fjollum">
Jokulsa a Fjollum



</doc>
<doc id="826630" url="https://pl.wikipedia.org/wiki?curid=826630" title="Dariusz Dusza">
Dariusz Dusza

Dariusz Janusz Dusza (ur. 22 grudnia 1961 w Gliwicach) – polski muzyk rockowy; gitarzysta, kompozytor, autor tekstów.
Życiorys.
Jego droga muzyczna zaczęła się w liceum, gdzie grał w zespole Ndst, wykonującym standardy bluesowe i rock’n’rollowe. Potem wraz z Wojciechem Jaczyczką (później „Śmierć Kliniczna”) grywał w różnych, efemerycznych składach.
W 1981 został liderem i współzałożycielem zespołu Śmierć Kliniczna. Grupa ta, łącząca punk rocka z reggae i punk jazzem, nagrała dwa single, występowała na największych polskich festiwalach rockowych.
W 1984 Dusza opuścił Śmierć Kliniczną i założył Absurd. W tym samym roku Dusza i kilku muzyków wzięło udział w występach zespołu stworzonego przez Ireneusza Dudka dla potrzeb jednego koncertu w Hali Parkowej w Katowicach. Po tym wydarzeniu muzycy postanowili działać dalej jako Shakin Dudi. Dusza był gitarzystą i autorem wszystkich tekstów zespołu.
Równolegle, po rozwiązaniu Absurdu Dusza wraz z Lucjanem Gryszką (ex-Absurd, obecnie Cree) i Adamem Lomanią, powołał do życia Darmozjadów, a zespół wydał swoją dużą płytę. Po tym projekcie wraz z Gryszką i Andrzejem Urnym, przez parę miesięcy tworzy zespół Chuligani.
W 1989 Dusza zawiesił aktywną działalność estradową, ograniczając się do pisania tekstów dla Ireneusza Dudka. Jako tekściarz rozpoczyna również współpracę z zespołem Dżem.
W 2002 ukazała się płyta "Pies od Luizy", nagrana wspólnie z Jerzym „Mercedesem” Mercikiem (również byłym członkiem Śmierci Klinicznej). Grając we dwóch na akustycznych gitarach występowali okazjonalnie, wykonując na koncertach swoje piosenki oraz opracowane przez siebie wersje utworów Boba Marleya czy Ramones. Po niemal dwuletniej przerwie spotkali się znowu tworząc zespół DiM, czyli Dusza i Mercik. W 2008 ukazuje się ich album "Same dobre wiadomości".
Od 2004 Dusza wraca do grania w Shakin Dudi. Po wydaniu LP "Złota płyta – ciąg dalszy" zespół ponownie rozpoczyna aktywną działalność koncertową. W 2011 roku wychodzi kolejny album zespołu "...bo ładnym zawsze lżej..." W 2011 roku Irek Dudek otrzymuje Fryderyka za album "Dudek Bluesy", na którym wszystkie teksty są autorstwa Duszy.
W październiku 2009 Dariusz Dusza rozpoczął organizowanie swojego nowego zespołu – Redakcji. W jego składzie, oprócz Duszy, znaleźli się: wokalista Adam Antosiewicz, basista Bartłomiej Stuchlik i perkusista Łukasz Walczak. Później dołączył do nich jeszcze gitarzysta Dawid Szlezak. W kwietniu 2011 ukazał się ich debiutancki album "Horrroskop". W 2012 roku wyszła kolejna płyta zatytułowana "Cyfrowe średniowiecze". W 2013 roku napisał teksty dla Lory Szafran na płytę "Nad ranem". Rozpoczął też współpracę z takim artystami jak zespół Cree, Bracia czy też Beata Przybytek.
Oprócz muzyki, Dariusz Dusza pasjonuje się również wędkarstwem. Jest autorem kilku książek o tej tematyce ("Wędkarski kalendarz brań", "Właśnie wróciłem z ryb", "Łowić duszą i głową", "Sekrety mistrzów spinningu"). Od 1998 pisze felietony w miesięczniku "Wędkarski Świat".
W styczniu 2016 zrezygnował z grania na gitarze w Shakin Dudi. W tym samym miesiącu ukazała się kolejna płyta Redakcji "Polskie piekło". W maju 2016 nakładem wydawnictwa Zima Records ukazała się napisana przez Duszę autobiografia „Jestem ziarnkiem piasku”. W październiku, z okazji 35-lecia powstania Śmierci Klinicznej wyszedł LP „Nienormalny świat” (we wrześniu Dusza z Mercikiem zagrali razem rocznicowy koncert).
Po poważnej kontuzji ręki powrócił do grania z Redakcją w 2018. W nowym składzie zagrali na kilku festiwalach punkowych, zarejestrowali też w studiu osiem utworów (pierwsza sesja w kwietniu 2019, druga w listopadzie 2019). Na początku 2020 zrezygnował ze współpracy z muzykami, zawieszając działalność koncertową zespołu.
W 2019 ukazała się jego kolejna książka pt. „Zombie Fest”.
W 2021 r. powołał do życia zespół Darek Dusza i Demony w składzie: Paulina Paleczna - śpiew, Mateusz Trybulec - bas, Doktor Maupa - bębny. W 2022 r. nakładem wydawnictwa Zima Records ukazał się debiutancki CD grupy o tytule "Karykatury".

</doc>
<doc id="826631" url="https://pl.wikipedia.org/wiki?curid=826631" title="Joekulsa a Fjoellum">
Joekulsa a Fjoellum



</doc>
<doc id="826633" url="https://pl.wikipedia.org/wiki?curid=826633" title="Torsade de pointes">
Torsade de pointes

Torsade de pointes (z fr. dosłownie "skręcanie punktów," w literaturze polskiej "taniec pików" albo "balet serca") – zaburzenie rytmu serca, będące specyficzną odmianą wielokształtnego częstoskurczu komorowego. Cechuje się stopniową, przypominającą falę, zmianą kierunku wychylenia szczytów zespołów QRS z jednej strony osi izoelektrycznej na drugą. Z reguły zmiana kierunku trwa 10–15 uderzeń serca. Zawsze powstaje na tle wydłużonego odstępu QT lub QTU. Większość epizodów spontanicznie powraca do prawidłowego rytmu zatokowego, może też jednak prowadzić do śmierci, jeśli nie zostaną podjęte zaawansowane czynności reanimacyjne. Termin wprowadził Francois Dessertenne w 1966 roku.
Objawy.
Objawy i powikłania obejmować mogą kołatania serca, zawroty głowy, omdlenia a nawet nagłą śmierć sercową.
Przyczyny.
Balet serca może być zarówno przypadłością wrodzoną (powiązaną z jednym z przynajmniej 17 genów) bądź nabytą - najczęściej na skutek zażywania narkotyków, nieodpowiednich dawek leków oraz zaburzeń elektrolitowych powodujących wydłużenie odstępu QT.
Typowymi przyczynami torsade de pointes jest wydłużenie odstępu QT spowodowane stosowaniem narkotyków, rzadziej biegunką, niedoborem magnezu lub wrodzonym zespołem wydłużonego QT. Może wystąpić u osób niedożywionych i wieloletnich alkoholików z powodu niedoborów potasu i/lub magnezu. Niektóre leki mogą wchodzić w interakcje z innymi, zwiększając ryzyko torsade de pointes. Inhibitory cytochromu P450 (np. fluoksetyną, cymetydyną oraz niektóre produkty spożywcze, takie jak grejpfruty) mogą podwyższać stężenie leków wydłużających odstęp QT (np. klarytromycyny, lewofloksacyny albo haloperidolu) we krwi i tym samym podnosić ryzyko torsade de pointes. Pacjenci z dziedzicznym zespołem wydłużonego QT mają wyższe ryzyko wystąpienia epizodu torsade de pointes, dodatkowo podnoszone przez leki i zaburzenia elektrolitowe dodatkowo wydłużające QT.
Leki jako przyczyna.
Znane są 42 leki wywołujące TdP oraz 170 wydłużających odstęp QT. Przykładami leków, które w obserwacjach klinicznych były przyczyną TdP są fluorochinolony, amiodaron, metadon, związki litu, chlorochina, erytromycyna, azytromycyna, pimozyd, fenotiazyna. Lek przeciwwymiotny ondasetron także może zwiększać ryzyko wystąpienia TdP. TdP jest także działaniem niepożądanym mogącym wystąpić po lekach przeciwarytmicznych (np. sotalol, prokainamid, kwinidyna, ibutylid i dofetylid). Dla przykładu, lek gastrokinetyczny cisapryd został wycofany z rynków USA w 2000 roku po tym jak powiązano go ze śmierciami, których przyczyną było torsade de pointes wywołane długimi odstępami QT.
Czynniki ryzyka.
Rozpoznawalne klinicznie czynniki ryzyka u chorych przebywających w szpitalu to:
Zaś czynnikami ryzyka niemymi klinicznie są:
Fizjologia i patofizjologia.
Wyróżnia się 5 głównych faz polaryzacji membrany w potencjale czynnościowym serca:
Repolaryzacja kardiomiocytów następuje w fazach 1-3 i jest spowodowana głównie wypływem jonów potasowych z komórki. Tymczasem w torsade de pointes czas repolaryzacji wydłuża się (czego odzwierciedleniem jest wydłużony odstęp QT). Może to spowodować następczą aktywację dokomórkowego prądu depolaryzacyjnego, znanego jako tzw. wczesny potencjał wyzwolony (ang. "early afterdepolarization)" przypadającego na okres refrakcji kardiomiocytu (faza 2 i 3). Gdy towarzyszy mu znacząco podwyższone rozproszenie repolaryzacji, dochodzi do indukcji pętli pobudzenia nawrotnego, wywołującej torsade de pointes. Krążące w pętli pobudzenie dalej podtrzymuje TdP.
Diagnoza.
Zapis EKG w torsade de pointes prezentuje wielokształtny częstoskurcz komorowy z charakterystyczną iluzją kompleksów QRS wirujących dookoła osi izoelektrycznej (piki, które początkowo są skierowane do góry, wydają się wskazywać dolny brzeg wykresu w kolejnych "uderzeniach"). Jest to stan hemodynamicznie niestabilny i powoduje nagły spadek ciśnienia tętniczego krwi, mogący prowadzić do zawrotów głowy i omdleń. W zależności od przyczyny leżącej u podstawy TdP, większość epizodów powraca do rytmu zatokowego w ciągu kilku sekund; jednakże niektóre epizody mogą nie ustąpić i potencjalnie przekształcić się w migotanie komór, prowadzące do nagłej śmierci sercowej.
Torsade de Pointes jest związane z zespołem długiego QT. Jest to zaburzenie, w którym w zapisie EKG widoczne są wydłużone odstępy QT. Wydłużone odstępy QT predysponują do występowania u pacjenta zjawiska R na T (R/T), gdzie załamek R, będący odpowiednikiem depolaryzacji komór na EKG, pojawia się w fazie względnej repolaryzacji, w tym wypadku drugiej połowie załamka T. R/T może zapoczątkować torsade de pointes. Czasem przed początkiem TdP w zapisie EKG widoczne są patologiczne załamki U.
Leczenie.
Celem leczenia torsade de pointes jest przywrócenie normalnego rytmu i prewencja kolejnych epizodów TdP. Choć TdP można samoistnie powrócić do rytmu zatokowego, przetrwały częstoskurcz wymaga leczenia ratunkowego, zapobiegającego zatrzymaniu akcji serca. Najskuteczniejszą metodą kończenia TdP jest kardiowersja elektryczna – procedura, w trakcie której generowane jest wyładowanie elekryczne, które przepływając przez serce, powoduje jego zatrzymanie i następczą resynchronizację. Leczenie nawracającego TdP wymaga także dożylnego podawania siarczanu magnezu, wyrównywania zaburzeń elektrolitowych (np. hipokaliemii), i odstawienia leków wywołujących wydłużenie odstępu QT. W szczególnych przypadkach zespołów długiego QT stosuje się beta blokery bądź meksyletynę. Czasem stosuje się rozrusznik serca do przyspieszenia rytmu zatokowego, zaś osobom zagrożonych kolejnymi epizodami TdP proponuje się wszczepienie kardiowertera-defibrylatora do automatycznego wykrywania i defibrylowania epizodów arytmii.

</doc>
<doc id="826634" url="https://pl.wikipedia.org/wiki?curid=826634" title="Pioneer plaque">
Pioneer plaque



</doc>
<doc id="826635" url="https://pl.wikipedia.org/wiki?curid=826635" title="Kosmiczny Teleskop Jamesa Webba">
Kosmiczny Teleskop Jamesa Webba

Kosmiczny Teleskop Jamesa Webba (, JWST) – budowany w latach 2007–2021 teleskop kosmiczny do obserwacji w podczerwieni. Ma być dopełnieniem Kosmicznego Teleskopu Hubble’a. Projekt nadzorowany i w znacznej części finansowany przez agencje: amerykańską NASA, we współpracy z europejską ESA i kanadyjską CSA. Teleskop został nazwany na cześć Jamesa Webba, drugiego administratora NASA.
Najważniejszymi celami misji są: obserwacje pierwszych gwiazd powstałych po Wielkim Wybuchu, badanie formowania się i ewolucji galaktyk, badanie powstawania gwiazd i systemów planetarnych.
11 lipca 2022 roku NASA przedstawiła publiczne pierwsze zdjęcie wykonane po uruchomieniu Teleskopu Webba.
Budowa.
W strukturze teleskopu występują następujące komponenty:
Platforma satelitarna.
Platforma satelitarna ("Spacecraft Bus", SB) jest najważniejszym komponentem pomocniczym teleskopu. Utrzymuje razem różne części teleskopu i w niej znajduje się wiele urządzeń strukturalnych, obliczeniowych, komunikacyjnych i napędowych . Tu znajduje się również część urządzeń naukowych ("Command and Data Handling system" i system chłodzenia MIRI).
Platforma podtrzymuje 6,5-tonowy teleskop przy 350 kg masy własnej, jest wykonana głównie z kompozytu grafitowego.
Ważnym elementem umieszczonym w SB są: centralny komputer, pamięć i system komunikacyjny. Procesor i oprogramowanie zapewniają dwustronną komunikację pomiędzy instrumentami naukowymi, rdzeniem pamięci oraz anteną, umożliwiając zbieranie, magazynowanie i przesyłanie danych na Ziemię i do teleskopu. Komputer ponadto kontroluje ustawienie teleskopu w przestrzeni, zbierając dane z żyroskopów i szukaczy gwiazd, oraz przesyła komendy do kół reakcyjnych i pędników.
Osłona słoneczna.
Aby obserwacje odległych obiektów astronomicznych były niezakłócane przez promieniowanie samego teleskopu, będzie on pracował w bardzo niskiej temperaturze – poniżej 50 K (). Urządzenie jest wyposażone w zaprojektowaną przez Northropa Grummana osłonę blokującą światło i ciepło dochodzące ze Słońca, która po rozłożeniu ma rozmiar 21,197 m × 14,162 m. Składa się z pięciu warstw – każda kolejna jest chłodniejsza, a próżnia między nimi zapewni izolację. Największa z warstw (oznaczona cyfrą 1) jest zwrócona ku Słońcu, a najmniejsza (5) w stronę zwierciadła. Warstwy są tak ułożone, że Słońce oświetla prawie wyłącznie pierwszą i niewielką część drugiej, natomiast zwierciadło „widzi” jedynie warstwę 5 i czasem niewielki fragment 4. Brzegi warstw są dalej od siebie niż ich centra, co ułatwia wypromieniowywanie ciepła.
Pierwsza warstwa zatrzymuje 90% energii.
Pięciowarstwowa osłona jest wykonana z kaptonu powleczonego obustronnie glinem, by poprawić zdolność odbijania światła. Ponadto, dwie największe membrany są dodatkowo powleczone po stronie zwróconej ku Słońcu krzemem domieszkowanym glinem, co nadaje im purpurowy odcień. Domieszkowanie zapewnia przewodnictwo elektryczne, co zapobiega gromadzeniu się ładunków statycznych na membranach. Warstwy mają następującą grubość:
System optyczny.
System optyczny teleskopu składa się z 4 zwierciadeł, elementów konstrukcyjnych i podsystemów wspomagających. Z optycznego punktu widzenia jest trójzwierciadlanym anastygmatem Korscha. Pierwsze zwierciadło jest wklęsłe, a drugie wypukłe. Trzecie eliminuje astygmatyzm i spłaszcza płaszczyznę ogniskową. Czwarte, płaskie zwierciadło ("fine-steering mirror") zapewnia precyzję celowania i stabilizację obrazu. Taki układ zwierciadeł został wybrany ze względu na możliwość wyeliminowania aberracji sferycznej, komatycznej, astygmatyzmu i krzywizny pola.
Główne zwierciadło jest zbudowane z 18 sześciokątnych elementów ułożonych w formie plastra miodu. Pojedynczy element mierzy 1,32 m od krawędzi do krawędzi. Razem formują sześciokąt o rozpiętości 6,5 m i powierzchni zbierającej światło równej 25 m² (co odpowiada powierzchni kolistego zwierciadła o ok. sześciometrowej średnicy). Zanim teleskop przystąpi do pracy, główne zwierciadło zostanie rozłożone, a jego pojedyncze elementy dopasowane do siebie, by działały jak jedno wielkie zwierciadło. W trakcie podróży do punktu L2, zostanie wykorzystana NIRCam i technika odzyskiwania fazy ("phase retrieval technique"), aby błąd powierzchni falowej był mniejszy niż 150 nm. W tym celu każdy element zwierciadła głównego ma 6 siłowników o 10 nm skoku. Siódmy siłownik znajduje się w centrum każdego elementu i pozwala na zmianę jego krzywizny.
Zwierciadła są wykonane z berylu i pokryte złotem oraz krzemionką. Beryl zapewnia lekkość całej konstrukcji – zwierciadło główne waży 705 kg (dla porównania, zwierciadło Hubble’a o średnicy 2,4 m i 4,5 m² powierzchni zbierającej waży 828 kg). Pojedynczy element berylowy waży 20 kg, a z oprzyrządowaniem – ok. 40. Z tylnej części elementów usunięto znaczną część metalu, tworząc strukturę plastra miodu, by zagwarantować lekkość, wytrzymałość i stabilność konstrukcji.
Dodatkową zaletą berylu jest jego wyjątkowo niski współczynnik rozszerzalności w temperaturach rzędu 30-80 K.
Wypolerowane elementy zostały pokryte 100 nm warstwą czystego złota techniką osadzania z fazy gazowej. Warstwa ta umożliwia pracę teleskopu w zakresie podczerwieni. Na złotą warstwę odbijającą naniesiono warstwę ochronną z amorficznej krzemionki, zabezpieczającą zwierciadło przed urazami mechanicznymi.
Wypukłe zwierciadło pomocnicze jest okrągłe o średnicy 74 cm, podtrzymywane przez trzy podpory.
Zwierciadła podtrzymuje struktura wykonana z kompozytu grafitowego. Ten specjalnie zaprojektowany materiał zmienia swoje rozmiary o nie więcej niż kilka nm w zakresie 40-50 K.
Ważną częścią systemu optycznego jest układ chłodzący (ADIR, "Aft Deployable Infrared Radiator"). Dwa radiatory są położone za zwierciadłem głównym. Wykonano je z wysokiej czystości aluminium i pokryto specjalnym materiałem ułatwiającym rozpraszanie ciepła (BIRB, "Ball InfraRed Black")
W grudniu 2011 lustra przeszły pomyślnie testy kriogeniczne, co według pracowników NASA było największym wyzwaniem technicznym.
W Goddard Space Flight Center w Greenbelt w stanie Maryland zespół inżynierów umieścił na stelażu sześciokątny segment zwierciadła o średnicy 1,3 m i masie około 40 kg. Proces instalacji poszczególnych elementów zakończył się na początku 2016 roku. Lustra powstały w Ball Aerospace &amp; Technologies w Boulder, Kolorado. Instalacją zajmował się Harris Corporation z Rochester w stanie Nowy Jork.
Oprzyrządowanie naukowe.
Moduł urządzeń naukowych ("Integrated Science Instrument Module", "ISIM") to struktura, która zapewnia zasilanie, zasoby obliczeniowe, chłodzenie, a także stabilność strukturalną teleskopu Webba. Wykonany jest z kompozytu grafitowo-epoksydowego i przymocowany do spodniej części struktury teleskopu. W skład oprzyrządowania wchodzą 4 instrumenty naukowe:
Orbita.
Teleskop jest umieszczony na wokółsłonecznej orbicie, w pobliżu punktu libracyjnego L2 układu Słońce-Ziemia, odległego około 1,5 mln km od Ziemi, zapewniającego niemal stałe położenie urządzenia względem środka Ziemi, zawsze niemal naprzeciw Słońca. By unikać cienia Ziemi i Księżyca zakłócającego działanie baterii słonecznych teleskop nie może być umieszczony dokładnie w punkcie L2, ale obiega go w ciągu około pół roku, w odległości zmieniającej się od do  km od niego. W trakcie misji orbita będzie korygowana silnikami rakietowymi.
Na stronie teleskopu można śledzić jego położenie w Układzie Słonecznym w czasie rzeczywistym.
Historia projektu.
Pierwotnie zakładano, że koszt projektu wyniesie 1,6 mld USD, a wystrzelenie JWST w kosmos miało nastąpić w 2011. Ciągłe opóźnienia i rosnące z roku na rok koszty sprawiły, że w 2010 powołano niezależny zespół ekspertów, który oszacował, że projekt pochłonie 6,5 mld USD, a wyniesienie na orbitę nastąpi nie wcześniej niż w 2015. Opóźnienia wyjaśniono złym zarządzaniem projektem i jego budżetem, pochwalono natomiast dokonania strony technicznej. W lipcu 2011 poinformowano, że komitet Izby Reprezentantów przyznający fundusze zamierza skasować projekt JWST, obcinając budżet NASA na rok 2012 o 1,9 mld USD. Rewizja programu ogłoszona w sierpniu 2011 zakładała, że całkowity koszt JWST, wliczając w to 5 lat działania teleskopu na orbicie, wyniesie 8,7 mld USD przy wystrzeleniu w kosmos zaplanowanym na rok 2018 za pomocą rakiety Ariane 5 z kosmodromu w Gujanie Francuskiej. W listopadzie 2011 Kongres odrzucił plan skasowania projektu i zapewnił dodatkowe środki na jego kontynuowanie.
Pierwszy segment zwierciadła został zamontowany w listopadzie 2015, a ostatni założono 3 lutego 2016 roku.
We wrześniu 2017 roku NASA ogłosiła dalsze przesunięcie planowanej daty startu na marzec – czerwiec 2019 roku. W czerwcu 2018 podano kolejne przesunięcie startu na marzec 2021.
28 sierpnia 2019 w pomieszczeniach koncernu Northrop Grumman w Redondo Beach (Kalifornia) połączono mechanicznie część optyczną teleskopu z platformą satelitarną. Przed końcem 2019 roku wykonano test rozkładania osłony termicznej, na początku marca 2020 – test rozłożenia lustra. W maju 2020 po raz pierwszy złożono teleskop w konfiguracji startowej, jaką miał po załadowaniu na rakietę Ariane 5.
W lipcu 2020 podano przesunięcie daty startu na 31 października 2021. We wrześniu 2021 podano datę startu 18 grudnia 2021.
12 października 2021 teleskop dotarł na miejsce startu, 11 grudnia został zainstalowany na rakiecie nośnej. Start nastąpił 25 grudnia 2021.
15 listopada 2022 NASA ogłosiło, że JWST został znacząco uszkodzony w wyniku zderzenia z mikrometeorytem. Co prawda zderzenia z mikrometeorytami zostały wkalkulowane w ryzyka misji, ale jedno ze zdarzeń było bardziej znaczące niż przewidywano. Z tego powodu w drugim roku funkcjonowania JWST zmieni swój sposób operowania. Ograniczone zostaną zdjęcia obszarów, w których tarcza luster musiałby być ustawiona wprost do strefy, z której nadlatują meteoryty (ang. "micrometeoroid avoidance zones").
Przebieg misji.
Etapy kalibracji luster.
Cały proces kalibracji, zaplanowany na ok. 3 miesiące, składa się z siedmiu etapów. Jego celem jest takie ustawienie 18 elementów głównego zwierciadła, by działały jak jeden wielki teleskop, a nie 18 małych.
Pierwsze zdjęcia.
11 i 12 lipca 2022 NASA opublikowała pierwsze zdjęcia zrobione przez teleskop. Następne zostały opublikowane odpowiednio 14 lipca, 2, 22 i 29 sierpnia oraz 1, 6 i 21 września. Kolejne 12, 19 i 26 października, 9 i 16 listopada. 9 grudnia 2022 opublikowano pierwsze większe zdjęcie.

</doc>
<doc id="826644" url="https://pl.wikipedia.org/wiki?curid=826644" title="Absurd (polski zespół muzyczny)">
Absurd (polski zespół muzyczny)

Absurd – polski zespół punkrockowy. 
Historia.
Powstał w Gliwicach w 1984 roku założony przez: gitarzystę Dariusza Duszę (ex–Śmierć Kliniczna), wokalistę „Lumpaja”, basistę Adama Hagno (którego wkrótce zastąpił Lucjan Gryszka) i perkusistę „Marlenę”. W latach 1985–1986 zespół występował na Grand Festival Róbrege w Warszawie, Festiwalu w Jarocinie i na Festiwalu Artystycznym Młodzieży Akademickiej (FAMA) w Świnoujściu. W 1987 ukazał się jedyny singel zespołu „Zżera mnie dżuma”, który gościł na listach Rozgłośni Harcerskiej oraz Programu III Polskiego Radia. Po rozwiązaniu Absurdu Dusza i Gryszka utworzyli grupę Darmozjady.
W 1996 wytwórnia Zima Zine za zgodą Dariusza Duszy wydała kasetę koncertową grupy z archiwalnymi nagraniami pt. "Absurd".

</doc>
<doc id="826648" url="https://pl.wikipedia.org/wiki?curid=826648" title="Orzechowo (powiat słupski)">
Orzechowo (powiat słupski)

Orzechowo (kaszb. "Frihof", niem. Freichow) – osada letniskowa w północnej Polsce, położona w województwie pomorskim, w powiecie słupskim, w gminie Ustka, nad strugą Orzechową, od której nazwę wywodzi miejscowość. 
Osada wchodzi w skład sołectwa Przewłoka. Wieś znajduje się ok. 4 km na wschód od miasta Ustka.
W Orzechowie strumień Przewłoka łączy się ze strugą Orzechową.
W latach 1975–1998 miejscowość administracyjnie należała do województwa słupskiego.
W pobliżu miejscowości znajduje się Orzechowska Wydma.

</doc>
<doc id="826650" url="https://pl.wikipedia.org/wiki?curid=826650" title="Zapadłe (powiat słupski)">
Zapadłe (powiat słupski)

Zapadłe (kaszb. "Albertinowé Błoto") – osada w Polsce położona w województwie pomorskim, w powiecie słupskim, w gminie Ustka. 
Osada wchodzi w skład sołectwa Przewłoka. W jej pobliżu znajduje się Orzechowska Wydma.
W latach 1975–1998 miejscowość administracyjnie należała do województwa słupskiego.

</doc>
<doc id="826654" url="https://pl.wikipedia.org/wiki?curid=826654" title="Dalimierz Przewłocki">
Dalimierz Przewłocki

Dalimierz Przewłocki (kaszb. "Karólewò", niem. "Karlshof") – mała osada w Polsce położona w województwie pomorskim, w powiecie słupskim, w gminie Ustka.
Osada wchodzi w skład sołectwa Wytowno.
W latach 1975–1998 miejscowość administracyjnie należała do województwa słupskiego.
Wskazówka – występuje również wariant nazewniczy Przewłoka-Karolinek.

</doc>
<doc id="826655" url="https://pl.wikipedia.org/wiki?curid=826655" title="Redwanki">
Redwanki

Redwanki (kaszb. "Redwank") – kolonia w Polsce położona w województwie pomorskim, w powiecie słupskim, w gminie Ustka. 
Osada wchodzi w skład sołectwa Machowinko.
W latach 1975–1998 miejscowość administracyjnie należała do województwa słupskiego.

</doc>
<doc id="826658" url="https://pl.wikipedia.org/wiki?curid=826658" title="Duninówko">
Duninówko

Duninówko (kaszb. "Nowé Dunowò" lub "Nowé Dënowò") – kolonia-ulicówka w Polsce położona w województwie pomorskim, w powiecie słupskim, w gminie Ustka. 
Osada wchodzi w skład sołectwa Duninowo.
W latach 1975–1998 miejscowość administracyjnie należała do województwa słupskiego.
Wskazówka - występuje również wariant nazewniczy Nowe Duninowo.

</doc>
<doc id="826661" url="https://pl.wikipedia.org/wiki?curid=826661" title="Modła (województwo pomorskie)">
Modła (województwo pomorskie)

Modła (kaszb. "Mùdło", niem. "Muddel") – kolonia w Polsce położona na Wybrzeżu Słowińskim w województwie pomorskim, w powiecie słupskim, w gminie Ustka. 
Osada wchodzi w skład sołectwa Lędowo.
W latach 1975–1998 miejscowość administracyjnie należała do województwa słupskiego.

</doc>
<doc id="826662" url="https://pl.wikipedia.org/wiki?curid=826662" title="Modlinek (województwo pomorskie)">
Modlinek (województwo pomorskie)

Modlinek (kaszb. "Mùdelsczi Sztrąd", niem. "Muddel Strand") – wieś w Polsce położona na Wybrzeżu Słowińskim w województwie pomorskim, w powiecie słupskim, w gminie Ustka. 
Osada wchodzi w skład sołectwa Lędowo.
W latach 1975–1998 miejscowość administracyjnie należała do województwa słupskiego.

</doc>
<doc id="826664" url="https://pl.wikipedia.org/wiki?curid=826664" title="Zabłocie (województwo pomorskie)">
Zabłocie (województwo pomorskie)

Zabłocie (kaszb. "Bùkolt", niem. "Buchwald") – mała kolonia w Polsce położona na Równinie Słupskiej w województwie pomorskim, w powiecie słupskim, w gminie Ustka.
Osada wchodzi w skład sołectwa Zaleskie. Obecna urzędowa nazwa miejscowości to nazwa sztuczna utworzona przez Komisję Nazw Miejscowości i Obiektów Fizjograficznych.
W latach 1975–1998 miejscowość administracyjnie należała do województwa słupskiego.

</doc>
<doc id="826665" url="https://pl.wikipedia.org/wiki?curid=826665" title="Krężołki">
Krężołki

Krężołki (kaszb. "Szôrpsztén", niem. "Scharfenstein") – osada w Polsce położona w województwie pomorskim, w powiecie słupskim, w gminie Ustka. 
Osada wchodzi w skład sołectwa Starkowo.
W latach 1975–1998 miejscowość należała administracyjnie do województwa słupskiego.

</doc>
<doc id="826666" url="https://pl.wikipedia.org/wiki?curid=826666" title="Żelazne prawo oligarchii">
Żelazne prawo oligarchii

Żelazne prawo oligarchii – założenie, że każda organizacja, niezależnie od tego, jak demokratyczna lub autokratyczna na początku, w końcu zawsze przekształci się w oligarchię. Prawo to zostało zaproponowane w 1911 przez niemieckiego socjologa Roberta Michelsa w pracy "Partie Polityczne".

</doc>
<doc id="826667" url="https://pl.wikipedia.org/wiki?curid=826667" title="Ewa Wiśnierska">
Ewa Wiśnierska

Ewa Wiśnierska (ur. 23 grudnia 1971 w Nysie) – polsko-niemiecka pilotka sportu paralotniowego.
W 2000 roku rozpoczęła przygodę z paralotniarstwem w Polsce. Od 2004 roku jest zawodniczką i członkinią reprezentacji Niemiec w paralotniarstwie. Na stałe mieszka w Aschau im Chiemgau w Niemczech, gdzie pracuje jako instruktor paralotniarstwa we własnej szkole lotniczej. Prowadzi również własną firmę, która oferuje wykłady i seminaria na temat motywacji i rozwoju osobowości.
Kariera sportowa.
14 lutego 2007 podczas zawodów treningowych do Mistrzostw Świata w Australii, została zassana do chmury cumulonimbus na niemal 10 tys. metrów, gdzie temperatura sięga ok. -50 °C. Straciła przytomność na ok. 45 minut. Wylądowała po trzech i pół godziny lotu 60 km na północ od miejsca startu na Mt Borah. Wiśnierska doznała odmrożenia na twarzy, uszach i nogach. 42-letni chiński paralotniarz He Zhongpin zmarł od pioruna w tej samej burzy. Wiśnierska od tej pory poświęca się bezpieczeństwu w paralotniarstwie zawodniczym.
5 grudnia 2007 Ewa Wiśnierska poleciała w RPA na dystans 300,4 km (otwarty) czym ustaliła nowy rekord Niemiec (który wcześniej wynosił 219 km). Podczas tego lotu zdecydowała się na przedwczesne lądowanie z powodów bezpieczeństwa, rezygnując z pobicia rekordu świata (wtedy 302.9 km), na którego zdobycie miała jeszcze wystarczającą wysokość.
W lipcu 2008 została mistrzynią Europy.
W styczniu 2009 na Mistrzostwach Świata w Valle de Bravo w Meksyku, Wiśnierska przerwała swój start w zawodach. Warunki były bardzo niebezpieczne i wymagające, co w końcu doprowadziło do tragicznego wypadku i kosztowało życie pilota Stefana Schmokera ze szwajcarskiego zespołu. Od tamtej pory nie ściga się w zawodach. Pracuje jako instruktorka szkole pilotażu.

</doc>
<doc id="826672" url="https://pl.wikipedia.org/wiki?curid=826672" title="William Archibald Spooner">
William Archibald Spooner

William Archibald Spooner (ur. 22 czerwca 1844, zm. 29 sierpnia 1930) – angielski uczony i anglikański duchowny. Był jednym ze znanych oksfordzkich donów, a od jego nazwiska pochodzi nazwa pewnego typu przejęzyczenia: spuneryzmu.
Ukończył studia na Uniwersytecie Oksfordzkim, gdzie w późniejszym czasie pracował przez 60 lat. Wykładał historię starożytną, filozofię oraz teologię.
Był bardzo barwną postacią, znany był z gościnności, grzeczności i roztargnienia. Na jego temat krążyło wiele anegdot. Pewnego dnia miał on zaprosić członka fakultetu na obiad wydany z okazji przyjęcia w poczet profesorów nowej osoby. Zaproszony odpowiedział mu grzecznie, że to właśnie on jest tym nowym członkiem fakultetu. Nie szkodzi, miał na to odrzec Spooner, i tak pan może przyjść. W innym znanym przypadku Spooner wysłał do jednego z wykładowców notatkę prosząc go o natychmiastowe stawienie się przed nim w ważnej sprawie. Na dole wiadomości dopisane było "postscriptum" informujące wzywanego wykładowcę, że sprawa została już rozwiązana i nie musi on do niego przychodzić.
Do historii przeszedł jako autor wielu przejęzyczeń polegających na zamianie miejscami głosek w wyrazie lub początkowych głosek w grupie wyrazów. Takie pomyłki otrzymały nazwę spuneryzmów - eponim ten powstał właśnie od jego nazwiska. Wiele z przypisywanych mu spuneryzmów nie było w rzeczywistości jego autorstwa; w wywiadzie udzielonym w 1930 roku Spooner powiedział, że pamięta tylko jeden przykład, gdy poplątały mu się słowa - zamiast "Conquering Kings Our Titles Take" powiedział "Kinkering Congs Our Titles Take". Początkowo Spooner bardzo nie lubił wątpliwej sławy, jaką przyniosły mu jego, prawdziwe czy przypisywane, przejęzyczenia, ale w późniejszym okresie, zdając sobie sprawę, jak bardzo stały się popularne, pozwalał na ich publikacje, firmując je swoim nazwiskiem.
Spuneryzmy.
Znaczna część z przypisywanych mu spuneryzmów nie jest jego autorstwa, ale najbardziej znane z nich to: 
Kiedy jego spuneryzmy stały się już sławne, na wiele z jego wykładów przychodziły tłumy ludzi co niezmiernie go irytowało, miał on pewnego razu powiedzieć, iż "wcale nie przyszliście na mój wykład, wy tylko chcecie usłyszeć jedną z tych… rzeczy!".
Jeden z pokoi w New College został nazwany na cześć Spoonera jako "The Rooner Spoom" (zamiast "The Spooner Room").

</doc>
<doc id="826673" url="https://pl.wikipedia.org/wiki?curid=826673" title="William Spooner">
William Spooner



</doc>
<doc id="826675" url="https://pl.wikipedia.org/wiki?curid=826675" title="Metoda podwójnego sprawdzenia">
Metoda podwójnego sprawdzenia

Metoda podwójnego sprawdzenia, znana także jako metoda angielska, metoda naturalnego planowania rodziny, polegająca na rozpoznaniu początku i końca fazy płodności.
Objawy służące określeniu fazy płodności to:
Zasady tej metody zostały opracowane na przełomie lat 70. i 80. XX wieku przez ginekologów z Queen Elizabeth Birmingham Maternity Hospital w Wielkiej Brytanii. Wieloletnie badania naukowe dotyczące wskaźników płodności oraz analizy innych metod planowania rodziny pozwoliły w 2002 na wprowadzenie niewielkich zmian ułatwiających stosowanie metody. W Polsce metoda ta jest rozpowszechniana przez Polskie Stowarzyszenie Nauczycieli Naturalnego Planowania Rodziny.

</doc>
<doc id="826677" url="https://pl.wikipedia.org/wiki?curid=826677" title="Metoda angielska">
Metoda angielska



</doc>
<doc id="826680" url="https://pl.wikipedia.org/wiki?curid=826680" title="Cud domu brandenburskiego">
Cud domu brandenburskiego

Cud domu brandenburskiego () – wydarzenie podczas wojny siedmioletniej, które uniemożliwiło koalicji antypruskiej ostateczne pokonanie Królestwa Prus.
Pierwszy cud.
Do pierwszego cudu domu Brandenburskiego doszło po przegranej przez Prusy bitwie pod Kunowicami (12 sierpnia 1759 roku), kiedy rosyjski generał-feldmarszałek Piotr Sałtykow nie zdecydował się na marsz na Berlin, ani na dalsze efektywne współdziałanie z Austriakami. Tym samym koalicja antypruska nie wykorzystała wielkiego zwycięstwa. Umożliwiło to odtworzenie armii i kontynuowanie wojny przez Prusy. Określenie „cud” ukuł sam Fryderyk II Wielki, pisząc do swojego brata Henryka Pruskiego:
"„Ogłaszam Wam cud domu Brandenburskiego. W czasie gdy wróg, po przekroczeniu Odry, mógł zdecydować się na drugą bitwę i zakończyć wojnę, wycofał się w kierunku Müllrose i Lieberose”"
Drugi cud.
Głośniejszy i bardziej znany w historii stał się jednak kolejny „cud” z 5 stycznia 1762: po śmierci carycy Elżbiety Romanowej jej następca, Piotr III Romanow, który w przeciwieństwie do poprzedniczki był germanofilem i zwolennikiem Fryderyka II Wielkiego, wycofał swoje wojska z linii frontu i przekazał część armii Fryderykowi. Za przykładem Piotra III poszła Szwecja, zawierając z Prusami pokój. Król wzmocniony na duchu przeprowadzał ofensywy na Śląsku i w Saksonii, zmuszając Austriaków do odwrotu. Spowodowało to nieoczekiwany zwrot w wojnie siedmioletniej. Po kilku miesiącach rządów w Imperium Rosyjskim Piotra III zamordowano. Jego następczyni Katarzyna II stwierdziła, że ani klęska, ani zwycięstwo Prus nie leżą w interesie Imperium i formalnie wycofała się z wojny.
Śmierć Elżbiety Romanowej i działania jej następców były tak niespodziewane, że zwykło się nazywać je cudem.
II wojna światowa.
Lutz Schwerin von Krosigk w swoich wspomnieniach pisał, że podczas II wojny światowej w kwietniu 1945 roku Joseph Goebbels opowiedział Adolfowi Hitlerowi w führerbunkerze rozdział z książki Thomasa Carlyle’a dotyczący historii cudu domu brandenburskiego. Hitler wzruszył się opowiedzianą historią. Po kilku dniach do Berlina dotarła wiadomość o śmierci prezydenta Stanów Zjednoczonych Franklina Roosvelta. Führer pełny nadziei widział w tym trzeci cud domu brandenburskiego, licząc na rozpad koalicji antyhitlerowskiej. Jednakże do cudu nie doszło, a Berlin został zdobyty.

</doc>
<doc id="826683" url="https://pl.wikipedia.org/wiki?curid=826683" title="Ostrożeń warzywny">
Ostrożeń warzywny

Ostrożeń warzywny ("Cirsium oleraceum" (L.) Scop.) – gatunek rośliny należący do rodziny astrowatych. Nazwy ludowe: czarcie żebro, pietra ziele, carskie ziele. Występuje w Azji i w Europie (z wyjątkiem rejonu Morza Śródziemnego). W Polsce jest pospolity na całym niżu i w niższych położeniach górskich (do regla dolnego). Status gatunku we florze Polski: gatunek rodzimy.
Biologia.
Bylina, hemikryptofit. Kwiaty przedprątne. Roślina miododajna, zapylana przez motyle lub błonkówki. Kwitnie od lipca do września (rzadziej do października). Nasiona rozsiewane są przez wiatr, kiełkują słabo.
Liczba chromosomów 2n=34.
Ekologia.
Siedlisko: wilgotne łąki i zarośla, aluwia, brzegi rowów. Odpowiadają mu gleby żyzne i wilgotne. Wymaga zasilania w wodę ruchliwą, z zastoisk ustępuje. Dobrze znosi duże zmiany wilgotności gleby. Unika gleb kwaśnych, ubogich w węglan wapnia. Na łąkach wapiennych może pojawić się masowo. Wrażliwy na udeptywanie i spasanie. W klasyfikacji zbiorowisk roślinnych gatunek charakterystyczny dla All. "Calthion", Ass. "Angelico-Cirsietum oleraceae".
Zmienność.
Tworzy mieszańce z ostrożniem krótkołodygowym, ostrożniem błotnym, ostrożniem lancetowatym, ostrożniem lepkim, ostrożniem łąkowym, ostrożniem pannońskim, ostrożniem polnym, ostrożniem siwym.

</doc>
<doc id="826684" url="https://pl.wikipedia.org/wiki?curid=826684" title="Cirsium oleraceum">
Cirsium oleraceum



</doc>
<doc id="826687" url="https://pl.wikipedia.org/wiki?curid=826687" title="Michael Ignatieff">
Michael Ignatieff

Michael Grant Ignatieff (ur. 12 maja 1947 w Toronto) – pisarz, historyk, oraz polityk kanadyjski, lider Liberalnej Partii Kanady.
Jego ojciec, George Ignatieff, był kanadyjskim dyplomatą. Dziadek, hrabia Paweł Mikołajewicz Ignatieff ("Павел Николаевич Игнатьев"), był bliskim doradcą Imperatora Rosji Mikołaja II. W latach 1978-2000 przebywał w Anglii, gdzie pracował na uniwersytetach Cambridge oraz Oksfordzkim, a także był komentatorem politycznym BBC. W latach 2000-2005 pracował w Stanach Zjednoczonych na Uniwersytecie Harvarda a od 2005 na Uniwersytecie Toronto. Rok później został wybrany członkiem Izby Gmin w okręgu Etobicoke w Toronto. W tym samym roku kandydował na pozycję lidera Partii Liberalnej, jednak w czwartej rundzie pokonał go Stéphane Dion. Nowy przewodniczący mianował rywala swoim zastępcą. 10 grudnia 2008 został wybrany tymczasowym ("interim") przywódcą, a od 2 maja 2009 do 25 maja 2011 był liderem Liberalnej Partii Kanady.
Od 2016 r. rektor Uniwersytetu Środkowoeuropejskiego w Budapeszcie.
Jest autorem kilkunastu książek na temat stosunków międzynarodowych jak i powieści. Pisywał artykuły dla "The Globe and Mail" (Toronto) oraz "The New York Times". W 1993 r. był finalistą Nagrody Bookera za sprawą powieści "Scar Tissue".
Żonaty, ma dwójkę dzieci z wcześniejszego małżeństwa zawartego w Anglii. Mówi biegle po angielsku i francusku.

</doc>
<doc id="826688" url="https://pl.wikipedia.org/wiki?curid=826688" title="Antoni Pawlicki">
Antoni Pawlicki

Antoni Karol Pawlicki (ur. 22 października 1983 w Warszawie) – polski aktor filmowy, telewizyjny i teatralny, działacz społeczny.
Życiorys.
Wczesne lata.
Pochodzi z rodziny związanej z przemysłem filmowym. Jest synem operatora Tadeusza Pawlickiego. Ma starszego brata, Jana (ur. 29 sierpnia 1978), dziennikarza, producenta, scenarzystę i byłego dyrektora TVP1. Jego babka Barbara Rachwalska była aktorką. Jego stryj Maciej Pawlicki to dziennikarz i producent filmowy.
Ukończył XL Liceum Ogólnokształcące z Oddziałami Dwujęzycznymi im. Stefana Żeromskiego w Warszawie w klasie o profilu estradowym. W 2006 ukończył studia na wydziale aktorskim Akademii Teatralnej im. A. Zelwerowicza w Warszawie. Wystąpił w spektaklach dyplomowych Akademii Teatralnej: "Letnicy" Maksyma Gorkiego (2003) w reżyserii Eugeniusza Korina jako Pustobajka, "Bezimienne dzieło" Witkacego (2005) w reż. Jana Englerta jako Cynga i "Trzy siostry" Antona Czechowa (2006) w reż. Agnieszki Glińskiej jako Aleksander Ignatjewicz Wierszynin.
Kariera.
W wieku czternastu lat pojawił się jako uczeń z LVI Liceum Ogólnokształcącego im. Tetmajera w telenoweli TVP1 "Klan" (1997). Występował gościnnie w serialach – "Rodzinka" (2004), "Kryminalni" (2004), "Pensjonat pod Różą" (2004-2005) i "Królowie śródmieścia" (2006). W trakcie studiów zadebiutował na kinowym ekranie w głównej roli jako 19-letni Ślązak Wojtek w dramacie Sławomira Fabickiego "Z odzysku" (2006), za którą został uhonorowany nagrodą za debiut aktorski w głównej roli męskiej na Koszalińskim Festiwalu Debiutów Filmowych „Młodzi i Film”, nagrodą aktorską i nagrodą „Odkrycie Festiwalu” na Ogólnopolskim Festiwalu Sztuki Filmowej "Prowincjonalia" we Wrześni, nagrodą za główną rolę męską na Międzynarodowym Festiwalu Filmowym w Salonikach oraz nagrodą za najlepszą rolę męską na Międzynarodowym Festiwalu Filmowym w Bratysławie.
Po raz pierwszy wystąpił na profesjonalnej scenie Teatru Nowego w Poznaniu w roli Romea w inscenizacji dramatu Williama Szekspira "Romeo i Julia" (2005) w reżyserii Janusza Wiśniewskiego. W Teatrze Nowym w Łodzi grał rolę Asafa w sztuce Edny Mazyi "Zabawy na podwórku" ("Games in the Backyard", 2007) w reż. Tomasza Gawrona. 
W Teatrze Telewizji został obsadzony w głównej roli studenta prawa, pracującego jako ankieter dla agencji badania opinii publicznej zbierającego odpowiedzi na pytanie: komu wierzysz? w spektaklu "Komu wierzycie?" (2006) w reż. Macieja Pieprzycy i jako Andrzej Hybik w przedstawieniu Sceny Faktu "Oskarżeni. Śmierć sierżanta Karosa" (2007).
Grał w komedii romantycznej Ryszarda Zatorskiego "Dlaczego nie!" (2007), dramacie wojennym Andrzeja Wajdy "Katyń" (2007) i melodramacie wojennym Michała Kwiecińskiego "Jutro idziemy do kina" (2007).
Stał się znany szerokiej widowni dzięki roli Janka Markiewicza, żołnierza Związku Walki Zbrojnej i Armii Krajowej tzw. „Cichociemnego” w serialu wojennym TVP2 "Czas honoru" (2008–2014), a także jako komisarz Michał Orlicz w serialu TVP1 "Komisarz Alex" (2013–2016). Wziął udział w piątej edycji teleturnieju "Wielki Test z Historii", a także w teledyskach do piosenki zespołu Syrop „Młynek” (2011) i utworu Izy Lach „Chociaż raz” (2011). Jesienią 2017 stacja TVN wyemitowała drugą edycję programu "Azja Express" z udziałem Pawlickiego i jego kompana, aktora Pawła Ławrynowicza, z którym ostatecznie zwyciężył w finale. W serialu Polsatu "W rytmie serca" (2017–2020) zagrał prokuratora Andrzeja Siedleckiego, w serialu emitowanym w TVP1 i TVP2 "Echo serca" (2019–2020) wystąpił w roli chirurga Jana Sowińskiego, a w serialu Polsatu "Mecenas Porada" (od 2021) występuje w roli Aleksandra Wyrzykowskiego.
Życie prywatne.
Pod koniec lata 2018 poślubił Agnieszkę Więdłochę. Pod koniec 2020 roku na świat przyszła ich córka.

</doc>
<doc id="826689" url="https://pl.wikipedia.org/wiki?curid=826689" title="Pawlicki">
Pawlicki

Pawlicki – polskie nazwisko.
Osoby noszące to nazwisko:

</doc>
<doc id="826690" url="https://pl.wikipedia.org/wiki?curid=826690" title="Samek">
Samek

Samek, polskie nazwisko.
Osoby noszące to nazwisko:

</doc>
<doc id="826692" url="https://pl.wikipedia.org/wiki?curid=826692" title="Anna Majcher">
Anna Majcher

Anna Magdalena Majcher (ur. 14 sierpnia 1962 w Warszawie) – polska aktorka filmowa, teatralna i telewizyjna.
Życiorys.
W 1985 ukończyła Państwową Wyższą Szkołę Teatralną w Warszawie (dyplom w 1986). Występowała i była związana z teatrami m.in.: Ateneum (1984–1985 i 1998–2001), Współczesnym (1985–1996), Za Dalekim (1990), Teatrem Muzycznym „Roma” (1994) oraz Teatrem Studio (1996–1998), Teatrem Rampa (2003) i Komedia (2006). W latach 2003–2007 związana z Teatrem Nowym w Łodzi. Występowała również w spektaklach Teatru Telewizji. Laureatka Nagrody im. Zbigniewa Cybulskiego. Aktorka mieszka w Warszawie. Zawiesiła karierę aktorską.

</doc>
<doc id="826693" url="https://pl.wikipedia.org/wiki?curid=826693" title="Majcher">
Majcher



</doc>
<doc id="826697" url="https://pl.wikipedia.org/wiki?curid=826697" title="Tereza Rossi">
Tereza Rossi

Tereza Rossi; z d. Matuszková (ur. 3 grudnia 1982 w Ostrawie) – czeska siatkarka, reprezentantka kraju, grająca na pozycji atakującej.
Sukcesy klubowe.
Mistrzostwo Francji:
Puchar Polski:
Mistrzostwo Polski:
Superpuchar Włoch:
Liga Mistrzyń:

</doc>
<doc id="826698" url="https://pl.wikipedia.org/wiki?curid=826698" title="Montréal">
Montréal



</doc>
<doc id="826714" url="https://pl.wikipedia.org/wiki?curid=826714" title="Nadsięwłom">
Nadsięwłom

Nadsięwłom – pionowe lub strome wyrobisko podziemne prowadzące od pewnego poziomu w górę.
Nadsięwłomy realizuje się w celu realizacji połączenia z wyżej leżącym pokładem.

</doc>
<doc id="826716" url="https://pl.wikipedia.org/wiki?curid=826716" title="Mol (ujednoznacznienie)">
Mol (ujednoznacznienie)

Osoby:

</doc>
<doc id="826734" url="https://pl.wikipedia.org/wiki?curid=826734" title="Farinotom">
Farinotom

Farinotom (nóż zbożowy) – przyrząd do przecinania ziarn zbóż przemiałowych w celu badania wyglądu i struktury bielma, aby określić przydatność zboża do różnych typów przemiału i składowania.

</doc>
<doc id="826735" url="https://pl.wikipedia.org/wiki?curid=826735" title="Päivi Alafrantti">
Päivi Alafrantti

Päivi Alafrantti (ur. 8 maja 1964 w Tervoli) – fińska lekkoatletka, która specjalizowała się w rzucie oszczepem.
Dwukrotna uczestniczka igrzysk olimpijskich: Seul 1988 (10. miejsce) oraz Barcelona 1992 (niesklasyfikowana). Dwa razy startowała w mistrzostwach świata (w 1991 była ósma, w 1993 trzynasta). W roku 1990 zdobyła w Splicie tytuł mistrzyni Europy. Początkowo wszystkie jej trzy rzuty w eliminacjach uznano za spalone, jednak po proteście została dopuszczona do finału, w którym ustanowiła swój rekord życiowy i niespodziewanie sięgnęła po złoto. Brązowa medalistka uniwersjady (1989). Mistrzyni Finlandii z 1989 i 1993 roku, złota medalistka mistrzostw Brazylii (1992). W 1990 została wybrana sportsmenką roku w Finlandii. Rekord życiowy: 67,68 (1990).

</doc>
<doc id="826736" url="https://pl.wikipedia.org/wiki?curid=826736" title="Paivi Alafrantti">
Paivi Alafrantti



</doc>
<doc id="826737" url="https://pl.wikipedia.org/wiki?curid=826737" title="Karolina Muszalak">
Karolina Muszalak

Karolina Muszalak-Buława (ur. 27 grudnia 1974 we Wrocławiu) – polska aktorka filmowa i teatralna.
Życiorys.
Absolwentka XII Liceum Ogólnokształcącego we Wrocławiu. W 1998 roku ukończyła filię PWST we Wrocławiu, a w 1999 roku uzyskała dyplom. W latach 1998–1999 występowała w Operetce Wrocławskiej, następnie w 2000 na deskach Teatru Nowego w Warszawie, a w latach 2001–2004 w Teatrze Komedia w Warszawie.

</doc>
<doc id="826741" url="https://pl.wikipedia.org/wiki?curid=826741" title="Marzanka">
Marzanka

Marzanka ("Asperula" L.) – rodzaj roślin należący do rodziny marzanowatych. Należy do niego około 200 gatunków. Występują one od północnej Afryki i Europy, poprzez Azję Środkową i południowo-zachodnią po Australię i Nową Zelandię, z największym zróżnicowaniem we wschodniej części basenu Morza Śródziemnego i w południowo-zachodniej Azji. Do polskiej flory należą dwa gatunki rodzime: marzanka barwierska ("A. tinctoria") i marzanka pagórkowa ("A. cynanchica"), kilka innych gatunków jest uprawianych, spośród nich marzanka polna ("A. arvensis") przejściowo dziczeje (jest efemerofitem).
Część przedstawicieli tego rodzaju jest uprawiana jako rośliny ozdobne, zwłaszcza w ogrodach skalnych.
Systematyka.
"Asterophyllum" Schimp. &amp; Spenn., "Blepharostemma" Fourr., "Chlorostemma" (Lange) Fourr., "Cynanchica" Fourr.
Rodzaj z rodziny marzanowatych "Rubiaceae", w obrębie której reprezentuje podrodzinę "Rubioideae" i plemię "Rubieae". Rodzaj problematyczny, ponieważ wyróżniony został w stosunku do rodzaju przytulia "Galium" przez Karola Linneusza na podstawie jednej cechy morfologicznej – istnienia rurki w kwiecie lejkowatym lub dzwonkowatym u "Asperula" i niemal płaskiej korony u "Galium". Badania morfologiczne, a zwłaszcza molekularne wykazały, że cecha ta nie odpowiada relacjom filogenetycznym. Część gatunków została przeniesiona między tymi rodzajami, w tym np. dawna marzanka wonna ("Asperula odorata" L.) a obecnie przytulia wonna ("Galium odoratum" ). Cały jednak rodzaj zagnieżdżony jest w obrębie gradu jaki stanowi rodzaj "Galium" i to w dodatku nie tworząc jednej, monofiletycznej grupy, lecz kilku grup, w obrębie których gatunki tu zaliczane są wymieszane nie tylko z gatunkami rodzaju "Galium", ale też rolnica "Sherardia", kozłówka "Phuopsis" i krzyżowniczka "Crucianella".

</doc>
<doc id="826744" url="https://pl.wikipedia.org/wiki?curid=826744" title="Mail (Unix)">
Mail (Unix)

mail – polecenie konsoli Uniksa działające jako klient poczty elektronicznej.
Przykład.
 mail -s"To jest temat" uzytkownik@domena.pl
wysyła pustą wiadomość email z tematem "To jest temat" na adres "uzytkownik@domena.pl".

</doc>
<doc id="826747" url="https://pl.wikipedia.org/wiki?curid=826747" title="Zakręt (rezerwat przyrody)">
Zakręt (rezerwat przyrody)

Rezerwat przyrody Zakręt – rezerwat leśny w województwie warmińsko-mazurskim, w powiecie mrągowskim, w gminie Piecki, nadleśnictwie Strzałowo; niedaleko miejscowości Krutyń. Leży w granicach Mazurskiego Parku Krajobrazowego. Ochroną objęty jest krajobraz morenowy. Utworzony dla ochrony dwustuletniego boru mieszanego z trzema niewielkimi dystroficznymi jeziorkami, otoczonymi zatorfieniami, na których występują tzw. wyspy pływające.
Rezerwat został utworzony w 1957 roku na powierzchni 37,80 ha. W 1982 roku powiększono go do 105,80 ha. Obecnie podawana powierzchnia rezerwatu to 105,82 ha.
Woda w jeziorkach (dystroficzne) jest silnie zakwaszona, a one same powoli zarastają nasuwającym się na lustro wody kożuchem torfowców (pło torfowiskowe). Często, pod wpływem wiatru i fal, kożuch ten rozrywa się i płaty roślin torfowiskowych dryfują po tafli jeziora. Są to właśnie tzw. pływające wyspy.
Flora.
Wśród roślin występujących w rezerwacie na uwagę zasługuje: bagnica torfowa, turzyca bagienna, żurawina błotna, borówka bagienna zwana pijanicą, przygiełka biała oraz rosiczka okrągłolistna. Na skraju rezerwatu rośnie ok. trzystuletni "Mazurski Dąb Bartny". Teren rezerwatu porasta las mieszany z ponad stuletnimi sosnami i ponad dwustuletnimi okazami dębu szypułkowego. W podszycie występuje leszczyna, jarzębina, grab, lipa oraz wawrzynek pospolity. Do roślin chronionych należą obuwik i lilia złotogłów. 
Turystyka.
W okolicach rezerwatu przebiega pieszy szlak turystyczny, zaś przez rezerwat przebiega ścieżka dydaktyczna.

</doc>
<doc id="826748" url="https://pl.wikipedia.org/wiki?curid=826748" title="Wikipedia w języku scots">
Wikipedia w języku scots

Wikipedia w języku scots ("Scots Wikipædia") – edycja Wikipedii tworzona w języku scots. Została założona 23 czerwca 2005 roku i po raz pierwszy osiągnęła 1000 artykułów w lutym 2006 roku, a 5000 artykułów w listopadzie 2010 roku. W lipcu 2021 roku liczyła około 40 000 artykułów. Szkocka Wikipedia, obok Wikipedii anglojęzycznej, Wikipedii w języku angielskim uproszczonym i Wikipedii w języku staroangielskim, jest jedną z czterech Wikipedii z grupy języków angielskich.
W sierpniu 2020 roku wiki została zauważona przez media ze względu na niską jakość języka scots w wielu artykułach i odkrycie, że co najmniej 20 000 artykułów (ok. 1/3 w projekcie) zostało napisanych przez osobę, która w rzeczywistości nie znała tego języka. To odkrycie doprowadziło do przeglądu zawartości Wikipedii przez osoby posługujące się językiem scots jako językiem ojczystym, jak również edytorów z innych społeczności Wikipedii. Większość artykułów tego problematycznego autora została od tego czasu usunięta, co doprowadziło do znacznego spadku całkowitej liczby artykułów w projekcie (która wynosiła około 55 000 w 2018 roku, a w 2021 już tylko około 40 000).
Odbiór.
Do lutego 2008 roku strona zawierała 2200 artykułów i wyprzedziła maoryską Wikipedię i kaszmirską Wikipedię. Odbiór był jednak mieszany – redaktor literacki "Scotland on Sunday" określił ją jako „w najlepszym razie zagmatwaną, a w najgorszym – jako absolutną parodię”, zaś Ted Brocklebank, rzecznik Szkockiej Partii Konserwatywnej ds. kultury, opisał ją jako „tanią próbę stworzenia języka”. Jednak Chris Robinson, dyrektor "Słownika języka scots", mówił bardziej pozytywnie o stronie, zauważając: „Fakt, że dobrze sobie radzi, zadaje kłam tym wszystkim ludziom, którzy oczerniają język scots i próbują go zdegradować”. W 2014 roku Jane C. Hu z Slate.com stwierdziła, że treść strony brzmi „jak transkrypcja osoby [mówiącej po angielsku] ze szkockim akcentem” i powiedziała, że jeden z redaktorów Wikipedii , w błędnym przekonaniu, że był to żart.
Kontrowersja.
W sierpniu 2020 roku strona zwróciła na siebie uwagę po tym, jak w poście w serwisie Reddit zauważono, że projekt zawiera niezwykle dużą liczbę artykułów napisanych w fałszywym języku scots przez jednego aktywnego autora, amerykańskiego nastolatka bez podstawowej znajomości tego języka. Artykuły te były pisane głównie z użyciem angielskiego słownictwa i gramatyki, nie zaś prawdziwego języka scots, a ich autor najwyraźniej korzystał z internetowego słownika angielsko-szkockiego, aby w prosty sposób przetłumaczyć fragmenty angielskich artykułów Wikipedii. Ponad 23 000 artykułów, czyli około jednej trzeciej całej ówczesnej Wikipedii w języku scots, zostało stworzonych przez tego autora. Artykuły te opisano w mediach jako „napisane po angielsku z akcentem scots” i „bardzo dziwne”, aż po bełkot z bezsensownymi słowami niewystępującymi w żadnym dialekcie scots. Incydent został opisany jako „ogromna porażka Wikimedii”, a szczególnej krytyce poddano „labiryntowy system back-end” Wikipedii i brak koordynacji między mniejszymi projektami Wiki.
W odpowiedzi na kontrowersje, szkocka Wikipedia zamieściła baner z napisem „W związku z ostatnimi rewelacjami, szkocka Wikipedia dokonuje obecnie przeglądu swoich artykułów pod kątem nieścisłości”. Większość problematycznych artykułów została od tego czasu usunięta, co doprowadziło do znacznego spadku całkowitej liczby artykułów w projekcie (która wynosiła około 55 000 w 2018 roku, a w 2021 wynosiła około 40 000).
Robert McColl Millar, profesor językoznawstwa i języka scots na University of Aberdeen, powiedział, że wspomniane artykuły były przejawem „bardzo ograniczonej wiedzy zarówno na temat współczesnego języka scots, jak i jego wcześniejszych odmian”. Michael Dempster, dyrektor Scots Language Centre, skontaktował się z Wikimedia Foundation w sprawie możliwości rozbudowy istniejącej infrastruktury szkockiej Wikipedii, opisując ponowne zainteresowanie stroną jako mającą „potencjał do bycia wielkim internetowym centrum” dla języka szkockiego.

</doc>
<doc id="826749" url="https://pl.wikipedia.org/wiki?curid=826749" title="UID">
UID

UID () – numeryczny identyfikator użytkownika w systemie operacyjnym Unix i systemach uniksopodobnych.
Jeden UID jest przypisany do jednego użytkownika. Jednak możliwe jest, iż więcej niż jeden użytkownik będzie posiadał dany UID – jest to możliwe tylko wtedy, gdy więcej niż jednemu użytkownikowi przypisany zostanie ten sam UID w pliku konfiguracyjnym "/etc/passwd". Taka operacja wymaga uprawnień superużytkownika root.

</doc>
<doc id="826752" url="https://pl.wikipedia.org/wiki?curid=826752" title="Katja Kassin">
Katja Kassin

Katja Kassin (ur. 24 września 1979 w Lipsku) – niemiecka aktorka filmów pornograficznych. Jej pseudonim Katja zasugerował fotograf podczas pierwszej sesji zdjęciowej, po swojej siostrzenicy.
Życiorys.
Wczesne lata.
Urodziła się w Lipsku w NRD jako najstarsza z trójki dzieci. Miała 10 lat, kiedy upadł Mur Berliński. Uczęszczała do college'u. W wieku 15 lat sprzedawała lody we włoskiej restauracji. Następnie przez sześć lat pracowała jako kelnerka. Studiowała politologię, germanistykę i literaturę na Uniwersytecie w Lipsku.
Kariera.
We wrześniu 2000, mając 20 lat zaczęła pozować nago dla miejscowych fotografów amatorów i różnych stron internetowych. W maju 2002 roku nakręciła swoją pierwszą scenę w niemieckim filmie porno. W 2003 roku przeniosła się do Stanów Zjednoczonych. W marcu 2003 roku wzięła udział w amerykańskiej produkcji porno Red Light District "Straight To The A 4". W ciągu jednego miesiąca pracując w USA nakręciła 25 scen, głównie seksu analnego i grupowego często z czarnoskórymi wykonawcami. Przez trzy i pół roku pracowała dla agenta porno Marka Spieglera.
W 2005 zdobyła trzy nominacje do AVN Award w kategoriach: najlepsza wykonawczyni roku, najlepsza scena seksu grupowego - wideo w "Sex Shooter V" (2004) z Jadą Fire, Markiem Davisem i Rio Mariah oraz najlepsza scena seksu w parze w "Fresh Meat 18" (2004) z Michaelem Stefano, a także była nominowana jako gwiazda roku w jubileuszowej 10. edycji CAVR Award i do nagrody XRCO Award w kategoriach: wykonawczyni roku i Orgasmic Analist. We wrześniu 2006 roku podpisała kontrakt z agencją LA Direct Models. W 2013 otrzymała nominację do Venus Award jako najlepsza aktorka międzynarodowa.
W latach 2006–2007 i 2011–2014 pracowała dla Kink.com w scenach sadomasochistycznych, takimi jak uległość, głębokie gardło, rimming, cunnilingus, kobieca ejakulacja, fisting analny i pochwowy, fetysz stóp, pegging, gang bang, bukkake, plucie i bicie. Były to serie "Everything Butt", "Fucking Machines", "Foot Worship", "Dungeon Sex", "Sex and Submission", "Water Bondage", "Whipped Ass", "Wired Pussy", "Bound Gang Bangs" z Markiem Davisem, Steve’em Holmesem, Prince’em Yahshuą, Natem Turnherem, Bobbym Bendsem, Tee Reel, Mickeyem Modem, Ottem Bauerem, Chrisem Charmingiem, Sandrą Romain, Audrey Hollander, Tory Lane, Bobbi Starr, Anikką Albrite, Anissą Kate, Ashley Fires, Casey Calvert, Felony i Princess Donną.
W komediodramacie "Mandarynka" ("Tangerine", 2015) pojawiła się jako prostytutka.
W 2022 zwyciężyła w rankingu „21. najlepszych niemieckich gwiazd porno” portalu EuroSexScene.com.
Życie prywatne.
Pod koniec 2004 przeprowadziła się do Los Angeles w Kalifornii. W styczniu 2005 wyszła za mąż za amerykańskiego aktora porno Sledge’a Hammera. Rozwiedli się w październiku 2006.

</doc>
<doc id="826754" url="https://pl.wikipedia.org/wiki?curid=826754" title="Wikipedia w języku hindi">
Wikipedia w języku hindi

Wikipedia w języku hindi – edycja Wikipedii tworzona w języku hindi, założona w lipcu 2003 roku.
Na dzień 1 maja 2007 roku edycja ta liczyła 10 411 artykułów. W rankingu wszystkich edycji językowych opublikowanym w tym dniu zajmowała 60. pozycję.

</doc>
<doc id="826762" url="https://pl.wikipedia.org/wiki?curid=826762" title="Policyjny Pułk Selbstschutzu SS Sandżak">
Policyjny Pułk Selbstschutzu SS Sandżak

Policyjny Pułk Selbstschutzu SS "Sandżak" (niem. Polizei–Selbstschutz–Regiment SS "Sandschak"), inna nazwa Legion Muzułmański "Sandżak" – policyjna formacja zbrojna SS złożona z muzułmanów z Sandżaku podczas II wojny światowej.
Historia.
Niemiecka rekrutacja ludności muzułmańskiej do Waffen-SS, policji i Wehrmachtu nie ograniczała się tylko do obszaru Bośni i Kosowa. Władze okupacyjne postanowiły sięgnąć także do innych regionów podbitej Jugosławii, w tym serbskiego Sandżaku. Jesienią 1941 r. powstała nieregularna muzułmańska milicja, która na pocz. września 1943 r., po wyjściu z wojny Włoch, przeszła pod zwierzchność niemiecką. Pod koniec października tego roku z części milicji została utworzona tzw. Muselmanengruppe von Krempler. W lipcu 1944 r. przeformowano ją w Policyjny Pułk Selbschutzu SS "Sandżak" w sile ok. 3 tys. ludzi. Na jego czele stanął SS-Sturmbannführer i major żandarmerii Ernst Arndt. Według części źródeł był to natomiast SS-Standartenführer der Reserve i Oberst Policji Karl von Krempler. Funkcję zastępcy dowódcy pełnił jeden z b. dowódców muzułmańskiej milicji Sandżaku Sulejman Pačariz. Pułk składał się formalnie z kompanii sztabowej i czterech batalionów policyjnych. Prawdopodobnie Niemcom udało się sformować jedynie sztab i I batalion, reszta pozostawała na papierze lub w fazie szkolenia. Dla żołnierzy brakowało nawet mundurów i wyposażenia.
Pułk był używany do walki z komunistyczną partyzantką Josipa Broz Tity, w sytuacji kiedy partyzanci opanowali większą część Sandżaku. Od 18 lipca brał udział w antypartyzanckiej operacji "Draufganger" w dolinie rzeki Ibar. W sierpniu uczestniczył w kolejnej operacji "Rübezahl", działając w rejonie miejscowości Bijelo Polje i Prijepolje. Jego zadaniem było blokowanie sił partyzanckich. Armia Czerwona zaatakowała jednak Belgrad, w związku z czym operację przerwano. Do września pułk został rozmieszczony w górzystym obszarze w okolicy miejscowości Priboj-Prijepolje-Rozaj-Pester. Wszedł wraz z dwoma batalionami albańskimi w skład Kampfgruppe "Bendel". Następnie wespół z oddziałami niemieckimi i innymi kolaboracyjnymi formacjami wycofał się do Sjenicy. Tam 14 października spadł na niego silny atak sił partyzanckich, doprowadzając do dalszego odwrotu do miejscowości Duga Poljana. Z powodu dużych strat i wielu dezercji pułk przestał faktycznie istnieć.
Kilkuset ocalałych muzułmanów pod przywództwem S. Pačariza i szefa sztabu mjr. Ramiza Sipilovicia do listopada przeniesiono do Sarajewa, gdzie dowództwo nad nimi objął ustaszowski generał Vjekoslav Luburić, wysłany tam przez Ante Pavelicia w celu wcielenia oddziałów muzułmańskich do sił ustaszów.
Odbudowany i zreorganizowany Pułk "Sandżak" pod dowództwem płk. S. Pačariza został zintegrowany z formacjami ustaszowskimi. W marcu brał udział w walkach na południe od Sarajewa, ponosząc duże straty. Po zajęciu miasta przez partyzantów 6 kwietnia 1945 r., wielu żołnierzy pułku zostało rozstrzelanych. Reszta wycofała się do miejscowości Sisak, na południe od Zagrzebia, gdzie wcielono ich do ustaszowskiej Brygady "Obrana", przeorganizowanej w 18 Dywizję Uderzeniową. Uczestniczyli oni na pocz. maja tego roku w fanatycznej obronie Zagrzebia. W tym czasie pozostali przedostali się na terytorium Austrii, gdzie w Grazu zostali oficjalnie rozformowani.

</doc>
<doc id="826765" url="https://pl.wikipedia.org/wiki?curid=826765" title="Herb Wrześni">
Herb Wrześni

Herb Wrześni – jeden z symboli miasta Września i gminy Września w postaci herbu.
Wygląd i symbolika.
Herb przedstawia w polu czerwonym różę srebrną o listkach zielonych i środku złotym.
Róża pochodzi bezpośrednio z herbu Poraj Różyców – pierwszych właścicieli miasta. 
Historia.
Najstarsza zachowana pieczęć z herbem Wrześni przystawiona została na dokumencie z dnia 28 czerwca 1564. Zachowały się też pieczęcie z XVIII, XIX i XX wieku. Na wszystkich róże są silnie rozwinięte, zaś płatki zachodzą na siebie.
Mimo ciągłych zmian właścicieli począwszy od XVI wieku, herb pozostał ten sam. Rysunek herbu przedstawia szeroko rozwinięte płatki róży, bardzo silnie nachodzące na siebie. Ten typ róży dominuje na dokumentach z XIX i XX wieku. W zbiorach Muzeum Regionalnego we Wrześni znajduje się tłok pieczętny z okresu międzywojennego, na którym wizerunek róży jest dokładnie taki sam jak na kartuszu ratusza. Herbem Poraj pieczętowali się także podskarbiowie Królestwa Polskiego, stąd róża znalazła się na polskiej monecie.

</doc>
<doc id="826766" url="https://pl.wikipedia.org/wiki?curid=826766" title="Stéphane Dion">
Stéphane Dion

Stéphane Maurice Dion (ur. 28 września 1955 w Quebecu) – polityk i dyplomata kanadyjski, lider Liberalnej Partii Kanady w latach 2006–2008. Członek Izby Gmin z Montrealu (okręg "Saint-Laurent–Cartierville") od 1996. Znany federalista i przeciwnik secesji Quebecu z Kanady.
Syn politologa i agentki handlu nieruchomościami, urodzonej w Paryżu, po której posiada francuskie obywatelstwo. Absolwent wydziału politologii Uniwersytetu Laval. Przez cztery lata studiował w Paryżu na Institut d'Etudes Politiques de Paris, czego kulminacją był doktorat z socjologii. Od 1984 do 1996 wykładał na Uniwersytecie Montrealu.
W 1996 został mianowany przez premiera Jeana Chrétiena ministrem ds. relacji z prowincjami i terytoriami. Wkrótce został nominowany jako kandydat Liberałów podczas wyborów uzupełniających w okręgu "Saint-Laurent–Cartierville", który prawie zawsze wybiera kandydatów Partii Liberalnej. Został wybrany do Izby Gmin 25 marca 1996. Został ponownie wybrany w wyborach w 1997, a potem w 2000, 2004, oraz 2006.
W grudniu 2003 nowy premier, Paul Martin, usunął Diona z rządu w celu zdystansowania się od poprzedniego rządu Chrétiena. Dion został przywrócony do rady ministrów, tym razem jako minister środowiska, w czerwcu tego samego roku po tym gdy Liberałowie uzyskali jedynie mniejszość parlamentarną, tracąc znaczną liczbę posłów z Quebecu.
W 2006 Dion ogłosił swoją kandydaturę w wyborach na lidera Partii Liberalnej. Był postrzegany jako trzeci lub czwarty kandydat za Michealem Ignatieffem oraz Bobem Rae. Niespodziewanie jednak został wybrany 2 grudnia 2006 w czwartej rundzie głosowania, pokonując Ignatieffa stosunkiem 2521 głosów do 2084. Po przegranych wyborach i nieudanej próbie utworzenia koalicji z NDP ze wsparciem Bloc Quebecois w 2008 został zastąpiony na stanowisku lidera partii przez Michaela Ignatieffa.
Od 4 listopada 2015 do 10 stycznia 2017 był ministrem spraw zagranicznych w rządzie Justina Trudeau, a od 1 maja 2017 jest ambasadorem w Niemczech i specjalnym wysłannikiem w Unii Europejskiej.
Jego żona, Janine, wykłada politologię i socjologię na Royal Military College of Canada. Mają adoptowaną córkę, Jeanne.

</doc>
<doc id="826768" url="https://pl.wikipedia.org/wiki?curid=826768" title="Judeo-hiszpańska Wikipedia">
Judeo-hiszpańska Wikipedia

Judeo-hiszpańska Wikipedia – edycja Wikipedii tworzona w języku/dialekcie judeo-hiszpańskim (ladino).
Nie należy jej mylić z ladyńską Wikipedią – ideą tworzenia Wikipedii w języku ladyńskim (obecnie w fazie testów).
Na dzień 19 lutego 2007 roku zawierała 1087 artykułów. W opublikowanym w dniu 1 lutego tegoż roku rankingu wszystkich edycji językowych, uwzględniającym liczbę haseł, edycja ta zajmowała 125. pozycję.

</doc>
<doc id="826769" url="https://pl.wikipedia.org/wiki?curid=826769" title="Ludwik Gintel">
Ludwik Gintel

Ludwik Gintel (ur. 26 września 1899 w Krakowie, zm. 11 lipca 1973 w Tel Awiwie) – polski piłkarz narodowości żydowskiej, reprezentant Polski, działacz piłkarski.
Życiorys.
Całą seniorską karierę poświęcił grze w jednym klubie, Cracovii, w latach 1916–1930. Krótko występował jako napastnik. Jego dużym sukcesem było sięgnięcie po tytuł króla strzelców polskiej ligi w 1928 (zdobył 28 goli). W barwach swojego klubu zaliczył 328 występów w pierwszym zespole. Później grał już jako obrońca.
12 razy reprezentował Polskę w meczach międzypaństwowych. Brał udział w wyjeździe na Igrzyska Olimpijskie w Paryżu w 1924 roku.
Strzelił też pierwszą w historii reprezentacji bramkę samobójczą, która padła w meczu z Węgrami w maju 1922 roku na stadionie Cracovii. Był to pierwszy mecz reprezentacji rozegrany w kraju. Polacy przegrali wówczas 0:3. Został pochowany na Cmentarzu Holon w pobliżu Tel Awiwu

</doc>
<doc id="826773" url="https://pl.wikipedia.org/wiki?curid=826773" title="Limburgijska Wikipedia">
Limburgijska Wikipedia

Limburgijska Wikipedia – edycja Wikipedii tworzona w języku limburgijskim (który należy do grupy języków germańskich), założona w grudniu 2004 roku.
Na dzień 19 maja 2007 roku zawierała 2934 artykułów. W opublikowanym w dniu 1 lutego tegoż roku rankingu wszystkich edycji językowych, uwzględniającym liczbę haseł, edycja ta zajmowała 97. pozycję.

</doc>
<doc id="826775" url="https://pl.wikipedia.org/wiki?curid=826775" title="Wikipedia w języku marathi">
Wikipedia w języku marathi

Wikipedia w języku marathi – edycja Wikipedii tworzona w języku marathi.
Na dzień 1 lutego 2007 roku zawierała 7511 artykułów. W opublikowanym w tym dniu tegoż roku rankingu wszystkich edycji językowych, uwzględniającym liczbę haseł, edycja ta zajmowała 64. pozycję.

</doc>
<doc id="826776" url="https://pl.wikipedia.org/wiki?curid=826776" title="Burgos (prowincja)">
Burgos (prowincja)

Burgos – prowincja w Hiszpanii, w Kastylii i Leónie, mająca stolicę w mieście o tej samej nazwie.
Liczba mieszkańców wynosi 375 657 (INE, 2011), a powierzchnia – 14 022 km². Graniczy z prowincjami: Segowia, Valladolid i Palencia oraz z Górami Kantabryjskimi i Iberyjskimi.
Na terenie prowincji znajduje się elektrownia jądrowa w Santa María de Garoña (reaktor 466 MW).
Comarki.
W skład prowincji Burgos wchodzą następujące comarki:

</doc>
<doc id="826777" url="https://pl.wikipedia.org/wiki?curid=826777" title="Minnańska Wikipedia">
Minnańska Wikipedia

Minnańska Wikipedia – edycja Wikipedii tworzona w języku minnańskim.
Na dzień 19 lutego 2007 roku zawierała 2335 artykułów. W opublikowanym w dniu 1 lutego tegoż roku rankingu wszystkich edycji językowych, uwzględniającym liczbę haseł, edycja ta zajmowała 100. pozycję.

</doc>
<doc id="826783" url="https://pl.wikipedia.org/wiki?curid=826783" title="Puncta do medytacji ignacjańskiej">
Puncta do medytacji ignacjańskiej

Puncta do medytacji ignacjańskiej – znane też jako wprowadzenie do medytacji ignacjańskiej, to kolejne punkty medytacji, według których podąża medytujący. Każde "punctum" zawiera inną myśl, którą przygotował sam medytujący w trakcie przygotowania dalszego do medytacji w oparciu o wybrany fragment z Pisma Świętego. Puncta mogą być też podane przez inną osobę. Podczas rekolekcji ignacjańskich często jest to prowadzący te rekolekcje. Przemyślenie każdego z punctów nie jest obowiązkowe, stanowią one tylko propozycje, które mają dać rys modlitwie. Współcześnie słowo "puncta" zastępowane jest przez "punkta" lub "punkty".

</doc>
<doc id="826784" url="https://pl.wikipedia.org/wiki?curid=826784" title="Oliwnikowate">
Oliwnikowate

Oliwnikowate, rokitnikowate ("Elaeagnaceae" Juss.) – rodzina roślin należąca do rzędu różowców (w przeszłości różnie sytuowana w systemie roślin okrytonasiennych). Należą tu trzy rodzaje z różną liczbą gatunków wedle różnych źródeł – niektóre podają ich ok. 45, podczas gdy w Azji Wschodniej, gdzie występuje największe zróżnicowanie przedstawicieli, wyróżnia się ich ok. 90. Rośliny te występują w strefie umiarkowanej półkuli północnej, sięgając także tropików w południowo-wschodniej Azji i w północno-wschodniej Australii. Na ich korzeniach tworzą się brodawki, w których żyją bakterie promieniowce z rodzaju "Frankia", mające zdolność asymilowania wolnego (atmosferycznego) azotu. Pozwala to oliwnikowatym zasiedlać siedliska bardzo ubogie, często kamieniste lub piaszczyste.
Znaczenie użytkowe ma zwłaszcza rokitnik zwyczajny uprawiany dla cenionych ze względu na wartości odżywcze owoców. Jadalne owoce mają także liczne inne gatunki z wszystkich trzech rodzajów, aczkolwiek smak ich jest często cierpki. Liczne gatunki uprawiane są jako ozdobne, używane są w nasadzeniach chroniących przed erozją lub wspomagających rekultywację gleb zniszczonych.
Systematyka i pochodzenie.
Najstarsze skamieniałości przypisywane do tej rodziny pochodzą z eocenu środkowej Azji. Znaleziska z oligocenu i miocenu odnajdowane są już także w Europie i Ameryce Północnej.
Pozycja systematyczna rodziny istotnie się zmieniała w różnych systemach. Ze względu na podobieństwo budowy kwiatów, jeszcze w systemie Cronquista z 1981 oliwnikowate były sytuowane w obrębie rzędu srebrnikowców "Proteales". W systemie Takhtajana (1997) rodzina trafiła już do podklasy "Rosidae" do nadrzędu "Rhamnanae", gdzie była zaliczana do monotypowego rzędu oliwnikowców "Elaeagnales", siostrzanego względem także monotypowego rzędu szakłakowców "Rhamnales" z rodziną szakłakowatych "Rhamnaceae". Podobne relacje przedstawiał w swoim systemie Reveal (1994–1999). W systemach APG oliwnikowate sytuowane są blisko szakłakowatych. Według Angiosperm Phylogeny Website stanowią klad bazalny w grupie siostrzanej względem tej rodziny, obejmującej poza tym "Dirachmaceae" i "Barbeyaceae".
W obrębie rodziny rodzaj rokitnik "Hippophaë" jest siostrzanym względem pozostałych dwóch.

</doc>
<doc id="826785" url="https://pl.wikipedia.org/wiki?curid=826785" title="Rokitnikowate">
Rokitnikowate



</doc>
<doc id="826786" url="https://pl.wikipedia.org/wiki?curid=826786" title="Rokitnik (roślina)">
Rokitnik (roślina)

Rokitnik ("Hippophaë" L.) – rodzaj roślin z rodziny oliwnikowatych. Podział taksonomiczny rodzaju nie jest jednoznacznie ustalony. Długi czas wyróżniano tu tylko jeden gatunek z dwoma podgatunkami, ew. dwa gatunki. Od początków XXI wieku zyskuje na znaczeniu podział rodzaju na 7 gatunków. Rośliny te występują na obszarze od północno-zachodniej Europy po wschodnią Azję, z centrum zróżnicowania w rejonie Tybetu i prowincji Qinghai (w Chinach występują wszystkie gatunki tego rodzaju, przy czym 4 są endemitami tego kraju). W polskiej florze jedynym przedstawicielem jest rokitnik zwyczajny.
Rokitnik zwyczajny uprawiany jest dla jadalnych owoców i w celu ochrony gleb przed erozją, zwłaszcza na terenach piaszczystych i poprzemysłowych. Jest od dawna wykorzystywany w medycynie tradycyjnej i ludowej w Azji, zwłaszcza w Mongolii i Tybecie.
Systematyka.
Rodzaj należący do rodziny oliwnikowatych ("Elaeagnaceae" Juss.), kladu kladu różowych w obrębie okrytonasiennych.

</doc>
<doc id="826791" url="https://pl.wikipedia.org/wiki?curid=826791" title="Pedro Pauleta">
Pedro Pauleta



</doc>
<doc id="826793" url="https://pl.wikipedia.org/wiki?curid=826793" title="Zygmunt Kalinowski">
Zygmunt Kalinowski

Zygmunt Kalinowski (ur. 2 maja 1949 w Laskach) – polski piłkarz, bramkarz, reprezentant Polski, uczestnik Mundialu 1974. Mistrz Polski ze Śląskiem Wrocław w sezonie 1976/1977.
Kariera piłkarska.
Jest wychowankiem klubu Pilica Warka (aktualnie KS Warka). W latach 1968-1971 był zawodnikiem Legii Warszawa, ale wystąpił tylko w trzech spotkaniach rundy jesiennej sezonu 1970/1971 zakończonego tytułem wicemistrzowskim dla warszawskiego klubu. W rundzie wiosennej sezonu 1970/1971 został zawodnikiem Śląska Wrocław, z którym w tym samym roku awansował do ekstraklasy, a następnie sięgnął jako podstawowy bramkarz wrocławskiej drużyny po swoje największe sukcesy - mistrzostwo Polski w 1977 i Puchar Polski w 1976, ponadto zdobył jeszcze brązowy medal MP w 1975 i wicemistrzostwo Polski w 1978. W 1979 został zawodnikiem II-ligowego Motoru Lublin, z którym w sezonie 1979/1980 wywalczył awans do ekstraklasy, następnie grał w rundzie jesiennej sezonu 1980/1981. W 1981 występował w Polonii Sydney, następnie powrócił do Motoru, z którym w sezonie 1982/1983 ponownie wywalczył awans do I ligi. W lubelskim klubie grał do rundy jesiennej sezonu 1986/1987. W kolejnych latach był jeszcze piłkarzem Stali Kraśnik (1987/1988, w rundzie wiosennej jako grający trener), kanadyjskiego North York Rockets (1988), Ruchu Ryki i Prywaciarza Tomaszów Lubelski (w tym ostatnim klubie był grającym trenerem).
Reprezentacja Polski.
W 1972 został powołany do młodzieżowej reprezentacji Polski. Pierwszy raz do reprezentacji seniorskiej został powołany na mecz eliminacji mistrzostw świata z Walią (26 września 1973), jednak pozostał wówczas na ławce rezerwowych. Debiutował w kolejnym spotkaniu reprezentacji - towarzyskim meczu z Holandią (10 października 1973), gdzie wszedł jako zmiennik Jana Tomaszewskiego w 46' i nie puścił bramki. Następnie był rezerwowym podczas słynnego meczu na Wembley z Anglią (17 października 1973). Uczestniczył w przygotowaniach do Mistrzostw świata w piłce nożnej w 1974 i wystąpił wówczas we wszystkich trzech oficjalnych spotkaniach towarzyskich polskiej reprezentacji (w tym dwukrotnie w pierwszym składzie). Znalazł się w kadrze na Mundial, ale nie zagrał w żadnym spotkaniu drużyny, która sięgnęła wówczas po 3. miejsce. Jako członek drużyny został jednak nagrodzony srebrnym medalem, wraz z pozostałymi zawodnikami.
Kariera trenerska.
Po zakończeniu kariery zawodniczej pracował jako trener grup młodzieżowych i bramkarzy, m.in. w Sygnale Lublin, Wiśle Kraków, Lubliniance, Górniku Łęczna, Motorze Lublin, Chełmiance i Orlętach Radzyń. Współpracował także jako trener bramkarzy z reprezentacją Polski seniorów (za czasów Władysława Stachurskiego wiosną 1996 i Antoniego Piechniczka (1996-1997)).

</doc>
<doc id="826794" url="https://pl.wikipedia.org/wiki?curid=826794" title="Hippophaë">
Hippophaë



</doc>
<doc id="826795" url="https://pl.wikipedia.org/wiki?curid=826795" title="Hippophae">
Hippophae



</doc>
<doc id="826796" url="https://pl.wikipedia.org/wiki?curid=826796" title="Palestra (czasopismo)">
Palestra (czasopismo)

Palestra – czasopismo prawnicze założone w kręgu adwokatów lwowskich w 1910 roku. 
Redaktorem pisma był adwokat dr Anzelm Lutwak. Pismo poświęcone było przede wszystkim aktualnym problemom prawnym, a także życiu środowiska prawniczego, w szczególności adwokackiego. Ukazało się tylko siedem numerów „Palestry”, a czasopismo wkrótce potem upadło.
W 1924 r. pismo adwokackie o takiej samej nazwie zaczęła wydawać Rada Adwokacka w Warszawie. Ukazywało się ono do 1939 r. Reaktywowane w 1956 r. ukazuje się do dziś jako „Palestra. Pismo Adwokatury Polskiej”.
W tym samym roku Anzelm Lutwak odtworzył we Lwowie czasopismo, ale pod nazwą „Głos Prawa”. Ukazywało się do 1939 r. Wznowione zostało w 2018 r. jako "Głos Prawa. Przegląd Prawniczy Allerhanda". 
Od 1933 do 1939 r. we Lwowie ukazywało się czasopismo „Nowa Palestra”, jako organ lwowskiego samorządu adwokackiego. 
Bibliografia.
Wzmianka na stronie internetowej

</doc>
<doc id="826802" url="https://pl.wikipedia.org/wiki?curid=826802" title="Ważąca perły">
Ważąca perły

Ważąca perły albo "Kobieta z wagą" () – obraz Jana Vermeera datowany na ok. 1662–1665 rok. Znajduje się w National Gallery of Art w Waszyngtonie. Obraz nie jest sygnowany.
Scena rozgrywa się we wnętrzu, w którym przy stole stoi kobieta. Być może jest ona brzemienna, ale możliwe, że nosi modny wówczas typ ubioru. Z lewej strony z okna pada światło, przytłumione przez żółtą kotarę. Mimo to część obrazu pozostaje w mroku i obraz podzielony jest po przekątnej na strefę jasną i ciemną. Na stole znajdują się pudełka i sznury pereł, na szarawej ścianie zawieszony jest obraz, a naprzeciw kobiety – lustro.
Kobieta w prawej ręce trzyma wagę i ze skupieniem się w nią wpatruje, lewą opiera lekko na stole. Szalki wagi są idealnie zrównoważone.
Być może obraz ten jest nie tylko zwykłą sceną rodzajową; interpretowany bywa w różny sposób. Na alegoryczne przesłanie wskazuje "Sąd Ostateczny", zawieszony za plecami kobiety. W efekcie scenę można odczytywać w dwóch wymiarach: wiecznym, gdzie Chrystus ocenia i sądzi ludzkie czyny, waży dobro i zło oraz ziemskim, gdzie ważone są perły, symbol marności (vanitas) i pychy. Niektórzy badacze wskazywali nawet na analogie między ważącą a Maryją.
Zazwyczaj przyjmuje się, że kobieta waży perły, lecz po badaniu pod mikroskopem okazało się, że szalki wagi są puste. Arthur K. Wheelock, badacz twórczości Vermeera, zasugerował, że kobieta nie waży kosztowności, lecz własne czyny, a zgodnie z głównym przesłaniem dzieła człowiek w swoim życiu powinien kierować się umiarem i wyważonym sądem.
Motyw kobiety z wagą pojawiał się już wcześniej w sztuce holenderskiej – podejmowany był on kilkakrotnie przez Leonaerta Bramera, a także przez Pietera de Hoocha ("Ważąca złoto", ok. 1664). Ani obraz "Ważąca perły" Vermeera, ani "Ważąca złoto" Hoocha, nie jest datowana, niemniej jednak Albert Blankert przypuszcza, że to Vermeer swój obraz zainspirował dziełem Hoocha.

</doc>
<doc id="826804" url="https://pl.wikipedia.org/wiki?curid=826804" title="Kobieta z wagą">
Kobieta z wagą



</doc>
<doc id="826805" url="https://pl.wikipedia.org/wiki?curid=826805" title="Rokitnik">
Rokitnik



</doc>
<doc id="826808" url="https://pl.wikipedia.org/wiki?curid=826808" title="Rower wodny">
Rower wodny

Rower wodny – mała jednostka pływająca wyposażona w dwa pływaki (dzięki którym unosi się na wodzie) i ster, napędzana siłą mięśni jej użytkownika lub użytkowników, przy pomocy przekładni mechanicznej wprawianej w ruch (najczęściej) nogami. Służy zwykle celom rekreacyjnym.
Swoją nazwę zawdzięcza podobieństwu do roweru (który także napędzany jest nogami).

</doc>
<doc id="826809" url="https://pl.wikipedia.org/wiki?curid=826809" title="Wyższa Szkoła Handlu Zagranicznego">
Wyższa Szkoła Handlu Zagranicznego



</doc>
<doc id="826810" url="https://pl.wikipedia.org/wiki?curid=826810" title="Jan Karaś">
Jan Karaś

Jan Karaś (ur. 17 marca 1959 w Krakowie) – polski piłkarz występujący na pozycji pomocnika oraz trener.
Życiorys.
Klubową karierę rozpoczynał w Hutniku Nowa Huta. W 1982 trafił do Legii Warszawa i w ciągu siedmiu lat występów w stołecznym klubie ten zdolny i znakomicie wyszkolony technicznie zawodnik zaliczył 154 występy ligowe, strzelił 20 bramek, dwukrotnie był wicemistrzem ligi, na odejście zdecydował się dopiero po zdobyciu Pucharu Polski.
Następnie zaliczył dwa półroczne pobyty w klubach zagranicznych – greckim AE Larisa i fińskim Vaasan Palloseura. Były jednak one nieudane, bo Karaś z tymi klubami niczego nie osiągnął. W sezonie 1992/93 powrócił do Polski, żeby grać w Polonii Warszawa, następnie grał w Bugu Wyszków i Dolcanie Ząbki. Karierę zakończył w 1997 roku.
Reprezentacja Polski.
Jan Karaś zaliczył 16 meczów i 1 bramkę w reprezentacji Polski. Był uczestnikiem finałów Mistrzostw świata 86'. W meczach grupowych dwukrotnie (z Portugalią i Anglią) zmieniał Komornickiego, by w końcu zagrać pełny mecz w 1/8 finału (reprezentacja przegrała 0:4 z Brazylią i odpadła z rozgrywek).

</doc>
<doc id="826814" url="https://pl.wikipedia.org/wiki?curid=826814" title="Kolęda (ujednoznacznienie)">
Kolęda (ujednoznacznienie)



</doc>
<doc id="826815" url="https://pl.wikipedia.org/wiki?curid=826815" title="Joey Baron">
Joey Baron

Joey Baron (ur. 26 czerwca 1955 w Richmond) – amerykański perkusista jazzowy.
Najbardziej znany jest z występów w zespołach Billa Frisella, Stana Getza oraz Johna Zorna. Współpracował również z filharmonią w Los Angeles, Tonym Bennettem, Carmen McRae, Laurie Anderson, Johnem Scofieldem, Alem Jarreau, Jimem Hallem, Dizzym Gillespie, Artem Pepperem, Johnem Abercrombie i Timem Berne'em.
W roku 1990 wystąpił w filmie Nicolasa Humberta i Wernera Penzela "Step Across the Border" z muzyką Freda Fritha.

</doc>
<doc id="826818" url="https://pl.wikipedia.org/wiki?curid=826818" title="Historia Polski (1918–1939)">
Historia Polski (1918–1939)

Historia Polski w latach 1918–1939 – historia Polski w dwudziestoleciu międzywojennym, od odzyskania niepodległości przez Polskę do zakończenia regularnych działań wojennych Wojska Polskiego przeciw Wehrmachtowi i Armii Czerwonej po agresji III Rzeszy i ZSRR na Polskę i przeniesienia siedziby władz II Rzeczypospolitej poza granice kraju w związku z okupacją terytorium kraju przez agresorów.
Rewolucja październikowa w Rosji i listopadowa w Niemczech doprowadziły do dalszego osłabienia zaborców, dzięki czemu szanse na utworzenie niepodległej Polski wzrosły. Dalszym krokiem do jej utworzenia był przyjazd do Warszawy Józefa Piłsudskiego i przekazanie mu władzy nad wojskiem przez Radę Regencyjną. W latach 1918–1921 na ziemiach polskich toczyło się sześć konfliktów zbrojnych, z czego tylko jeden zagrażał niepodległości – wojna polsko-bolszewicka.
Częste zmiany rządów gabinetowych, opartych na niekiedy chwiejnej większości parlamentarnej spowodowały w maju 1926 roku zamach stanu dokonany przez marszałka Józefa Piłsudskiego. Po tym wydarzeniu Polska zmieniła swój ustrój z parlamentarnego na prezydencko-autorytarny. Władzę przejęła tzw. sanacja. 1 września 1939 roku Rzeczpospolita została zaatakowana przez III Rzeszę. 17 września 1939 nastąpiła agresja ZSRR na Polskę. Atak był realizacją tajnego protokołu do paktu Ribbentrop-Mołotow. Terytorium II Rzeczypospolitej zostało okupowane przez Wehrmacht i Armię Czerwoną i wbrew prawu międzynarodowemu anektowane. Aneksja terytorium RP i ogłoszenie przez okupantów zaprzestania jej istnienia nie zostały uznane międzynarodowo. W czasie II wojny światowej ciągłość państwową II RP reprezentował Rząd RP na uchodźstwie, podległe mu Polskie Siły Zbrojne i dyplomacja, a w okupowanym kraju cywilne i wojskowe struktury Polskiego Państwa Podziemnego, działające nieprzerwanie od 27 września 1939 do końca wojny.
II Rzeczpospolita graniczyła z Niemcami (1918–1933 Republika Weimarska, 1933–1939 III Rzesza), Czechosłowacją (od 1938 ze Słowacją i Węgrami), Rumunią, ZSRR, Łotwą, Litwą i z eksklawą niemiecką (Prusy Wschodnie). Powierzchnia II RP wynosiła 389 720 km². Walutą obowiązującą na terenie całego kraju od 1920 roku była marka polska, a od kwietnia 1924 – złoty polski. II Rzeczpospolita liczyła 34,8 mln obywateli.
Kształtowanie granic i ustroju II Rzeczypospolitej.
W obliczu zbliżającej się klęski państw centralnych powstawały lokalne ośrodki władzy, które organizowały polską administrację, rozbrajały wroga i przejmowały własność obcego kapitału:
Podczas rewolucji listopadowej w Niemczech z twierdzy w Magdeburgu zostało uwolnionych grono więźniów politycznych, wśród nich Józef Piłsudski. 10 listopada 1918 roku przyjechał do Warszawy. Dzień później została przekazana mu władza nad wojskiem oraz powierzona misja utworzenia rządu narodowego. 14 listopada Rada Regencyjna rozwiązała się, a Piłsudski przejął pełnię władzy nad krajem. Tymczasowy Rząd Ludowy Republiki Polskiej w Lublinie zapowiedział przeprowadzenie reform społecznych (8-godzinny dzień pracy, upaństwowienie wielkich majątków, swobody demokratyczne, zwołanie Sejmu Ustawodawczego). Do spełnienia założeń tego rządu nie doszło, gdyż ustąpił po rozmowach z Tymczasowym Naczelnikiem Państwa. Rząd Ignacego Daszyńskiego podobnie jak kolejnego premiera Jędrzeja Moraczewskiego, który przeprowadził część reform społecznych poprzednika i wprowadził ubezpieczenia społeczne, został uznany za „zbyt lewicowy” i niepoparty na arenie międzynarodowej. Według dekretu rządu Moraczewskiego, Tymczasowy Naczelnik Państwa mianował rząd odpowiedzialny przed nim i zatwierdzał ustawy. 28 listopada 1918 roku została wprowadzona demokratyczna ordynacja wyborcza do Sejmu Ustawodawczego, którego zadaniem było uchwalenie konstytucji.
Zamach Januszajtisa, rząd Ignacego Jana Paderewskiego.
4 stycznia na 5 stycznia 1919 doszło do nieudanego zamachu stanu zorganizowanego przez środowiska endeckie, który miał na celu obalenie rządu Jędrzeja Moraczewskiego. Inicjatorami zamachu stanu byli m.in. pułkownik Marian Januszajtis-Żegota oraz książę Eustachy Sapieha. Spiskowcy aresztowali ministrów rządu którzy zostali jednak odbici przez siły rządowe po kilku godzinach. Sami organizatorzy zamachu zostali jedynie odsunięci na pewien czas z armii po pewnym czasie powracając do kariery. 16 stycznia 1919 roku do władzy doszedł rząd Ignacego Paderewskiego. Miał on silne poparcie wszystkich sił politycznych, jak również Komitetu Narodowego Polski w Paryżu.
26 stycznia rząd Paderewskiego przeprowadził wybory do Sejmu Ustawodawczego, następnie Paderewski wziął udział w konferencji pokojowej w Paryżu. Nowo powstałą Rzeczpospolitą na konferencji pokojowej w Paryżu reprezentowali: Roman Dmowski, Władysław Grabski oraz Ignacy Paderewski. Pierwszy raz swoją koncepcję granic 29 stycznia 1919 roku przedstawił Roman Dmowski. W swoim pięciogodzinnym przemówieniu Roman Dmowski przedstawił problemy wewnętrzne i międzynarodowe Polski oraz zaprezentował zakres roszczeń terytorialnych wobec byłych zaborców. Zdaniem przedstawicieli II Rzeczypospolitej, Polska powinna mieć odpowiednio duże terytorium oraz odpowiednio dużą liczbę ludności, aby móc się obronić zarówno ze wschodu – przed Rosją Radziecką – jak i z zachodu przed Niemcami.
Rząd Ignacego Paderewskiego stanął przed trudnym zadaniem odbudowy i zjednoczenia ziem polskich. Wojsko Polskie zlikwidowało powołaną w 1918 roku przez komunizujących działaczy ludowych Republikę Tarnobrzeską.
Wybory parlamentarne 1919 roku, Sejm Ustawodawczy (1919–1922).
10 lutego 1919 roku otwarty został Sejm RP. W wyborach do sejmu udział wzięła większość partii politycznych, wybory zbojkotowała KPP, która uważała, że wojna światowa przerodzi się w rewolucję robotniczą. Sejm uchwalił Małą Konstytucję mającą obowiązywać do uchwalenia konstytucji. Władzę w Polsce sprawować miał formalnie Naczelnik Państwa Józef Piłsudski, a rzeczywista władza leżeć miała w rękach Sejmu, przed którym odpowiadał rząd i Naczelnik Państwa.
Komunistyczna Partia Robotnicza Polski.
Utworzona na polecenie Moskwy w 1918 roku Komunistyczna Partia Robotnicza Polski, powstała z połączenia SDKPiL i PPS-Lewicy. Na zjeździe zjednoczeniowym partia przyjęła platformę programową, która zakładała: zapobieżenie wyzwoleniu dzielnicy pruskiej (Śląsk, Poznańskie i Pomorze), gdyż osłabiłoby to Niemcy, w których zatriumfować miała rewolucja bolszewicka. Postulowano opanowanie Rad Delegatów Robotniczych by stworzyć konkurencyjny dla rządu polskiego ośrodek władzy rewolucyjnej, który z Kongresówki i ewentualnie Galicji Zachodniej utworzyłby jedną z Republik Rad, włączoną do Rosyjskiej Federacyjnej Socjalistycznej Republiki Radzieckiej. Zalecano pogłębianie w kraju stanu wrzenia i nieładu, prowadzenie propagandy przeciwko wyborom do Sejmu i reformie rolnej. Przeciwstawiano się tworzeniu Wojska Polskiego, gdyż utrudniłoby to zwycięstwo rewolucji w Niemczech i byłoby przeszkodą dla Armii Czerwonej w „wyzwalaniu” Litwy, Białorusi i Ukrainy.
W pierwszych latach kształtowania Polski zmieniło się położenie Żydów, którym nacjonaliści zarzucali sympatie probolszewickie. W czasie walk z Rosją i Ukrainą Radziecką doszło do pogromów m.in. we Lwowie, Wilnie i Pińsku. Raport Morgenthaua ustalił, że na przełomie roku 1918/1919 w wyniku zajść antysemickich doszło do śmierci 280 osób.
Polska na konferencjach międzynarodowych.
Reprezentanci proponowali przyznanie Polsce ziem I zaboru pruskiego i ziem, na których ludność czuje przynależność do Rzeczypospolitej, ale bez tych, na których poczucie narodowościowe osłabło po rozbiorach. Pomiędzy delegatami istniały pewne różnice zdań co do granicy wschodniej. Grupa reprezentantów była za ustanowieniem federacji z Litwą, Białorusią, a w przyszłości także z Ukrainą. Roman Dmowski domagał się jednak przyłączenia do Polski terenów, które będzie w stanie wchłonąć. Ostro sprzeciwiał się utworzeniu federacji, gdyż uważał, iż osłabi ona Rzeczpospolitą. Premier Wielkiej Brytanii zakwestionował przekazanie Polsce Górnego Śląska oraz oderwania od Prus Wschodnich Gdańska wraz z czterema powiatami na prawym brzegu Wisły – tzw. okręgu kwidzyńskiego. David Lloyd George miał powiedzieć, że prędzej oddałby „małpie zegarek” niż Polsce Górny Śląsk. Ostatecznie, jak zostało zapisane w traktacie wersalskim na Górnym Śląsku odbył się plebiscyt, a Gdańsk ustanowiono wolnym miastem.
Ponieważ traktat wersalski określał w znacznej części tylko granicę zachodnią, wschodnia podlegała formowaniu przez kolejne 3 lata od uzyskania niepodległości. Koncepcja Józefa Piłsudskiego (program federacyjny) zakładała utworzenie federacji wraz z Litwą, Białorusią, a w przyszłości również z Ukrainą. Państwa te miały stanowić zaporę przed najazdem wojsk bolszewickich. Koncepcja Romana Dmowskiego (inkorporacyjna) opierała się na wchłonięciu przez Rzeczpospolitą terenów rdzennie polskich oraz tych, na których ludność polska przeważa. Mniejszości narodowe miały zostać poddane asymilacji. Obie koncepcje upadły po podpisaniu traktatu ryskiego kończącego wojnę polsko-bolszewicką. Ponieważ republiki Białorusi i Ukrainy zostały rozdarte pomiędzy Polskę a Rosję Radziecką, nie było możliwe utworzenie wraz z nimi federacji, natomiast przyznane Polsce tereny nie spełniały założeń koncepcji inkorporacyjnej.
Walka o granicę zachodnią.
27 grudnia 1918 roku w Poznaniu wybuchło powstanie będące odpowiedzią na niemiecką manifestację, podczas której dokonywano palenia flag polskich i alianckich. Wystąpienie ludności niemieckiej spowodowane było przyjazdem do miasta Ignacego Paderewskiego – przywódcy Komitetu Narodowego Polski w Paryżu. Powstanie trwało do 16 lutego 1919 roku, zakończyło się rozejmem w Trewirze. Początkowo, na mocy tego rozejmu, a później traktatu wersalskiego do Polski włączono prawie całą Wielkopolskę.
Seria powstań śląskich rozpoczęła się w sierpniu 1919 roku. I powstanie śląskie spowodowane było masakrą w mysłowickiej kopalni. W kolejnych jasno manifestowano „polskość” Górnego Śląska. W wyniku próby niesprawiedliwego podziału regionu wybuchło ostatnie powstanie, po którym korzystniej dla Polski podzielono teren plebiscytowy. Władze polskie zajęte sytuacją na wschodzie oficjalnie nie poparły powstań, pomimo że obszar był ważny pod względem gospodarczym dla kraju. Do dziś budzi to kontrowersje na Górnym Śląsku.
Konflikt polsko-czechosłowacki rozpoczął się 23 stycznia 1919 roku atakiem Czechów na Śląsk Cieszyński. 26 stycznia Czesi zajęli Cieszyn. Polskie siły wycofały się na linię Wisły i tam zorganizowały pozycje. W dniach 28–30 stycznia Czesi przypuścili ofensywę na Skoczów, gdzie miało siedzibę dowództwo polskiego Frontu Śląskiego. Polskie oddziały pod dowództwem Franciszka Latinika, znacznie mniej liczne od sił czeskich, odparły atak. Po niepowodzeniu ofensywy na wniosek czeski doszło do zawieszenia broni. Początkowo na Śląsku Cieszyńskim miał odbyć się plebiscyt, ale ostatecznie 28 lipca 1920 roku spór rozstrzygnięto arbitrażem państw sprzymierzonych (Rada Ambasadorów). Polska otrzymała 44% ziem (1002 km² – 139,6 tys. mieszkańców), natomiast Czechosłowacja 1280 km², które zamieszkiwało 295,2 tys. osób, w tym 150 tys. mniejszości polskiej. Drobne konflikty na Spiszu i Orawie trwały do 1925 roku.
Walka o granicę wschodnią.
Ponieważ wschodnia granica Polski nie została uwzględniona w traktacie wersalskim, ustanowiła ją walka zbrojna.
Wojna ukraińska, która rozpoczęła się w pierwszych dniach listopada 1918 roku, a zakończyła upadkiem Zachodnioukraińskiej Republiki Ludowej w lipcu 1919 roku, doprowadziła do ustanowienia władzy polskiej na terenie Galicji Wschodniej, aż po rzekę Zbrucz. Konflikt rozpoczął się podczas obrony Lwowa (uważanego za polski) przez studentów i uczniów tego miasta – Orlęta Lwowskie.
Wojna z Rosją Radziecką rozpoczęła się nieoczekiwanym starciem 14 lutego 1919 roku nieopodal miasteczka Mosty koło Szczuczyna. Starcia trwały przez 2 lata do marca 1921 roku, kiedy podpisano porozumienie zwane pokojem ryskim. Na jego podstawie ustalono granicę polsko-radziecką, dodatkowo Polska miała odzyskać dzieła sztuki i kultury oraz otrzymać 30 mld rubli – nigdy do tego nie doszło.
Gdy latem 1920 roku bolszewicy zdecydowali się przekazać Wilno Litwinom, ci natychmiast chcieli uczynić je swoją stolicą. Poparły to mocarstwa zachodnie. Tymczasem samo Wilno, jak i znaczne obszary wokół niego zamieszkiwali Polacy, którzy chcieli włączenia Wileńszczyzny do Polski. Początkowo władze polskie miały nadzieję, iż spór uda się rozwiązać poprzez wznowienie tradycji przedrozbiorowej Rzeczypospolitej Obojga Narodów i nakłonienie Litwinów do budowy państwa na zasadach federacji. Litwa zdecydowanie odmówiła. 12 października 1920 roku gen. Lucjan Żeligowski zajął Wilno i ogłosił powstanie Litwy Środkowej. 24 marca 1922 roku Sejm Wileński włączył Wileńszczyznę do Polski, co spowodowało zerwanie stosunków dyplomatycznych przez Republikę Litwy ze stolicą w Kownie.
Polska w latach 1921–1926.
Nowo powstała Polska związana z traktatem wersalskim starała się ściśle współpracować z państwami zainteresowanymi jego utrzymaniem. Już w 1921 roku Polska zawarła sojusz militarny z Francją i Rumunią. Układ z Francją miał na celu przeciwdziałanie spodziewanej rewizji traktatu przez Niemcy. Sojusz polsko-rumuński miał wzmacniać oba kraje w obliczu ZSRR. II Rzeczpospolita stała się członkiem Ligi Narodów. Najważniejszym zadaniem po odzyskaniu niepodległości była budowa nowoczesnego państwa. Podstawowym problemem były różne instytucje państwowe, przepisy prawne, języki, religie, narodowości i waluty na terenie Rzeczypospolitej.
Sytuacja wewnętrzna była napięta, narastała fala strajków: w 1921 było to 720 strajków z 497 tys. strajkujących, w 1922 już 800 strajków i 607 tys. uczestniczących, w 1923 odpowiednio 1273 strajki i 849 tys. strajkujących. Choć oficjalnie prawa mniejszościom gwarantowały artykuły 95, 101 i 110 konstytucji marcowej, w praktyce były one łamane. W 1922 roku Blok Mniejszości Narodowych wziął udział w wyborach parlamentarnych, zdobywając 16% głosów. Głównymi mniejszościami narodowymi zamieszkującymi ówczesną Polskę byli Żydzi i Ukraińcy. W II RP mieszkały też inne mniejszości: Białorusini (dwa miliony), Niemcy (milionowa społeczność) oraz mniej liczni Czesi i Rosjanie. Po 1924 roku rozpoczęto represje Białorusinów, język białoruski włączono w alfabet łaciński, a szkoły białoruskie przekazywano Polakom. O prawa Niemców dbała Rada Niemców w Polsce. W Polsce działała współpracująca z PPS-em Niemiecka Socjalistyczna Partia Robotnicza powstała w 1925 roku z mniejszych partii socjalistycznych.
Polscy Żydzi tworzyli społeczność liczącą trzy miliony ludzi. Żydzi tworzyli własny system szkolnictwa, powstały szkoły CJSZO uczące w języku jidysz czy szkoły polsko-hebrajskie JAWNE. Istniały żydowskie samorządy kahały. Ukazywała się prasa żydowska m.in. „Chwila”, „Nowy Dziennik”, „Nasz Przegląd”. Żydzi byli politycznie skupieni głównie w organizacjach syjonistycznych i socjalistycznych. W polskim senacie i sejmie zasiadały reprezentacje ludności żydowskiej, polscy Żydzi działali w polskich partiach politycznych głównie w lewicowych PPS i KPP. W Polsce działały żydowskie partie polityczne, syjonistyczne Mizrachi, Hitachdut, socjalistyczne Poalej Syjon i Bund.
Mniejszość ukraińska skupiona była w szeregu partii politycznych, istniały ukraińskie partie socjalistyczne, radykalne, liberalne i narodowe. Umiarkowani narodowcy skupieni byli w Ukraińskim Zjednoczeniu Narodowo-Demokratycznym. Socjaliści działali w Ukraińskiej Partii Socjal-Demokratycznej działającej we współpracy z PPS. Rozłamowcy proradzieccy z USDP zasilili ukraińskie podziemie komunistyczne. Drugą z partii socjalistycznych była Ukraińska Socjalistyczno-Radykalna Partia. Narodowcy i demokraci z Ukraińskiego Narodowo-Demokratycznego Zjednoczenia i socjaliści z Ukraińsko Socjalistyczno-Radykalnej Partii działali w życiu parlamentarnym, jednak nacjonaliści skupieni w nielegalnej Ukraińskiej Organizacji Wojskowej wstąpili na drogę terrorystyczną.
W 1921 roku ukraińscy nacjonaliści zorganizowali nieudany zamach na Józefa Piłsudskiego. Już w 1922 roku doszło do akcji dywersyjno-terrorystycznych UWO. W październiku tego roku UWO wystawiła 50 osobowy oddział partyzancki.
2 lutego 1921 roku władze II RP zdecydowały się na podpisanie sojuszu z Francją. Układ ten został nieoficjalnie wymierzony przeciwko Republice Weimarskiej na wypadek jej „odrodzenia”. Dokładnie miesiąc później zawarto sojusz z Rumunią. Ten skierowany był przeciw Związkowi Radzieckiemu.
W 1924 roku na V Zjeździe Kominternu przegłosowano rezolucję wzywającą do przyłączenia Galicji Wschodniej do Związku Radzieckiego.
15 kwietnia 1924 powstał Bank Polski Spółka Akcyjna – bank prywatny z prawem emisji z siedzibą w Warszawie.
Przewrót majowy.
Główną przyczyną przewrotu majowego była krytyczna sytuacja rządu. Po upadku drugiego gabinetu Władysława Grabskiego władzę przejął nowy premier – Aleksander Skrzyński. Koalicja tworzona przez niego opierała się na Narodowej Demokracji, Chrześcijańskiej Demokracji, Narodowej Partii Robotniczej, PSL „Piast” oraz Polskiej Partii Socjalistycznej. Kolidująca ze sobą wizja polityki gospodarczej prawicy i lewicy była nie do zrealizowania podczas trwania tej koalicji. Pierwsza z rządu wystąpiła sympatyzująca z Piłsudskim PPS. Do władzy doszedł rząd chadecji, endecji, PSL „Piast” oraz Narodowej Partii Robotniczej pod przewodnictwem Wincentego Witosa. Zewnętrzną przyczyną przewrotu była wojna celna z Niemcami rozpoczęta w 1925 roku. 24 kwietnia 1926 roku Związek Socjalistycznych Republik Radzieckich i Niemcy zawarły układ o przyjaźni i neutralności. Zostało to odebrane w Warszawie jako groźba kolejnego rozbioru Polski.
W nocy z 11. na 12 maja marszałek Piłsudski przejął dowództwo nad częścią oddziałów z warszawskiego garnizonu. 12 maja zajęto mosty na Wiśle w stolicy. Legalny rząd ogłosił w mieście stan wyjątkowy. Popołudniem na moście Poniatowskiego doszło do spotkania prezydenta Stanisława Wojciechowskiego z Józefem Piłsudskim. Bezpośredniej rozmowy nikt nie słyszał. Przypuszcza się jednak, iż marszałek wzywał do dymisji władz. Około godz. 19 rozpoczęły się pierwsze walki. 14 maja PPS ogłosiła strajk generalny na kolei, blokując tym samym przyjazd z Wielkopolski popierających prezydenta i premiera wojsk. Trzeci rząd Wincentego Witosa podał się do dymisji, a wraz z nim Stanisław Wojciechowski. Tymczasowo funkcję prezydenta przejął marszałek Sejmu Maciej Rataj. Walki zakończyły się. Poległo 379 osób, w tym 164 cywilów.
W wyniku zamachu powstał pierwszy rząd Kazimierza Bartla. W ostatnim dniu maja Zgromadzenie Narodowe wybrało Józefa Piłsudskiego na prezydenta. Ten jednak nie przyjął funkcji, a na jego miejsce został powołany Ignacy Mościcki.
Polska w latach 1926–1935.
Po obaleniu legalnego rządu II Rzeczpospolita uważana jest za państwo autorytarne. Pozycje ministerialne, stanowiska w armii, administracji państwowej, policji otrzymywali zaufani współpracownicy Piłsudskiego z czasów I wojny światowej i działalności w PPS. W dwa miesiące po przewrocie majowym parlament uchwalił poprawkę do konstytucji marcowej zwaną nowelą sierpniową. Dawała ona większe uprawnienia władzy wykonawczej. Na polecenie Józefa Piłsudskiego w 1928 roku Walery Sławek powołał Bezpartyjny Blok Współpracy z Rządem (BBWR) w celu budowy ponadpartyjnego obozu politycznego. W struktury stronnictwa wstąpiło wiele ugrupowań społecznych i politycznych, jak również wybitnych osobistości (konserwatyści, liberałowie, socjaliści, ludowcy, a nawet byli członkowie ND). W wyborach w 1928 BBWR stał się największym klubem w parlamencie, nie uzyskując jednak samodzielnej większości parlamentarnej.
Stabilizacja polityczna rządów pomajowych sprzyjała ożywieniu gospodarczemu lat 1926–1929.
W 1929 roku w Wiedniu powstała Organizacja Ukraińskich Nacjonalistów z połączenia Ukraińskiej Organizacji Wojskowej i mniejszych organizacji ukraińskich nacjonalistów integralnych. OUN była nielegalną organizacją nacjonalistyczną zmierzającą do oderwania przemocą części terytorium II RP. Stosowała sabotaż wobec mienia państwowego i osób prywatnych, ekspropriacje i zabójstwa polityczne. W 1930 doszło do tzw. drugiego wystąpienia UWO – akcji sabotażowej w województwach południowo-wschodnich. Zamachy OUN skierowane były przede wszystkim przeciw Ukraińcom opowiadającym się za współpracą z państwem polskim i wysokim urzędnikom II RP, zwolennikom współpracy z Ukraińcami. Celem była eskalacja wzajemnej przemocy państwa polskiego i mniejszości ukraińskiej. W 1930 OUN dokonała zabójstwa Tadeusza Hołówki, wiceprezesa BBWR, zwolennika polityki asymilacji państwowej i liberalnej polityki narodowościowej, w czerwcu 1934 OUN dokonał zamachu na ministra spraw wewnętrznych Bronisława Pierackiego. W 1933 został zastrzelony urzędnik konsulatu ZSRR we Lwowie Aleksiej Majłow (faktycznie funkcjonariusz wywiadu sowieckiego), oficjalnie w proteście przeciw Hołodomorowi na terytorium USRR. Po zabójstwie Pierackiego został utworzony Obóz w Berezie Kartuskiej, gdzie przetrzymywano na podstawie decyzji administracyjnej członków ONR, KPP i OUN. Ludność ukraińską w odpowiedzi na akty terroru nacjonalistów poddano represjom. Represjom poddano też po raz kolejny Białorusinów. Prowadzona była akcja rewindykacji cerkwi prawosławnych. Socjalistyczna partia białoruska Hromada w 1927 roku została rozbita przez policję. Od lat 30. i przejęciu władzy przez Hitlera w Polsce o poparcie Niemców zabiegała działająca od 1935 roku polska sekcja NSDAP.
Obóz rządzący dokonał poszerzenia bazy rządzenia o środowiska ziemiańsko-konserwatywne, odbierając ich poparcie dla Narodowej Demokracji. W wyborach parlamentarnych w 1928 zwycięstwo odniósł Bezpartyjny Blok Współpracy z Rządem – organizacja świeżo powołana przez obóz piłsudczyków dla celów wyborczych. BBWR otrzymał poparcie blisko 2400 tys. wyborców (21% głosów oddanych, 125 mandatów sejmowych), PPS – 1481 tys. wyborców (13% głosów, 64 mandaty) i Blok Mniejszości Narodowych – 1438 tys. wyborców (12,6,% głosów, 55 mandatów). Wynik wyborów wobec rozdrobnienia parlamentu uniemożliwiał stworzenie stabilnej większości parlamentarnej, ponadto obóz rządowy dążył do utrzymania systemu rządów pozaparlamentarnych. Na przełomie 1928 i 1929 roku PPS, PSL „Wyzwolenie”, PSL „Piast”, Stronnictwo Chłopskie oraz Chrześcijańska Demokracja zawiązały porozumienie o nazwie Centrolew. Opozycją dla rządów sanacji był również założony przez Romana Dmowskiego Obóz Wielkiej Polski (OWP) – masowa organizacja obozu narodowego, znajdującego się na prawicy polskiego spektrum politycznego. Po kilku latach od jego utworzenia do OWP należało już ok. 200 tys. członków. OWP zdelegalizowano w 1932 roku.
W czerwcu 1930 roku w Krakowie partie Centrolewu organizują Kongres Obrony Prawa i Wolności Ludu. Podczas 30-tysięcznej demonstracji zapowiadano obalenie rządów sanacji. Józef Piłsudski nakazał rozwiązanie parlamentu oraz aresztowanie przywódców marszu w Krakowie, wśród nich Wincentego Witosa. Aresztowanych osadzono w twierdzy w Brześciu nad Bugiem, gdzie byli bici i poniżani. W październiku 1931 roku 11 z 19 osadzonych postawiono zarzut próby przejęcia władzy siłą. Skazano ich na kary więzienia od 1,5 do 3 lat. Część z nich udała się na emigrację. Na znak protestu przeciwko łamaniu prawa demokratyczne i liberalne środowiska BBWR opuściły ugrupowanie. Podczas pobytu w więzieniu przywódców Centrolewu odbyły się wybory brzeskie, w których bezwzględną większość uzyskał BBWR. Na listy BBWR oddano 46,7% głosów (249 mandatów sejmowych), na listy bloku wyborczego Centrolewu 17,3% głosów (79 mandatów sejmowych), na listy Stronnictwa Narodowego 12,7% głosów (63 mandaty sejmowe). W trakcie kampanii wyborczej ze strony rządowej doszło do wielu nadużyć formalnych i zakłócania akcji ugrupowań opozycyjnych. Głównym ich przykładem był brak rejestracji przez komisje wyborcze niektórych list okręgowych. Istotne było również aresztowanie w czasie przerwy międzykadencyjnej wybitnych parlamentarzystów opozycyjnych (nie chronionych wówczas immunitetem) i kampania wyborcza BBWR prowadzona pod hasłem konsolidacji wokół rządu w obliczu haseł rewizji granicy z Polską w Republice Weimarskiej i wystąpienia sabotażowego UWO w Małopolsce Wschodniej.
25 lipca 1932 roku Polska zawarła pakt o nieagresji z ZSRR. Obie strony wyrzekły się wojny. Pakt przewidywał neutralność w wypadku napaści na jedno z państw na 25 lat. W styczniu 1934 roku podpisano w Berlinie deklarację o niestosowaniu przemocy z Niemcami. Miała ona obowiązywać na okres dziesięciu lat.
W 1934 roku Polska wypowiedziała traktat mniejszościowy, w obawie, że po wstąpieniu do Ligi Narodów Związek Radziecki mógłby go wykorzystywać przeciwko niej.
Polska w latach 1935–1939.
W 1935 roku zmarł Józef Piłsudski. Funkcję generalnego inspektora Sił Zbrojnych piastowaną dotychczas przez Marszałka objął Edward Rydz-Śmigły. BBWR rozwiązał jego założyciel Walery Sławek 30 października 1935 roku.
Po śmierci marszałka zmianie uległo położenie ludności żydowskiej. W latach 1935–1937 w pogromach zginęło 97 Żydów, a około 500 zostało rannych. Celem zajść były niejednokrotnie żydowskie sklepy. Związane to było z promowanym przez skrajną prawicę hasłem Swój do swego po swoje i bojkotem ekonomicznym Żydów. Bojkot ekonomiczny Żydów poparła część polskiego Kościoła w tym kardynał August Hlond. W obronie mniejszości żydowskiej występowała PPS. W 1937 roku na uczelniach wyższych wprowadzono "numerus clausus". Po śmierci Piłsudskiego zaostrzono też politykę w stosunku do mniejszości prawosławnej. W 1935 roku zamknięto białoruskie cerkwie, szkoły, stowarzyszenia kulturalne.
Po śmierci marszałka Piłsudskiego władze II RP systematycznie zmierzały do polonizacji Ukraińców, w 1938 roku przeprowadzono akcję polonizacyjno-rewindykacyjną.
Na przełomie września i października 1938 roku, gdy Niemcy wysunęli żądania wobec Czechosłowacji, zostały one poparte przez Polskę ze skutkiem zajęcia utraconego w 1919 roku Zaolzia. Rzeczpospolita powiększyła się o 800 km² z zamieszkującą je 227-tysięczną ludnością. Społeczeństwo uznało to za akt dziejowej sprawiedliwości. Poparcie dla ministra Józefa Becka zadeklarowała nawet część posłów opozycji. Na zachodzie Europy wytworzył się obraz Polski jako agresora równego Niemcom.
24 października 1938 roku minister spraw zagranicznych III Rzeszy Joachim von Ribbentrop podczas rozmowy z ambasadorem polskim w Berlinie wysuwa propozycje „generalnego uporządkowania” stosunków polsko-niemieckich. Zakładała ona powrót w granicę Rzeszy Wolnego Miasta Gdańska oraz budowę eksterytorialnej autostrady i linii kolejowej łączącej Prusy Wschodnie z Rzeszą. W zamian zaoferowano przedłużenie deklaracji o nieagresji na 25 lat. Propozycję odrzucono. 28 kwietnia Niemcy wypowiedzieli pakt o nieagresji. 5 maja 1939 roku Józef Beck wygłosił w Sejmie swoje słynne przemówienie:
„Słyszę żądanie aneksji Gdańska do Rzeszy, z chwilą, kiedy na naszą propozycję, złożoną dn. 26 marca wspólnego gwarantowania istnienia i praw Wolnego Miasta nie otrzymuję odpowiedzi, a natomiast dowiaduję się następnie, że została ona uznana za odrzucenie rokowań – to muszę sobie postawić pytanie, o co właściwie chodzi? Czy o swobodę ludności niemieckiej Gdańska, która nie jest zagrożona, czy o sprawy prestiżowe, czy też odepchnięcie Polski od Bałtyku, od którego Polska odepchnąć się nie da! (...)Pokój jest rzeczą cenną i pożądaną. Nasza generacja, skrwawiona w wojnach, na pewno na pokój zasługuje. Ale pokój, jak prawie wszystkie sprawy tego świata, ma swoją cenę wysoką, ale wymierną. My w Polsce nie znamy pojęcia pokoju za wszelką cenę. Jest jedna tylko rzecz w życiu ludzi, narodów i państw, która jest bezcenna. Tą rzeczą jest honor.”
31 marca premier Wielkiej Brytanii ogłosił, że w razie zagrożenia niepodległości Polski, zostanie udzielone jej poparcie. Podobną deklarację wysunął premier francuski. III Rzesza rozpoczęła przygotowania do agresji na Polskę, jednocześnie wiosna i lato 1939 były okresem gorączkowej aktywności dyplomatycznej mocarstw europejskich. 23 sierpnia 1939 III Rzesza i ZSRR zawarły układ, znany od nazwisk sygnatariuszy paktem Ribbentrop-Mołotow, formalnie układ o nieagresji, faktycznie porozumienie rozbiorowe obu państw totalitarnych dotyczące podziału stref wpływów na terenie Europy Środkowo-Wschodniej i podziału między siebie terytoriów państw znajdujących się między III Rzeszą a ZSRR, w tym przede wszystkim Polski. 25 sierpnia podpisano układ o wzajemnej pomocy między Wielką Brytanią a Polską. 1 września 1939 III Rzesza dokonała agresji na Polskę, bez oficjalnego wypowiedzenia wojny. 3 września 1939 po bezskutecznym upływie terminu ultimatum wycofania Wehrmachtu z Polski Wielka Brytania i Francja wypowiedziały wojnę Niemcom, nie podejmując jednak faktycznych działań wojennych na korzyść zaatakowanego sojusznika. Po agresji ZSRR na Polskę, wieczorem 17 września zagrożeni natarciem sił pancernych Armii Czerwonej rząd RP z premierem Felicjanem Sławojem Składkowskim, prezydent Ignacy Mościcki oraz generalny inspektor Sił Zbrojnych Edward Rydz-Śmigły ewakuowali się przez nadgraniczne Kuty do Rumunii, gdzie zostali internowani. Granicę polsko-węgierską i polsko-rumuńską przekroczyli liczni uchodźcy cywilni i znajdujące się na terenie przedmościa rumuńskiego oddziały Wojska Polskiego, ratując się przed niewolą sowiecką. 28 września skapitulowała Warszawa, a 6 października ostatnie polskie ugrupowanie operacyjne – Samodzielna Grupa Operacyjna Polesie. Całe terytorium państwa zostało okupowane przez Wehrmacht i Armię Czerwoną, a agresorzy w zawartym między sobą 28 września w Moskwie traktacie o granicach i przyjaźni ogłosili deklarację o zaprzestaniu istnienia państwa polskiego. Teza ta nie była uznawana międzynarodowo przez cały okres II wojny światowej.
27 września 1939 w oblężonej Warszawie powołano Służbę Zwycięstwu Polski, organizację zbrojną, zaczątek Polskiego Państwa Podziemnego. 30 września 1939 internowany w Rumunii prezydent Ignacy Mościcki, na mocy prerogatyw art. 24 konstytucji kwietniowej mianował na swego następcę na czas wojny Władysława Raczkiewicza, a następnie zrzekł się urzędu. Nowy Prezydent RP powołał na premiera gen. Władysława Sikorskiego, który utworzył gabinet koalicyjny złożony z przedstawicieli dotychczasowych stronnictw opozycyjnych (SL, PPS, SP, SN) i sanacji. Ciągłość państwa polskiego wbrew intencjom agresorów została zachowana.
Ustawy zasadnicze.
Mała konstytucja.
Mała konstytucja została uchwalona przez Sejm Ustawodawczy powołany na mocy dekretu Tymczasowego Naczelnika Państwa z 28 listopada 1918 roku. 20 lutego 1919 roku uchwalono tak zwaną Małą konstytucję. Określała ona zakres działania i model funkcjonowania państwa do momentu uchwalenia Konstytucji marcowej. II Rzeczpospolita stała się państwem demokratycznym, władzą naczelną był Sejm Ustawodawczy, a Naczelnik Państwa przedstawicielem oraz wykonawcą uchwał. Sprawował również dowództwo nad siłami zbrojnymi, po uzgodnieniach z Sejmem powoływał rząd i wraz z nim ponosił odpowiedzialność polityczną. Akty państwowe wymagały kontrasygnaty właściwego ministra.
Konstytucja marcowa (1921).
Nowa ustawa zasadnicza, zwana Konstytucją marcową została uchwalona 17 marca 1921 roku. Główną rolę w opracowaniu konstytucji miała Narodowa Demokracja oraz zbliżone do niej partie prawicowe. Ustawę wzorowano na konstytucji francuskiej z 1875 roku.
Władza ustawodawcza:
Władza prezydenta:
Władza rządu:
Władza sądownicza – niezawisłe sądy.
Prawa obywatelskie:
Nowela sierpniowa (1926).
Poprawka do Konstytucji marcowej z 2 sierpnia 1926 roku zakładała nadanie uprawnień prezydentowi w kwestii rozwiązania sejmu i senatu oraz wydawania dekretów z mocą ustawy. Ograniczono prawo Sejmu do zgłaszania wotum nieufności wobec rządu.
Konstytucja kwietniowa (1935).
Konstytucja kwietniowa została uchwalona 23 kwietnia 1935 roku przez BBWR bez udziału opozycji. Zakładała przede wszystkim zwiększenie roli prezydenta kosztem sejmu. Konstytucja ta de facto legalizowała ukształtowany w latach 1926–1930 system rządów autorytarnych.
Władza prezydenta:
Władza ustawodawcza:

</doc>
<doc id="826819" url="https://pl.wikipedia.org/wiki?curid=826819" title="(132524) 2002 JF56">
(132524) 2002 JF56



</doc>
<doc id="826822" url="https://pl.wikipedia.org/wiki?curid=826822" title="400 North Lake Shore Drive">
400 North Lake Shore Drive



</doc>
<doc id="826826" url="https://pl.wikipedia.org/wiki?curid=826826" title="Wiązowiec (Michałów)">
Wiązowiec (Michałów)

Wiązowiec (do 2009 "Więzowiec") – kolonia wsi Michałów w Polsce położona w województwie lubelskim, w powiecie włodawskim, w gminie Urszulin.
Miejscowość podlega rzymskokatolickiej parafii Chrystusa Miłosiernego w Urszulinie.
W latach 1975–1998 kolonia należała administracyjnie do województwa chełmskiego.

</doc>
<doc id="826830" url="https://pl.wikipedia.org/wiki?curid=826830" title="Fordham Spire">
Fordham Spire



</doc>
<doc id="826834" url="https://pl.wikipedia.org/wiki?curid=826834" title="Kalinówka (powiat włodawski)">
Kalinówka (powiat włodawski)

Kalinówka – wieś w Polsce położona w województwie lubelskim, w powiecie włodawskim, w gminie Urszulin.
Wierni Kościoła rzymskokatolickiego należą do parafii św. Stanisława w Wereszczynie.
W latach 1975–1998 miejscowość należała administracyjnie do województwa chełmskiego.

</doc>
<doc id="826835" url="https://pl.wikipedia.org/wiki?curid=826835" title="Kapice (województwo zachodniopomorskie)">
Kapice (województwo zachodniopomorskie)

Kapice (niem. "Kappe") - wieś w Polsce w województwie zachodniopomorskim, w powiecie świdwińskim, w gminie Połczyn-Zdrój.
W latach 1975–1998 miejscowość administracyjnie należała do województwa koszalińskiego.
Zobacz też: Kapice

</doc>
<doc id="826841" url="https://pl.wikipedia.org/wiki?curid=826841" title="Bieleckie">
Bieleckie

Bieleckie – część wsi Borysik położona w Polsce, w województwie lubelskim, w powiecie włodawskim, w gminie Urszulin.
W latach 1975–1998 Bieleckie należało administracyjnie do województwa chełmskiego.

</doc>
<doc id="826844" url="https://pl.wikipedia.org/wiki?curid=826844" title="Mount Elbert">
Mount Elbert

Mount Elbert – szczyt w Górach Skalistych, w paśmie Sawatch. Jest to najwyższy szczyt stanu Kolorado, pasma Sawatch oraz całych Gór Skalistych. Szczyt nazwany został na cześć Samuela Elberta, gubernatora Terytorium Kolorado w latach 1873 - 1874. Leży na terenie obszaru chronionego San Isabel National Forest. Najbliżej położoną miejscowością jest Leadville w stanie Kolorado, 16 km na północny wschód od szczytu.
Pierwszego wejścia na szczyt dokonał H.W. Stuckle w 1874 r.

</doc>
<doc id="826846" url="https://pl.wikipedia.org/wiki?curid=826846" title="Różkowo">
Różkowo

Różkowo (do 1945 niem. "Rehbockshagen") – mała osada w Polsce położona w województwie zachodniopomorskim, w powiecie sławieńskim, w gminie Darłowo.
W latach 1975–1998 miejscowość położona była w województwie koszalińskim.

</doc>
<doc id="826852" url="https://pl.wikipedia.org/wiki?curid=826852" title="Lista gmin prowincji Cáceres">
Lista gmin prowincji Cáceres

Lista gmin prowincji Cáceres

</doc>
<doc id="826855" url="https://pl.wikipedia.org/wiki?curid=826855" title="Kępka">
Kępka

Kępka – mała osada w Polsce położona w województwie zachodniopomorskim, w powiecie sławieńskim, w gminie Darłowo.
Według danych z 28 września 2009 roku osada miała 2 stałych mieszkańców.
W latach 1975–1998 miejscowość położona była w województwie koszalińskim.

</doc>
<doc id="826856" url="https://pl.wikipedia.org/wiki?curid=826856" title="José Ely de Miranda">
José Ely de Miranda



</doc>
<doc id="826863" url="https://pl.wikipedia.org/wiki?curid=826863" title="Zito">
Zito

José Ely de Miranda, przydomek Zito (ur. 18 sierpnia 1932 w Roseira, zm. 14 czerwca 2015 w Santos) – brazylijski piłkarz występujący na pozycji pomocnika.
Rozpoczynał karierę w roku 1952 i poświęcił ją w całości jednemu klubowi – Santos FC. Zdobył z nim dziewięć tytułów Campeonato Paulista, cztery Taça Brasil, dwukrotnie triumfował w Copa Libertadores, zdobył dwa Puchary Interkontynentalne. Oprócz tego sięgnął po zwycięstwo w czterech turniejach Rio-São Paulo. Przez 15 lat w drużynie Santosu rozegrał 733 mecze i strzelił 57 bramek.
Duże sukcesy odnosił także z reprezentacją Brazylii – dwukrotnie zdobył z nią mistrzostwo świata na: mundialu 1958 i mundialu 1962. Ponadto wystąpił na turniejach w 1954 i 1966.
Zito był jednym z najlepszych zawodników środka pola wszech czasów.
Sprawował funkcję kierownika drużyny, której poświęcił całą karierę zawodniczą.

</doc>
<doc id="826865" url="https://pl.wikipedia.org/wiki?curid=826865" title="Badajoz (prowincja)">
Badajoz (prowincja)

Badajoz – prowincja w Hiszpanii, w Estremadurze, mająca stolicę w mieście o tej samej nazwie. Liczba mieszkańców wynosi 671 299 (INE, 2005), a powierzchnia – 21 766 km². Graniczy z prowincjami: Cáceres, Toledo, Ciudad Real, Kordowa, Sewilla i Huelva oraz z Portugalią.
Comarki.
W skład prowincji Badajoz wchodzą następujące "comarki":

</doc>
<doc id="826866" url="https://pl.wikipedia.org/wiki?curid=826866" title="Tadeusz Jarecki">
Tadeusz Jarecki

Tadeusz Jarecki (ur. 1 stycznia 1889 we Lwowie, zm. 2 maja 1955 w Nowym Jorku) – polski kompozytor, dyrygent i publicysta.
Życiorys.
Był synem kompozytora Henryka Jareckiego. Studiował na politechnice lwowskiej i równocześnie odbywał studia muzyczne pod kierunkiem ojca i u Stanisława Niewiadomskiego w konserwatorium Galicyjskiego Towarzystwa Muzycznego we Lwowie, uzupełniał je w Moskwie u Siergieja Taniejewa oraz w 1909 lub w latach 1912–1913 u Émila Jaquesa-Dalcroze’a, w którego instytucie był także przez pewien czas wykładowcą. W 1917 przebywał w Stanach Zjednoczonych, a w 1918 wrócił do kraju i jako ochotnik wstąpił w stopniu oficera do Wojska Polskiego. W 1920 wyjechał ponownie do Stanów Zjednoczonych, gdzie w 1921 ożenił się ze śpiewaczką Luizą Llewellyn. Tadeusz Jarecki dyrygował orkiestrą symfoniczną NBC w Nowym Jorku, potem był kierownikiem zespołu The Chamber Ensemble (żona Tadeusza Jareckiego – śpiew oraz trio fortepianowe Pulgara) tejże radiofonii. W latach 1932–1936 przebywał w kraju, został dyrektorem Towarzystwa Muzycznego i konserwatorium im. Stanisława Moniuszki w Stanisławowie, dyrygował orkiestrą symfoniczną we Lwowie, w 1935 wystawił operę swego ojca "Mindowe". W latach 1936–1938 przebywał w Stanach Zjednoczonych, w 1938 przyjechał do Paryża. Podczas pobytu za granicą Tadeusz Jarecki włączał się w prace polonijnych środowisk twórczych; w 1929 został wybrany sekretarzem generalnym towarzystwa popierania stosunków kulturalnych z Polską (Committee to Forster Friendly Relations between the Arts of Poland and America). W czasie II wojny światowej pełnił różne funkcje w polskim rządzie na emigracji w Londynie; w 1940 był naczelnikiem wydziału Ministerstwa Informacji; w latach 1940–1943 zorganizował i prowadził stowarzyszenie The Polish Musicians of London, w 1946 ostatecznie przeniósł się do Stanów Zjednoczonych, gdzie pracował m.in. na Columbia University w Nowym Jorku. W okresie międzywojennym stale współpracował z „Muzyką”, przesyłając korespondencje m.in. z Nowego Jorku, drukowane w dziale „Z oper i sal koncertowych”; w latach 1936–1945 publikował artykuły w anglojęzycznym czasopiśmie „The Chesterian”.
Jego twórczość nawiązywała do neoromantyzmu i obejmowała utwory symfoniczne i kameralne (symfonie, poematy symfoniczne, koncerty, suity, poematy, pieśni chóralne i solowe i in.). 

</doc>
<doc id="826867" url="https://pl.wikipedia.org/wiki?curid=826867" title="Herb Nekli">
Herb Nekli

Herb Nekli – jeden z symboli miasta Nekla i gminy Nekla w postaci herbu uchwalony 21 kwietnia 1993 roku.
Wygląd i symbolika.
Herb przedstawia w polu czerwonym pół srebrnej strzały, żeleźcem w górę, wspartej na półpierścieniu.
Herb nawiązuje do herbu szlacheckiego Ogończyk.

</doc>
<doc id="826868" url="https://pl.wikipedia.org/wiki?curid=826868" title="Ely">
Ely

Ely (wym. ) – miasto i civil parish w Wielkiej Brytanii, we wschodniej Anglii, w hrabstwie Cambridgeshire, dystrykcie East Cambridgeshire, położone w krainie historycznej Isle of Ely. W 2001 roku miasto liczyło 13 954 mieszkańców. W 2011 roku civil parish liczyła 20 256 mieszkańców. Ely jest wspomniane w Domesday Book (1086) jako "Ely"/"Eli".

</doc>
<doc id="826870" url="https://pl.wikipedia.org/wiki?curid=826870" title="Kościół św. Jacka w Bytomiu">
Kościół św. Jacka w Bytomiu

Kościół pw. Świętego Jacka w Bytomiu (niem. "St. Hiazynthkirche") – kościół rzymskokatolicki wzniesiony w latach 1908–1911 w Bytomiu-Rozbarku, wpisany do rejestru zabytków nieruchomych województwa śląskiego.
Historia.
W miejscu dzisiejszego krzyża przykościelnego stał pierwszy kościółek św. Jacka. Został wybudowany w 1875 roku po wielkim pożarze wsi Rozbark. Jego małe gabaryty przesądziły o tym, że trzydzieści lat później została wzniesiona obecna świątynia. Stary kościółek został rozebrany około 1911 roku. Do drugiej wojny światowej zachowały się jednak wszystkie ołtarze przeniesione ze starej kaplicy do krypty św. Józefa pod nawą, lecz nie przetrwały do dziś. Jedyną pamiątką po starym kościółku jest dzwon św. Barbary, który nadal zwołuje mieszkańców dzielnicy Rozbark na msze.
Obecny kościół został wybudowany w latach w stylu neoromańskim na wzgórzu tuż obok nieistniejącej już kaplicy św. Jacka z 1875 roku. Architektem był mieszkaniec Katowic, Max Giemsa. Podczas projektowania wzorował się na katedrze w Limburgu. Do budowy zatrudniona została firma F. Neumanna z Bytomia. Za wystrój wnętrza odpowiedzialne było większe grono, w którym każdy miał swój udział:
W dwa lata po wybudowaniu świątyni powstała parafia (1913), a do konsekracji doszło w 4 sierpnia 1915 roku. W 1991 r. dokonano całkowitego remontu dachu kościoła.
Architektura.
Kościół dwukondygnacyjny (w dolnej kondygnacji znajduje się krypta Świętego Józefa), posiada dwie wieże (wysokości 57 m) po obu stronach elewacji wschodniej. Trzynawowy z nawą krzyżową oraz orientowany odwrotnie bowiem usytuowany jest ołtarzem głównym ku zachodowi. Nad skrzyżowaniem naw znajduje się ażurowa sygnaturka z iglicowym daszkiem.
Wnętrze zostało pokryte drewnianym stropem, podwieszonym na wieszarowej konstrukcji dachu, oraz otynkowane. W kościele znajdują się trzy empory, dwie boczne, a także chóru muzycznego z organami. Organy zbudowała austriacka firma Rieger, posiadają one 60 głosów i są jednym z ciekawszych zabytkowych instrumentów w mieście, jak i na całym Górnym Śląsku. Cały budynek jest murowany, a elewacje wykonano z ciosów piaskowca.
Elewację i wnętrze dekorują liczne rzeźby w piaskowcu. Wszystkie okna oraz drzwi są zdobione. Na szczególną uwagę zasługuje główne wejście. Wewnątrz znajdują się ołtarze oraz ambona z dekoracją snycerską, a także barwne witraże których autora nie ustalono.

</doc>
<doc id="826873" url="https://pl.wikipedia.org/wiki?curid=826873" title="Bina">
Bina

Bina (hebr. בינה) – określenie oznaczające zrozumienie, inteligencję.
Kabała.
W kabale Bina oprócz zrozumienia oznacza również żeńską zasadę w świecie. W kabalistycznym Drzewie Życia jest trzecią z dziesięciu sefir (a zarazem jedną z trzech sefir ukrytych), znajdującą się na tym samym poziomie, co przeciwna jej Chochma. Otrzymuje ona światło od Keter (כתר) i wysyła je do niższych sefirot Gewura (גבורה) i Tiferet (תיפארת). To jej kabała przypisuje początek i źródło "neszama", czyli "świętej duszy". Wartość numeryczna Biny to 50 (jest to również numeryczna wartość hebrajskiego słowa כל - "wszystko", "całość").
Tarot.
W tarocie odpowiednikiem Biny są Królowe i Trójki (Małe Arkana). Drogę między Biną a innymi sefirami symbolizują odpowiednio Wielkie Arkana: Mag (Bina - Keter), Cesarzowa (Bina - Chochma), Kochankowie (Bina - Tiferet), Rydwan (Bina - Gewura).

</doc>
<doc id="826876" url="https://pl.wikipedia.org/wiki?curid=826876" title="Gleźnówko">
Gleźnówko

Gleźnówko – osada w Polsce położona w województwie zachodniopomorskim, w powiecie sławieńskim, w gminie Darłowo przy drodze wojewódzkiej nr 203.
Według danych z 28 września 2009 roku wieś miała 99 stałych mieszkańców.
W latach 1975–1998 miejscowość położona była w województwie koszalińskim.

</doc>
<doc id="826883" url="https://pl.wikipedia.org/wiki?curid=826883" title="Jônatas Domingos">
Jônatas Domingos



</doc>
<doc id="826890" url="https://pl.wikipedia.org/wiki?curid=826890" title="Lista gmin prowincji Badajoz">
Lista gmin prowincji Badajoz



</doc>
<doc id="826897" url="https://pl.wikipedia.org/wiki?curid=826897" title="JWST">
JWST



</doc>
<doc id="826905" url="https://pl.wikipedia.org/wiki?curid=826905" title="Athlone">
Athlone

Athlone (irl. "Baile Átha Luain" lub w wersji skróconej "Áth Luain") – miasto w Irlandii leżące na terenie dwóch hrabstw: Westmeath, w którym znajduje się większość terenów miejskich oraz Roscommon.
Nazwa.
Nazwa (z irlandzkiego "Baile Átha Luain") oznacza "miasto brodu Luan".
Geografia.
Athlone leży nad rzeką Shannon i jest największym miastem Irlandii leżącym w głębi lądu. Miasto położone jest blisko centrum wyspy, blisko granicy dwóch hrabstw: Roscommon oraz Westmeath, które należą odpowiednio do prowincji Connacht oraz Leinster.
Gospodarka.
W mieście rozwinął się przemysł włókienniczy, elektrotechniczny, chemiczny oraz meblarski.

</doc>
<doc id="826906" url="https://pl.wikipedia.org/wiki?curid=826906" title="Machowino-Kolonia">
Machowino-Kolonia

Machowino-Kolonia ("Machowino-Kolonia Zachodnia") – nieoficjalna nazwa kolonii wsi Machowino w Polsce położona w województwie pomorskim, w powiecie słupskim, w gminie Ustka.
Osada wchodzi w skład sołectwa Machowino.
W latach 1975–1998 miejscowość administracyjnie należała do województwa słupskiego.

</doc>
<doc id="826909" url="https://pl.wikipedia.org/wiki?curid=826909" title="Mącznik (Machowino)">
Mącznik (Machowino)

Mącznik (kaszb. "Dólny Młin", niem. "Nieder Mühle") – część wsi Machowino w Polsce, położona w województwie pomorskim, w powiecie słupskim, w gminie Ustka, nad Słupią. Wchodzi w skład sołectwa Machowino.
W latach 1975–1998 Mącznik administracyjnie należał do województwa słupskiego.

</doc>
<doc id="826911" url="https://pl.wikipedia.org/wiki?curid=826911" title="Owczary (Machowinko)">
Owczary (Machowinko)

Owczary (kaszb. "Széperëjô" lub "Òwczarniô") – część wsi Machowinko w Polsce, położona w województwie pomorskim, w powiecie słupskim, w gminie Ustka. Wchodzą w skład sołectwa Machowinko.
W latach 1975–1998 Owczary administracyjnie należały do województwa słupskiego.

</doc>
<doc id="826914" url="https://pl.wikipedia.org/wiki?curid=826914" title="Józefin (gmina Urzędów)">
Józefin (gmina Urzędów)

Józefin – kolonia w Polsce położona w województwie lubelskim, w powiecie kraśnickim, w gminie Urzędów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Urzędów.

</doc>
<doc id="826917" url="https://pl.wikipedia.org/wiki?curid=826917" title="Michnowo (Grabno)">
Michnowo (Grabno)

Michnowo – nieoficjalny przysiółek wsi Grabno w Polsce położony w województwie pomorskim, w powiecie słupskim, w gminie Ustka.
W latach 1975–1998 miejscowość administracyjnie należała do województwa słupskiego.

</doc>
<doc id="826918" url="https://pl.wikipedia.org/wiki?curid=826918" title="Baltic Cup 1996">
Baltic Cup 1996

Baltic Cup 1996 – turniej towarzyski Baltic Cup 1996, odbył się w dniach 7-9 lipca 1996 roku w Estonii w mieście Narwa. W turnieju tradycyjnie wzięły udział trzy zespoły: drużyna gospodarzy, Litwy i Łotwy.
Końcowa tabela.
Triumfatorem turnieju Baltic Cup 1996 został zespół Litwy.

</doc>
<doc id="826919" url="https://pl.wikipedia.org/wiki?curid=826919" title="Matthew Barlow">
Matthew Barlow

Matthew Barlow (ur. 10 marca 1970 w Biloxi) – amerykański heavymetalowy wokalista, a także oficer policji. Były wokalista powermetalowego zespołu Iced Earth, obecnie Ashes of Ares. Śpiewa w szerokim zakresie tonacji, począwszy od mocnego, głębokiego growlu, zakończywszy na śpiewaniu falsetem.
Historia.
W młodości śpiewał w chórach kościelnych i gospel. Z biegiem czasu udzielał się w różnych zespołach, od hardrockowych po thrashmetalowe. Przed przyłączeniem się do Iced Earth śpiewał w grupie Cauldron wraz ze swoim bratem. Grał tam również na gitarze basowej.
Matthew zastąpił w Iced Earth poprzedniego wokalistę, Johna Greely’ego, który został wyrzucony z zespołu za rasistowskie, antysemickie poglądy (Jon Schaffer zabrał nawet Johna do obozu koncentracyjnego z nadzieją, iż ten zmieni swoje poglądy i podejście do ludzi, jednak Greely pozostał przy swoich zapatrywaniach). Pierwszy album, który został nagrany z wokalami Barlowa, nosił nazwę "Burnt Offerings" (1995). W ramach współpracy członkowie zespołu postanowili wydać na nowo niektóre ze swoich poprzednich utworów z wokalami Matta. Wokalnie poprawione utwory zostały wydane na kompilacyjnej płycie pt. "Days Of Purgatory" w 1997. Współpraca Barlow z Iced Earth trwała przez dziesięć lat.
Po zamachach 11 września na World Trade Center Barlow postanowił opuścić zespół, gdyż, jak twierdził, chciał pomagać ludziom osobiście, nie za pośrednictwem muzyki. Ostateczna decyzja zapadła po próbie nagrania kolejnego albumu "The Glorious Burden".
Barlow był znany z dobrej interakcji z widownią. Nadawał klimatu piosenkom, które śpiewał. Na pytania fanów zespołu, czy specjalnie przygotowuje się do koncertów, do śpiewania w taki specjalny uczuciowy sposób, odpowiadał, że stara się wczuć w tekst i odśpiewać go całym sobą.
Po zamachach 11 września 2001 roku Matthew Barlow został policjantem w Georgetown Police Dept. Dołączył również (jako wokalista) do zespołu „First State Force Band”, w którym grają policjanci. Wraz z zespołem udzielał się w akcjach „Powiedz Nie – narkotykom”, „Trzymaj się z dala od przemocy”, „Szanuj swoich rodziców, nauczycieli, siebie, innych oraz życie”.
13 kwietnia 2007 Barlow został wokalistą duńskiej grupy Pyramaze, zastępując Lance’a Kinga. Zespół zaczął przygotowania do materiału na nowy album, który miał wyjść w 2008 roku. Barlow zgodził się dołączyć do zespołu, ponieważ umożliwiło mu to powrót na scenę muzyczną, bez konieczności rezygnacji z pracy w policji.
11 grudnia 2007 na oficjalnej stronie Iced Earth ukazało się informacja o powrocie Matta Barlowa do zespołu Iced Earth. Lider Iced Earth, Jon Schaffer, oświadczył, że Barlow nagra wraz z nimi album „Revelation Abomination (Something Wicked Part 2)”. Zaznaczył też, że fani mogą spodziewać się DVD z trasy promującej wydawnictwo.
Na początku maja 2008 Barlow z Iced Earth zaśpiewał koncercie Chicago Powerfest. Pod koniec maja w Europie ukazała się nowa płyta zespołu Pyramaze o tytule „Immortal” z Barlowem na wokalu. Natomiast nowy singiel Iced Earth z Barlowem ukazał się 13 czerwca w Niemczech. Na singiel „I Walk Among You” składają się cztery utwory:
Pierwszy utwór to materiał z najnowszego albumu długogrającego, który ukazał się jesienią 2008, natomiast reszta, to wokalnie zaaranżowane utwory z poprzedniego albumu, który był nagrany z uprzednim wokalistą Timem Owensem.
Pełny album z Matthew Barlowem ukazał się we wrześniu 2008 pod nazwą „The Crucible of Man – Something Wicked Part II”. Na przełomie 2008/2009 ukazał się CD/DVD z trasy, którą wykonywał zespół po premierze „The Crucible of Man”. Prócz tego wydano box set z ponownie nagranym albumem „Framing Armageddon” z 2007, na którym zaśpiewał Barlow. W boxie znalazł się też ostatni album oraz CD/DVD z trasy 2008/2009.
Życie prywatne.
Prywatnie Matthew Barlow jest żonaty z siostrą Jona Schaffera.

</doc>
<doc id="826927" url="https://pl.wikipedia.org/wiki?curid=826927" title="Baltic Cup 1995">
Baltic Cup 1995

Baltic Cup 1995 – turniej towarzyski Baltic Cup 1995, odbył się w dniach 19 - 21 maja 1995 roku w stolicy Łotwy Rydze. W turnieju tradycyjnie wzięły udział trzy zespoły: drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1995 został zespół Łotwy.

</doc>
<doc id="826928" url="https://pl.wikipedia.org/wiki?curid=826928" title="Mącznik">
Mącznik



</doc>
<doc id="826930" url="https://pl.wikipedia.org/wiki?curid=826930" title="Bikejoring">
Bikejoring

Bikejoring jest dyscypliną sportu zaprzęgowego rozgrywaną na dystansach sprinterskich, w której jeden lub dwa psy ciągną rower połączone z nim liną z amortyzatorem. Trasa biegu liczy zazwyczaj od 4 do 10 km. Maszer chcący wystartować w bikejoringu musi mieć co najmniej 15 lat i zdrowego psa o wadze minimum 12 kg, którego w żaden fizyczny sposób nie można zmuszać do biegu. Zaprzęgi bikejoringowe bardzo często osiągają najwyższą średnią prędkość zawodów (ok. 40 km/h), a maksymalnie na zjazdach około 60 km/h. Stanowi to o widowiskowości bikejoringu i pozwala zakwalifikować go do sportów ekstremalnych. 
W Polsce bikejoring to już oficjalna dyscyplina sportu podlegająca pod Polski Związek Sportu Psich Zaprzęgów. Polska posiada kadrę i reprezentację w tej dyscyplinie i reprezentują ją zawodnicy z tytułami mistrzów świata i Europy.
Najszybsze w bikejoringu psy to Greystery- specjalne mieszanki wyżłów i greyhoundów, wykorzystywane również w innych dyscyplinach zaprzęgowych.

</doc>
<doc id="826933" url="https://pl.wikipedia.org/wiki?curid=826933" title="Muzułmańska milicja Sandżaku">
Muzułmańska milicja Sandżaku

Muzułmańska milicja Sandżaku (serb. Mуслиманска милиција Санџакa) – ochotnicza milicja złożona z muzułmańskich mieszkańców Sandżaku podczas II wojny światowej.
Historia.
Po upadku Jugosławii w kwietniu 1941 r., Sandżak został podzielony pomiędzy Włochów i Niemców. Ponadto południa część została włączona do tzw. Wielkiej Albanii. Pod koniec 1941 r. spośród miejscowych słowiańskich i albańskich muzułmanów Włosi zorganizowali lokalną milicję zbrojną, nazwaną Muzułmańskim Legionem Sandżaku lub Muzułmańską Gwardią Sandżaku. Formacja nosiła też imię Haruna al Raszida, na cześć słynnego abbasydzkiego kalifa, który panował w latach 786–806. Jej przywódcą był duchowny Sulejman Pačariz, który sformował oddział milicji w Prijeplje. Jednym z głównych dowódców był Džemail Konicanin, który zorganizował oddział w Tutinie, należącym do Wielkiej Albanii. Współpracował on z Albańczykiem Xhaferem Devą. Innym dowódcą, który silnie zapisał się w historii Sandżaku, był Aćif Hadžiahmetović, zwany Aćif-efendija. Pozostałymi dowódcami milicji byli: w Sjenicy Hasan Zvizdić, w Priboju Camil Hasanagić, w Pljevlji Hamdija Krijestorać, w Bijelim Polju Cazim Sijarić, w Beranach Osman Rastoder, a następnie Đule Agović, w Rožaje Jakup Kardović, w Plavie Adem Sabanhaković.
Milicja otrzymała włoskie i jugosłowiańskie uzbrojenie i wyposażenie. Zadaniem jej członków była obrona ludności regionu przed atakami serbskich czetników i komunistycznych partyzantów. Na pocz. lutego 1942 r. rozpoczęły się krwawe walki między muzułmanami a Serbami i partyzantami. 1 lutego tego roku oddziały milicji ze Sjenicy i wsi na południe od Gór Pester zaatakowały siły partyzanckie zgrupowane w rejonie miasta Nova Varoš. 7 lutego milicja z Komarani we współdziałaniu z włoską 19 Dywizją Piechoty „Venezia” przeprowadziła atak na partyzantów rozłożonych w dolinie rzeki Lim w zachodniej części Sandżaku. W obu przypadkach nieprzyjaciel został zmuszony do odwrotu. W ten sposób duża część Sandżaku oczyszczono z komunistycznych sił partyzanckich. Pod koniec marca rozpoczęły się deportacje Żydów, którzy pod strażą muzułmańskich milicjantów zostali doprowadzeni pieszo, a następnie koleją do Kosovskiej Mitrovicy. Tam przejęli ich Niemcy, wysyłając do obozów koncentracyjnych. Od poł. maja do poł. czerwca 1943 r. oddziały milicji uczestniczyły w niemiecko-włoskiej operacji antypartyzanckiej pod kryptynimem „Schwarz”.
Po wyjściu Włoch z wojny na pocz. września 1943 r., obszar Sandżaku zajęła niemiecka 118 Jäger Division, której dowódca gen. Josef Kübler przejął zwierzchnictwo nad muzułmańską milicją Sandżaku. Liczyła ona w tym czasie ok. 5 tys. ludzi. Niemcy dozbroili ją i lepiej wyposażyli. Milicjanci rozpoczęli patrolowanie dróg i linii kolejowych, chroniąc je przed atakami komunistycznych partyzantów. W dalszym ciągu trwały ciężkie walki z serbskimi czetnikami. W poł. września 1943 r. zaatakowali oni miasto Pljevlja, w którym mieszkała duża mniejszość serbska. Jednakże oddziały milicji, sprzymierzając się niespodziewanie z partyzantami z 2 Dywizji Proletariackiej, odrzucili Serbów.
Od końca października muzułmańska milicja Sandżaku w niemieckich dokumentach zaczęła występować jako Muselmanengruppe von Krempler. Niemcy przeorganizowali jej oddziały w kompanie i bataliony. Uzupełnili je niemieccy podoficerowie z Waffen-SS. Milicjanci zostali jednolicie umundurowani w uniformy Wehrmachtu z czerwonymi fezami lub białymi albańskimi czapeczkami (niektórzy nosili turbany). Otrzymali jeszcze więcej włoskiej broni. Chodziło o to, aby przeformować nieregularną milicję w Legion SS. Zadanie to realizował Oberst der Polizei i SS-Standartenführer der Reserve Karl von Krempler, pełniący funkcję wyższego dowódcy policji i SS w Sandżaku. Kwatera główna została umiejscowiona w Sjenicy. Dowódcą Legionu ze strony muzułmańskiej był duchowny S. Pačariz. Sama jednostka posiadała dużą samodzielność. W rzeczywistości Legion von Krempler objął jedynie mniejszą część milicjantów, pozostali zaś nadal funkcjonowali w szeregach swojej nieregularnej formacji zbrojnej.
W poł. listopada 1943 r. kwaterę główną Legionu zaatakowali niedawni „sprzymierzeńcy” z 2 Dywizji Proletariackiej, ale wespół z oddziałami niemieckimi udało się odrzucić partyzantów. Pod koniec listopada milicjanci wzięli udział w antypartyzanckiej operacji „Kugelblitz” na południe od Tuzli we wschodniej Bośni. Na przełomie stycznia i lutego 1944 r. uczestniczyli w nieudanych atakach na 7 i 4 Brygady Proletariackie, działające na południe od Sjenicy. Natomiast w poł. marca tego roku atakowali 2 i 4 Brygady Proletariackie w okolicy miasta Priboj. Na pocz. kwietnia milicja wzięła udział w antypartyzanckiej operacji „Kammerjäger” w południowej Serbii. W lipcu zaatakowała partyzantów w rejonie Stitari, przechodząc na zachodni brzeg rzeki Lim. Jednakże z powodu kłopotów z zaopatrzeniem milicjanci musieli się wycofać.
Krótko po tym Legion von Kempler został przeorganizowany w Policyjny Pułk Selbschutzu SS „Sandżak”. W jego skład weszli wszyscy muzułmańscy milicjanci z Sandżaku.

</doc>
<doc id="826934" url="https://pl.wikipedia.org/wiki?curid=826934" title="Baltic Cup 1994">
Baltic Cup 1994

Baltic Cup 1994 – turniej towarzyski Baltic Cup 1994, odbył się w dniach 29 - 31 lipca 1994 roku w stolicy Litwy Wilnie. W turnieju tradycyjnie wzięły udział trzy zespoły: reprezentacja gospodarzy, Łotwy i Estonii.
Końcowa tabela.
Triumfatorem turnieju Baltic Cup 1994 został zespół Litwy.

</doc>
<doc id="826936" url="https://pl.wikipedia.org/wiki?curid=826936" title="Dubingiai">
Dubingiai



</doc>
<doc id="826940" url="https://pl.wikipedia.org/wiki?curid=826940" title="Baltic Cup 1993">
Baltic Cup 1993

Baltic Cup 1993 – turniej towarzyski Baltic Cup 1993, odbył się w dniach 2 - 4 lipca 1993 roku w Estonii w mieście Parnawa. W turnieju tradycyjnie wzięły udział trzy zespoły: drużyna gospodarzy, Litwy i Łotwy.
Końcowa tabela.
Triumfatorem turnieju Baltic Cup 1993 został zespół Łotwy.

</doc>
<doc id="826943" url="https://pl.wikipedia.org/wiki?curid=826943" title="Cosmos (Minnesota)">
Cosmos (Minnesota)

Cosmos – miasto w Stanach Zjednoczonych w stanie Minnesota w hrabstwie Meeker.

</doc>
<doc id="826946" url="https://pl.wikipedia.org/wiki?curid=826946" title="Sound Juicer">
Sound Juicer

Sound Juicer to ripper CD. Pozwala na odtwarzanie muzyki z płyt CD oraz na przekonwertowanie jej do innych formatów plików dźwiękowych. Program konwertuje muzykę przez GStreamer, do formatów takich jak mp3, WAV, Ogg Vorbis i bezstratnego formatu FLAC.
Sound Juicer jest zaprojektowany tak, aby był łatwy w obsłudze i nie wymagał od użytkownika dużego zaangażowania. Na przykład, jeżeli komputer ma połączenie z Internetem, program automatycznie pobierze informacje o utworach muzycznych z wolno dostępnego serwisu MusicBrainz. Sound Juicer jest wolnym oprogramowaniem i wchodzi w skład GNOME począwszy od wersji 2.10 tego środowiska graficznego.

</doc>
<doc id="826949" url="https://pl.wikipedia.org/wiki?curid=826949" title="Fontanna na skwerze Batalionu Harcerskiego AK „Wigry”">
Fontanna na skwerze Batalionu Harcerskiego AK „Wigry”

Fontanna na skwerze Batalionu Harcerskiego AK „Wigry” – fontanna znajdująca się przed kinem „Muranów” w Warszawie.
Historia.
Fontanna powstała w 1866. Została zaprojektowana przez Józefa Orłowskiego i Alfonsa Grotowskiego, a rzeźby wykonał Leonard Marconi. Są one odlane z żeliwa, podczas gdy niektóre elementy fontanny są kamienne.
Fontanna została ustawiona na skwerze przy Krakowskim Przedmieściu. W 1897 roku została zdemontowana i przeniesiona na plac Bankowy, a na jej miejscu odsłonięto w 1898 pomnik Adama Mickiewicza. 
W czasie II wojny światowej fontanna nie uległa zniszczeniu. W 1947 przeniesiono ją na północ od przebudowywanego placu, odsłaniając w 1951 roku w dniu Narodowego Święta Odrodzenia Polski. 

</doc>
<doc id="826951" url="https://pl.wikipedia.org/wiki?curid=826951" title="Baltic Cup 1992">
Baltic Cup 1992

Baltic Cup 1992 – turniej towarzyski Baltic Cup 1992, odbył się w dniach 15 - 17 lipca 1992 roku w Lipawie na Łotwie. W turnieju tradycyjnie wzięły udział trzy zespoły: drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1992 został zespół Litwy.

</doc>
<doc id="826952" url="https://pl.wikipedia.org/wiki?curid=826952" title="Brama (herb książęcy)">
Brama (herb książęcy)

Brama ("Oginiec") – polski herb książęcy".
Opis herbu.
Opis historyczny.
Kasper Niesiecki, podając się na dzieło historyczne Wojciecha Kojałowicza, opisuje herb":
Niektórzy z historyków uważają, że na wierzchu bramy, nie ma "krzyża rozdartego", ale lilia biała, a w cyrkule złotym mają być listki. Pospoliciej jednak krzyż jest rozdarty na wierzchu"".
Opis współczesny.
Opis skonstruowany współcześnie brzmi następująco:
"Na tarczy o polu błękitnym na barku czerwonej klamry" "krzyż srebrny u góry rozczepiony."
"Całość otacza płaszcz heraldyczny, podbity gronostajem."
"Płaszcz zwieńcza mitra książęca."
Geneza.
Juliusz Ostrowski opisuje herb jako jeden z najstarszych herbów ruskich'. Piotr Małachowski w swoim herbarzu zawarł informację, że w Polsce herb ten został nabyty od Władysława II w 1028 roku'. 
Legenda.
Kasper Niesiecki (a za nim Kazimierz Czarniecki') podaje następującą legendę':
W bardziej rozbudowanej wersji podał ją Hipolit Stupnicki"":
Herbowni.
Lista herbownych w artykule sporządzona została na podstawie wiarygodnych źródeł, zwłaszcza klasycznych i współczesnych herbarzy. Należy jednak zwrócić uwagę na częste zjawisko przypisywania rodom szlacheckim niewłaściwych herbów, szczególnie nasilone w czasie legitymacji szlachectwa przed zaborczymi heroldiami, co zostało następnie utrwalone w wydawanych kolejno herbarzach. Identyczność nazwiska nie musi oznaczać przynależności do danego rodu herbowego. Przynależność taką mogą bezspornie ustalić wyłącznie badania genealogiczne.
Pełna lista herbownych nie jest dziś możliwa do odtworzenia, także ze względu na zniszczenie i zaginięcie wielu akt i dokumentów w czasie II wojny światowej (m.in. w czasie powstania warszawskiego w 1944 spłonęło ponad 90% zasobu Archiwum Głównego w Warszawie, gdzie przechowywana była większość dokumentów staropolskich)'. Lista nazwisk znajdująca się w artykule pochodzi z "Herbarza polskiego," Tadeusza Gajla' (7 nazwisk'). Występowanie na liście nazwiska nie musi oznaczać, że konkretna rodzina pieczętowała się herbem Brama. Często te same nazwiska są własnością wielu rodzin reprezentujących wszystkie stany dawnej Rzeczypospolitej, tj. chłopów, mieszczan, szlachtę. Jest to dotychczas najpełniejsza lista herbownych, uzupełniana ciągle przez autora przy kolejnych wydaniach "Herbarza". Tadeusz Gajl wymienia następujące nazwiska uprawnionych do używania herbu Brama':

</doc>
<doc id="826953" url="https://pl.wikipedia.org/wiki?curid=826953" title="Rówek">
Rówek

Rówek (niem. "Klein Rowe") – część wsi Rowy w Polsce, położona w województwie pomorskim, w powiecie słupskim, w gminie Ustka. Wchodzi w skład sołectwa Rowy.
W latach 1975–1998 Rówek administracyjnie należał do województwa słupskiego.

</doc>
<doc id="826956" url="https://pl.wikipedia.org/wiki?curid=826956" title="Żabiniec (Gąbino)">
Żabiniec (Gąbino)

Żabiniec (kaszb. "Żabińc") – część wsi Gąbino w Polsce, położona w województwie pomorskim, w powiecie słupskim, w gminie Ustka. Wchodzi w skład sołectwa Gąbino.
W latach 1975–1998 Żabiniec administracyjnie należał do województwa słupskiego.

</doc>
<doc id="826959" url="https://pl.wikipedia.org/wiki?curid=826959" title="Baltic Cup 1991">
Baltic Cup 1991

Baltic Cup 1991 – turniej towarzyski Baltic Cup 1991, odbył się w dniach 15 - 17 listopada 1991 roku w Kłajpedzie na Litwie. Był to pierwszy turniej po odzyskaniu przez kraje bałtyckie niepodległości, jednak przed przywróceniem członkostwa ich federacji w FIFA, z tego też powodu mecze turnieju nie są uważane za oficjalne. W turnieju tradycyjnie wzięły udział trzy zespoły: reprezentacja gospodarzy, Łotwy i Estonii.
Końcowa tabela.
Triumfatorem turnieju Baltic Cup 1991 został zespół Litwy.

</doc>
<doc id="826960" url="https://pl.wikipedia.org/wiki?curid=826960" title="Hermenegild (święty)">
Hermenegild (święty)

Święty Hermenegild (ur. ok. 564 w Toledo, zm. 13 kwietnia 586 w Tarragonie) – książę wizygocki, syn króla Leowigilda i Teodozji, brat Rekkareda I, męczennik i święty Kościoła katolickiego.
Żywot świętego.
Hermenegild urodził się w królewskiej rodzinie, najprawdopodobniej w Toledo, ówczesnej stolicy "Królestwa Toledańskiego". Został wychowany, w panującej wśród Wizygotów wierze arianizmu (miejscowa ludność, potomkowie osadników rzymskich byli w większości katolikami). 
W wieku 15 lat w 578 lub na początku 579 roku został ożeniony z frankijską księżniczką Ingundą, córką Sigeberta I i Brunhildy, która była córką króla wizygotów Atanagilda. Zaraz po ślubie wysłano go jako gubernator do jednej z południowych prowincji państwa, Betyki. Hermenegild, przez rodzinę matki, związany był ze św. Leandrem z Sewilli, przyjacielem późniejszego papieża Grzegorza I Wielkiego, a także ze św. Izydorem. Wpływ św. Leandra, jak i żony katoliczki, miał decydujące znaczenie na porzucenie przez niego dotychczasowego wyznania. Młody książę przyjął chrzest i nawrócił się na katolicyzm. Przejście na wiarę katolicką spowodowało konflikt z ojcem i sprowokowało walki zbrojne w kraju.
Wojna domowa.
Problemy polityczne, jakie niosła ze sobą konwersja Hermenegilda i jego kontakty z bizantyjskim prefektem cesarskiej sąsiedniej prowincji, spowodowały konflikt z ojcem, podsycany przez drugą żonę Leowigilda, Galswintę, wdowę po Atanagildzie, fanatyczną wyznawczynię arianizmu. Pomiędzy królem a synem wybuchł w 579 konflikt, trwający do roku 584.
Pierwsze walki miały miejsce w 581 lub 582, gdy Leowigild rozpoczął oblężenie Hermenegilda w Sewilli. Wtedy z pomocą zbuntowanemu synowi króla wyruszył król Swewów Miron. Został jednak pokonany i zmuszony do zawarcia traktatu i złożenia hołdu Leowigildowi. Zbyt słabi w Hiszpanii Bizantyjczycy nie byli w stanie udzielić wyraźnej pomocy wojskowej, natomiast Frankowie zostali przeciągnięci na stronę prawowitego króla dzięki małżeństwu drugiego królewskiego syna Rekkareda z frankijską księżniczką.
W pierwszym roku wojny Hermenegild utracił Meridę, a w 584 po dłuższym oblężeniu Sewillę. Po utracie całego podległego terytorium uciekł do Kordoby, która pozostawała w rękach Bizantyjczyków. Leowigild przekupił najpierw prefekta bizantyjskiego by opuścił miasto i pojmał zbuntowanego syna, którego skazał na wygnanie do Walencji a potem do Tarragony, gdzie poniósł śmierć. Ingunda próbowała uciec do Austrazji, została jednak schwytana przez wojska bizantyjskie i drogą morską przewieziona do Konstantynopola. Zmarła w czasie przerwy w podróży na wybrzeżu Afryki. Jej syn, Atanagild, dostał się pod opiekę cesarza bizantyjskiego Maurycjusza.
Śmierć.
Konflikt zbrojny zakończył się uwięzieniem i śmiercią Hermenegilda. 
W dziele "Dialogi", papież Grzegorz I wspomina, że Hermenegild odrzucił ofertę łaski od swojego ojca, w zamian za odstąpienie od wiary katolickiej. 
Królewicz odmówił jednak sprzeniewierzenia się Bogu i został ścięty w Wielki Piątek 13 kwietnia 586 roku w Tarragonie.
Według "Martyrologium rzymskiego" natomiast, został zabity siekierą na rozkaz ojca w Wielkanoc, gdy odmówił komunii z rąk ariańskiego biskupa.
Inną przyczyną śmierci było zasztyletowanie przez jednego z wasali ojca w amfiteatrze w Tarragonie.
Kult.
Kult Hermenegilda został zatwierdzony przez Sykstusa V, w 1000. rocznicę śmierci świętego, 13 kwietnia 1586 roku. Potwierdził go ponownie Urban VIII, który rozciągnął wspomnienie na cały Kościół. 
Wspomnienie liturgiczne obchodzone jest w Kościele katolickim 13 kwietnia. 
Czci go lokalnie Cerkiew prawosławna oraz Kościół ormiański.
W kościele przyklasztornym paulinów we Włodawie (pw. św. Ludwika IX) znajduje się rzeźba drewniana, polichromowana, dłuta lwowskiego rzeźbiarza Macieja Polejowskiego z XVIII wieku, przedstawiająca Świętego Hermenegilda - męczennika Kościoła.

</doc>
<doc id="826963" url="https://pl.wikipedia.org/wiki?curid=826963" title="Franciszek Piekosiński">
Franciszek Piekosiński

Franciszek Ksawery Walerian Leonard Adolf Pakosz Piekosiński, pierwotnie Piekusiński (ur. 3 lutego 1844 w Wiercanach, zm. 27 listopada 1906 w Krakowie) – polski historyk, heraldyk i prawnik, profesor UJ, członek Akademii Umiejętności.
Życiorys.
Historyk mediewista, zasłużony w dziedzinie edycji dokumentów i pomników prawa staropolskiego. Był także badaczem heraldyki, sfragistyki, filigranistyki i numizmatyki polskiej, zwłaszcza wieków średnich. Dyrektor Archiwum Krajowego Aktów Grodzkich i Ziemskich w Krakowie.
Autor hipotezy, odrzuconej później przez niektórych historyków o runicznym pochodzeniu polskich herbów, opisuje swoje poglądy m.in. w "Heraldyka polska wieków średnich." Na podstawie heraldyki ruskiej stwierdza, że skoro heraldyka ruska jest bez porównania bogatsza od heraldyki polskiej w tego rodzaju herby-runy, może to być baza wyjściowa do szczegółowego badania.
Został pochowany na cmentarzu Rakowickim w Krakowie (pas 32, wsch.).
Dzieła.
Wydał między innymi:

</doc>
<doc id="826964" url="https://pl.wikipedia.org/wiki?curid=826964" title="Interstate 10">
Interstate 10

Interstate 10 – amerykańska autostrada międzystanowa znajdująca się w południowej części kraju. Zaczyna się w Jacksonville, a kończy w Los Angeles. Przebiega przez stany:
Autostrada jest ważną arterią komunikacyjną miast:

</doc>
<doc id="826966" url="https://pl.wikipedia.org/wiki?curid=826966" title="Prałatura Świętego Krzyża i Opus Dei w Polsce">
Prałatura Świętego Krzyża i Opus Dei w Polsce



</doc>
<doc id="826968" url="https://pl.wikipedia.org/wiki?curid=826968" title="Spoordonk">
Spoordonk

Spoordonk – holenderska wieś w prowincji Brabancja Północna, w gminie Oirschot, leżąca między Oirschot a Moergestel. W styczniu 2006 roku Spoordonk liczyło 2015 mieszkańców.
Centralnym punktem Spoordonk jest kościół św. Bernadety z roku 1936, zaprojektowany przez architekta A.J.M. Ratsa. Inną charakterystyczną budowlą wsi jest położony na jej obrzeżach młyn wodny z XIX wieku. 

</doc>
<doc id="826970" url="https://pl.wikipedia.org/wiki?curid=826970" title="Harvester of Sorrow">
Harvester of Sorrow

Harvester of Sorrow – szósty utwór zamieszczony w 1988 przez amerykański zespół Metallica na albumie ...And Justice for All.
Piosenka trwa 5 minut i 45 sekund, jest drugą w kolejności od najkrótszej piosenki na płycie, tuż za "Dyers Eve". Jej kompozytorami są James Hetfield i Lars Ulrich. „Harvester of Sorrow” jest oparty na wolnym riffie, a cała piosenka jest zagrana bardzo precyzyjnie. W studyjnej wersji piosenki nie słychać partii basowych. Zostały one wyciszone do tego stopnia, że są prawie niesłyszalne. Stało się tak we wszystkich utworach z albumu oprócz intro do "„Blackened”" oraz instrumentalnego "„To Live Is to Die”", do którego partie napisał Cliff Burton (zm. 27 września 1986). Zespół uznał, że materiał napisany przez Newsteda był zbyt podobny do tego, który skomponował Hetfield i nie wnosi nic nowego do utworu, dlatego został wyciszony. Jest to jeden z najbardziej lubianych przez fanów zespołu utworów i dlatego jest grany niemal zawsze na koncertach, w przeciwieństwie do innych piosenek z „...And Justice for All”. Na żywo utwór często zatrzymuje się przed ostatnią zwrotką, a po chwili grany jest dalej ku uciesze zgromadzonych ludzi. Zadebiutował on 6 tygodni przed wydaniem albumu w czasie trasy Monsters of Rock.
Tekst utworu opowiada o pewnym człowieku, który prowadzi całkiem normalne życie. Jest już ustatkowany, pracuje, ma żonę i dzieci. Jednak jego świat, czynności, które wykonuje i zdarzenia, w których uczestniczy, są tak monotonne, że w końcu popada w szaleństwo i zaczyna mordować wszystkich wokoło. O takich ludziach jak bohater "„Harvester of Sorrow”" można usłyszeć coraz częściej w wielu miejscach na świecie, a zwłaszcza w Ameryce. "Metallica" już na poprzednim albumie zamieściła piosenkę z podobnym tekstem. Jest to "„Battery”".
"„Harvester of Sorrow”" znalazł się na .
"„Harvester of Sorrow”" był pierwszym singlem promującym krążek. Został on wydany przez „Vertigo Records”. Na singlu znalazły się również 2 covery, które nie weszły w skład $5.98 EP, a mianowicie „The Prince” z repertuaru Diamond Head i "„Breadfan”" grupy Budgie. "„Breadfan”" tak spodobał się fanom Metalliki, że został włączony do koncertów zespołu.
Podczas koncertu w Quebec w 1989 Hetfield zapowiedział, że zagra piosenkę z nowego albumu. Jako tytuł tej piosenki podał "„Leper Messiah”", a miał na myśli "„Harvester of Sorrow”".
Na debiutanckim albumie fińskiego zespołu Apocalyptica z 1996 – Plays Metallica by Four Cellos znalazła się piosenka "„Harvester of Sorrow”". Utwór zagrano na samych wiolonczelach. Na krążku znalazło się również 7 innych piosenek "Metalliki".

</doc>
<doc id="826973" url="https://pl.wikipedia.org/wiki?curid=826973" title="Problem czterech hetmanów">
Problem czterech hetmanów

Problem czterech hetmanów – problem polegający na znalezieniu takiego ustawienia czterech hetmanów na szachownicy, by zaszachować możliwie jak największą liczbę pól.
Rozwiązanie problemu czterech hetmanów.
Jest 8 ustawień (nie licząc wariantów, które można otrzymać za pomocą obrotów i odbić), przy których tylko dwa pola są wolne od szachu.
Na przykład na diagramie obok jedyne pola nieszachowane to b4 i f8.
W niektórych dwa hetmany (tutaj He3 i Hg5) znajdują się na jednej przekątnej, atakując się nawzajem.

</doc>
<doc id="826975" url="https://pl.wikipedia.org/wiki?curid=826975" title="Zofia Wocalewska">
Zofia Wocalewska

Zofia Wocalewska (ur. 6 stycznia 1894 w Łodzi, zm. 23 marca 1934 tamże) – harcmistrzyni, Naczelniczka Harcerek ZHP.
Życiorys.
Była córką Bolesława Tadeusza i Anny z Zakrzewskich, siostrą: Marii, Anny (1888–1982), Jadwigi (1895–1944) oraz Jana (1900–1917). Naukę rozpoczęła w Prywatnej Szkole Powszechnej Julii Zbijewskiej. W 1910 ukończyła Koedukacyjną Szkołę Handlową w Pabianicach i zdała maturę. W 1913 rozpoczęła studia w Wyższej Szkole Rolniczej w Warszawie, którą ukończyła ze stopniem inżyniera rolnika. Pracę zawodową rozpoczęła administrując majątkami, następnie przeniosła się do Szkoły Rolniczej Żeńskiej w Mokoszynie, gdzie przez 9 lat była jej dyrektorką. Doprowadziła szkołę do stanu kwitnącego. Od jesieni 1911 roku należała do pierwszego zastępu łódzkich harcerek, zalążka przyszłej I Łódzkiej Drużyny Żeńskiej im. Emilii Plater. W harcerskiej służbie przeszła wszystkie funkcje od szeregowej do Naczelniczki Harcerek ZHP.
W czasie I wojny światowej i wojny z Rosją Radziecką organizuje wraz z harcerkami w Łodzi szpitale dla rannych. Gdy jej narzeczony zginął w czasie wojny postanowiła nie wychodzić za mąż. Wzięła na wychowanie dwie dziewczynki-sieroty. Umarła z powodu ciężkiej choroby płuc. Jej grób znajduje się na Starym Cmentarzu w Łodzi.

</doc>
<doc id="826978" url="https://pl.wikipedia.org/wiki?curid=826978" title="Grabówek (województwo lubuskie)">
Grabówek (województwo lubuskie)

Grabówek – schronisko turystyczne w Polsce położone w województwie lubuskim, w powiecie żarskim, w gminie Tuplice przy trasie zawieszonej linii kolejowej Lubsko – Tuplice, nad zalewem Tymnicy.
Schronisko leży na niebieskim szlaku turystycznym "Jasień – Trzebiel".
W latach 1975–1998 miejscowość administracyjnie należała do województwa zielonogórskiego.

</doc>
<doc id="826979" url="https://pl.wikipedia.org/wiki?curid=826979" title="Lucjan Giżyński">
Lucjan Giżyński

Lucjan Zygmunt Giżyński ps. „Gozdawa”, „Zamarstynowski” (ur. 20 maja 1909 w Śródborzu, zm. 5 lipca 1946 w Ramli w Brytyjskiej Palestynie) – kapitan piechoty Wojska Polskiego, dowódca batalionu im. Czarnieckiego znanego jako batalion „Gozdawa” w czasie powstania warszawskiego.
Życiorys.
Lucjan Zygmunt Giżyński urodził się 20 maja 1909 w Śródborzu, w powiecie płońskim, w rodzinie Józefa i Józefy z Gierzyńskich. Ukończył gimnazjum w Warszawie i w 1930 zdał maturę.
Od 15 października 1930 do 14 października 1931 był „szeregowym-uczniem” kursu unitarnego w Szkole Podchorążych Piechoty w Komorowie-Ostrowi Mazowieckiej, a w latach 1931–1933 słuchaczem Szkoły Podchorążych Piechoty. 5 sierpnia 1933 Prezydent RP Ignacy Mościcki mianował go podporucznikiem ze starszeństwem z dniem 15 sierpnia 1933 i 230. lokatą w korpusie oficerów piechoty, a generał dywizji Kazimierz Fabrycy w zastępstwie Ministra Spraw Wojskowych przydzielił do 35 pułku piechoty w Brześciu nad Bugiem na stanowisko dowódcy plutonu. W 1936 został oddelegowany do Batalionu Stołecznego w Warszawie. Na stopień porucznika został mianowany ze starszeństwem z 19 marca 1937 i 65. lokatą w korpusie oficerów piechoty. W kwietniu 1937 wrócił do macierzystego pułku i został przeniesiony do Korpusu Ochrony Pogranicza. W marcu 1939 pełnił służbę w Batalionie KOP „Ludwikowo” na stanowisku dowódcy plutonu 2 kompanii granicznej. W kampanii wrześniowej był dowódcą 7 kompanii 96 pułku piechoty. Walczył w obronie Lwowa, a po kapitulacji przedostał się do Warszawy.
Po zaprzysiężeniu od kwietnia 1940 działał w konspiracyjnej organizacji „Komenda Obrońców Polski”, a następnie w organizacji „Miecz i Pług”. W konspiracji był między innymi wykładowcą w Szkołach Podchorążych występując pod pseudonimem „Zamarstynowski”. Po raz drugi zostaje zaprzysiężony w maju 1944 po wstąpieniu do Armii Krajowej. Od kapitana Lucjana Fajera ps. „Ognisty” przejął dowództwo batalionu im. Stefana Czarnieckiego (nazywanego początkowo Batalionem Praskim i Oddziałem Praskim), który w kwietniu 1944 został wcielony w skład Zgrupowania AK „Łukasiński”.
W pierwszych dniach powstania warszawskiego kpt. Lucjan Giżyński ps. „Gozdawa” był dowódcą batalionu im. Stefana Czarnieckiego, a od 3 sierpnia do 9 sierpnia kpt. „Gozdawa” został faktycznym dowódcą obrony całego Starego Miasta i podlegały mu niemal wszystkie oddziały w tym rejonie.
Od 7 sierpnia batalion „Gozdawa” wszedł w skład Zgrupowania „Kuba”-„Sosna”, broniąc rejonu Placu Zamkowego i Placu Teatralnego. Od 10 sierpnia 1944 kpt. „Gozdawa” był dowódcą tego pododcinka.
Został odznaczony Krzyżem Walecznych rozkazem nr 11 z dnia 21 sierpnia 1944 dowódcy Grupy „Północ” oraz Krzyżem Orderu Virtuti Militari kl. V rozkazem nr 13 z dnia 23 sierpnia 1944 dowódcy Grupy „Północ”. Order został zweryfikowany pozytywnie uchwałą Kapituły Orderu Wojennego Virtuti Militari z dnia 13 października 2011.
Po ewakuacji ze Starego Miasta do Śródmieścia-Północ, kpt. „Gozdawa” dowodził pododcinkiem zamkniętym ulicami: Świętokrzyską, Marszałkowską, Alejami Jerozolimskimi, Nowym Światem a batalion wobec ogromnych strat został przeformowany w kompanię. Linie obronne dowodzone przez kpt. „Gozdawa” nigdy nie zostały zdobyte przez nieprzyjaciela.
Po upadku powstania warszawskiego kpt. Lucjan Giżyński przebywał w Oflagu VII A w Murnau, a po uwolnieniu przez oddziały amerykańskie 29 kwietnia 1945 został wcielony do 13 Wileńskiego Batalionu Strzelców.
Ciężko chory leczył się w 5 Szpitalu Polskim w Kantarze (Egipt), a od lutego 1946 w British General Hospital nr 16 w Jerozolimie. Zmarł 5 lipca 1946 i został pochowany na cmentarzu wojskowym z okresu I i II wojny światowej (1914–1918 i 1939–1945) w Ramli (Grób posiada oznaczenie 7 H 19). Później ekshumowany i pochowany na Cmentarzu Wojskowym na Powązkach w Warszawie (kwatera B8-6-26).
Pośmiertnie kpt. „Gozdawa” – Lucjan Giżyński został awansowany do stopnia majora. W 1998 w Kościele Garnizonowym na ul. Długiej w Warszawie została wmurowana tablica upamiętniająca kpt. „Gozdawę”.
31 lipca 2013 w Muzeum Powstania Warszawskiego w Warszawie, w przeddzień 69. rocznicy powstania, Prezydent RP Bronisław Komorowski przekazał Krzyż Srebrny Orderu Wojennego Virtuti Militari rodzinie majora Lucjana Giżyńskiego.

</doc>
<doc id="826981" url="https://pl.wikipedia.org/wiki?curid=826981" title="Giuseppe Sarti">
Giuseppe Sarti

Giuseppe Sarti (ochrzczony 1 grudnia 1729 w Faenzy, zm. 28 lipca 1802 w Berlinie) – włoski kompozytor.
Życiorys.
Studiował w Padwie u Francesca Antonia Vallottiego oraz w Bolonii u Giovanniego Battisty Martiniego. W 1743 roku został wybrany członkiem bolońskiej Accademia Filarmonica. W latach 1748–1752 był organistą katedry w Faenzy. W 1752 roku objął posadę dyrektora teatru w Faenzy, w tym samym roku wystawił swoją pierwszą operę, "Pompeo in Armenia". W 1753 roku jako dyrygent grupy orkiestrowej Pietro Mingottiego wyjechał do Kopenhagi, gdzie wywarł wrażenie na królu duńskim Fryderyku V, w 1755 roku otrzymując od niego posadę nadwornego kapelmistrza. W 1763 roku został wysłany do Włoch z misją werbunku śpiewaków do opery dworskiej, jednak z powodu śmierci króla nie wrócił już do Danii. Od 1766 do 1767 roku był kierownikiem chóru w Conservatorio della Pietà w Wenecji. W 1768 roku ponownie wyjechał do Kopenhagi, gdzie był nadwornym kapelmistrzem i w latach 1770–1775 dyrygentem teatru dworskiego. W Danii poślubił też włoską śpiewaczkę operową, Camillę Passi. Od 1775 roku był dyrektorem Conservatorio dell’Ospedaleto w Wenecji. W 1779 roku wygrał konkurs na stanowisko kapelmistrza katedry w Mediolanie, pokonując Giovanniego Paisiello.
W 1784 roku wyjechał do Petersburga, gdzie objął posadę kapelmistrza na dworze Katarzyny II. W drodze do Rosji zatrzymał się w Wiedniu, gdzie spotkał W.A. Mozarta, który później wykorzystał w "Don Giovannim" motyw z opery Sartiego "Fra i due litiganti". Popadłszy w niełaskę po premierze swojej opery "Armida e Rinaldo" (1786) wskutek intryg portugalskiej śpiewaczki Luísy Todi opuścił Petersburg, znalazł jednak zatrudnienie na dworze księcia Grigorija Potiomkina, któremu towarzyszył w kampanii wojennej przeciwko Turcji. Po zdobyciu Oczakowa napisał uroczyste "Te Deum" na chór z udziałem dział i dzwonów cerkiewnych, wykonane w styczniu 1789 roku w Jassach. W 1793 roku wrócił do służby na dworze petersburskim. Był nauczycielem córek Pawła I. Po zabójstwie cara opuścił Rosję, zmarł w Berlinie w trakcie podróży powrotnej do Włoch.
Twórczość.
Tworzył cieszące się w swoim czasie dużą popularnością w całej Europie opery, zarówno seria, jak i buffa. Podczas pobytu w Danii i w Rosji przyczynił się do rozwoju muzyki w tych krajach, w Danii pisał singspiele do tekstów w języku duńskim, w Rosji był współtwórcą opery "Naczalnoje Uprawlenije Olega" z librettem w języku rosyjskim, komponował też dzieła religijne wykorzystując elementy muzyki cerkiewnej.
Napisał 75 oper, 12 kantat, 4 msze, 5 requiem (w tym "Requiem" pamięci Ludwika XVI, 1793), 3 magnifikaty, 3 "Miserere", 7 "Te Deum", 2 nabożeństwa cerkiewne, 7 oratoriów, motety, psalmy, 25 symfonii, 3 koncerty, 4 sonaty na skrzypce lub flet, 13 sonat na instrument klawiszowy, utwory kameralne. Był też autorem traktatów dotyczących teorii generałbasu i harmonii. W 1796 roku zaprezentował w Cesarskiej Akademii Nauk skonstruowany przez siebie aparat do obliczania częstotliwości drgań. Był twórcą tzw. petersburskiego kamertonu (a¹ = 432 Hz).
Jego uczniem był Luigi Cherubini.

</doc>
<doc id="826985" url="https://pl.wikipedia.org/wiki?curid=826985" title="Muchawiec (dopływ Bugu)">
Muchawiec (dopływ Bugu)

Muchawiec (biał. Мухавец) – rzeka na Białorusi, prawostronny dopływ Bugu.
Długość rzeki to około 113 km, powierzchnia dorzecza – 6350 km². Zaczyna się w Prużanie z połączenia rzeki Mucha i kanału Wiec. Dalej płynie po Polesiu, między innymi przez Kobryń, Żabinkę, Brześć, by wpaść do Bugu poniżej twierdzy brzeskiej.
Rzeka połączona jest Kanałem Królewskim z Piną, dopływem Prypeci, co stwarza możliwość żeglugi z Bałtyku, poprzez Wisłę, Bug, Muchawiec, Pinę, Prypeć i Dniepr do Morza Czarnego.

</doc>
<doc id="826988" url="https://pl.wikipedia.org/wiki?curid=826988" title="Wielorybinkopodobne">
Wielorybinkopodobne

Wielorybinkopodobne (Cetomimoidea) – nadrodzina niedużych, morskich, głębokowodnych ryb promieniopłetwych z rzędu stefanoberyksokształtnych (Stephanoberyciformes), przez część systematyków podnoszona do rangi rzędu wielorybinkokształtnych (Cetomimiformes).
Występowanie.
Wszystkie oceany, na głębokościach poniżej 3500 m p.p.m.
Cechy charakterystyczne.
Kształtem ciała przypominają wieloryby. Cechuje je całkowity brak promieni twardych we wszystkich płetwach, bardzo duży otwór gębowy, rozciągliwy żołądek i brak pęcherza pławnego. Oczy od dobrze rozwiniętych do szczątkowych. Bardzo dobrze rozwinięta linia boczna zbudowana jest z dużych, pustych w środku struktur. Na ciele występuje tkanka luminescencyjna. Płetwy grzbietowa i odbytowa są położone daleko w tyle ciała, naprzeciwko siebie. Wyraźny dymorfizm płciowy – samice są kilkukrotnie większe od samców.
Systematyka.
Do wielorybinkopodobnych zaliczane są rodziny:
Wcześniej wyróżniano jeszcze rodziny:
Badania genetyczne wykazały jednak, że zaliczane do nich gatunki są różnymi formami rozwojowymi rodziny Cetomimidae. Obecnie wszystkie trzy rodziny klasyfikowane są jako Cetomimidae.

</doc>
<doc id="826990" url="https://pl.wikipedia.org/wiki?curid=826990" title="Aleja „Solidarności” w Warszawie">
Aleja „Solidarności” w Warszawie

Aleja „Solidarności” – jedna z głównych arterii w Warszawie, część trasy W-Z. Biegnie od ulicy Radzymińskiej na Pradze-Północ do skrzyżowania ulic Wolskiej i Młynarskiej na Woli.
Przebieg.
Zaczyna się od skrzyżowania z ul. Radzymińską, przechodzi mostem Śląsko-Dąbrowskim do centrum i kończy się przy skrzyżowaniu z ul. Młynarską.
Na całej swojej długości jest to dwujezdniowa szeroka ulica, o minimum dwóch pasach ruchu w każdą stronę. Wyjątkiem jest odcinek pomiędzy placem Bankowym a ulicą Jagiellońską – tam aleja „Solidarności” staje się jednojezdniowa, ale nadal ma dwa pasy ruchu dla obu kierunków (jeden pas zajmują tory tramwajowe, ruch samochodów po nim jest zakazany). Na prawie całej długości przebiega środkiem torowisko tramwajowe.
Nazwa.
Podczas dwudziestolecia międzywojennego i wcześniej ulice tworzące współczesną aleję nosiły nazwy: Wolska, Leszno, Tłomackie, Nowy Zjazd oraz Aleksandryjska (od października 1916 – Zygmuntowska). W latach 1947−1949 zostały one połączone w Trasę W-Z z tunelem w rejonie Starego Miasta, a cały ciąg w listopadzie 1948 nazwano aleją gen. Karola Świerczewskiego.
Nazwę zmieniono w październiku 1991. Upamiętnia NSZZ „Solidarność”, stąd nazwa pisana jest w cudzysłowie.
W 1992 miejska Komisja ds. Nazewnictwa Ulic złożyła propozycję zmiany nazw poszczególnych fragmentów alei na częściowo historyczne. Propozycje Komisji zakładały zmianę nazwy odcinków: plac Bankowy – most Śląsko-Dąbrowski na "Nowe Tłomackie", Wolska – plac Bankowy na "Stare Leszno" oraz most Śląsko-Dąbrowski – Radzymińska na "Zygmuntowską". Propozycje zostały odrzucone w głosowaniu przez Radę Miasta.
Historia.
Pierwszy odcinek ulicy wytyczono po stronie praskiej w 1862 na przedłużeniu linii kolei petersburskiej pod nazwą Aleksandrowska na cześć cara Aleksandra II Romanowa, łącząc ją z wiaduktem Pancera. Znaczna szerokość ulicy Aleksandryjskiej uwzględniała ruch kołowy i przebieg projektowanej przez most Kierbedzia linii kolejowej łączącej Dworzec Petersburski z Dworcem Wiedeńskim, jednak z linii tej zrezygnowano na skutek zbyt dużego nachylenia skarpy wiślanej, a ruch między dworcami przejęła kolej konna (tramwaj konny). Kolej ta miała jeden tor z mijankami i trasa przebiegała ulicami: Aleksandrowską, Nowym Zjazdem, Krakowskim Przedmieściem, Królewską, Marszałkowską do Alej Jerozolimskich.
Po drugiej stronie Wisły początkowy fragment dzisiejszej ulicy stanowił oś jurydyki Leszno i nosił nazwę ul. Leszno, biegnącej od placu Bankowego do rogatek Wolskich.
W październiku 1916 ulicę po stronie praskiej przemianowano na Zygmuntowską, którą to nazwę nosiła do roku 1948, gdy zmieniono ją na al. gen. Karola Świerczewskiego.
W latach 1949–1960 między ulicami: Orlą, Świerczewskiego, Żelazną, Chłodną i Elektoralną zbudowano osiedle mieszkaniowe Mirów zaprojektowane przez Tadeusza Kossaka. W marcu 1957 w pobliżu wylotu tunelu Trasy W-Z (od strony zachodniej) odsłonięto pomnik Karola Świerczewskiego.
W 1962 ulica na odcinku dawnej ulicy Leszno została poszerzona.
W latach 1985 – 2000 aleja była częścią ówczesnej drogi krajowej nr 18.
W lipcu 2017 przystanki autobusowo-tramwajowe znajdujące się przy tunelu Trasy W-Z zostały przebudowane na tzw. przystanki wiedeńskie.

</doc>
<doc id="826992" url="https://pl.wikipedia.org/wiki?curid=826992" title="Blues?">
Blues?

Blues? – pierwsza płyta (w rzeczywistości druga) zespołu One Million Bulgarians wydana w 1990 roku nakładem wytwórni Polskie Nagrania „Muza”. Album jest polskim debiutem fonograficznym zespołu, kolejny album "Teraz albo nigdy" ukazał się kilka tygodni wcześniej we Francji.
Materiał nagrano w listopadzie i grudniu 1987 w RSC Studio w Rzeszowie. Realizaja nagrań – Bogusław Radziak. Projekt graficzny i foto – Jerzy Linder.

</doc>
<doc id="826994" url="https://pl.wikipedia.org/wiki?curid=826994" title="Nowy Świat (Łagowiec)">
Nowy Świat (Łagowiec)

Nowy Świat – osada wsi Łagowiec w Polsce, położona w województwie lubuskim, w powiecie międzyrzeckim, w gminie Trzciel.
W okresie Wielkiego Księstwa Poznańskiego (1815–1848) miejscowość wzmiankowana jako "Nowy Świat kolonia" należała do wsi mniejszych w ówczesnym pruskim powiecie Międzyrzecz w rejencji poznańskiej. Nowy Świat należał do okręgu kościańskiego tego powiatu i stanowił część majątku Łagowiec, którego właścicielem był wówczas Adam Żychliński. Według spisu urzędowego z 1837 roku wieś liczyła 58 mieszkańców, którzy zamieszkiwali 8 dymów (domostw).
W latach 1975–1998 osada administracyjnie należała do województwa gorzowskiego.

</doc>
<doc id="826995" url="https://pl.wikipedia.org/wiki?curid=826995" title="Radykalna Unia Obywatelska">
Radykalna Unia Obywatelska

Radykalna Unia Obywatelska (hiszp.Unión Cívica Radical, UCR) – argentyńska partia polityczna.
Została założona 26 czerwca 1891. Jest najstarszą obecnie istniejącą partią polityczną w Argentynie. W swojej ideologii łączy elementy radykalizmu, socjalliberalizmu, socjaldemokracji i centryzmu. Należy do Międzynarodówki Socjalistycznej.
Przez wiele lat pozostawała w opozycji do rządów Peronistów. Pod rządami junty działała nielegalnie. W 1983 jej lider Raúl Alfonsín został wybrany na prezydenta Argentyny.
W wyborach parlamentarnych w 2005 roku uzyskała 8,9 głosów i zdobyła 10 miejsc w Izbie Deputowanych oraz 2 miejsca w Senacie. Przewodniczącym jej Komitetu Narodowego od 2006 roku jest Gerardo Morales.

</doc>
<doc id="826999" url="https://pl.wikipedia.org/wiki?curid=826999" title="Wielorybinkowate">
Wielorybinkowate

Wielorybinkowate (Cetomimidae) – rodzina małych, morskich ryb głębinowych z rzędu beryksokształtnych (Beryciformes), dawniej zaliczana do stefanoberyksokształtnych (Stephanoberyciformes). Ze względu na podobieństwo kształtu ich ciała do wielorybów określane były nazwą rybki wielorybie.
Zasięg występowania.
Wody batypelagialne wszystkich oceanów, na głębokościach 1000–4000 m p.p.m.
Cechy charakterystyczne.
Wielorybinkowate kształtem ciała przypominają miniaturowe wieloryby z dużym otworem gębowym. Osiągają długość od kilku do kilkunastu centymetrów, jedynie w rodzaju "Gyrinomimus" do 39 cm. Nie mają płetw brzusznych, ani narządów świetlnych; skóra luźna, pozbawiona łusek; oczy zredukowane lub szczątkowe. Mają 3–4 otwory skrzelowe. Kręgi w liczbie 38–59. Ubarwienie intensywnie brązowe lub pomarańczowe z błyszczącymi pomarańczowymi lub czerwonymi szczękami i płetwami. Żywią się krewetkami.
Systematyka.
Badania genetyczne wykazały, że gatunki zaliczane dotychczas do rodzin Cetomimidae, Mirapinnidae i Megalommycteridae są różnymi formami rozwojowymi tej samej rodziny. Obecnie wszystkie trzy rodziny klasyfikowane są jako Cetomimidae.
Klasyfikacja.
Rodzaje zaliczane do tej rodziny:
"Ataxolepis" — "Cetichthys" — "Cetomimoides" — "Cetomimus" — "Cetostoma" — "Danacetichthys" — "Ditropichthys" — "Eutaeniophorus" — "Gyrinomimus" — "Megalomycter" — "Mirapinna" — "Notocetichthys" — "Parataeniophorus" — "Procetichthys" — "Rhamphocetichthys" — "Vitiaziella"
Rodzajem typowym jest "Cetomimus".

</doc>
<doc id="827001" url="https://pl.wikipedia.org/wiki?curid=827001" title="Wielorybinkokształtne">
Wielorybinkokształtne



</doc>
<doc id="827002" url="https://pl.wikipedia.org/wiki?curid=827002" title="Cetomimiformes">
Cetomimiformes



</doc>
<doc id="827003" url="https://pl.wikipedia.org/wiki?curid=827003" title="Smolniki (województwo lubuskie)">
Smolniki (województwo lubuskie)

Smolniki – mała osada leśna w Polsce położona w województwie lubuskim, w powiecie międzyrzeckim, w gminie Trzciel.
W latach 1975–1998 miejscowość administracyjnie należała do województwa gorzowskiego.

</doc>
<doc id="827006" url="https://pl.wikipedia.org/wiki?curid=827006" title="Gambit duński">
Gambit duński



</doc>
<doc id="827010" url="https://pl.wikipedia.org/wiki?curid=827010" title="Langusta (album One Million Bulgarians)">
Langusta (album One Million Bulgarians)

Langusta – trzeci album (w rzeczywistości czwarta) zespołu One Million Bulgarians, wydany w 1994 roku nakładem wydawnictwa MJM Music PL.
Materiał nagrano w listopadzie 1993 w CCS studio – realizacja Michał Przytuła i w okresie maj – czerwiec 1994 roku w Modern Sound Studio – realizacja Tomasz Bonarowski. Okładka – M. Jakubowski, P. Pisarski. Do utworów „Nasycony” oraz „Trip” nakręcono teledyski, które znalazły się na reedycji Universal Music Group z 2005 roku. Zremasterowany w Izabelin Studio album został wydany w serii „archiwum rocka.pl”. Dodatkowe utwory z tej płyty (11, 12, 13) nagrano w 1996 r.

</doc>
<doc id="827012" url="https://pl.wikipedia.org/wiki?curid=827012" title="Stephanoberycoidea">
Stephanoberycoidea



</doc>
<doc id="827013" url="https://pl.wikipedia.org/wiki?curid=827013" title="Kinaza kreatynowa">
Kinaza kreatynowa

Kinaza kreatynowa (, CK), kinaza fosfokreatynowa (ang. "creatine phosphokinase", CPK), fosfokinaza kreatynowa (EC 2.7.3.2) – enzym wytwarzany przez różnorodne typy tkanek. Katalizuje odwracalną reakcję przenoszenia grupy fosforanowej z fosfokreatyny na ADP, regenerując ATP, albo z ATP na kreatynę, odbudowując zapasy fosfokreatyny. Jest enzymem kluczowym w bioenergetyce komórki, odgrywając ważną rolę w homeostazie komórkowego ATP.
W tkankach i komórkach o wysokim zapotrzebowaniu energetycznym (mięśniach szkieletowych, gładkich, a także mózgu, plemnikach i komórkach fotoreceptorowych) stężenie fosfokreatyny zdecydowanie przewyższa stężenie ATP. Podczas aktywacji komórki kinaza kreatynowa z zapasów fosfokreatyny regeneruje ATP, który jest głównym źródłem energii w reakcjach biochemicznych.
Formy kinazy kreatynowej.
W cytoplazmie większości komórek ssaków, enzymy CK dzielą się na dwa podtypy: B ("brain", mózgowy) oraz M ("muscle", mięśniowy). Istnieją jednak trzy izoenzymy, które są dimerami: CK-MM, CK-BB i CK-MB. Kodujące je geny znajdują się na różnych chromosomach: B na 14q32 i M na 19q13. 
Wzorce izoenzymów różnią się w zależności od tkanki. CK-BB rzadko osiąga znaczącą ilość w krwiobiegu. Mięśnie szkieletowe wytwarzają CK-MM (98%) i CK-MB. Mięsień sercowy natomiast wytwarza CK-MM w 70% i CK-MB w 30%.
Cytoplazmatyczne dimeryczne formy kinazy kreatynowej to:
Istnieją jeszcze dwie formy mitochondrialne, które są oktamerami:
Mitochondrialna kinaza kreatynowa (CKm) jest obecna w przestrzeni międzybłonowej mitochondrium. Uczestniczy w produkcji fosfokreatyny z ATP tworzonego w procesie fosforylacji oksydacyjnej. 
Diagnostyka.
Badania aktywności kinazy kreatynowej w surowicy stosuje się w diagnostyce medycznej. Podwyższony poziom CK świadczy przede wszystkim o uszkodzeniu tkanek, szczególnie mięśni. Oznacza zatem kontuzje, nadmierny wysiłek fizyczny, choroby mięśnia sercowego, zawał serca, choroby ośrodkowego układu nerwowego, wylewy, napady epileptyczne lub intensywną radioterapię. Może również pojawiać się na przykład przy niedoczynności tarczycy lub w chorobach mięśni, a czasami (około 1% przypadków) także przy zażywaniu leków z grupy statyn, obniżających stężenie cholesterolu we krwi.
Izoenzym sercowy kinazy kreatynowej (CK-MB) jest markerem martwicy mięśnia sercowego. Podwyższony poziom wskazuje na ataki serca (dziś jest to coraz rzadziej wykonywane badanie).
Obniżony poziom CK może oznaczać alkoholową chorobę wątroby lub reumatoidalne zapalenie stawów.
Zakresy wartości prawidłowych są następujące:

</doc>
<doc id="827016" url="https://pl.wikipedia.org/wiki?curid=827016" title="Lada Kalina">
Lada Kalina



</doc>
<doc id="827018" url="https://pl.wikipedia.org/wiki?curid=827018" title="Uid">
Uid



</doc>
<doc id="827021" url="https://pl.wikipedia.org/wiki?curid=827021" title="Rebecca Staab">
Rebecca Staab

Rebecca Ann Staab (ur. 27 lipca 1961 w Hays w stanie Kansas, USA) – amerykańska aktorka filmowa i telewizyjna. Została wybrana na Miss Nebraska w 1980 roku.

</doc>
<doc id="827022" url="https://pl.wikipedia.org/wiki?curid=827022" title="Bulwar Peryferyjny">
Bulwar Peryferyjny



</doc>
<doc id="827026" url="https://pl.wikipedia.org/wiki?curid=827026" title="Drzewce (kolonia w województwie lubuskim)">
Drzewce (kolonia w województwie lubuskim)

Drzewce – kolonia w Polsce położona w województwie lubuskim, w powiecie sulęcińskim, w gminie Torzym przy linii kolejowej nr 3 Warszawa Zachodnia – Kunowice.
W latach 1975–1998 miejscowość administracyjnie należała do województwa zielonogórskiego.

</doc>
<doc id="827028" url="https://pl.wikipedia.org/wiki?curid=827028" title="Kopalnia Węgla Kamiennego &quot;Pniówek&quot;">
Kopalnia Węgla Kamiennego &quot;Pniówek&quot;



</doc>
<doc id="827030" url="https://pl.wikipedia.org/wiki?curid=827030" title="Teraz albo nigdy (album)">
Teraz albo nigdy (album)

Teraz albo nigdy – druga płyta (w rzeczywistości trzecia) zespołu One Million Bulgarians. Materiał nagrano w 1989 roku we francuskim studio w Lille. Płyta została nagrana i wydana przez francuską firmę Gorgone. Inżynier nagrania – Marc Bernard. Producentami albumu są Eric Gleizer i One Million Bulgarians.
Tytuł płyty nawiązuje do ówczesnej sytuacji w Polsce, kiedy ważyły się jej przyszłe losy (po 1989). Premiera albumu miała miejsce na targach MIDEM ’90. Utwory „Düpą” i „Teraz albo nigdy” gościły na krajowych listach przebojów, a „I Don’t Like Moving” nawet na playlistach we Francji, Niemczech i Japonii. Album został jednocześnie wydany na 3 nośnikach – LP, CD, MC.

</doc>
<doc id="827032" url="https://pl.wikipedia.org/wiki?curid=827032" title="Rojek">
Rojek

Rojek – osada w Polsce położona w województwie lubuskim, w powiecie sulęcińskim, w gminie Torzym.
W latach 1975–1998 miejscowość administracyjnie należała do województwa zielonogórskiego.

</doc>
<doc id="827033" url="https://pl.wikipedia.org/wiki?curid=827033" title="Armet">
Armet

Armet – wywodzący się z Włoch hełm zamknięty w typie przyłbicy. Używany w XV i XVI wieku przez ciężkozbrojne rycerstwo. 
Armet stanowił istotną część zbroi płytowej. Charakteryzował się kulistym dzwonem, zazwyczaj zwieńczonym granią lub małym grzebieniem. Hełm całkowicie zakrywał głowę i szyję, jednak co istotne, wyposażony był w podnoszoną zasłonę twarzy oraz rozpinane zasłony policzków, co umożliwiało użytkownikowi indywidualną konfigurację osłony.

</doc>
<doc id="827034" url="https://pl.wikipedia.org/wiki?curid=827034" title="Gjáin">
Gjáin

Malownicza dolina Gjáin "(isl. Jar)" wraz z jej licznymi wodospadami położona jest na południu Islandii.
Można się do niej dostać po około półgodzinnej wędrówce od leżącego w pobliżu dworku Stöng. Na końcu jaru znajduje się wodospad Gjárfoss
Wyraźnie rzuca się w oczy wulkaniczne pochodzenie okolicy. Widać bazaltowe słupy oraz ślady eksplozji po spotkaniu ognia i wody, wynikiem której są formacje skalne przypominające zniszczony zamek.
Drodze ze Stöng do Gjáin towarzyszy prawie nieprzerwanie widok na wulkan Hekla.
Chętni na dłuższą wędrówkę (5-6 godzin) mogą wybrać się do Háifoss - drugiego co do wysokości wodospadu Islandii.

</doc>
<doc id="827036" url="https://pl.wikipedia.org/wiki?curid=827036" title="Drzewce-Kolonia">
Drzewce-Kolonia



</doc>
<doc id="827037" url="https://pl.wikipedia.org/wiki?curid=827037" title="Gjain">
Gjain



</doc>
<doc id="827040" url="https://pl.wikipedia.org/wiki?curid=827040" title="Autostrada międzystanowa nr 70">
Autostrada międzystanowa nr 70

Interstate 70 jest jedną z dłuższych autostrad międzystanowych w Stanach Zjednoczonych. Rozpoczyna się w Baltimore w Maryland, a kończy się w Utah na skrzyżowaniu z autostradą międzystanową nr 15. Długość autostrady wynosi 3465 kilometrów. 

</doc>
<doc id="827041" url="https://pl.wikipedia.org/wiki?curid=827041" title="Rybno (województwo lubuskie)">
Rybno (województwo lubuskie)

Rybno – osada leśna w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.

</doc>
<doc id="827042" url="https://pl.wikipedia.org/wiki?curid=827042" title="Katastrofa lotu Trans World Airlines 800">
Katastrofa lotu Trans World Airlines 800

Katastrofa lotnicza samolotu Trans World Airlines Lot Numer 800 – wypadek lotniczy z udziałem samolotu Boeinga 747-131, który miał miejsce 17 lipca 1996 około 20:31 w pobliżu Long Island. Zginęło w nim 212 pasażerów i 18 członków załogi – wszyscy na pokładzie.
Samolot o znakach rejestracyjnych N93119 został wyprodukowany w 1971 roku i był w tamtym czasie jedną z najstarszych wciąż latających maszyn serii 747.
Start lotu TWA800 z lotniska Nowy Jork-JFK w Nowym Jorku w kierunku portu lotniczego Charles’a de Gaulle’a w Paryżu początkowo zaplanowano na godz. 19:00, jednak nie dało się znaleźć jednej pasażerki, której bagaż znajdował się już na pokładzie. Ostatecznie samolot wzbił się w powietrze o godz. 20:19.
O godzinie 20:29 załoga zauważyła nieprawidłowości w działaniu wskaźników paliwa, jednak zanim zdążyła zidentyfikować ich przyczynę dwie minuty później, gdy samolot znajdował się na wysokości ok. 4200 m, potężna eksplozja rozerwała samolot, którego szczątki spadły do Atlantyku. Zginęło 230 osób (wszyscy znajdujący się na pokładzie).
Wokół tragedii powstało wiele teorii spiskowych, m.in. o zestrzeleniu samolotu przez Marynarkę Wojenną USA. Ostatecznie komisja NTSB ustaliła następujący przebieg zdarzeń – gdy podczas postoju na lotnisku JFK usiłowano znaleźć brakującą pasażerkę, w samolocie była włączona klimatyzacja – pracujący klimatyzator spowodował istotne podgrzanie paliwa i jego wzmożone parowanie w zbiorniku w centropłacie (w którym nie było pełnej ilości paliwa). Badania wykazały też zasiarczenie czujników obwodu paliwomierzy od siarki zawartej w paliwie. Po starcie, gdy spadało ciśnienie powietrza nad lustrem paliwa mieszanina par paliwa i powietrza osiągnęła granicę wybuchowości. W centralnym zbiorniku, pomiędzy zasiarczonymi czujnikami paliwa przeskoczyła iskra, (która powstała podczas zwarcia w zużytym okablowaniu) i nastąpił wybuch paliwa rozrywający centropłat i łamiący kadłub samolotu, który w szczątkach spadł do Atlantyku.

</doc>
<doc id="827046" url="https://pl.wikipedia.org/wiki?curid=827046" title="Elizabeth Fraser">
Elizabeth Fraser

Elizabeth Davidson Fraser (ur. 29 sierpnia 1963 w Grangemouth, w Szkocji) – wokalistka, założycielka (wraz z Robinem Guthrie) zespołu Cocteau Twins (1981–1998), który nagrywał dla 4AD.
Jest szkocką piosenkarką znaną przede wszystkim z przynależności do zespołu Cocteau Twins (od 1981). Charakteryzuje i wyróżnia ją delikatny, abstrakcyjny wokal śpiewany w wymyślonym języku (o celtycko-anglosaskim brzmieniu), powstałym ze zbitek słów i niezrozumiałych fraz. Dzięki temu znaczna część utworów Cocteau Twins nie została do końca poznana. 
Elizabeth Fraser gościnnie udzielała głosu w utworach This Mortal Coil oraz The Wolfgang Press, natomiast po rozpadzie Cocteau Twins w 1998 roku podjęła karierę solową, a także współpracowała z innymi artystami, tj.: Jeffem Buckleyem, Craigiem Armstrongiem, Massive Attack (np. utwór "Teardrop"), The Future Sound of London, Nobukazu Takemura, Yannem Tiersenem oraz Aphex Twin (utwór "Let my fish loose") i Peterem Gabrielem.
Do filmu "Władca Pierścieni" zaśpiewała utwory "Lothlórien: The Lament for Gandalf", "Isengard Unleashed" i "Haldir's Lament".

</doc>
<doc id="827047" url="https://pl.wikipedia.org/wiki?curid=827047" title="Orzewo">
Orzewo

Orzewo – osada w Polsce położona w województwie lubuskim, w powiecie zielonogórskim, w gminie Świdnica.
W latach 1975–1998 miejscowość administracyjnie należała do województwa zielonogórskiego.
Do roku 1994 osada nazywała się Radomia II.

</doc>
<doc id="827051" url="https://pl.wikipedia.org/wiki?curid=827051" title="Pierwsza płyta">
Pierwsza płyta

Pierwsza płyta – szósta płyta (w rzeczywistości nagrana jako pierwsza) zespołu One Million Bulgarians.
Nagrań 1–8 dokonano w lipcu 1987 w Rzeszowie (realizacja nagrań – Bogusław Radziak). Nagrań 9–11 dokonano w listopadzie 1986 w "CCS Studio" (realizacja nagrań – Igor Czerniawski). Nagrań 12–14 dokonano w kwietniu 1986 w Radio Rzeszów. Pierwotnie materiał (utwory 1–8) miał być wydany na płycie "One Million Bulgarians" przez Klub Płytowy Razem jesienią 1987 roku. Cenzura jednak wstrzymała wydanie i ujrzał on światło dzienne dopiero po 18 latach – wydany nakładem firmy Pop Noise. Krążek zdobi okładka autorstwa Zdzisława Beksińskiego.
Lista utworów.
źródło:.

</doc>
<doc id="827053" url="https://pl.wikipedia.org/wiki?curid=827053" title="Stromatoporoidy">
Stromatoporoidy

Stromatoporoidy, stromatolity stromatoporoidowe (Stromatoporoidea) – grupa gąbek pospolitych (Demospongiae). Były bardzo powszechnymi organizmami w morzach paleozoiku, występowały od późnego ordowiku do wczesnego karbonu. Są to najczęściej kopułowate lub bochenkowate ciała, o mikrostrukturze, na którą składają się poziome warstewki (laminy, zgrupowane w makroskopowe latylaminy), pionowe pile, astrorizy i montikule.
Niektórzy badacze uznają Stromatoporoidea za grad morfologiczny archeocjatów, którego przedstawiciele oprócz paleozoiku dotrwali do końca mezozoiku – wskazywano również na podobieństwa pomiędzy stromatoporoidami a niektórymi współczesnymi gąbkami, co mogłoby sugerować, że Stromatoporoidea żyją również współcześnie. Hartman i Goreau (1970) łączyli je z Chaetitida w grupę Sclerospongiae, jednak taka klasyfikacja nie przyjęła się. Inni naukowcy uważają stromatoporoidy żyjące po erze paleozoicznej za polifiletyczną grupę obejmującą zwierzęta należące zarówno do gąbek, jak i parzydełkowców. Stromatoporoidy występujące w paleozoiku mogą z kolei być grupą monofiletyczną.

</doc>
<doc id="827056" url="https://pl.wikipedia.org/wiki?curid=827056" title="Hermenegild">
Hermenegild



</doc>
<doc id="827058" url="https://pl.wikipedia.org/wiki?curid=827058" title="Rocklad Jazzdy">
Rocklad Jazzdy

Rocklad Jazzdy – jubileuszowy, dwupłytowy album grupy One Million Bulgarians, wydany w 2006 roku na 20-lecie działalności zespołu nakładem wydawnictwa Metal Mind Productions.
Album zawiera 11 nowych kompozycji przygotowanych w odnowionym składzie, akustyczną wersję piosenki „Wulkankan” oraz 20 koncertowych nagrań z okresu 1986–2006.
Lista utworów.
Źródło:.
Muzycy.
Źródło:.
CD 2 (Live 1986-2006).
1-11
12-14
15-20
gościnnie

</doc>
<doc id="827063" url="https://pl.wikipedia.org/wiki?curid=827063" title="Chemia spożywcza">
Chemia spożywcza

Chemia spożywcza – dział chemii zajmujący się składem chemicznym surowców, produktów, dodatków do żywności oraz metodami i chemizmem produkcji, analizą chemiczną surowców, produktów żywnościowych i dodatków do produktów spożywczych, np. konserwantów, barwników, regulatorów kwasowości, antyutleniaczy, wzmacniaczy smaku i zapachu i innych. Chemia spożywcza wiąże się ściśle z inżynierią chemiczną i biochemiczną, mikrobiologią techniczną, biochemią, technologią żywności, zdrową żywnością, toksykologią oraz wszelkimi normami (m.in. UE) dotyczącymi chemii produktów żywnościowych. Dotyczy piekarstwa, mleczarstwa, przerobu mięs, cukrownictwa, przetwórstwa warzyw i owoców, zielarstwa, produkcji substancji zapachowych, gorzelnictwa, winiarstwa, piwowarstwa, spożywczych wód mineralnych, przerobu zbóż, krochmalnictwa i innych dotyczących żywności.

</doc>
<doc id="827068" url="https://pl.wikipedia.org/wiki?curid=827068" title="Kolonia Starkowo">
Kolonia Starkowo

Kolonia Starkowo – nieoficjalna kolonia wsi Starkowo w Polsce położona w województwie pomorskim, w powiecie słupskim, w gminie Ustka.
Osada wchodzi w skład sołectwa Starkowo.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Starkowo: Starkowo

</doc>
<doc id="827071" url="https://pl.wikipedia.org/wiki?curid=827071" title="Yeopgijeogin geunyeo">
Yeopgijeogin geunyeo

Yeopgijeogin geunyeo (kor.: 엽기적인 그녀, również jako "My Sassy Girl") – południowokoreański film fabularny (komedia romantyczna) z 2001 roku w reżyserii Kwak Jae-younga. Film oparty na powieści Kim Ho-sika, opowiadań opublikowanych w internecie. Film w Korei był wielkim hitem.
Fabuła.
Film opowiada historię chłopaka "Gyeon-woo", który spotyka dziewczynę swojego życia. Student nie lubi się uczyć i zamiast nauki spotyka się z kolegami. Jego matka każe mu jechać do ciotki na randkę w ciemno. Czekając na metro ratuje dziewczynie życie, która by wypadła z peronu. Dziewczyna jest pijana i w środku metra wymiotuje na Pana z peruką. Chłopak zanosi dziewczynę do motelu, gdzie z powodu nieporozumienia zostaje aresztowany przez policję. Po tym niefortunnym początku znajomości zaczynają się coraz częściej spotykać. Dziewczyna jest bardzo emocjonalna, wybuchowa, niekonwencjonalna i czasem przesadza z alkoholem. Z czasem okazuje się, że ta – z pozoru uciążliwa dla chłopaka – znajomość, przerodzi się w głęboką miłość.
Kontynuacja.
W 2015 roku miał premierę film "Yeopgijeogin doobunjjae geunyeo" (kor.: 엽기적인 두번째 그녀), który jest kontynuacją filmu z 2001 roku. W rolę głównego bohatera, Gyeon-woo, ponownie wciela się Cha Tae-hyun.
Remake.
Film doczekał się remake'ów i adaptacji w wielu krajach:

</doc>
<doc id="827073" url="https://pl.wikipedia.org/wiki?curid=827073" title="Gwizd (województwo zachodniopomorskie)">
Gwizd (województwo zachodniopomorskie)

Gwizd – wieś w Polsce położona w województwie zachodniopomorskim, w powiecie kołobrzeskim, w gminie Ustronie Morskie.
Według danych urzędu gminy z 2005 roku wieś miała 99 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="827074" url="https://pl.wikipedia.org/wiki?curid=827074" title="Háifoss">
Háifoss

Háifoss (isl. "wysoki wodospad") - wodospad w południowo-zachodniej Islandii. Jego prawie pionowy próg położony jest na rzece Fossá, jednym z dopływów rzeki Þjórsá, w pobliżu wulkanu Hekla, Jest jednym z dwóch wodospadów, które utworzyły się na rozwidleniu tej rzeki - drugi, mniejszy pod względem przepływu wody, nazwany został Granni, czyli ""sąsiad". 
Jego całkowita wysokość wynosi 121 m, 122 m lub 128 m . Należy do najwyższych wodospadów Islandii. Z racji braku pełnego rozpoznania wodospadów na wyspie, uznaje się go za drugi, trzeci lub dziewiąty pod względem wysokości.
Dotrzeć do niego można po dłuższej wędrówce (5-6 godzin) z historycznej farmy Stöng przez jar Gjáin i dolinę rzeki Fossá. Ścieżka nie jest zawsze dobrze widoczna, czasem trzeba iść korytem rzeki. Ponad wodospadem znajduje się parking, można więc alternatywnie zaplanować wycieczkę w odwrotnym kierunku. Do wodospadów można dotrzeć również drogą nr 332.

</doc>
<doc id="827078" url="https://pl.wikipedia.org/wiki?curid=827078" title="Kukinka">
Kukinka

Kukinka – wieś w północno-zachodniej Polsce, położona w województwie zachodniopomorskim, w powiecie kołobrzeskim, w gminie Ustronie Morskie.
Według danych urzędu gminy z 2005 roku wieś miała 76 mieszkańców.
W latach 1975–1998 miejscowość administracyjnie należała do województwa koszalińskiego.

</doc>
<doc id="827081" url="https://pl.wikipedia.org/wiki?curid=827081" title="Kolonia Wodnica">
Kolonia Wodnica

Kolonia Wodnica – nieoficjalna kolonia wsi Wodnica w Polsce położona w województwie pomorskim, w powiecie słupskim, w gminie Ustka.
Osada wchodzi w skład sołectwa Wodnica.
W latach 1975–1998 miejscowość administracyjnie należała do województwa słupskiego.

</doc>
<doc id="827083" url="https://pl.wikipedia.org/wiki?curid=827083" title="Rycerze (słuchowisko)">
Rycerze (słuchowisko)

Rycerze – satyryczne słuchowisko radiowe, według pomysłu Andrzeja Waligórskiego stworzone i zrealizowane przez Kabaret Elita, znane też pod tytułem "Rycerzy Trzech". Przeszło 100 odcinków zostało wyemitowane przez Program Trzeci Polskiego Radia w ramach audycji satyryczno-rozrywkowych "60 minut na godzinę" oraz reemitowane w tym samym programie w ramach "Powtórki z rozrywki".
Słuchowisko pojawiło się w odpowiedzi na popularność filmu "Potop" Jerzego Hoffmana według powieści Henryka Sienkiewicza, dlatego pierwsze odcinki oparte były na tej części "Trylogii". Potem źródłem inspiracji stał się "Pan Wołodyjowski" oraz "Ogniem i Mieczem" (stąd też trzy wersje kupletu rozpoczynającego i kończącego słuchowisko). Fabuła oraz postacie występujące w słuchowisku zostały zaczerpnięte z całej "Trylogii", a następnie sparodiowane. Głównym źródłem dowcipu są gry słowne (np. „w potrzebie wygoda, ale za to za potrzebą niewygoda”) oraz główni bohaterowie Sienkiewiczowskich powieści, którzy jednak zamiast mitologicznej otoczki zostali zaopatrzeni w wyjątkowo wyeksponowany zestaw przywar takich jak pijaństwo, tchórzostwo czy materializm. Dodatkowym źródłem dowcipów są wyrwane z kontekstu cytaty z dzieł Sienkiewicza, („pójdźcie nie mieszkając” – przecież jakbyśmy mieszkali to byśmy nie poszli), oraz nawiązanie do współczesności („świeć panie, byle nie w godzinach szczytu”).
Wydarzenia nawiązujące do "Trylogii" nie następują chronologicznie, co również jest kolejnym źródłem dowcipów.

</doc>
<doc id="827088" url="https://pl.wikipedia.org/wiki?curid=827088" title="Smużki">
Smużki

Smużki (kaszb. "Henrychów Pòle") – część wsi Wytowno w Polsce, położona w województwie pomorskim, w powiecie słupskim, w gminie Ustka. Wchodzą w skład sołectwa Wytowno.
W latach 1975–1998 Smużki administracyjnie należały do województwa słupskiego.

</doc>
<doc id="827091" url="https://pl.wikipedia.org/wiki?curid=827091" title="Wieniotowo">
Wieniotowo

Wieniotowo – osada w Polsce, położona w województwie zachodniopomorskim, w powiecie kołobrzeskim, w gminie Ustronie Morskie. Przed rokiem 1945 nosiła nazwę "Wendhagen".
Według danych urzędu gminy z 2005 roku osada miała 207 mieszkańców.
W latach 1975–1998 miejscowość administracyjnie należała do województwa koszalińskiego.
Teren Wieniotowa znajduje się w Obszarze Chronionego Krajobrazu Koszalińskiego Pasa Nadmorskiego.
Trwające od jesieni 2014 r. starania mieszkańców o przyłączenie miejscowości do leżącego tuż obok Ustronia Morskiego zostały zakończone przyjęciem przez Radę Gminy Ustronie Morskie stosownej uchwały – Wieniotowo ma zniknąć z map jako samodzielna miejscowość w grudniu 2015 r. Motywem tych działań jest zwiększenie zysków z turystyki i wyeliminowanie pomyłek wśród turystów. Aktualnie (wrzesień 2015 r.) trwa proces dostosowania nazewnictwa ulic do planowanej fuzji.

</doc>
<doc id="827092" url="https://pl.wikipedia.org/wiki?curid=827092" title="Kristoffer Jaafs">
Kristoffer Jaafs



</doc>
<doc id="827093" url="https://pl.wikipedia.org/wiki?curid=827093" title="Unrra">
Unrra

Unrra – zespół nowofalowy z Trójmiasta. Grał w latach ok. 1986 – ok. 1988. Tworzyli go:
Zespół jest zaliczany do kręgu Gdańskiej Sceny Alternatywnej.

</doc>
<doc id="827096" url="https://pl.wikipedia.org/wiki?curid=827096" title="Kolonia Gąbino">
Kolonia Gąbino

Kolonia Gąbino – nieoficjalna nazwa kolonii wsi Gąbino w Polsce położona w województwie pomorskim, w powiecie słupskim, w gminie Ustka.
Osada wchodzi w skład sołectwa Gąbino.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Gąbino: Gąbino

</doc>
<doc id="827100" url="https://pl.wikipedia.org/wiki?curid=827100" title="Wszystko albo nic (snooker)">
Wszystko albo nic (snooker)

Wszystko albo nic – rodzaj zagrania w snookerze polegający na tym, że w sytuacji kiedy biała bila znajduje się przy dolnej bandzie stołu bilardowego, a w dalekiej odległości, przy górnej bandzie, są bardzo korzystnie rozstawione czerwone bile, zawodnik próbuje wbić jedną z nich. 
Nazwa zagrania pochodzi od tego, iż jest ono bardzo korzystne w przypadku udanego trafienia, ale jednocześnie bardzo ryzykowne; w sytuacji, kiedy zawodnik trafia i wbija czerwoną, ma dogodną pozycję do kontynuowania swojego breaka, kiedy jednak chybi, biała ustawia się w bardzo dobrej pozycji do wbicia czerwonej i rozpoczęcia gry dla przeciwnika. Zagranie to różni się od shot to nothing tym, że gracz koncentruje się na wbijaniu bili, nie myśląc o tym jak ustawi się potem biała.

</doc>
<doc id="827102" url="https://pl.wikipedia.org/wiki?curid=827102" title="Fosforan sodu">
Fosforan sodu

Fosforan sodu (), Na3PO4 – nieorganiczny związek chemiczny, sól sodowa kwasu fosforowego.
Właściwości.
Białe kryształy dobrze rozpuszczalne w wodzie. Roztwór wodny ma odczyn silnie zasadowy, np. pH jego roztworu 1% wynosi 11,9. Występuje w postaci hydratu (najczęściej jako dwunastowodzian, rzadziej jako dziesięciowodzian).
Zastosowania.
Stosowany do strącania fosforanów innych metali, produkcji środków chemicznych do zmiękczania wody, regulator kwasowości (E339) oraz jako substancja wzbogacająca żywność w fosfor. Jest składnikiem nawozów fosforowych i może się przyczynić do eutrofizacji wód.

</doc>
<doc id="827103" url="https://pl.wikipedia.org/wiki?curid=827103" title="Lider większości Senatu Stanów Zjednoczonych">
Lider większości Senatu Stanów Zjednoczonych

Lider większości Senatu Stanów Zjednoczonych (ang. United States Senate Majority Leader) jest jedną z najważniejszych i najbardziej wpływowych osób w amerykańskiej polityce.
Jak sama nazwa wskazuje, stoi na czele większości kontrolującej izbę wyższą Kongresu, czyli faktycznie jest przywódcą Izby, gdyż to on decyduje w ogromnej mierze o obsadzie kluczowych stanowisk, prowadzeniu porządku obrad i toku legislacyjnego oraz ogólnie polityce, choć sam nie prowadzi obrad, ale wyznacza do tego senatorów w razie nieobecności wiceprezydenta czy przewodniczącego "pro tempore". Uchodzi za „twarz” większości oraz jednego z członków ścisłego kierownictwa partii.
Funkcja ta została wprowadzona dopiero w XX wieku. Stanowiska przywódców kongresowych innych niż spiker Izby czy przewodniczący "pro tempore" Senatu nie figurują w konstytucji ani w żadnym akcie prawnym (choć obecnie jest żywy postulat włączenia liderów większości obu izb do linii sukcesji prezydenckiej).
Pierwszym oficjalnie wybranym liderem frakcji senatu był Oscar W. Underwood (demokrata z Alabamy), był jednak przywódcą mniejszości. Pierwszym, nieoficjalnym, ale powszechnie uznawanym, liderem większości był wówczas republikanin Henry Cabot Lodge z Massachusetts. Pierwszym oficjalnie wybranym liderem większości był Charles Curtis (R-Kansas), a demokratą na tym stanowisku Joseph Taylor Robinson z Arkansas.

</doc>
<doc id="827104" url="https://pl.wikipedia.org/wiki?curid=827104" title="Women and Children First">
Women and Children First

Women and Children First – trzeci album muzyczny zespołu Van Halen, wydany w 1980 roku.

</doc>
<doc id="827110" url="https://pl.wikipedia.org/wiki?curid=827110" title="Autostrada międzystanowa nr 90">
Autostrada międzystanowa nr 90

Autostrada międzystanowa nr 90 (ang. Interstate 90, I-90) – najdłuższa autostrada międzystanowa w Stanach Zjednoczonych o długości 4987 km. Autostrada łączy Boston z Seattle. Przebiega przez stany:
Autostrada stanowi w wielu miastach ważną arterię komunikacyjną między innymi w Buffalo, Chicago, Minneapolis i w Seattle.

</doc>
<doc id="827111" url="https://pl.wikipedia.org/wiki?curid=827111" title="Palomares">
Palomares

Palomares – wieś położona w prowincji Almería, we wspólnocie autonomicznej Andaluzja, w Hiszpanii. Miejscowość zlokalizowana jest na wybrzeżu Morza Śródziemnego na tzw. odcinku Costa de Almería, w odległości ok. 8 km na północ od miasta Garrucha.
Mieszkańcy zajmują się działalnością turystyczną, rolnictwem i rybołówstwem.
Nad miasteczkiem w dniu 17 stycznia 1966 roku doszło do zderzenia amerykańskich samolotów podczas wykonywania manewru tankowania w powietrzu.

</doc>
<doc id="827112" url="https://pl.wikipedia.org/wiki?curid=827112" title="Awaris">
Awaris

Awaris (egip. "Hut-uret") – starożytne miasto w północno-wschodniej części delty Nilu, stolica Hyksosów, władców starożytnego Egiptu z XV i XVI dynastii. Obecnie na miejscu tego miasta leży miasto Tell el-Dabaa.
O7-X1:O1-D56-X1:O49
W Tell el-Dabaa odkryto ruiny budowli pokrytych reliefami z przedstawieniami króla oraz napisami hieroglificznymi oraz fresków w stylu późnominojskim, które zdobiły ściany pałacu. W Awaris znajdowała się świątynia Seta, boga opiekuńczego dynastii hyksoskiej.
Około roku 1670 p.n.e. pod względem populacji Awaris wyprzedziło Babilon i było największym miastem świata (dane szacunkowe).
Miasto zostało zdobyte przez Egipcjan za panowania faraona Ahmose I (a więc przed rokiem 1525 p.n.e.), który wygnał Hyksosów z Egiptu.

</doc>
<doc id="827113" url="https://pl.wikipedia.org/wiki?curid=827113" title="Cha Tae-hyun">
Cha Tae-hyun

Cha Tae-hyun (ur. 25 marca 1976 w Seulu) – południowokoreański aktor, osobowość telewizyjna i piosenkarz. W roku 2006 poślubił swoją wieloletnią przyjaciółkę Choi Eun-suk.
W 1995 roku zadebiutował w telewizji. Swój debiut filmowy miał w 1997 roku w filmie pt. "Hallelujah". W 2001 roku pokazał swój wokal i to był jego debiut jako piosenkarz. Największą sławę przyniósł mu udział w filmie "My Sassy Girl", gdzie grał obok aktorki Jun Ji-hyun.
Radio.
Pracował jako DJ dla rozgłośni KBS, a w roku 2007 dostał nagrodę najlepszego DJ tej stacji.
 

</doc>
<doc id="827115" url="https://pl.wikipedia.org/wiki?curid=827115" title="Wodorowęglan amonu">
Wodorowęglan amonu

Wodorowęglan amonu, – nieorganiczny związek chemiczny z grupy wodorowęglanów, wodorosól amonowa kwasu węglowego.
Tworzy bezbarwne kryształy o zapachu amoniaku, które łatwo rozkładają się do amoniaku, wody i dwutlenku węgla. Dobrze rozpuszczalny w wodzie, hydrolizuje jako sól słabego kwasu i słabej zasady.
Zastosowanie.
Stosowany m.in. jako rodzaj proszku do pieczenia (o nazwie handlowej "amoniak", "amoniak do pieczenia", "amoniak spożywczy" itp.), środków gaśniczych, leków, barwników, a także jako prosty nawóz (szczególnie w Chinach, choć jest tam wypierany przez mocznik z powodu niższej jakości i braku stabilności). Jest również stosowany w wyrobie ceramiki, tworzyw sztucznych i gumy, przy garbowaniu skór i wyrobie katalizatorów. Służy też do otrzymywania innych związków amonowych.
Reakcje.
Związek rozpuszcza się w wodzie dając lekko zasadowe roztwory. Jest nierozpuszczalny w acetonie i alkoholach. Wodorowęglan amonu w temperaturze powyżej 36 °C rozkłada się do amoniaku, wody i dwutlenku węgla w reakcji endotermicznej, powodując tym samym obniżenie temperatury układu.
Zależność ciśnienia rozkładu wodorowęglanu amonu w zależności od temperatury.
W reakcji z kwasami tworzy sól, dwutlenek węgla i wodę:
Reakcja z zasadami tworzy amoniak.
Reaguje z siarczanami metali ziem alkalicznych strącając ich węglany:
Reaguje również z halogenkami litowców tworząc węglan litowca i halogenek amonu:

</doc>
<doc id="827116" url="https://pl.wikipedia.org/wiki?curid=827116" title="Andrés García">
Andrés García

Andrés García (ur. 24 maja 1941 w Santo Domingo, Dominikana) - dominikański aktor, występujący głównie w meksykańskiej telewizji.
Życiorys.
Urodził się w Santo Domingo jako syn kapitana lotnictwa Andrésa Garcíi La Calle (1909–1973). Jego rodzice są z pochodzenia Hiszpanami, jednak przeprowadzili się do Meksyku, w czasie wczesnego dzieciństwa Garcíi. 
Swoją karierę w kinie rozpoczął w wieku 25 lat, podczas występu w filmie "Chanoc", w roli osoby o tym samym imieniu. Później, w 1970 roku rozpoczął występy w telewizji, które trwały jeszcze przez trzy dekady.
Andrés García trzy razy się ożenił i ma 16 dzieci. Wśród jego dzieci są dwaj aktorzy - Andrés García Jr. (ur. 1968), Leonardo García (ur. 1972) oraz aktorka Andrea García (ur. 1975). 
W 2002 roku sprzeciwił się meksykańskiej piosenkarce, Lupicie D’Alessio, oskarżając swojego syna (Andrésa Garcíę juniora) o utrzymywanie związków homoseksualnych z byłym mężem D’Alessio (niemieckim modelem, Christianem Rossen), kiedy obaj pracowali dla tej samej agencji modeli.

</doc>
<doc id="827117" url="https://pl.wikipedia.org/wiki?curid=827117" title="Nitro (motoryzacja)">
Nitro (motoryzacja)

Nitro – potoczna nazwa podtlenku azotu używanego jako dopalacz samochodowy. Pozwala zwiększyć moc uzyskiwaną o 30-50%. By uzyskać efekt zwiększenia mocy napędowej i wydajności silnika, do cylindrów wprowadza się odpowiednią ilość podtlenku azotu i zwiększoną ilość benzyny. Spotykane jest niekiedy określenie NOS, pochodzące od angielskiej firmy "Nitrous Oxide Systems", jednego z pierwszych przedsiębiorstw stosujących podtlenek azotu do zwiększania możliwości silnika samochodowego.
Metody montażu i zagrożenia.
"Nitro" przechowywane jest w specjalnych butlach, umieszczonych obok silnika, izolowanych termicznie lub poza silnikiem z instalacją doprowadzającą. Po odkręceniu przez kierowcę zaworu na butli i uruchomieniu systemu wyłącznikiem, gaz z dodatkową dawką benzyny jest wtryskiwany do silnika przez elektrozawór uruchamiany przez kierowcę przez przycisk w kabinie samochodu lub automatycznie po wciśnięciu pedału przyspieszenia do końca.
Istnieją trzy rodzaje podłączenia Nitro:
Instalacje nitro są również dzielone na jednopunktowe (jeden wtrysk w ramach całej instalacji) oraz wielopunktowe, tzw. direct port (oddzielny wtrysk przypadający na każdy cylinder).
Zbyt duże ciśnienie podczas używania systemów "nitro" może spowodować przerwanie uszczelek (które mogą wytrzymać określone ciśnienie), a w efekcie eksplozję. Niepożądany skutek użycia tego dopalacza wywołuje również zbyt długie wprowadzanie nitro do benzyny.
Zasada działania.
Silniki spalinowe pracują spalając mieszaninę tlenu i benzyny. Dla spalenia 1 litra benzyny teoretycznie potrzeba ok. 2,5 kg tlenu, który zawarty jest w ok. 8,3 m³ powietrza atmosferycznego (w warunkach standardowych).
Aby zwiększyć moc silnika spalinowego należy w jak najkrótszym czasie spalić jak najwięcej paliwa. Podawanie większej ilości benzyny jest sposobem o ograniczonym zastosowaniu, gdyż silnik potrzebuje do procesu spalania również tlenu.
Podtlenek azotu jest niepalnym gazem. W wysokiej temperaturze, jaka panuje w komorze spalania, podtlenek azotu rozpada się na tlen i azot (piroliza):
Tak powstały gaz zawiera ok. 33% (v/v) tlenu, podczas gdy w powietrzu znajduje się jedynie ok. 21% (v/v) tlenu. W ten sposób zastosowanie podtlenku azotu pozwala na dostarczenie do silnika większej ilości tlenu w mniejszej objętości całkowitej (na spalenie 1 l benzyny potrzeba ok. 3,5 m³ podtlenku azotu lub ok. 5,3 m³ gazu powstałego z jego pirolizy (wartości teoretyczne po przeliczeniu na warunki normalne)).
Historia.
Pierwsze próby użycia podtlenku azotu w silnikach spalinowych miały miejsce w czasie II wojny światowej i miały na celu podanie większej ilości tlenu do silników samolotów latających na wyższych pułapach gdzie powietrze jest rozrzedzone. Dopiero później zaczęto stosować nitro w celu podnoszenia mocy silników samochodowych.
Zastosowanie systemów nitro spopularyzowało się w USA w początkach lat 90. XX w., szczególnie wśród grup zmotoryzowanej młodzieży, szukającej lepszych osiągów pojazdów i "mocnych wrażeń" w nielegalnych sportach wyścigowych.

</doc>
<doc id="827119" url="https://pl.wikipedia.org/wiki?curid=827119" title="Zalesin">
Zalesin

Zalesin (niem. Salesker Strand) – uroczysko - dawna miejscowość śródleśna w Polsce położona w województwie pomorskim, w powiecie słupskim, w gminie Ustka.
Miejscowość leżała na zachód od miasta Ustka. Jedyną zachowaną pozostałością po osadzie jest miejscowy cmentarz leżący na północny wschód od dawnej osady, na którym poza centralnie usytuowanym pomnikiem można znaleźć resztki grobów dawnych mieszkańców.
W latach 1975–1998 miejscowość administracyjnie należała do województwa słupskiego.

</doc>
<doc id="827120" url="https://pl.wikipedia.org/wiki?curid=827120" title="Andres Garcia">
Andres Garcia



</doc>
<doc id="827124" url="https://pl.wikipedia.org/wiki?curid=827124" title="Jur Zieliński">
Jur Zieliński

Jur Zieliński (ur. 26 września 1945 w Bydgoszczy, zm. 22 kwietnia 2018) – polski piłkarz, następnie trener piłki nożnej
Życiorys.
Był wychowankiem Zawiszy Bydgoszcz, występował w tym zespole od 1960, najpierw w drużynach juniorskich, od 1964 do 1966 w drużynie rezerw występującej w lidze okręgowej. W ekstraklasie zagrał w jednym spotkaniu - 22 czerwca 1966 ze Śląskiem Wrocław, na zakończenie sezonu 1965/1966. W latach 1967-1973 był graczem Avia Świdnik, występując w rozgrywkach III ligi. W sezonie 1973/1974 reprezentował barwy Concordii Piotrków Trybunalski, następnie został zawodnikiem Radomiaka. Z radomskim klubem występował w sezonie 1974/1975 w II lidze, następnie dwa sezony w III lidze i w sezonie 1977/1978 ponownie w II lidze.
Po zakończeniu kariery pozostał w Radomiaku jako trener. Początkowo prowadził zespoły juniorskie oraz drużynę Szkoły Podstawowej nr 5 w Radomiu, objętą patronatem Radomiaka. W rundzie wiosennej sezonu 1981/1982 został asystentem Józefa Antoniaka w pierwszej drużynie Radomiaka występującej wówczas w II lidze. Jako asystent trenera uczestniczył w historycznym awansie Radomiaka do ekstraklasy w 1984. Drużyna grała na tym poziomie rozgrywek jeden sezon - 1984/1985, a J. Zieliński stracił swoją funkcję po spadku do II ligi. 
W sezonie 1986/1987 został I trenerem Radomiaka, występującego wówczas w II lidze, stracił swoją funkcję na rzecz Aleksandra Papiewskiego po czterech kolejkach, ale powrócił przed końcem rundy wiosennej tego sezonu i odszedł w trakcie rundy jesiennej sezonu 1988/1989. W kolejnych latach prowadził m.in. Szydłowiankę (1990/1991), Pilicę Nowe Miasto (1992/1993 w III lidze). 
Kolejny raz trenerem I drużyny Radomiaka został w rundzie wiosennej sezonu 1993/1994 i prowadził ją do 1995. W latach 1996-1999 prowadził Orlęta Dęblin. Ostatni raz trenerem Radomiaka został w trakcie sezonu 1999/2000 w lidze okręgowej, odszedł po sezonie 2000/2001. W kolejnych latach był trenerem Szydłowianki (2005), Polonii Iłża (2006 i 2008), Wulkana Zakrzew (2013) i Powały Taczów (2014). Trenował również młodzież w szkółce piłkarskiej Beniaminka Radom. 
Pochowany na Cmentarzu Komunalnym przy ul. Ofiar Firleja w Radomiu.

</doc>
<doc id="827128" url="https://pl.wikipedia.org/wiki?curid=827128" title="Magdalena Mielcarz">
Magdalena Mielcarz

Magdalena Mielcarz (ur. 3 marca 1978 w Warszawie) – polska aktorka, modelka, piosenkarka i prezenterka telewizyjna.
Życiorys.
Urodziła i wychowywała się w Warszawie. Jako nastolatka śpiewała w popularnym zespole dziecięco-młodzieżowym Gawęda. Ukończyła XXXVII Liceum Ogólnokształcącego im. Jarosława Dąbrowskiego w Warszawie i studia na Wydziale Dziennikarstwa i Nauk Politycznych na Uniwersytecie Warszawskim. 
W wieku 15 lat rozpoczęła karierę modelki. Pracowała na całym świecie, biorąc udział w wielu komercyjnych projektach i kampaniach reklamowych, m.in. była pierwszą Polką, która wzięła udział w światowej kampanii kosmetyków marki L’Oréal (2001).
Ogólnopolską popularność przyniosła jej główna rola w filmie "Quo vadis" (2001). W następnych latach grała w produkcjach europejskich, m.in. wcieliła się w Henriette de France w filmie "Fanfan Tulipan" (2003). W 2003 przeprowadziła się do Nowego Jorku, gdzie pracowała także jako modelka i ukończyła szkołę aktorską Maggie Flaningan Studio, a po zamążpójściu zamieszkała w Los Angeles, skupiając się na życiu rodzinnym i rozwijaniu muzycznych zainteresowań. Wystąpiła epizodycznie w filmie "Och, Karol 2" (2011) i zagrała główną rolę w niezależnym filmie krótkometrażowym "Paranoia" (2014).
Współprowadziła pierwszą edycję reality show TVN "Top Model. Zostań modelką" (2010) oraz pierwszą i piątą edycję talent show TVP2 "The Voice of Poland" (2011, 2014). Wydała single: „Drown in Me” (2011), „Silver Dream” (2014), „Stormy Wave” (2015) i „Sister Army” (2017). Promując swój czwarty utwór, zaprezentowała nowy wizerunek, który był szeroko komentowany przez media. W 2019 przyjęła pseudonim artystyczny Lvma Black, pod którym wydała single „I C U” i „Summertime Hobby”. W 2021 wydała kolejne trzy utwory: „Into You”, „Nothing but You” i „We Mgle”.
Życie prywatne.
W 2007 poślubiła amerykańskiego prawnika Adriana Ashkenazy’ego. W 2017 odnowili przysięgę małżeńską. Mają dwie córki: Mayę (ur. w 2009) i Indirę (ur. w 2013).
Filmografia.
Filmy
Seriale
Wykonanie piosenek

</doc>
<doc id="827130" url="https://pl.wikipedia.org/wiki?curid=827130" title="Ulica Juliusza Słowackiego w Gdańsku">
Ulica Juliusza Słowackiego w Gdańsku

Ulica Juliusza Słowackiego w Gdańsku, historycznie Szosa Brętowska – druga pod względem długości (8770 m) ulica Gdańska. Łączy handlową dzielnicę Wrzeszcz z obwodnicą trójmiejską (S6), dzielnicą Matarnia i portem lotniczym im. Lecha Wałęsy.
W latach 90. XX w. odcinek ten był oznaczony jako końcowy fragment drogi krajowej nr 7. Współcześnie (2015 r.) górny odcinek ulicy Słowackiego wchodzi w większości w skład drogi wojewódzkiej nr 472.
Historia.
Szosa Brętowska na odcinku leśnym została wytrasowana między 1883 a 1891 r., jako nowy bity trakt o stosunkowo łagodnym spadku, w celu transportu cegieł z cegielni w Kokoszkach do rozbudowującego się Wrzeszcza. Zastąpiła tym samym równoległą Drogę Kaszubską, która od średniowiecza była podstawową drogą Brętowo-Matarnia.
Przebieg.
Ulica Słowackiego przebiega przez następujące dzielnice i osiedla Gdańska:
Ulica Słowackiego rozpoczyna się na skrzyżowaniu Alei Grunwaldzkiej z ul. Kościuszki. Skrzyżowanie to zostało w 2007 roku przebudowywane w związku z budową Galerii Bałtyckiej, a następnie uzupełnione oddaną w 2012 roku estakadą wchodzącą w skład Trasy Słowackiego. Krótki odcinek ulicy wzdłuż garnizonu nosi dwie nazwy: ul. Słowackiego i alei Żołnierzy Wyklętych (w skład tej alei wchodzi też wspomniana estakada). 
Dalszy odcinek, od garnizonu do ul. Trawki w pobliżu nasypu Pomorskiej Kolei Metropolitalnej o długości 1,2 km jest jednojezdniowy. Przy niej po prawej stronie Parafia Matki Boskiej Nieustającej Pomocy w Gdańsku i Cmentarz Brętowski oraz wysokościowiec Brętowska Brama.
Dalszy, pięciokilometrowy odcinek, biegnący głównie przez obszar leśny Trójmiejskiego Parku Krajobrazowego, od ronda św. Jana de la Salle z ul. Potokową w Niedźwiedniku do skrzyżowania z ul. Budowlanych w Matarni, wraz z węzłem "Matarnia" obwodnicy trójmiejskiej, został zmodernizowany i rozbudowany do dwóch jezdni po dwa pasy każda w latach 1999-2004.
Kolejny odcinek, o długości 1,6 km jest jednojezdniowy. Droga w historycznym przebiegu kończy się przy terminalu pasażerskim portu lotniczego. Dalszy fragment został w znacznej części zlikwidowany w związku z rozbudową portu lotniczego - wytyczono nowy przebieg ulicy. Końcowy odcinek liczący kilometr sięga zachodniej granicy miasta, gdzie łączy się z ul. Nowatorów.

</doc>
<doc id="827131" url="https://pl.wikipedia.org/wiki?curid=827131" title="Droga wojewódzka nr 472">
Droga wojewódzka nr 472

Droga Wojewódzka nr 472 (DW472) – droga w granicach Gdańska łącząca Aleję Grunwaldzką z obwodnicą trójmiejską i Portem Lotniczym im. L. Wałęsy w ciągu Trasy Słowackiego. 
Obejmuje górny odcinek al. Żołnierzy Wyklętych (położony w dzielnicy Wrzeszcz Górny) oraz większość górnego odcinka ul. Juliusza Słowackiego (od granicy Wrzeszcza Górnego przez Brętowo do Portu Lotniczego - bez końcowego odcinka przy granicy miasta Gdańska).
Rozpatrywane jest przedłużenie drogi w przyszłości od Portu Lotniczego do Miszewa, gdzie planowana jest budowa węzła przyszłej obwodnicy metropolitalnej Trójmiasta w ciągu drogi ekspresowej S6

</doc>
<doc id="827132" url="https://pl.wikipedia.org/wiki?curid=827132" title="DW472">
DW472



</doc>
<doc id="827139" url="https://pl.wikipedia.org/wiki?curid=827139" title="Robert John Lechmere Guppy">
Robert John Lechmere Guppy

Robert John Lechmere Guppy ur. 15 sierpnia 1836 roku w Londynie, zmarł 5 sierpnia 1916 w San Fernando, Trynidad i Tobago. Był jednym z czwórki dzieci Roberta Guppy, prawnika i Amelii Parkinson. Dorastał u dziadków w trzynastowiecznym normańskim zamku w Hereford. W wieku 18 lat opuścił Wielką Brytanię i udał się do wybrzeży Nowej Zelandii. W 1866 roku w wodach Trynidadu odkrył gupika pawie oczko ("Poecilia reticulata").

</doc>
<doc id="827145" url="https://pl.wikipedia.org/wiki?curid=827145" title="Marian Hutten-Czapski">
Marian Hutten-Czapski

Marian Hutten-Czapski herbu Leliwa (ur. 30 marca 1816 w Łachwie k. Pińska, zm. 10 czerwca 1875 w Więckowicach) – polski hrabia, hipolog, pszczelarz, doktor prawa i uczestnik powstania styczniowego.
Życiorys.
Urodził się jako potomek najzamożniejszej linii rodu Czapskich, posiadającej odziedziczone po Radziwiłłach wielkie majątki w Wielkim Księstwie Litewskim i na Wołyniu. Jego ojcem był wojewodzic chełmiński Stanisław (1779–1845), siostrzeniec księcia Panie Kochanku, właściciel Kiejdan, a matką kasztelanka mińska Zofia z Obuchowiczów.
Pierwsze nauki pobierał w Wilnie, w szkole pijarskiej w Warszawie i na koniec w Berlinie, gdzie zdał maturę w 1832. W roku 1833 podjął studia prawnicze na uniwersytecie w Charkowie, które ukończył ze stopniem kandydata (w rosyjskim systemie odpowiednik doktora) prawa. W okresie do śmierci ojca podróżował po Europie, badając sztukę zakładania ogrodów angielskich i historię oraz hodowlę konia. W 1845 przejął Kiejdany i doszedł do wysokich stanowisk w samorządzie szlacheckim, marszałka szlachty w pow. kowieńskim i w 1852 marszałka szlachty guberni kowieńskiej.
W 1863 przyłączył się do powstania styczniowego, wspierając powstańców finansowo; po klęsce powstania otrzymał w 1864 karę katorgi na Syberii i spędził trzy lata na zesłaniu w Tomsku, zaś dobra kiejdańskie zostały skonfiskowane przez rząd carski. W latach 1867–1871 Czapski przebywał w Dorpacie i wygłaszał odczyty o pszczelarstwie, które przetłumaczono na łotewski i wydano drukiem. W roku 1871 przeniósł się do Więckowic w Poznańskiem, które należały do jego zięcia Stanisława Brezy, i pracował tam prawie do śmierci nad swym dziełem o historii konia, które wydano w 1874 i które do dziś jest ważnym podręcznikiem hipologii. Współpracował także z wieloma czasopismami rolniczymi. 
Członek Wileńskiej Komisji Archeologicznej. Zmarł 10 czerwca 1875 w Więckowicach.
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami.
Życie prywatne.
Brat Adolfa Hutten-Czapskiego i Edwarda Czapskiego. W 1846 ożenił się z Justyną hr. Rostworowską herbu Nałęcz (córką Mikołaja i Anny z hr. Dzieduszyckich, wnuczką Franciszka Ksawerego Rostworowskiego) z którą miał sześcioro dzieci: Nepomucenę, Stanisława, Mariana, Annę Zofię (1850–1930, żonę wielkopolskiego ziemianina Konstantego Brezy), Mikołaja (1856–1919) oraz Zofię (1856–1919, żonę wielkopolskiego ziemianina Stanisława Brezy). Jego wnuczka Maria Brezówna poślubiła swojego kuzyna, hr. Antoniego Jana Rostworowskiego z Milejowa.

</doc>
<doc id="827147" url="https://pl.wikipedia.org/wiki?curid=827147" title="Lupita D’Alessio">
Lupita D’Alessio

Lupita D’Alessio, właściwie María Guadalupe Contreras Ramos (ur. 10 marca 1954 w Tijuanie) – meksykańska piosenkarka i aktorka telewizyjna i filmowa. Nagrała setki utworów, w tym hity „La Diferencia”, „Inocente Pobre Amiga”, „Mudanzas” i „Acariciame”.

</doc>
<doc id="827149" url="https://pl.wikipedia.org/wiki?curid=827149" title="Guadalupe Contreras Ramos">
Guadalupe Contreras Ramos



</doc>
<doc id="827150" url="https://pl.wikipedia.org/wiki?curid=827150" title="Lupita d'Alessio">
Lupita d'Alessio



</doc>
<doc id="827152" url="https://pl.wikipedia.org/wiki?curid=827152" title="Interstate 15">
Interstate 15

Interstate 15 – autostrada międzystanowa w zachodniej części Stanów Zjednoczonych. Droga zaczyna się w San Diego, a kończy się w Sweet Grass w stanie Montana przy granicy z Kanadą. Jej długość wynosi 2300 km. Autostrada przebiega przez stany Kalifornia, Nevada, Arizona, Utah, Idaho i Montana. Autostrada stanowi ważną arterię komunikacyjną miast San Diego, Las Vegas i Salt Lake City.
Na drodze tej w wyniku wypadku drogowego zginął polski piłkarz Kazimierz Deyna.

</doc>
<doc id="827153" url="https://pl.wikipedia.org/wiki?curid=827153" title="Marian Czapski">
Marian Czapski



</doc>
<doc id="827155" url="https://pl.wikipedia.org/wiki?curid=827155" title="Igor Burzanović">
Igor Burzanović

Igor Burzanović (ur. 25 sierpnia 1985 w Titogradzie) – czarnogórski piłkarz, występujący na pozycji ofensywnego pomocnika lub napastnika. Były reprezentant reprezentacji Czarnogóry.
Życiorys.
Kariera klubowa.
Jego pierwszym klubem w karierze był FK Budućnost Podgorica, grał w nim od 1995 roku. W ostatnich latach był gwiazdą tego zespołu i zastępcą kapitana drużyny. W sezonie 2006/2007 strzelił gola w wygranym 2-0 meczu wyjazdowym przeciwko Rudarowi. Była to bramka z rzutu karnego na 2-0 i jednocześnie pierwszy gol z „jedenastki” w historii ligi czarnogórskiej, a drugi w ogóle.
1 stycznia 2007 trafił do serbskiego klubu FK Crvena zvezda, skąd został wykupiony z Podgoricy za 200 tysięcy euro i podpisał obowiązujący do 2011 roku kontrakt. W sezonie 2006/2007 wywalczył z nim tytuł mistrza Prvej ligi. W zimie 2009 roku został wypożyczony na pół sezonu do rodzimego kraju, do Budućnosci Podgorica. Swoją karierę Burzanović kontynuował w japońskiej J-League i przez dwa sezony był wyróżniającą się postacią Nagoyi Grampus Eight. 14 listopada 2010 zerwał więzadło krzyżowe w prawym kolanie i nie powrócił już do formy sprzed lat. Po odejściu z Nagoyi krótko przebywał w Buriram United (występującym w lidze Tajlandii).
Następnie był zawodnikiem klubów: FK Budućnost Podgorica z Prva crnogorska fudbalska liga (2013–2014), kazachskiego Irtysz Pawłodar z Priemjer Ligasy (2014–2015), chińskiego Hunan Billows F.C. z China League One (2015), FK Budućnost Podgorica (2016), OFK Petrovac (2017–2018) i FK Iskra Danilovgrad (2018).
Kariera reprezentacyjna.
Miał pewne miejsce w reprezentacji U-21 Serbii i Czarnogóry, do momentu usamodzielnienia się tego drugiego kraju. Uważa się go za jednego z najbardziej zdolnych i perspektywicznych piłkarzy na Czarnogórze. Burzanović w pierwszym meczu eliminacji Mistrzostw Świata 2010 przyczynił się do odniesienia zwycięstwa 2-1 nad Węgrami, strzelając ważną bramkę.
W seniorskiej reprezentacji Czarnogóry zadebiutował 24 marca 2007 na stadionie Pod Goricom w wygranym 2:1 meczu towarzyskim przeciwko reprezentacji Węgier.

</doc>
<doc id="827156" url="https://pl.wikipedia.org/wiki?curid=827156" title="Ioannis Metaxas">
Ioannis Metaxas



</doc>
<doc id="827157" url="https://pl.wikipedia.org/wiki?curid=827157" title="Nishiki-goi">
Nishiki-goi

 – ozdobna forma hodowlana karpia ("Cyprinus carpio") w Japonii. Dorosłe osobniki osiągają długość do 100 cm. Mają atrakcyjne ubarwienie, hodowane są w stawach parkowych, oczkach wodnych i basenach rybnych. Nazwa "koi" jest popularnym skrótem od "nishiki-goi". Nazywane są „pływającymi klejnotami” lub „pływającymi dziełami sztuki”. Poza Japonią stały się znane po tym, jak pokazano je na dorocznej wystawie w Tokio w 1914 roku.
Historia.
Nishiki-goi mają ponad 200-letnią historię. Uważa się, że hodowlę rozpoczęto w okresie Edo (1603–1868), kiedy zauważono mutacje karpi hodowanych w celach spożywczych w okolicach miast Nagaoka, Ojiya i Uonuma w prefekturze Niigata. Ich miejscem narodzin jest znajdująca się w tym regionie wioska Yamakoshi. Jest to obszar bardzo obfitych zimowych opadów śniegu i w dawnych czasach ludność wiosek była odcięta od zaopatrzenia przez wiele miesięcy. Karpie były więc cennym źródłem białka. W cieplejszych miesiącach hodowcy trzymali ryby w zbiornikach irygacyjnych, a zimą przenosili je do stawów przylegających do gospodarstw, przykrywając je pokrywami, aby zapobiec gromadzeniu się śniegu i uduszeniu ryb. Niektórzy trzymali karpie w zbiornikach wykopanych pod podłogą swoich domostw.
Region ten nadal jest największym regionem ich produkcji. Poważna hodowla rozpoczęła się na początku XIX wieku. W wyniku selekcji pozyskano co najmniej 120 odmian, różniących się kolorem, rozmiarem, połyskiem, układem plam i łusek. Pierwszą odmianę o nazwie "kōhaku" („czerwono-białą”) uzyskano w 1889 roku.
W mieście Ojiya utworzono w 1989 roku pokazową „wioskę karpi brokatowych” o nazwie Nishiki-goi no Sato (ang. Nishikigoi Village). Można tam zobaczyć liczne odmiany tych ozdobnych ryb i zapoznać się z materiałami pokazującymi historię ich hodowli. W zamiarze rozwoju lokalnego przemysłu i turystyki, miasto ustanowiło system własności nishiki-goi. Zainteresowani mogą stawać się właścicielami wybranych egzemplarzy wyhodowanych w Ojiya.

</doc>
<doc id="827158" url="https://pl.wikipedia.org/wiki?curid=827158" title="Igor Burzanovic">
Igor Burzanovic



</doc>
<doc id="827163" url="https://pl.wikipedia.org/wiki?curid=827163" title="Dom Dziecka">
Dom Dziecka



</doc>
<doc id="827166" url="https://pl.wikipedia.org/wiki?curid=827166" title="Ross Rabiaka">
Ross Rabiaka



</doc>
<doc id="827170" url="https://pl.wikipedia.org/wiki?curid=827170" title="Puchar Słowacji w piłce nożnej (2006/2007)">
Puchar Słowacji w piłce nożnej (2006/2007)



</doc>
