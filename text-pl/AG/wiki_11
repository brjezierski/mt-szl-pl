<doc id="827172" url="https://pl.wikipedia.org/wiki?curid=827172" title="Port w Hamburgu">
Port w Hamburgu

Port w Hamburgu (niem. "Hamburger Hafen") – port morski w Hamburgu.
Do 31 grudnia 2012 na obszarze portu, nad Łabą i jej południową odnogą "Süderelbe", funkcjonował wolny obszar celny (niem. "Freihafen Hamburg"). Obszar WOC-u został wydzielony z terytorium miejskiego w roku 1888 i obejmował 14,6 mln m² (1/5 całego obszaru portu w Hamburgu). Powstanie WOC-u w Hamburgu było powiązane z przymusowym przesiedleniem 20 tysięcy mieszkańców z osiedli położonych nad Łabą. Specjalne prawo celne i fiskalne doprowadziło do osiedlenia się na obszarze strefy wolnego handlu prawie 550 podmiotów gospodarczych. Obszar WOC-u był otoczony 17,5-kilometrowym płotem celnym o wysokości 3 metrów. Celna odprawa wywozowa odbywała się poprzez 7 terminali towarowych i osiem przejść granicznych.

</doc>
<doc id="827177" url="https://pl.wikipedia.org/wiki?curid=827177" title="Radzieckie okręty podwodne typu K">
Radzieckie okręty podwodne typu K

Okręty podwodne typu K (serii XIV, projektu 41) – seria radzieckich dużych okrętów podwodnych z okresu II wojny światowej. Potocznie typ ten nazywano "Katiusza" (od rozwinięcia skrótu).
Historia konstrukcji.
W 1926 roku kierownictwo ZSRR podjęło decyzję o rozbudowie floty wojennej, w ramach tego programu zdecydowano również o rozbudowie floty okrętów podwodnych. Jednym z założeń tego programu była budowa dużych okrętów podwodnych, zdolnych do operowania na oceanach i silnie uzbrojonych, mogących walczyć przy użyciu uzbrojenia artyleryjskiego z lekkimi jednostkami eskortowymi. W ZSRR określano takie okręty "krążownikami podwodnymi" ("kriejserskie łodki"). Pierwszy projekt dużych okrętów podwodnych - typ "P" ("Prawda", seria IV) okazał się jednak nieudany.
Prace projektowe nad nowym typem dużego okrętu podwodnego rozpoczęto w 1934 roku w sekcji podwodnego pływania Instytutu Naukowo-Badawczego Uzbrojenia i Budownictwa Okrętowego (NIWK), pod kierownictwem Michaiła Aleksiejewicza Rudnickiego. Powstał wtedy projekt okrętu oznaczonego jako KE-9 (skrót od nazwy ros. "кресйерской ескадренной" - "krążowniczy eskadrowy"; nazywano go też "krążownikiem Rudnickiego"). Projekt ten 15 kwietnia 1935 roku został zatwierdzony przez Radę Obrony i rozpoczęto pracę nad jego budową.
Projekt techniczny okrętu, który otrzymał ostatecznie oznaczenie "K" (prawdopodobnie od "kriejserska" - krążownicza) oraz numer serii XIV, został ukończony w 1936 roku i zamówiono wówczas trzy pierwsze jednostki tego typu. Budowę ich rozpoczęto w grudniu 1936 roku w stoczni im. André Marty (zakład nr 194) w Leningradzie. Następnie w latach 1937–38 rozpoczęto budowę kolejnych okrętów tego typu, które budowane były w stoczniach Leningradu. Łącznie rozpoczęto budowę 12 okrętów podwodnych typu "K".
Pierwszy gotowy okręt oznaczony "K-1" wszedł do służby 26 maja 1940 roku. Jeszcze do czerwca 1941 do służby w radzieckiej marynarce wojennej weszło dalsze pięć okrętów tego typu (K-2, 3, 21, 22, 23). W związku z atakiem Niemiec na ZSRR budowa sześciu kolejnych została znacznie opóźniona, ostateczne pięć z nich zostało ukończonych w trakcie wojny (K-51, 52, 53, 55, 56). Jeden (K-54) został zezłomowany przed ukończeniem, już po zakończeniu II wojny światowej.
Opis.
Okręt miał dwa kadłuby: zewnętrzny lekki i wewnętrzny, naciskotrwały. Kadłub wewnętrzny był wykonany ze stali o grubości 18 – 22 mm, nitowany, podzielony na siedem przedziałów wodoszczelnych. Kadłub zewnętrzny (lekki) był spawany w celu zmniejszenia oporu. W związku z założeniem, że okręty tego typu mają pływać po oceanie i większość czasu spędzać na powierzchni wody, zapewniono im dużą dzielność morską, co uzyskano przez duże rozmiary i dużą rezerwę wyporności (szacowaną na około 40%). W okręcie tym podniesiono również dziób, co poprawiło własności morskie, zwłaszcza na wzburzonym morzu. Do napędu okrętu zastosowano dwa silniki spalinowe typu 9DKR do pływania na powierzchni, silnik pomocniczy typu 38K-8 służący do ładowania akumulatorów i pływania po powierzchni z prędkością krążowniczą oraz dwa silniki elektryczne służące do pływania pod wodą, które były zasilane z dwóch baterii akumulatorowych.
Uzbrojenie okrętu składało się z sześciu wewnętrznych wyrzutni torped kal. 533,4 mm umieszczonych na dziobie oraz dwóch wewnętrznych i dwóch zewnętrznych umieszczonych na rufie. Używano w nich torped typu 53-38 lub 53-39 kal. 533,4 mm, w przedziale dziobowym umieszczono 14 zapasowych torped. Okręt wyposażono również w miny typu EP, które specjalnie zaprojektowano dla tego typu okrętu. Tory minowe umieszczono w specjalnym zbiorniku w środkowej części kadłuba pod centralą dowodzenia, co było nowym rozwiązaniem. W zbiorniku tym można było również pomieścić balast lub dodatkowo około 100 t paliwa.
Okręty typu "K" posiadały silne uzbrojenie artyleryjskie, które składało się z dwóch dział typu B-24 kal. 100 mm, przystosowanych do prowadzenia ognia przeciwlotniczego oraz dwóch półautomatycznych dział przeciwlotniczych typu 21-K kal. 45 mm. Działa te umieszczono z obu stron kiosku okrętu. Posiadał także dwa lub trzy karabiny maszynowe M-1 kal. 7,62 mm, które można było instalować na pomoście bojowym. Takie uzbrojenie artyleryjskie w założeniu miało pozwolić tym okrętom na atakowanie na powierzchni morza statków oraz walkę z lekkimi okrętami eskortowymi.
Okręty wyposażono także w szumonamiernik typu "Mars-16", dwa peryskopy, dwa nadajniki typu "Skat" i "Okuń" oraz dwa odbiorniki typu "Mietiel" i "Groza".
W trakcie służby okręty tego typu poddano modernizacji, wprowadzając na wyposażenie aparaty typu "Sprut", pozwalające na utrzymanie pod wodą nieruchomego okrętu w równowadze. W 1943 wprowadzono zamiast szumonamiernika hydrolokator typu "Drakon-29". W latach 1944 – 45 niektóre jednostki otrzymały angielskie radary typu "291W".
Wadą typu, przewidzianego do działań oceanicznych, okazała się mała manewrowość z uwagi na duże rozmiary, szczególnie zauważalna na przybrzeżnych akwenach, gdzie ostatecznie okręty te zostały użyte. Poza tym, poszycie kadłuba lekkiego było za słabe, co powodowało jego łatwe uszkodzenia przy atakach na okręt i wycieki paliwa, demaskujące pozycję okrętu. Możliwość stawiania min zwiększała możliwości użycia okrętów, lecz niedopracowane urządzenie do ich stawiania często zawodziło (na okrętach Floty Bałtyckiej, komora minowa została zamieniona na zbiornik paliwa). Podczas prób K-1, na głębokość peryskopową okręt zanurzał się w ciągu 60 sekund, w czasie wojny zdołano zejść do czasu 45 s.
Okręty.
Stocznie:
Służba okrętów typu "K".
Służba w II wojnie światowej.
Okręty podwodne typu "K" w założeniu były budowane dla flot działających na oceanach: Floty Północnej stacjonującej w Murmańsku (okręty K-1, K-2 i K-3) i Floty Oceanu Spokojnego stacjonującej we Władywostoku (okręty K-21, K-22 i K-23). Także budowę kolejnych rozpoczęto z myślą o ich działaniach w ramach tych flot. Wojna z Niemcami wymusiła jednak zmianę tych planów.
Latem 1940 roku dwa pierwsze gotowe okręty K-1 i K-2 przeszły Kanałem Białomorskim do Arktyki i w sierpniu weszły w skład 1 Dywizjonu Brygady Okrętów Podwodnych Floty Północnej w Polarnoje, skąd prowadziły następnie działania bojowe.
Kolejne okręty K-22 i K-23, początkowo przeznaczone dla Floty Oceanu Spokojnego, włączono początkowo w skład 1 Brygady Okrętów Podwodnych Floty Bałtyckiej, stacjonującej w Leningradzie. W listopadzie 1940 roku okręty te wraz z kolejnymi K-3 i K-21 wcielono do Brygady Szkolnej Okrętów Podwodnych Floty Bałtyckiej, gdzie szkolono załogi tych okrętów.
Po niemieckim ataku na ZSRR w czerwcu 1941 roku okręty K-21 i K-23 skierowano do Floty Północnej, w sierpniu kolejne K-3 i K-22 udały się Kanałem Białomorskim na północ. Okręty te początkowo weszły w skład Szkolnego Dywizjonu Okrętów Podwodnych Floty Północnej w Archangielsku, a następnie od października 1941 roku do 1 Dywizjonu Brygady Okrętów Podwodnych Floty Północnej w Poljarnoje, w skład którego wchodziły już K-1 i K-2. Okręty te działały przez cały okres II wojny światowej w rejonie Arktyki.
Pozostały lub będące w budowie okręty (K-51, K-52, K-53, K-55 i K-56) włączono w system obrony Leningradu (w składzie Floty Bałtyckiej), gdzie służyły w obronie przeciwlotniczej. Dopiero od listopada 1944 roku rozpoczęły one patrole morskie na Bałtyku.
W toku II wojny światowej okręty podwodne typu "K" wykonały 62 patrole bojowe, w trakcie których postawiły 19 zagród minowych, zatopiły według danych radzieckich 22 statki o łącznym tonażu około 72000 BRT i 8 okrętów (7 eskortowców, 1 torpedowiec). Dane niemieckie potwierdzają jednak zatopienie tylko 9 statków ("Fechenheim" - K-3, 12. 2. 1943; "Bessheim" - K-21, 21. 11. 1941; "Veidingen" - K-22, 9. 12. 1942; "Vaaland" - K-22, 19. 1. 1942; nieznany - K-23, 19. 1. 1942; "Hansa" - K-51, 24. 11. 1944; "Viborg" - K-51, 28. 1. 1945; "Margarete Cords" - K.-53, 17. 3. 1945; "Baltenland-2" - K-56, 29. 12. 1944).
5 lipca 1942 okręt K-21 dowodzony przez Nikołaja Łunina dokonał próby ataku torpedowego na pancernik "Tirpitz", lecz niecelnie (w późniejszej radzieckiej propagandzie forsowano tezę o uszkodzeniu pancernika).
Utracono 4 okręty typu K: K-23 12 maja 1942, K-2 po 7 września 1942, K-22 po 7 lutego 1943 i K-3 po 14 marca 1943. K-23 został zatopiony w Oksafiordzie przez pomocnicze patrolowce Uj 1101, Uj 1109, Uj 1110 bombami głębinowymi, wcześniej okręt nawiązał bezskuteczną walkę artyleryjską na powierzchni z patrolowcami V 6107 i V 6108 osłaniającymi mały konwój. K-3 prawdopodobnie został zatopiony w rejonie Nordkapp 21 marca 1943 przez pomocnicze patrolowce Uj 1102, Uj 1106, Uj 1111. K-22 i K-2 być może zatonęły na minach.
Służba po wojnie.
Po zakończeniu II wojny światowej w służbie pozostawało 6 okrętów podwodnych typu "K", z tego jeden w Arktyce, a pozostałe Bałtyku. W sierpniu 1948 roku okręty z Floty Bałtyckiej zostały skierowane do Arktyki (otrzymały wtedy nowe oznaczenie "B" - od "bolszaja" - duża). Z tego, K-51 wrócił na Bałtyk w 1949 roku, a K-52 w 1956. W tym okresie okręty te służyły do szkolenia załóg; uważa się, że okręt K-21 w ramach szkolenia załóg jako pierwszy spośród radzieckich okrętów podwodnych wpłynął na wody zachodniego Atlantyku.
Pod koniec lat pięćdziesiątych okręty typu "K" zaczęto wycofywać ze służby, początkowo zaczęto ich używać do prac eksperymentalnych z montowaniem wyrzutni rakietowych na okrętach podwodnych. Później zamieniono je na stacjonarne obiekty treningowe dla szkolenia załóg okrętów podwodnych. Część z nich później zezłomowano. K-52 istniał jeszcze do lat 80. jako obiekt szkolny.
W 1983 roku K-21 zamieniono na okręt-muzeum i ustawiono go w Siewieromorsku.

</doc>
<doc id="827183" url="https://pl.wikipedia.org/wiki?curid=827183" title="TV Dami">
TV Dami

TV Dami – wspólna nazwa lokalnych stacji telewizyjnych, powstałych w sieciach należących dawniej do operatora telewizji kablowej „Dami” w latach 90. XX w.
Historia.
Pierwszy kanał lokalny pod nazwą TV Dami został uruchomiony w Radomiu, gdzie miał swoją główną siedzibę operator całej sieci, w lutym 1992 roku.
W kolejnych latach, wraz z ekspansją sieci na obszar kilku miast własne kanały pod szyldem TV Dami mogli oglądać także mieszkańcy Legnicy, Jeleniej Góry, Wałbrzycha, Oświęcimia, Ostrowca Świętokrzyskiego, Skarżyska-Kamiennej i Rzeszowa. Wszystkie, poza wspólną nazwą, właścicielem i tytułem programu informacyjnego („Teledziennik”) nie miały ze sobą nic wspólnego.
Po przejęciu większościowego pakietu udziałów przez Grupę Polsat, a później wchłonięciu TVK Dami przez Vectra S.A. z siedzibą w Gdyni, stacje zaczęły zmieniać swój kształt. W 2001 r. zmieniła się pierwsza, radomska stacja. Prowadzenie programu przejęła spółka Grupa Medialna utworzona przez jej pracowników. W 2007 roku podobny proces zaszedł w Legnicy i Jeleniej Górze, gdzie właścicielem koncesji jest Agencja Reklamy Promocji DAMI sp z o.o. Od połowy marca 2013 roku radomska stacja nadaje w formacie . Od 2018 roku radomska TV Dami weszła w skład Rekord Grupy Mediowej.

</doc>
<doc id="827184" url="https://pl.wikipedia.org/wiki?curid=827184" title="Józef Hutten-Czapski (1760–1810)">
Józef Hutten-Czapski (1760–1810)

Józef Grzegorz Longin Hutten-Czapski herbu Leliwa, hrabia, (ur. 1760, zm. 1810) – generał major wojsk koronnych, prezes Sądu Apelacyjnego w Bydgoszczy w czasie Księstwa Warszawskiego, rodzony brat Mikołaja, szef brygady kawalerii narodowej. Ojciec Józefa Napoleona Czapskiego.
Życiorys.
Urodził się 12 marca 1760 r. w Bukowcu k. Świecia. Był młodszym synem generała-lejtnanta wojsk koronnych Antoniego Michała, podkomorzego chełmińskiego i Kandydy z Lipskich herbu Grabie, kasztelanki łęczyckiej.
W latach 1770–1772 ojciec umieścił go w Szkole Rycerskiej. Potem, do 1774 r. uczęszczał do Collegium Nobilium. Od 1777 r. służył w randze kapitana pod dowództwem brata Mikołaja w wystawionym przez ojca pułku stacjonowanym w Radomiu. W latach 1781–1782 towarzyszył staroście warszawskiemu, generałowi Brühlowi w podróży po Niemczech, w czasie której został z okazji pobytu w Berlinie przedstawiony Fryderykowi Wielkiemu i otrzymał propozycję wstąpienia do armii pruskiej, z której wprawdzie nie skorzystał ale, czując się zaszczycony królewską życzliwością, do końca życia zachował przychylność wobec Prus.
W 1783 r., po rezygnacji ojca awansował na pułkownika, podczas gdy brat Mikołaj przejął szefostwo pułku. W grudniu 1788 r. został członkiem Komisji Wojskowej Obojga Narodów, gdzie pracował w administracji, zajmując się umundurowaniem i uzbrojeniem. W 1790 r. otrzymał awans na generała-majora i dowództwo Wielkopolskiej Brygady Kawalerii. Podczas wojny polsko-rosyjskiej 1792 r. wchodził w skład Sztabu Generalnego WP. Czasy rządów targowiczan przeczekał w rodzinnym Bukowcu w zaborze pruskim. W 1794 r. przyłączył się na krótko do insurekcji kościuszkowskiej, ale wkrótce stracił do niej entuzjazm i schronił się pod przybranym nazwiskiem u matki w Bydgoszczy, podczas gdy jego regiment został prawie doszczętnie wytrzebiony w bitwie pod Maciejowicami i w czasie rosyjskiego szturmu Warszawy.
W listopadzie 1794 r. wrócił do Warszawy i zajmował się ratowaniem resztek swej wyniszczonej własności w stolicy. W latach 1795–1798 nawiązał w Bydgoszczy ścisłe stosunki z pruskim światem urzędniczym. 27 września 1804 wraz z bratem Mikołajem uzyskał pruski tytuł hrabiowski z przydomkiem von Hutten (zob. Czapscy), rok później sprzedał bratu pół majątku Bukowiec.
W marcu 1807 r., w okresie Księstwa Warszawskiego, został wyznaczony do rewizji aktów hipotecznych w departamencie bydgoskim. 25 marca tego roku został konsyliarzem Sądu Apelacyjnego departamentu bydgoskiego i jego wiceprezesem, a później prezesem oraz egzaminatorem w Korpusie kadetów. Jako prezes klubu towarzystwa rozrywkowego „Harmonia” miał poważny zatarg z prefektem departamentu bydgoskiego Antonim Gliszczyńskim, który rozwiązał klub pod zarzutem nielojalności politycznej członków.
Dobrami swoimi administrował przy pomocy plenipotentów. Pozostawił legat na utrzymanie w Bukowcu chirurga i przytułku dla bezpłatnego leczenia ubogiej ludności. Zmarł 3 października 1810 r. w rodzinnym Bukowcu.
Rodzina.
Józef Hutten-Czapski był żonaty z Marianną Kornelią z Pławińskich herbu Junosza (ur. ok. 1770). Miał z nią syna, Józefa Napoleona. Całość swego majątku pozostawił jedynemu synowi Józefowi Napoleonowi, który po jego śmierci popadł w spór ze stryjem Mikołajem, zaprzeczającym mu prawa dziedziczenia i przynależności do rodziny Czapskich, tak że po długotrwałym procesie młodzieńcowi pozostawiono tylko jeden niewielki folwark ojcowski.

</doc>
<doc id="827188" url="https://pl.wikipedia.org/wiki?curid=827188" title="Steny Hoyer">
Steny Hoyer

Steny Hamilton Hoyer (ur. 14 czerwca 1939 w Nowym Jorku) – amerykański polityk pochodzenia duńskiego, działacz Partii Demokratycznej, który od 1981 reprezentuje 5. okręg stanu Maryland w Izbie Reprezentantów. Wcześniej był m.in. przewodniczącym stanowego Senatu Marylandu (1975-1978).
W latach 2003-2007 whip (zastępca lidera i rzecznik dyscyplinarny) mniejszości demokratycznej. Wybrany w 2006 na stanowisko lidera nowej większości demokratycznej stosunkiem głosów 149-86 wobec swego oponenta, kongresmena z Pensylwanii Johna Murthy, którego poparła nowa spiker Nancy Pelosi, za której rywala uchodzi Hoyer.
W styczniu 2011 roku po przegranych dla demokratów wyborach liderem większości został Eric Cantor z ramienia Republikanów.
28 listopada 2018 r. Hoyer został wybrany na stanowisko lidera większości w Izbie Reprezentantów. Pełnił tę funkcję do 3 stycznia 2023 r.

</doc>
<doc id="827189" url="https://pl.wikipedia.org/wiki?curid=827189" title="Triquetrum">
Triquetrum

Triquetrum (linijka paralaktyczna, lineał Ptolemeusza) – wynaleziony w starożytności przyrząd służący do obserwacji astronomicznych, udoskonalony przez Klaudiusza Ptolemeusza w II wieku. Zbudowany z dwu przecinających się ramion podwieszonych do pionu. Służył do pomiaru odległości kątowej ciał niebieskich i ich ruchu na niebie.

</doc>
<doc id="827190" url="https://pl.wikipedia.org/wiki?curid=827190" title="Linijka paralaktyczna">
Linijka paralaktyczna



</doc>
<doc id="827191" url="https://pl.wikipedia.org/wiki?curid=827191" title="Indywidualne Mistrzostwa Świata Juniorów na Żużlu 2007">
Indywidualne Mistrzostwa Świata Juniorów na Żużlu 2007

Indywidualne Mistrzostwa Świata Juniorów na Żużlu 2007 – cykl turniejów żużlowych mających wyłonić najlepszych żużlowców do lat 21 na świecie. Tytuł wywalczył Rosjanin Emil Sajfutdinow.
Finał.
Bieg po biegu:
Najlepszy czas: Emil Sajfutdinow – bieg IX – 64,18 sek. 
Sędzia: Mick Bates (Anglia)
Widzów: ok. 14.000 (nadkomplet)

</doc>
<doc id="827193" url="https://pl.wikipedia.org/wiki?curid=827193" title="Marek Sadowski">
Marek Sadowski



</doc>
<doc id="827196" url="https://pl.wikipedia.org/wiki?curid=827196" title="Naczelniczka Harcerek ZHR">
Naczelniczka Harcerek ZHR



</doc>
<doc id="827198" url="https://pl.wikipedia.org/wiki?curid=827198" title="Miguel Calero">
Miguel Calero

Miguel Ángel Calero Rodríguez (ur. 14 kwietnia 1971 w Ginebrze, zm. 4 grudnia 2012 w mieście Meksyk) – kolumbijski piłkarz z obywatelstwem meksykańskim występujący na pozycji bramkarza.
Kariera klubowa.
Calero jest wychowankiem klubu Deportivo Cali. Profesjonalną karierę klubową rozpoczynał jednak w trzecioligowym Unicosta Barranquilla, gdzie występował w latach 1990–1991, po czym powrócił do Deportivo. Do pierwszego składu drużyny trafił po odejściu dotychczasowego pierwszego bramkarza, Carlosa Trucco, w 1991 roku i wtedy to w wieku 20 lat zadebiutował w Copa Mustang. W pierwszym sezonie gry z tym klubem zajął trzecie miejsce w lidze. Kolejny sukces z Deportivo osiągnął dopiero w 1996 roku, gdy wywalczył z tym klubem swoje pierwsze w karierze mistrzostwo kraju. W 1997 roku wystąpił ze swoim klubem w Copa Libertadores, jednak nie odniósł z nim większych sukcesów, gdyż klub zajął ostatnie miejsce w grupie. W klubie z miasta Cali Calero grał do końca roku 1997 roku i wtedy zajął z nim piątą pozycję w lidze. Strzelił także dwie ligowe bramki dla Deportivo – 30 marca 1995 w spotkaniu z Deportivo Pereira i 3 marca 1997 w konfrontacji z Independiente Medellín.
Na początku roku 1998 Calero został pierwszym bramkarzem klubu Atlético Nacional. Rok później wywalczył swoje drugie w karierze mistrzostwo i jednocześnie pierwsze po pięciu latach dla Atlético Nacional. W 2000 roku wystąpił z klubem w Copa Libertadores, jednak występ klubu w tym pucharze był nieudany – ekipa zajęła ostatnie, czwarte miejsce w grupie. Sukcesem klubu było za to drugie w historii wywalczenie Copa Merconorte, jednak w finałowych meczach przeciwko Millonarios Calero już nie grał, gdyż w połowie 2000 roku zmienił klub.
Nowym zespołem w karierze Calero został meksykański CF Pachuca. W tamtejszej Primera División 29–letni Kolumbijczyk zadebiutował 30 lipca 2000 w przegranym 3:4 spotkaniu z Tolucą. Od razu wywalczył sobie miejsce w wyjściowej jedenastce i pierwszy sukces z Pachucą – wicemistrzostwo Meksyku – odniósł w fazie Verano sezonu 2000/2001. W 2001 roku został wybrany obcokrajowcem roku przez stację Televisa Deportes. Już w kolejnych rozgrywkach, 2001/2002, zdobył z Pachucą pierwszy tytuł mistrzowski, w fazie Invierno. Rok później zwyciężył w rozgrywkach Pucharu Mistrzów CONCACAF, zostając jednym z bohaterów finałowego starcia z Morelią. Drugi tytuł mistrza kraju osiągnął podczas sezonu Apertura 2003, trzeci – Clausura 2006, natomiast czwarty w Clausura 2007. Dwukrotnie zajmował drugie miejsce w superpucharze Meksyku – Campeón de Campeones (2004 i 2006), odnosił sukcesy w turnieju Pucharu Mistrzów CONCACAF, wygrywając go jeszcze w latach 2007, 2008 i 2010, co dało mu możliwość uczestniczenia w Klubowych Mistrzostwach Świata. Tam jednak nie potrafił zająć z Pachucą wysokiego miejsca, zajmując odpowiednio szóstą, czwartą i piątą lokatę. Ze swoim zespołem triumfował także w drugich co do ważności rozgrywkach w Ameryce Południowej – Copa Sudamericana w roku 2006, natomiast w superpucharze kontynentalnym – Recopa Sudamericana – został wicemistrzem. Pod koniec swojej kariery w Pachuce triumfował w turnieju SuperLigi 2007, broniąc trzy jedenastki w serii rzutów karnych. Zajął drugie miejsce w lidze (Clausura 2009) i w InterLidze w tym samym roku. Ponadto w fazie Clausura sezonu 2005/2006 otrzymał nagrodę dla najlepszego bramkarza ligi w oficjalnym plebiscycie FMF. Jedyną bramkę dla Pachuki strzelił 11 sierpnia 2002 w zremisowanej 3:3 konfrontacji ligowej z Jaguares po strzale głową, w ostatniej minucie ustalając wynik spotkania. Obfitującą w liczne sukcesy karierę piłkarską zakończył pod koniec roku 2011, jego ostatnim meczem był zremisowany 0:0 ligowy pojedynek z Pumas UNAM, rozegrany 22 października 2011. Przez długi czas pełnił funkcję kapitana zespołu. Podczas 11,5 roku spędzonych w Pachuce zyskał status klubowej legendy – numer 1, z którym występował przez cały pobyt w klubie, został zastrzeżony.
Kariera reprezentacyjna.
W 1991 roku Calero znalazł się w składzie na turniej Copa América, gdzie Kolumbia zajęła czwarte miejsce, a golkiper Deportivo Cali nie rozegrał ani jednego spotkania, pozostając rezerwowym dla René Higuity. Rok później Calero był członkiem olimpijskiej reprezentacji Kolumbii na Igrzyska Olimpijskie w Barcelonie. Był tam pierwszym bramkarzem reprezentacji, jednak Kolumbijczycy zdobyli zaledwie jeden punkt po remisie z Katarem i zajęli ostatnie miejsce w grupie.
W pierwszej reprezentacji Kolumbii Calero zadebiutował 17 czerwca 1995 roku w wygranym 1:0 meczu z Nigerią, rozegranym w ramach US Cup. W tym samym roku był rezerwowym na Copa América 1995, gdzie Kolumbijczycy zajęli trzecie miejsce. Także w roku 1997 bramkarz Deportivo Cali wziął udział w Copa América, w roli dublera dla Faryda Mondragóna, a Kolumbia nie odniosła większego sukcesu. W 1998 roku selekcjoner reprezentacji, Hernán Darío Gómez, powołał go do 22–osobowej kadry na Mistrzostwa Świata we Francji. Tam Calero był jednak dopiero trzecim bramkarzem w hierarchii za Óscarem Córdobą i Farydem Mondragónem i cały turniej obejrzał z ławki rezerwowych. Kolumbia zagrała na nim słabo, wygrała zaledwie jeden mecz z Tunezją (1:0) i zajęła trzecie miejsce w grupie.
W 2001 roku Calero był członkiem zespołu, który wygrał turniej Copa América. Także i tu był rezerwowym zawodnikiem dla Córdoby, który wystąpił we wszystkich meczach, także tym finałowym, wygranym 1:0 z Meksykiem. Z kolei w 2007 roku po raz piąty wystąpił w Copa América 2007, tym razem w roli podstawowego bramkarza i kapitana ekipy. Po tym turnieju zdecydował się zakończyć reprezentacyjną karierę – dwa lata później rozegrał w kadrze narodowej, ostatnie, pożegnalne spotkanie. Ogółem w kadrze narodowej od 1995 do 2009 roku rozegrał 51 meczów.
Kariera trenerska.
Pod koniec listopada 2011 Calero został trenerem bramkarzy w swojej byłej drużynie, meksykańskim CF Pachuca. Objął także funkcję zwierzchnika współpracującej z Pachucą szkoły bramkarskiej.
Śmierć.
26 listopada 2012 Calero doznał zakrzepicy w mózgu i natychmiast został transportowany do jednego ze szpitali w stołecznym mieście Meksyk. Po ośmiu dniach hospitalizacji zdiagnozowano u niego śmierć mózgu i ogłoszono zgon 41-letniego piłkarza.

</doc>
<doc id="827203" url="https://pl.wikipedia.org/wiki?curid=827203" title="Brama Pravčicka">
Brama Pravčicka

Brama Pravčicka (, ) – naturalny most skalny w Górach Połabskich w Czechach.
Pravčicka Brama jest największym naturalnym skalnym mostem z piaskowca w Europie. Jest symbolem Parku Narodowego Czeska Szwajcaria ("České Švýcarsko"). Rozpiętość łuku bramy u podstawy wynosi 26,5 m, wysokość otworu 16 m, najmniejsza szerokość mostu 8 m, minimalna grubość mostu 2,5 m. Górna powierzchnia stropowej płyty bramy leży na wysokości 21 metrów od jej podstawy.
Okazałość bramy można podziwiać zarówno z okolicznych tarasów widokowych, jak i bezpośrednio spod jej łuku. Aby uchronić ten pomnik przyrody przed ogromnym naporem turystów wstęp na łuk bramy został zamknięty. Miejscowością wypadową dla pieszych wędrówek jest Hřensko.
Przy bramie znajduje się letni pałacyk Sokole Gniazdo ("Sokoli hnizdo") - obecnie restauracja ozdobiona oryginalnymi malowidłami.

</doc>
<doc id="827205" url="https://pl.wikipedia.org/wiki?curid=827205" title="Kultura (zespół muzyczny)">
Kultura (zespół muzyczny)

Kultura – polski zespół reggae.
Historia.
Powstał w 1983 roku w Warszawie na bazie wcześniejszych amatorskich formacji – Ultra-Violet (później Salut) z warszawskiego Ursynowa, grającej reggae, ska i rocksteady, związanej z klubem Remont i Domem Kultury na ul. Łowickiej, oraz sekcji rytmicznej punkowej grupy Salt 10 z warszawskiej Ochoty. Zespół znalazł miejsce w klubie Hybrydy w pomieszczeniu prób czołowego wówczas zespołu grającego reggae w Polsce – Izraela, do którego trafił za sprawą warszawskiego dziennikarza muzycznego Sławka Gołaszewskiego. Z czasem coraz więcej muzyków z Kultury zaczęło grać równolegle w Izraelu, aż w końcu obie grupy zaczęły dawać koncerty pod wspólnym szyldem jako supergrupa Kultura-Izrael. Z reguły obie formacje występowały na tych samych koncertach, gdzie Kultura zazwyczaj otwierała wieczór lub poprzedzała Izraela, a Izrael, jako główny punkt wieczoru, zamykał koncert. Scalenie obu zespołów z czasem stało się tak duże, że w praktyce różniły się one tylko sekcją rytmiczną, a obaj główni wokaliści śpiewali w drugim z zespołów w chórkach i refrenach, grając również na gitarach rytmicznych lub instrumentach perkusyjnych. Kulturze towarzyszyło jednak więcej muzyków w chórkach i na instrumentach perkusyjnych, podczas gdy Izrael pozostawał na tych koncertach przy skromniejszym, podstawowym składzie. Później, po rozpadzie Kultury, Izrael wrócił do bardziej kameralnego składu i swojej „pojedynczej” nazwy.
Kultura była ciekawym zjawiskiem, gdyż nie tylko posiadała najpotężniejszy wówczas w Polsce podstawowy skład muzyków, ale na jej koncertach występowało zazwyczaj również wielu przyjaciół zespołu – gdzie łącznie z kilkoma dodatkowymi osobami w chórkach i kilkoma innymi na instrumentach perkusyjnych na estradzie przebywało czasami naraz nawet kilkanaście osób. Łącznie przez zespół przewinęło się kilkudziesięciu muzyków – podobnie jak w przypadku Izraela.
Teksty utworów były autorstwa Dariusza Malejonka, natomiast muzyka była wspólnym dziełem członków zespołu.
Muzycy występowali m.in. kilkakrotnie na festiwalach w Jarocinie, warszawskim „Róbrege” i świnoujskiej „FAMIE”.
W 1985 roku na składance "Fala" ukazał się utwór „Lew ja i ja dub” – jedyny do tej pory oficjalny zapis fonograficzny Kultury.

</doc>
<doc id="827208" url="https://pl.wikipedia.org/wiki?curid=827208" title="Folklore">
Folklore

Folklore – drugi album studyjny kanadyjskiej piosenkarki Nelly Furtado, wydany 23 listopada 2003, przez DreamWorks Records. Producentem wydawnictwa jest Nelly Furtado, Track (Gerald Eaton) &amp; Field (Brian West), Mike Elizondo i Lil' Jaz. Album jest nagrany w stylu pop, folk rock, world, country, blue-eyed-soul i soft rock. Utwory rejestrowano w Los Angeles i Kalifornii. Album zadebiutował na 38. pozycji Billboard 200 i uzyskał przychylne recenzje. Sprzedał się w 68 tys. egzemplarzy w pierwszym tygodniu od premiery. Zdobył platynową płytę w Kanadzie i Szwajcarii. Promowany był przez inauguracyjny singel „Powerless (Say What You Want)”. Furtado była nominowana w kategorii "Song of the Year" (za piosenkę „Força”). Wydawnictwo promowała trasa "Come as You Are Tour".

</doc>
<doc id="827214" url="https://pl.wikipedia.org/wiki?curid=827214" title="Uniwersytet Ottona i Fryderyka w Bambergu">
Uniwersytet Ottona i Fryderyka w Bambergu

Uniwersytet Ottona i Fryderyka w Bambergu () – znajdujący się w Bambergu jeden z najstarszych i najnowocześniejszych zarazem uniwersytetów w Bawarii. Szczególny nacisk kładziony jest na nauki humanistyczne, kulturoznawstwo, nauki ekonomiczne i na informatykę stosowaną.
Historia.
Uczelnię założył, pod nazwą "Academia Bambergensis", w roku 1647 książę i biskup Melchior Otto Voit von Salzburg. Przez kolejne stulecia była rozbudowywana, czemu przysłużył się zwłaszcza książę i biskup Fryderyk Karol von Schönborn, za czasów którego utworzono katedry teologii, filozofii, prawa i medycyny. Obecnie nosi ona imiona obu tych książąt. 
Akademię zawieszono w 1803 z powodu sekularyzacji klasztoru. Teologię katolicką można było jednak studiować dalej, więc tradycja uniwersytetu nie została praktycznie nigdy przerwana. W 1923 utworzono Wyższą Szkołę Filozoficzno-Teologiczną, kontynuującą tradycje starej szkoły.
Uczelnia ta została w 1972 połączona z Wyższą Szkołą Pedagogiczną (założoną w 1958) i w ten sposób powstała Zintegrowana Szkoła Wyższa w Bambergu (Gesamthochschule Bamberg). W 1979 nastąpiło przekształcenie tej jedynej w Bawarii państwowej zintegrowanej szkoły wyższej na uniwersytet.
Wydziały.
Uniwersytet obecnie posiada cztery wydziały:
Istniejący wcześniej Wydział Teologii Katolickiej przekształcono w Instytut Kształcenia Nauczycieli i w roku akademickim 2009/2010 włączono do Wydziału Humanistyki i Kulturoznawstwa, zgodnie z ustaleniami między Bawarią a Watykanem.
Położenie.
Budynki uniwersytetu są w większości obiektami historycznymi, zaadaptowanymi na jego potrzeby i umiejscowionymi przeważnie w centrum Starego Miasta. Są to, między innymi, dawne kolegium jezuickie (teologia), dawny dom ślubów (nauki historyczne), dawna rzeźnia (geografia), dawny budynek składowy (komunikacja), dawna strażnica (orientalistyka). Niektóre instytuty nauk filologicznych mieszczą się w budynkach należących wcześniej do Kaiser-Heinrich-Gimnasium.
Wydział Nauk Społecznych, Zarządzania i Ekonomii oraz Wydział Informatyki Gospodarczej i Stosowanej znajdują się przy Feldkirchenstraße, poza centrum miasta.

</doc>
<doc id="827220" url="https://pl.wikipedia.org/wiki?curid=827220" title="Kinaza fosfokreatynowa">
Kinaza fosfokreatynowa



</doc>
<doc id="827221" url="https://pl.wikipedia.org/wiki?curid=827221" title="Fosfokinaza kreatynowa">
Fosfokinaza kreatynowa



</doc>
<doc id="827225" url="https://pl.wikipedia.org/wiki?curid=827225" title="Radio Wrocław">
Radio Wrocław

Radio Wrocław (wcześniej Polskie Radio Wrocław) – samodzielna rozgłośnia publicznego Polskiego Radia realizujących odrębne programy regionalne nadawane na teren poszczególnych województw, zrzeszonych w Audytorium 17. Uczestniczy w projekcie „Szkoła w Mieście”.
Emituje swój program całodobowo na obszar całego województwa dolnośląskiego, docierając także do województw ościennych oraz na tereny przygraniczne Czech i Niemiec. Posiada lokalne oddziały w Legnicy, Wałbrzychu i Jeleniej Górze. Swój pierwszy program, inaugurujący działalność stacja nadała 29 września 1946 roku z kamienicy przy Rynku 15 we Wrocławiu.
Radio Wrocław emituje następujące programy:
Studia wszystkich anten mieszczą się we Wrocławiu na Alei Karkonoskiej 10.
Na stronie internetowej nadawcy istnieje archiwum udostępniające do odsłuchania archiwalne audycje rozgłośni od czasów jej powstania.
Radio Wrocław - odbiór analogowy.
Stacja nadaje w klasycznej technologii radiofonii FM na następujących częstotliwościach:
Radio Wrocław - odbiór cyfrowy.
Od 1 sierpnia 2014 roku rozgłośni można słuchać na radioodbiornikach naziemnej radiofonii cyfrowej DAB+. Aktualnie stacja dostępna jest z multipleksu Polskiego Radia wraz z Radiem Wrocław Kultura na częstotliwości 176.64 MHz (kanał 5B) z następujących lokalizacji:
Radio Wrocław Kultura.
Stacja nadaje cyfrowo w technologii DAB+ i jest dostępna w multipleksie Polskiego Radia na częstotliwości 176.64 MHz (kanał 5B).
Słuchalność.
Według badania Radio Track (wykonane przez Millward Brown SMG/KRC) za okres grudzień-maj 2021/2022, wskaźnik udziału w rynku słuchalności Polskiego Radia Wrocław wyniósł 4,0 proc., co dało tej stacji 9. pozycję we wrocławskim rynku radiowym.
Radio RAM.
Analogowo
Stacja nadaje w technologii DAB+ i jest dostępna w multipleksie MUX DABCAST na częstotliwości 209.936 MHz (kanał 10A)
Wszystkie programy - multipleks eksperymentalny DAB+.
Poza wymienionymi wyżej sposobami odbioru - wszystkie programy Radia Wrocław można odbierać także na eksperymentalnym multipleksie DAB+ LokalDAB na częstotliwości 216.928 MHz (kanał 11A) na terenie Wrocławia.

</doc>
<doc id="827226" url="https://pl.wikipedia.org/wiki?curid=827226" title="Ľubeľa">
Ľubeľa

Ľubeľa – wieś (obec) na Słowacji, położona w powiecie Liptowski Mikułasz. Miejscowość leży w odległości około 10 km od Liptowskiego Mikułasza oraz 16 km od Rużomberka.
Wieś powstała w 1924 roku z połączenia wsi Kráľovská Ľubeľa i Zemianska Ľubeľa. W dokumentach Ľubeľa wymieniana jest od 1278 roku.

</doc>
<doc id="827227" url="https://pl.wikipedia.org/wiki?curid=827227" title="Drużynowe Mistrzostwa Świata Juniorów na Żużlu 2007">
Drużynowe Mistrzostwa Świata Juniorów na Żużlu 2007

Drużynowe Mistrzostwa Świata Juniorów (DMŚJ) na żużlu – cykl turniejów mających wyłonić najlepszą drużynę narodową (do lat 21) na żużlu.
W sezonie 2007 do rozgrywek zgłosiło się 9 drużyn narodowych. 8 drużyn przystępuje do rywalizacji od dwóch półfinałów (w Poznaniu i Debreczynie). Zwycięzcy półfinałów awansowali do finału (Abensberg), w którym wystąpili także gospodarze finału Niemcy. Stawkę czwórki finalistów uzupełnił zespół, który zdobył więcej punktów spośród zespołów, które zajęły drugie miejsca.
Drużyny składają się z czwórki zawodników i jednego rezerwowego. Zawody odbywały się według tabeli biegowej.
DMŚJ były rozgrywane po raz trzeci – w obu poprzedzających edycjach zwyciężyli Polacy przed Szwedami i Duńczykami.
Półfinały.
Debreczyn (2).
3 czerwca 2007 (11:00) – Debreczyn
Finał.
Abensberg.
23 września 2007 – Abensberg

</doc>
<doc id="827228" url="https://pl.wikipedia.org/wiki?curid=827228" title="Lubela">
Lubela



</doc>
<doc id="827231" url="https://pl.wikipedia.org/wiki?curid=827231" title="AHL (2006/2007)">
AHL (2006/2007)

Sezon AHL 2006-2007 to 71. sezon American Hockey League. Każdy zespół rozegrał 80 meczów w sezonie zasadniczym. Puchar Caldera zdobyła drużyna Hamilton Bulldogs.
Sezon zasadniczy.
"M = Mecze, W = Wygrane, P = Porażki, PpD = Porażki po dogrywce, PpK = Porażki po karnych, PKT = Liczba zdobytych punktów, GZ = Gole strzelone, GS = Gole stracone"

</doc>
<doc id="827236" url="https://pl.wikipedia.org/wiki?curid=827236" title="Tygrysy Europy">
Tygrysy Europy

Tygrysy Europy – polski serial komediowy w reżyserii Jerzego Gruzy. Serial został wyprodukowany przez TVP1, był wyświetlany od 17 października 1999 do 26 grudnia 1999.
Serial zdobył duże uznanie widzów, przez co w 2001 powstały "Tygrysy Europy 2", jednak na premierę drugiej części serii trzeba było czekać do 2003.
Został wydany na DVD przez TVP w 2009.
Plenery: Warszawa, Piaseczno (ul. Redutowa – rezydencja Nowaków).
Fabuła.
Film opowiada o perypetiach nowobogackiej rodziny Nowaków i pracującej w ich willi służbie. Nowakowie są właścicielami rezydencji będącej małym pseudozamkiem. Bogactwo Nowaków opiera się na lewych interesach i niejasnych finansach, mimo to obracają się oni w towarzystwie warszawskiej śmietanki. Serial obnaża prymitywizm i ubóstwo intelektualne wykształconych po 1989 roku elit finansowych, będących jednak motorem napędowym raczkującego kapitalizmu. To właśnie z nich przede wszystkim śmieje się Gruza, dowodząc, że gdyby „tygrysy Europy” pozbawić pieniędzy, byliby co najwyżej wynędzniałymi kotami. Obok rodziny Nowaków obserwujemy perypetie rodziny Jacka – kierowcy Nowaka i rodzącego się uczucia między nim a wynajętą przez Nowaków polonistką – Moniką.

</doc>
<doc id="827239" url="https://pl.wikipedia.org/wiki?curid=827239" title="Lindy Booth">
Lindy Booth

Lindy Booth (ur. 2 kwietnia 1979 w Oakville, Ontario) – kanadyjska aktorka.
Zagrała rolę Riley Grant w serialu "Sławny Jett Jackson" na kanale dla dzieci Disney Channel (Agent Hawk w odc. "Silverstone") oraz Claudię w "Łowcy skarbów" (ang. "Relic Hunter"). Wystąpiła także w dwóch innych odcinkach serialu "A Nero Wolfe Mystery" na kanale "A&amp;E Networks" oraz w kilku odcinkach serialu "4400" telewizji USA Network. Wystąpiła też jako Dodger Allen w głównej roli w filmie "Kłamstwo" ("Cry Wolf") z 2005 oraz jako Nicole w remake'u filmu "Świt żywych trupów" ("Dawn of the Dead") z 2004 roku. Zagrała także niewielkie role w "Drodze bez powrotu" ("Wrong Turn") z Elizą Dushku oraz w "American Psycho II". Występowała gościnnie w serialach "" i "Zaklinacz dusz". W 2014 roku zagrała jedną z głównych ról w serialu Bibliotekarze (serial telewizyjny).

</doc>
<doc id="827243" url="https://pl.wikipedia.org/wiki?curid=827243" title="Gjárfoss">
Gjárfoss

Gjárfoss – nieduży wodospad znajdujący się w dolinie Gjáin "(isl. Jar)" na południu Islandii.
Można się do niego dostać po około półgodzinnej wędrówce od leżącego w pobliżu dworku Stöng.

</doc>
<doc id="827247" url="https://pl.wikipedia.org/wiki?curid=827247" title="Władysław Krajewski (filozof)">
Władysław Krajewski (filozof)

Władysław Krajewski (ur. 14 grudnia 1919 w Warszawie, zm. 6 kwietnia 2006 w Warszawie) – polski filozof żydowskiego pochodzenia zajmujący się filozofią nauki.
Życiorys.
Urodził się w żydowskiej rodzinie komunistów. Syn Władysława Stein-Krajewskiego i Zofii Warskiej (1895–1937), wnuk Adolfa Warskiego. W wieku 11 lat wyjechał z matką i jej drugim mężem Stanisławem Ryszardem Stande do Związku Radzieckiego. Szkołę średnią ukończył w Moskwie, następnie w trakcie II wojny światowej ukończył studia na Wydziale Fizyko-Matematycznym jednego z tamtejszych instytutów pedagogicznych. Po studiach przez kilka lat był nauczycielem matematyki i fizyki w szkole średniej w Jasnej Polanie. W 1946 powrócił do Polski. Od listopada do sierpnia 1947 pełnił funkcję kierownika działu zagranicznego „Trybuny Robotniczej”. Od 1947 do 1948 pracował w Bibliotece KC PPR. W marcu 1948 został wykładowcą w Szkole Partyjnej przy Komitecie Centralnym PPR (następnie PZPR), w której od 1950 do 1951 pełnił funkcję zastępcy kierownika Katedry Materializmu Dialektycznego i Historycznego. Zarazem zaocznie studiował filozofię na Uniwersytecie Warszawskim, gdzie następnie aż do emerytury pracował w Instytucie Filozofii.
Od 1947 należał do PPR, a następnie do PZPR. Był członkiem egzekutywy OOP, a następnie sekretarzem koła PPR na Wydziale Matematyczno-Przyrodniczego Uniwersytetu Warszawskiego. Pełnił funkcję członka Komitetu Uczelnianego PZPR na UW.
Krajewski do 1989 był jednym z głównych polskich filozofów marksistowskich o orientacji pozytywistycznej, uchodził za najwybitniejszego znawcę filozofii Fryderyka Engelsa. Stosował metodę materializmu dialektycznego w dziedzinie filozofii fizyki i innych nauk przyrodniczych. Po 1989 roku – wyznawca krytycznego racjonalizmu, rozwijanego przez Karla Poppera, a w filozofii nauki – hipotetyzmu i idealizacyjnej koncepcji nauki. Jak wspomina w wywiadzie z 2001 roku – jego mistrzami duchowymi byli Bertrand Russell i Karl Popper. Swój stosunek do marksizmu określił w tym wywiadzie następująco: 
Wychowawca paru pokoleń polskich filozofów. Ojciec filozofa Stanisława Krajewskiego. Był wiceprzewodniczącym Polskiego Towarzystwa Filozoficznego. Został pochowany 21 kwietnia na cmentarzu Bródnowskim w Warszawie (kwatera 51A-V-26).

</doc>
<doc id="827248" url="https://pl.wikipedia.org/wiki?curid=827248" title="Gjarfoss">
Gjarfoss



</doc>
<doc id="827251" url="https://pl.wikipedia.org/wiki?curid=827251" title="Mon Calamari">
Mon Calamari



</doc>
<doc id="827260" url="https://pl.wikipedia.org/wiki?curid=827260" title="Autobusy miejskie w Gdyni">
Autobusy miejskie w Gdyni

Autobusy miejskie w Gdyni – część systemu komunikacyjnego obejmujący Gdynię, a także sąsiednie miasta i gminy. Organizatorem przewozów jest Zarząd Komunikacji Miejskiej w Gdyni, a obsługą linii zajmuje się 6 spółek.
Historia.
Powstanie gdyńskiej komunikacji zbiorowej datuje się na 1927 r., kiedy to prywatna firma Szandrach i Czarnowski uruchomiła pierwsze linie autobusowe. Za początek komunikacji miejskiej w Gdyni przyjmuje się jednak wrzesień 1929 r., gdy powstały pierwsze linie komunalne obsługiwane przez powołane wówczas Miejskie Towarzystwo Komunikacyjne, w którym udziały objęło miasto Gdynia.
Dekada 1929–1939.
W 1929 r. władze Gdyni, wspólnie z Towarzystwem Komunikacji Automobilowej w Polsce z siedzibą w Poznaniu, uruchomiły pierwsze komunalne połączenia komunikacyjne, powołując spółkę Miejskie Towarzystwo Komunikacyjne, w której połowę udziałów miało miasto, a druga należała do TKA. W 1934 r. Miasto Gdynia wykupiło od TKA udziały w spółce, stając się jej jedynym właścicielem.
W 1938 r. MTK nabyło działkę w celu wybudowania nowoczesnej zajezdni autobusowej.
Na początku lat 30. obsługiwane były przede wszystkim główne ciągi komunikacyjne. Autobusy MTK zapewniały także dojazd do rozwijającego się portu i Mola Pasażerskiego. W sezonie letnim w kolejnych latach uruchamiano połączenia pozamiejskie do Kartuz, Kościerzyny, Jastrzębiej Góry, Jastarni i Juraty. W połowie 1939 r. funkcjonowało 14 linii, ponumerowanych cyframi, w tym 10 miejskich.
W początkowym okresie działalności MTK eksploatował autobusy marki Brockway-H, pomalowane w kolorze kości słoniowej i czerwieni. W połowie lat 30. w miejsce tych autobusów zaczęto wprowadzać do eksploatacji autobusy marki Saurer, montowane w Warszawie, z charakterystyczną otwartą platformą z tyłu. Do obsługi kolejnych, nowo uruchamianych połączeń zakupiono 25 nowych autobusów marki GMC, zwiększając stan taboru do 33 pojazdów. Po zajęciu Gdyni przez okupanta MTK uległo likwidacji.
Komunikację miejską w Gdyni uruchomiło przedsiębiorstwo Danziger Elektrische Strassenbahn AG z Gdańska, które w późniejszym czasie, w związku z rozszerzeniem zakresu swojej działalności, zmieniło nazwę na Verkehrsbetriebe Danzig-Gotenhafen. Przedsiębiorstwo to na zajezdnię autobusową przystosowało obiekty targów gdyńskich.
Dekada 1940–1949.
W czasie wojny funkcjonowały tylko podstawowe połączenia komunikacyjne. Początkowo eksploatowano sprowadzone z Gdańska autobusy Büssing 900N z przyczepami, pomalowane w kolorze kości słoniowej, które zastąpiono, w związku z brakami paliwa, autobusami napędzanymi gazem świetlnym. Braki paliwa i rosnące potrzeby przewozowe skłoniły kierownictwo VDG do budowy w Gdyni sieci trolejbusowej.
Po zakończeniu wojny, powołano Miejski Zakład Komunikacji w Gdyni. Na trasy zaczęły wyjeżdżać mniej lub bardziej przystosowane do przewozu osób pojazdy, w tym ciężarówki GMC, wyposażone w drabinę dla pasażerów oraz ciągnik Lanz-Bulldog z przyczepą pasażerską.
Do końca dziesięciolecia nadal ściągano wraki autobusów i trolejbusów porzucone w okolicach miasta. W 1949 r. wprowadzono do eksploatacji 13 nowych trzydrzwiowych trolejbusów marki Vetra produkcji francuskiej. Pod koniec 1949 r., Międzykomunalne Zakłady Komunikacyjne Gdańsk–Gdynia, powstałe z połączenia w 1946 r. przedsiębiorstw komunikacyjnych z Gdańska (MZK), Gdyni (MZK) i Sopotu (MKS), 40 autobusów, pomalowanych w kremowo-czerwone barwy, które przyjęto jako obowiązujące do lat 90. Funkcjonowały wtedy wówczas 4 linie autobusowe.
Dekada 1950–1959.
W 1951 r. MZK GG zostało przekształcone w przedsiębiorstwo państwowe pod nazwą Wojewódzkie Przedsiębiorstwo Komunikacyjne Gdańsk–Gdynia. W tym czasie uruchomiono 5 linii autobusowych. W 1950 r. na ulice miasta wyjechało 10 nowych miejskich autobusów marki Mavag TR5 produkcji węgierskiej, lecz z powodu częstego ich unieruchamiania, spowodowanego niedostosowaniem ich konstrukcji do ciężkich warunków eksploatacyjnych i terenowych w Gdyni, przekazano je po krótkim czasie do innych ośrodków. Podstawową rolę w obsłudze komunikacyjnej w tym dziesięcioleciu pełniły 3 piętrowe autobusy Büssing oraz 8 Leylandów z kierownicą po prawej stronie. 
W połowie lat 50. nastąpiła dostawa 15 autobusów produkcji krajowej Star 52, słabo przystosowanych do komunikacji miejskiej ze względu na niewielką pojemność oraz drzwi z klamką otwierane na zewnątrz przez pasażerów. 
Od 1958 r. z gdyńskiej bazy WPK GG na trasy zaczęły wyjeżdżać autobusy miejskie polskiej produkcji o konstrukcji samonośnej – San H-01. W 1958 r. do gdyńskiej komunikacji miejskiej wprowadzono ponadto 6 nowych węgierskich Ikarusów 601, a w 1959 r. 2 nowe czechosłowackie Skody 706 RTO.
W 1968 r. nastąpiła dostawa 6 bardziej nowoczesnych autobusów marki San H-100 oraz pierwszych dwóch przegubowych autobusów Jelcz AP021, które były przegubową wersją autobusów Jelcz 272 MEX.
W latach 1967–1969 gdyński oddział WPK GG przejął od oddziału gdańskiego większość jego zadań na wspólnie obsługiwanej linii z Gdyni do Gdańska oraz obsługę trzech gdańskich linii. Nocną komunikację trolejbusową zastąpiono autobusową.
Dekada 1960–1969.
W latach 60. kolejne dostawy autobusów umożliwiły zwiększenie częstotliwości na istniejących liniach oraz uruchomienie 6 nowych linii.
W 1960 r. do obsługi linii autobusowych skierowano dwie kolejne nowe Škody 706RTO, wyprodukowane w naszym kraju cztery nowe Jelcze 043, które były przeznaczone do komunikacji regionalnej, stąd wyróżniały się drzwiami zamykanymi na klamkę, większą liczbą miejsc siedzących, dodatkowymi siedzeniami składanymi oraz kremowo-niebieskim kolorem. 
W 1961 r. w gdyńskiej komunikacji zaczęło kursować 6 Sanów H-01 w barwach bordowo-kremowych, przystosowanych, podobnie jak Jelcze 043, do ruchu regionalnego. W latach 1962–1964 na ulice Gdyni wyjechały kolejne miejskie sany, tym razem H-25, a następnie, w latach 1964–67, H–27. 
Na początku lat 60. Ikarusy zostały zastąpione sprowadzonymi z południa Polski w ramach typizacji taboru dwoma Škodami 706 RTO i dwoma Sanami H-01. W 1965 r. Gdynia otrzymała dwa pierwsze typowo miejskie autobusy wyprodukowane na licencji Škody Jelcze 272MEX. Co roku dostarczono Gdyni kolejne pojazdy, czyniąc go podstawowym typem autobusu gdyńskiej komunikacji miejskiej w ówczesnym
Coraz większa liczba autobusów spowodowała zmianę numeracji inwentarzowej pojazdów. W 1965 r. jedno-, dwu- i trzycyfrową numerację taborową autobusów zastąpiono czterocyfrową z cyfrą 2 na początku, pozostawiając trzycyfrową numerację trolejbusów, rozpoczynającą się od cyfry 3.
Dekada 1970–1979.
1 stycznia 1975 r. w związku z reformą administracyjną kraju WPK GG przekształcono w Wojewódzkie Przedsiębiorstwo Komunikacyjne w Gdańsku. W ramach WPK usługi przewozowe na obszarze Gdyni zaczął świadczyć Zakład Komunikacji Autobusowo-Trolejbusowej w Gdyni.
Komunikacja autobusowa w tej dekadzie przeżywała prawdziwy rozkwit. Budowa nowych osiedli mieszkaniowych poza centrum miasta, rozwój ośrodków podmiejskich i likwidacja tras trolejbusowych były powodem uruchomienia wielu nowych linii autobusowych, w tym linii przekraczających granice miasta i kursujących poza Gdynią w Rumi, Redzie, Sopocie i gminie Kosakowo. Powstało 26 nowych linii autobusowych. Cztery z nich zastąpiły zlikwidowane linie trolejbusowe. Przejęte zostały kolejne trzy linie gdańskie, które z końcem dekady powróciły do gdańskiego zakładu WPK.
Komunikacja trolejbusowa zaczęła przeżywać regres.
W 1972 r. zlikwidowano 3 linie. W latach 1974–1976 zlikwidowano kolejne 4 linie, w tym linię do Sopotu. Pod koniec lat 70. trolejbusy kursowały tylko na trzech liniach, skoncentrowanych na jednej trasie do północno-zachodnich dzielnic miasta.
W taborze autobusowym w latach 70. pojawiła się znaczna liczba nowych pojazdów. Przede wszystkim wprowadzono do eksploatacji nowe Jelcze: 272MEX, AP021 i 043. Wśród Jelczy 043 wyróżniało się 18, dostarczonych w 1975 r. autobusów z przyczepami, z których większość była w barwach kremowo-niebieskich. Poza jelczami do obsługi komunikacyjnej wprowadzono w 1971 r. 6 nowoczesnych miejskich autobusów Škoda SM11, pierwszych z automatyczną skrzynią biegów, a w 1972 r. 3 autobusy regionalne Karosa SL11. Od 1977 r. eksploatowano Autosany H9-35 i Jelcze PR110 wyprodukowane na licencji francuskiej Berlieta. Jelcze były nowoczesnymi trzydrzwiowymi pojazdami, ale, jak się później okazało, zawodnymi technicznie.
W 1972 r. zmieniono numerację taboru z cztero- na pięciocyfrową, pozostawiając autobusom cyfrę 2 jako pierwszą i umieszczając cyfrę 1 na początku numeru inwentarzowego trolejbusów. Drugą cyfrę potraktowano jako wyróżnik rodzaju i typu pojazdu.
Dekada 1980–1989.
Lata 80. to czas uzupełniania sieci połączeń o linie z centrum do dzielnic, międzydzielnicowe i dowozowe do przystanków szybkiej kolei miejskiej. Przy trzech stacjach szybkiej kolei miejskiej powstały węzły przesiadkowe.
Wznowiono cztery linie, w tym linię do Sopotu. Oddano do eksploatacji dwie nowo wybudowane trasy, stanowiące przedłużenie istniejących, jedną w północno-zachodniej części miasta, drugą – w południowo-zachodniej. W związku z wprowadzeniem stanu wojennego zawieszono w 1981 r. funkcjonowanie linii z Gdyni do Gdańska. Pojawiła się ona ponownie na ulicach Trójmiasta w 1986 r., lecz już jako linia pośpieszna oznaczona literą i z małą przerwą dotrwała do 1990 r. W 1983 r. uruchomiono linię pospieszną, tym razem z Gdyni do Rumi.
Z początkiem lat 80. w Gdyni wprowadzono do eksploatacji ostatnie dwie partie autobusów Jelcz PR110. W 1981 r. rozpoczęły się sukcesywne dostawy przegubowych Ikarusów 280. W latach 1983 i 1985 nastąpiły natomiast dostawy standardowych Ikarusów 260. Kolejnym typem taboru wprowadzonego do eksploatacji w gdyńskiej komunikacji miejskiej w latach 1986–89 były Jelcze M11 – autobusy o zmodyfikowanym nadwoziu Jelcza PR110, z silnikiem i na podwoziu Ikarusa.
W 1982 r. gdyński zakład WPK uruchomił komunikację miejską w pobliskim Wejherowie, organizując w tym mieście swój oddział, który rozpoczął działalność od eksploatacji dwóch przekazanych mu, używanych autobusów marki Jelcz 272MEX.
W 1989 r., w związku z likwidacją WPK w Gdańsku, obsługą komunikacyjną Gdyni zajęło się nowo powołane przedsiębiorstwo państwowe pod nazwą Miejskie Przedsiębiorstwo Komunikacyjne.
Dekada 1990–1999.
Miejskie Przedsiębiorstwo Komunikacyjne w 1990 r. zostało skomunalizowane, a rok później przekształcone w zakład budżetowy pod nazwą Miejski Zakład Komunikacyjny w Gdyni. Przy tej okazji nastąpiło oddzielenie komunikacji wejherowskiej od gdyńskiej przez powołanie Miejskiego Zakładu Komunikacji w Wejherowie o statusie zakładu budżetowego. W 1992 r. gruntownie zreformowano organizację komunikacji miejskiej w Gdyni. 
Uchwałą Rady Miasta powołano do życia Zarząd Komunikacji Miejskiej, którego zadaniem była szeroko pojęta organizacja komunikacji miejskiej (projektowanie rozkładów jazdy, przygotowywanie projektów taryf, zatrudnianie przewoźników do wykonywania usług, marketing).
Dotychczasowe MZK, będące już tylko operatorem, zaczęło konkurencję na rynku przewozów z innymi podmiotami, świadczącymi usługi w komunikacji miejskiej, zarówno państwowymi (PPKS w Gdańsku, Gdyni i Wejherowie od 1993 r.), jak i prywatnymi (Przewozy Autobusowe „Gryf ”od 1996 r. i inni, mniejsi).
W celu zwiększenia konkurencji i wzrostu efektywności ekonomicznej w 1994r. MZK zostało zlikwidowane, a na podstawie jego majątku utworzono dwie spółki komunikacyjne: Przedsiębiorstwo Komunikacji Autobusowej, z bazą w Gdyni–Pogórzu oraz Przedsiębiorstwo Komunikacji Autobusowo-Trolejbusowej, przemianowane w kolejnym roku na Przedsiębiorstwo Komunikacji Miejskiej, z bazą w Gdyni–Redłowie. Z MZK wyodrębniono także Przedsię­biorstwo Naprawy Taboru Komunikacji Miejskiej, zajmujące się m.in. przebudową nowych i używanych nadwozi autobusowych na trolejbusy. Po kilku latach przedsiębiorstwo to sprywatyzowano, lecz w nowej formie własnościowej nie utrzymało się długo na rynku. 
W 1998 r. z PKM zostało wydzielone.Przedsię­­biorstwo Komunikacji Trolej­busowej z bazą w Gdyni–Redłowie. Organizacyjno-prawne oddzielenie eksploatacji tro­­le­j­busów od autobusów zapewniło tym pierwszym odpowiednie warunki do dynamicznego rozwoju.
Restrukturyzacja gdyńskiej komunikacji miejskiej pociągnęła za sobą z końcem 1995 r. zmianę barw taboru na biało-niebieską oraz powrót do czterocyfrowej numeracji taboru. Pierwsza cyfra numeru stała się wyróżnikiem przewoźnika.
MZK zawiesił kilka drugorzędnych linii autobusowych, uruchamiając 3 nowe. W Rumi MZK zreorganizował układ sieci komunikacyjnej, zmieniając trzycyfrową numerację linii na dwucyfrową, rozpoczynającą się od cyfry 8.
W gdyńskiej komunikacji miejskiej, organizowanej od 1992 r. przez Zarząd Komunikacji Miejskiej uruchomiono 9 nowych linii autobusowych w mieście, 7 wykraczających poza granice miasta oraz 5 funkcjonujących na obszarach innych gmin. Dzięki tym liniom powstał nowy segment linii midibusowych oraz pośpiesznych, oznaczonych literami. Trasy linii midibusowych objęły niedostępne dla standardowych autobusów osiedlowe uliczki. W Gdyni, jako pierwsza w tym segmencie, powstała w 1997 r. linia o taryfie specjalnej, która rok później przemianowana została na linię zwykłą. Rozpoczęto także uruchamianie systemu połączeń hipermarketowych w postaci bezpłatnych linii do największych centrów handlowych. Reforma nie ominęła także linii nocnych, którym zorganizowano punkt przesiadkowy przed głównym dworcem kolejowym w Gdyni. Ważne znaczenie w rozwoju komunikacji autobusowej w omawianym okresie miało przedłużenie tras siedmiu linii.
W 1992 r. nastąpiła ostatnia dostawa czterech przegubowych Ikarusów 280. Jednak prawdziwy przełom w taborze autobusowym nastąpił od grudnia 1995 r. do maja 1996 r., kiedy to dla przewoźników komunalnych Gmina Gdynia zakupiła 60 standardowych autobusów Jelcz M122MB/O405N2, wzorowanych na niemieckich Mercedesach O405N2. Poza tymi pojazdami, dla przewoźników komunalnych miasto zakupiło jeszcze 17 przegubowych autobusów Neoplan N4021td w latach 1998–1999. Przewoźnicy pozakomunalni i prywatni wprowadzili do gdyńskiej komunikacji kilka nowych i kilkadziesiąt używanych autobusów, wśród których znalazły się takie marki jak: Jelcz PR110, Jelcz M11, Jelcz 043, Jelcz M181, DAB 1200C, Volvo B10BLE, Neoplan N4014, Neoplan N4016, MAN NG312.
Druga dekada lat 90. zakończyła etap kupowania taboru autobusowego przez miasto. Komunalni przewoźnicy autobusowi zostali zmuszeni do dokonywania zakupów autobusowych we własnym zakresie.
Dekada 2000–2009.
Na początku omawianego okresu przeniesiono PKM do nowo wybudowanej bazy.
Nastąpiły zmiany w strukturze podaży. Do 20% pracy eksploatacyjnej zwiększył się udział przewoźników prywatnych, dzięki prywatyzacji przedsiębiorstw PKS, ekspansji firmy P.A. „Gryf ”,
związanej m.in. z budową nowej bazy w Żukowie i wejściu na rynek gdyńskiej komunikacji firmy Ornowski Travel z Rumi.
Nastąpił dalszy rozwój komunikacji autobusowej obejmujący:
Midibusy dotarły do osiedli poprzednio oddalonych od tras komunikacji miejskiej.
W dalszym ciągu gdyńscy przewoźnicy wprowadzali do eksploatacji nowe autobusy renomowanych marek zachodnich: Volvo 7000 i 7700, MAN Lion’s City, Mercedes O530. Na liniach komunikacyjnych pojawiły się także polskie autobusy marki Solaris Urbino.
W 2007 r. PKM wprowadził 5 pierwszych autobusów przegubowych MAN Lion’s City G, zasilanych sprężonym gazem ziemnym (CNG), uzyskując dzięki temu określone korzyści ekonomiczne. W mieście zaczęły kursować dzięki temu, najmniej jak dotąd szkodliwe dla środowiska, autobusy spełniające rygorystyczne normy czystości spalin.
Kolejnych 5 takich autobusów wprowadzono do eksploatacji w 2009 r.
Sytuacja obecna.
Od 22 grudnia 2012 po ulicach Gdyni kursują wyłącznie autobusy niskopodłogowe.
W 2018 ogłoszono przetarg na dostawę 55 autobusów niskopodłogowych (32 przegubowych i 23 standardowych) o szacowanej wartości blisko 72 mln złotych netto, przy czym 70 procent kosztów pokryło dofinansowanie z UE. Oferty złożyły firmy Solaris (78 761 943 zł) oraz MAN (76 010 310 zł). Oprócz ceny oferty oceniane były pod względem parametrów technicznych i zużycia paliwa. Zwycięzcą przetargu okazał się MAN, który dostawę pojazdów (MAN Lion's City) zakończył w październiku 2019. PKM otrzymał 30 autobusów (w tym 16 przegubowych), a PKA 25 autobusów (w tym 16 przegubowych).
W grudniu 2019 na ul. Chwarznieńskiej kosztem 4,1 mln zł uruchomiono pas o zmiennym kierunku ruchu, umożliwiający autobusom linii 103, 121, 140, 147 i 160 ominięcie korków w kierunku Witomina i centrum na dystansie 1100 m.
W 2020 Gdynia otrzymała z UE blisko 70 mln zł na zakup 24 autobusów elektrycznych (w tym 8 przegubowych) dla PKA. Przetarg rozstrzygnięto w lutym 2021, wybierając ofertę dostawy autobusów marki Mercedes Benz eCitaro za niemal 80 mln zł. Autobusy skierowano do pracy liniowej od 8 czerwca 2022.
Na wyposażeniu pojazdów znalazły się m.in.: elektryczne ogrzewanie, system rekuperacji, asystent martwego pola i system awaryjnego hamowania, automatyczne wykrywanie i tłumienie ognia, aktywny tempomat, klimatyzacja z aktywnymi filtrami neutralizującymi wirusy oraz defibrylator.
Linie.
Na zlecenie ZKM w Gdyni kursuje 70 linii autobusowych oznaczonych w następujący sposób:
Linie dzienne zwykłe.
Oznaczenia stref: m. Gdańsk, m. Reda, m. Rumia, m. Sopot, m. Wejherowo, gm. Kosakowo, gm. Szemud, gm. Wejherowo, gm. Żukowo 
Przewoźnicy.
W Gdyni na zlecenie Zarządu Komunikacji Miejskiej w Gdyni działa 6 przewoźników autobusowych:
Numeracja.
Czterocyfrowy system numeracji autobusów spełnia następujące zadania:
Tabor.
Eksploatowane pojazdy.
Obecnie autobusowe linie miejskie w Gdyni obsługiwane są przez następujące typy pojazdów (stan na 21 stycznia 2023 r.)

</doc>
<doc id="827261" url="https://pl.wikipedia.org/wiki?curid=827261" title="Mistrzostwa Europy Par na Żużlu 2007">
Mistrzostwa Europy Par na Żużlu 2007

Mistrzostwa Europy Par 2007 na żużlu – cykl rozgrywek żużlowych pod auspicjami Europejską Unię Motocyklową (UEM), mający na celu wyłonienie najlepszej narodowej pary w Europie w sezonie 2007. W finale zwyciężyli Czesi Aleš Dryml, Lukáš Dryml i Zdeněk Simota.

</doc>
<doc id="827265" url="https://pl.wikipedia.org/wiki?curid=827265" title="Alexander Tachie-Mensah">
Alexander Tachie-Mensah

Alex Tachie-Mensah (ur. 15 lutego 1977 w Akrze) – ghański piłkarz występujący na pozycji napastnika.
Kariera piłkarska.
Alex jest wychowankiem ghańskiego klubu piłkarskiego Ebusua Dwarfs, gdzie rozgrywki zaczynał w kadrze juniorów. Do seniorów trafił na sezon 1999/2000, ale szybko został sprzedany do szwajcarskiego Neuchâtel Xamax, na dwa sezony. Stał się w nim jednym z czołowych strzelców zespołu oraz Swiss Super League. Zauważył go trener FC Sankt Gallen, który chciał go pozyskać za wszelką cenę. Trafił do niego w roku 2002 i grał w nim do lata 2009 roku. 9 czerwca 2009 zakończył karierę.
Kariera reprezentacyjna.
Z kadrą narodową jest związany od grudnia 2001, kiedy zadebiutował w meczu sparingowym przeciwko Mali. Jest głęboką rezerwą w reprezentacji, a swoje mecze rozgrywa bardzo rzadko. Został powołany na Mistrzostwa Świata 2006, gdzie swoje mecze rozgrywał do 1/8 finału.

</doc>
<doc id="827272" url="https://pl.wikipedia.org/wiki?curid=827272" title="Szwedzka elitserien w hokeju na lodzie">
Szwedzka elitserien w hokeju na lodzie



</doc>
<doc id="827280" url="https://pl.wikipedia.org/wiki?curid=827280" title="Isonzo">
Isonzo



</doc>
<doc id="827287" url="https://pl.wikipedia.org/wiki?curid=827287" title="Alexander Tachie Mensah">
Alexander Tachie Mensah



</doc>
<doc id="827302" url="https://pl.wikipedia.org/wiki?curid=827302" title="Lampartopol">
Lampartopol

Lampartopol – dawne miasto, obecnie część Kopanicy w województwie wielkopolskim, w powiecie wolsztyńskim, w gminie Siedlec.
Lampartopol został założony przez starostę kopanickiego Lamparta Sierakowskiego i otrzymał prawa miejskie w 1641. Osadzono w nim sukienników, którym w latach 1645–1650 nadano znaczne przywileje. Lampartopol (będący miastem do 1655 lub przed 1800) i pobliska Kopanica zostały zniszczone przez wojny szwedzkie.

</doc>
<doc id="827309" url="https://pl.wikipedia.org/wiki?curid=827309" title="Clare Kramer">
Clare Kramer

Clare Elizabeth Kramer (ur. 3 września 1974 w Atlancie w stanie Georgia, USA) – amerykańska aktorka.

</doc>
<doc id="827310" url="https://pl.wikipedia.org/wiki?curid=827310" title="Ghańska Premier League">
Ghańska Premier League

Ghańska Premier League - pierwsza, ghańska liga w piłce nożnej, która działa od roku 1956. Głównymi dominatorami rozgrywek, już od wielu lat są Accra Hearts of Oak SC oraz Asante Kotoko.

</doc>
<doc id="827322" url="https://pl.wikipedia.org/wiki?curid=827322" title="Kolonia Objazda">
Kolonia Objazda

Kolonia Objazda – nieoficjalna kolonia wsi Objazda w Polsce położona w województwie pomorskim, w powiecie słupskim, w gminie Ustka.
Miejscowość jest częścią sołectwa Objazda.
W latach 1975–1998 miejscowość położona była w województwie słupskim.

</doc>
<doc id="827328" url="https://pl.wikipedia.org/wiki?curid=827328" title="Chicago Bears">
Chicago Bears

Chicago Bears – zawodowy zespół futbolu amerykańskiego z siedzibą w Chicago, w stanie Illinois. Drużyna jest obecnie mistrzem Dywizji Północnej NFC oraz wicemistrzem konferencji NFC w lidze NFL.
Historia.
Klub powstał w roku 1919 jako Decatur Staley's. Pierwsza nazwa drużyny wywodziła się od miasta powstania (Decatur, w stanie Illinois) oraz od nazwy firmy sponsorującej klub (A. E. Staley). Firma A. E. Staley pozostała sponsorem drużyny w 1920 roku, ale ponieważ klub przeniósł się do Chicago jego nazwę zmieniono na Chicago Staley's. Drużyna uzyskała obecną nazwę Chicago Bears w roku 1921, kiedy firma A. E. Staley przestała sponsorować zespół. Obecna nazwa drużyny wzięła się stąd, że począwszy od roku 1920 zespół rozgrywał swoje mecze na stadionie Wrigley Field, na którym grała również drużyna baseballowa, Chicago Cubs. Ponieważ słowo "cubs" w języku angielskim oznacza "niedźwiadki", właściciel zespołu uznał, że drużyna futbolowa powinna nazywać się "bears", czyli "niedźwiedzie". Mimo że od 1921 roku drużyna nie ma już większych związków z firmą A. E. Staley, nazwa pierwszego sponsora drużyny jest wciąż obecna w nazwie maskotki klubu, którym jest Staley Da Bear.
Obok zespołu Arizona Cardinals, drużyna Chicago Bears jest jedyną istniejącą drużyną futbolową spośród tych, które założyły ligę American Professional Football Association, która później stała się ligą NFL.
Do sezonu roku 1970 drużyna rozgrywała swoje mecze domowe na chicagowskim stadionie Wrigley Field. Od roku 1971 zespół gra niemal nieprzerwanie (z przerwą na sezon 2002) na stadionie Soldier Field, położonym nad jeziorem Michigan. Stadion przeszedł niedawno kontrowersyjną przebudowę, której celem było nadanie nowoczesnej formy staremu obiektowi.
Bears wygrali dziewięć mistrzostw NFL, w tym finał Super Bowl XX, czym ustępują tylko zespołowi Green Bay Packers z 12 mistrzostwami ligi. Drużyna z Chicago szczyci się także rekordową liczbą 26 zawodników, którzy trafili z jej szeregów do "Galerii Sław Futbolu Zawodowego". Zespół od dawna mocno rywalizuje z sąsiadami z Green Bay, z którymi spotkali się dotychczas ponad 170 razy.
Zawodnicy polskiego pochodzenia w Bears: Ed Kawal (1931,1935-1936), John Badaczewski (1953), Zeke Bratkowski (1954-1960, 1973), Mike Ditka (1961-1966 oraz jako trener w latach 1982-1992), Jim Grabowski (1971), Mike Tomczak (1985-1990), Chris Gardocki (1991-1994) oraz trenerzy Ted Marchibroda (koordynator ofensywy, 1981).

</doc>
<doc id="827329" url="https://pl.wikipedia.org/wiki?curid=827329" title="Wytowno (osada)">
Wytowno (osada)

Wytowno – osada w Polsce położona w województwie pomorskim, w powiecie słupskim, w gminie Ustka.
Osada wchodzi w skład sołectwa Wytowno.
W latach 1975–1998 miejscowość administracyjnie należała do województwa słupskiego.

</doc>
<doc id="827331" url="https://pl.wikipedia.org/wiki?curid=827331" title="Teoria sformalizowana">
Teoria sformalizowana



</doc>
<doc id="827333" url="https://pl.wikipedia.org/wiki?curid=827333" title="Cetomimoidea">
Cetomimoidea



</doc>
<doc id="827335" url="https://pl.wikipedia.org/wiki?curid=827335" title="Stefanoberyksopodobne">
Stefanoberyksopodobne

Stefanoberyksopodobne (Stephanoberycoidea) – nadrodzina morskich ryb promieniopłetwych z rzędu beryksokształtnych (Beryciformes), dawniej zaliczana do stefanoberyksokształtnych (Stephanoberyciformes), obejmująca rodziny:

</doc>
<doc id="827338" url="https://pl.wikipedia.org/wiki?curid=827338" title="Mieć czy być?">
Mieć czy być?

Mieć czy być? – esej filozoficzny autorstwa Ericha Fromma napisany w 1976 roku.
Wraz z książką „O sztuce miłości” z 1956 r. zalicza się on do najbardziej znanych dzieł tego autora. Ukazał się najpierw w amerykańskiej serii "World Perspectives", z czasem przetłumaczony na liczne języki; ze względu na przeznaczenie dla szerokiego grona czytelników, oszczędnie zaopatrzony w przypisy. W Polsce wydany po raz pierwszy w roku 1989.
Treść.
Książka porusza problem dwóch głównych sposobów egzystencji. Jeden z nich zakłada czerpanie satysfakcji z życia przez "posiadanie", drugi przez "bycie", które objawia się empatią i pełnią miłości. Zdaniem filozofa, tylko dzięki tej drugiej orientacji możemy przetrwać we współczesnym świecie. Autor odwołuje się bezpośrednio (choć nie bezkrytycznie) do ideologii marksizmu, wyraźnie oddzielając ją od tzw. „realnego socjalizmu”. Otwarcie potępia styl życia według niego promowany przez kapitalizm (ale też przez sowiecki socjalizm), wskazując alternatywę w postaci życia nastawionego na "bycie".
Praca jest empiryczną psychologiczną i socjologiczną analizą zarówno indywidualnych, jak i społecznych (charakter społeczny) sposobów życia: opartego na posiadaniu oraz opartego na byciu. Esej stanowi kontynuację wcześniejszych prac Fromma i napisany jest w typowym dla tego autora humanistycznym duchu. Miejscami, jako że opisuje dziesięciolecie przed głasnostią i pieriestrojką, należy rozumieć go w kontekście zimnej wojny, a w szczególności niebezpieczeństwa wojny atomowej (kryzys kubański).
Struktura.
Esej jest podzielony na trzy części. W pierwszej części pokazuje Fromm między innymi etymologiczne, socjolingwistyczne, filozoficzne, religijne i codzienne przykłady różnic między posiadaniem a byciem. W następnej części analizuje różnice między obydwiema orientacjami charakteru. Wreszcie, w trzeciej części przedstawia Fromm kryzys (ówczesnego i dzisiejszego) społeczeństwa i możliwe rozwiązania tego kryzysu.
„Mieć czy być” w praktyce.
Pod koniec eseju wypracowuje Fromm główne cechy sposobów myślenia oswobodzonych z orientacji na posiadanie. Duch "bycia" wyróżnić możemy w następujących punktach:
Odniesienia.
Odniesienia do tego utworu pojawiają się m.in. w piosenkach: zespołu Myslovitz pod takim samym tytułem, grupy Kult – „Komu bije dzwon?”, w piosence „Pryszcze” – Pidżamy Porno oraz w utworze „Być nie mieć” polskiej grupy rapowej Slums Attack.

</doc>
<doc id="827339" url="https://pl.wikipedia.org/wiki?curid=827339" title="Aude (rzeka)">
Aude (rzeka)

Aude – rzeka w południowej Francji o długości 223,6 km. Źródło rzeki znajduje się w Pirenejach, a uchodzi ona do Zatoki Lwiej.
Geografia.
Rzeka ma swoje źródło w Massif du Carlit, w jeziorze Lac d'Aude na wysokości 2185 m n.p.m., na terenie gminy Les Angles, w departamencie Pireneje Wschodnie. Początkowo biegnie równolegle do Têt (przełęcz Col de la Quillane na wysokości 1714 m n.p.m. wyznacza granicę zlewni obu rzek) w kierunku wschodnim. Od jeziora Lac de Matemale zmienia kierunek na północny. Między Axat a Quillan przepływa przez wąwóz Gorges de la Pierre-Lys. Od miasta Carcassonne rzeka płynie na wschód. Uchodzi do zatoki lwiej (Morze Śródziemne) na granicy departamentów Hérault i Aude, między miejscowością Vendres a dawną osadą rybacką Les Cabanes-de-Fleury, która leży na terenie gminy Fleury. Od Carcassonne aż do ujścia rzeka płynie równolegle do Kanału Południowego. 
Dopływy.
Głównymi dopływami Aude są:
Powódź w 1999 roku.
Wzmożone opady deszczu, charakterystyczne dla klimatu śródziemnomorskiego w sezonie jesiennym, były przyczyną powodzi 12 i 13 listopada 1999 roku w dolnym odcinku rzeki Aude. Woda wystąpiła z brzegów w wielu jej dopływach, takich jak Orbieu, Alsou, Nielle, Argent-Double, Clamoux czy Lauquet. W Lézignan-Corbières w przeciągu 48 godzin zanotowano opadu w wysokości 620 mm. W wyniku powodzi 36 osób poniosło śmierć lub zostało uznanych za zaginionych. Wezbrane wody uszkodziły 15 mostów, a także zalały 15 odcinków dróg. Katastrofa spowodowała straty gospodarcze wysokości 533 mln €.

</doc>
<doc id="827343" url="https://pl.wikipedia.org/wiki?curid=827343" title="Mokrzyca (Ustka)">
Mokrzyca (Ustka)

Mokrzyca – część miasta Ustka, obejmująca teren teren między ul. Ogrodową a Wodnicą, na prawym brzegu Słupi w pobliżu linii kolejowej Piła Główna - Ustka, ze zlikwidowanym przystankiem Mokrzyca, dawna wieś 
Do 1945 r. poprzednią niemiecką nazwą wsi było "Hohenhagen". W 1948 r. wprowadzono urzędowo polską nazwę "Mokrzyca".

</doc>
<doc id="827346" url="https://pl.wikipedia.org/wiki?curid=827346" title="Kodeks Tulane">
Kodeks Tulane

Kodeks Tulane – nowożytny dokument mistecki będący zapisem genealogicznym i rękopisem roszczeniowym o ziemię.
Opis.
Kodeks Tulane datowany jest na XVI wiek ok. 1550 roku. Powstał w Acatlan, na terenach południowego Puebla. Namalowany został na jednym kawałku papieru o dł. 377 cm zrolowanego. Jego treść odczytuje się od dołu do góry. Manuskrypt zawiera informacje na temat genealogii królów misteckich panujących w Acatlan i ich historii oraz listę miejscowości przedstawiona za pomocą mapy. Jej granice rozciągają się od miasta Oaxaca do San Juan Numi, ok. 100 kilometrów od Acatlan. Mapa ta posłużyła jako dokument roszczeniowy w sprawie w sądzie o przyznanie ziemi w 1802 roku.
Pierwsze strony kodeksu zawierają listę piętnastu pokoleń oznaczonych znakiem piktograficznym wody i orła umieszczonej po prawej stronie manuskryptu oraz listę rodziców poślubionych kobiet (po lewej stronie). Dynastia z Actlan oznaczona została wzgórzem z klejnotem na szczycie.
Historia.
Historia Kodeksu Tulane jest nieznana. Wiadomo jedynie, że po użyciu go w sądzie, został zakupiony lub przewieziony do Stanów Zjednoczonych jako etnologiczna ciekawostka. Dopiero wiele lat później został zidentyfikowany jako ważny dokument kultury misteckiej i dzisiaj jest przechowywany w Amerykańskiej Bibliotece Latynowskiej na Uniwersytecie w Tulane.

</doc>
<doc id="827347" url="https://pl.wikipedia.org/wiki?curid=827347" title="Nowe Duninówko">
Nowe Duninówko

Nowe Duninówko ("Pęplin") – nieoficjalna nazwa przysiółka wsi Duninowo w Polsce położona w województwie pomorskim, w powiecie słupskim, w gminie Ustka.
W latach 1975–1998 miejscowość administracyjnie należała do województwa słupskiego.

</doc>
<doc id="827351" url="https://pl.wikipedia.org/wiki?curid=827351" title="Asante Kotoko SC">
Asante Kotoko SC

Asante Kotoko Sporting Club – ghański klub piłkarski, grający obecnie w Ghana Telecom Premier League. Klub ma siedzibę w Kumasi. Swoje mecze rozgrywa na stadionie Kumasi Sports Stadium, który może pomieścić 51.500 widzów.
Historia.
Asante Kotoko powstało w 1935 roku. Pierwotna nazwa klubu brzmiała Kwasi Kumah. Od początku istnienia, największym rywalem "Jeży" jest drużyna Accra Hearts of Oak SC, z którą toczą walkę o mistrzostwo oraz puchar Ghany.
Dwukrotnie Asante Kotoko wygrywało Afrykańską Ligę Mistrzów. Zaś w 1967, 1971, 1973, 1982 oraz 1993 roku musiało cieszyć się z wicemistrzostwa. W 2005 roku zajęła drugie miejsce w Afrykańskim Pucharze Konfederacji. Od tej pory Asante Kotoko to jedyna ghańska drużyna, która uczestniczyła w tych prestiżowych rozgrywkach, jakim jest Puchar Konfederacji.

</doc>
<doc id="827357" url="https://pl.wikipedia.org/wiki?curid=827357" title="Filigranistyka">
Filigranistyka

Filigranistyka - nauka pomocnicza historii, zajmująca się badaniem znaków wodnych dawnych papierni.
Rozwinęła się w XIX wieku, na marginesie badań archiwalnych. Filigranistyka pomaga datować papierowe dokumenty, przybliżać lub określać rejon ich powstania, ułatwia także wykrywanie fałszerstw, zarówno dawnych jak i współczesnych. Wyniki badań filigranów stanowią też cenne źródło dla heraldyki.
Jednym z największych historyków papiernictwa była Jadwiga Siniarska-Czaplicka.

</doc>
<doc id="827358" url="https://pl.wikipedia.org/wiki?curid=827358" title="Wyspa Królowej Charlotty">
Wyspa Królowej Charlotty



</doc>
<doc id="827363" url="https://pl.wikipedia.org/wiki?curid=827363" title="Yaowarat Road">
Yaowarat Road

Yaowarat Road – ulica w Bangkoku gdzie znajduje się Chinatown w dzielnicy Samphanthawong, stare centrum biznesowym pokrywającym znaczny obszar dookoła Yaowarat i Charoen Krung Roads. Znajduje się tam dużo małych uliczek i alejek, przy których znajduje się ogromna liczba sklepików i straganów sprzedających wszelkie dobra. Około 200 lat temu było to główne centrum handlu chińskich imigrantów.
Historia.
Chinatown znajduje się w jednym z najstarszych obszarów Bangkoku. Zostało założone przez chińskich handlowców którzy przybyli aby handlować z Tajlandczykami w latach 1700. Chinatown nie składa się tylko z Yaowarat Road, ale także z Charoen Krung Road, Mungkorn Road, Songwat Road, Songsawat Road, Chakkrawat Road oraz kilku innych. Yaowarat Road znajduje się w centrum Chinatown. Turyści znajdą tu sklepy jubilerskie, odzieżowe, papiernicze, z pamiątkami, z rzeczami używanymi, elektroniczne, komputerowe, z antykami, dla muzyków, oraz z lokalnymi przysmakami. W 2006 roku ulica obchodziła 114 rocznicę założenia.
Grunty dookoła Yaowarat Road są obecnie najdroższymi w Tajlandii.

</doc>
<doc id="827365" url="https://pl.wikipedia.org/wiki?curid=827365" title="Podżeganie">
Podżeganie

Podżeganie – jedna z form popełnienia przestępstwa (forma zjawiskowa). Podżeganie polega na nakłanianiu innej osoby do dokonania czynu zabronionego (art. 18 § 2 kk). Podżeganie jest zawsze zachowaniem umyślnym, popełnić je można jedynie w zamiarze bezpośrednim, w formie działania (niemożliwe jest podżeganie w formie zaniechania). 
Podżeganie polega na nakłanianiu do popełnienia czynu zabronionego osoby indywidualnie oznaczonej (zwracanie się np. do grupy osób nie będzie podżeganiem a publicznym nawoływaniem do popełnienia przestępstwa - art. 255 kk).
Obojętna jest forma nakłaniania. Podżegać można zatem słowem (mówionym lub pisanym), bądź gestem. Powinno być to jednak aktywne zachowanie zmierzające do wywołania u bezpośredniego sprawcy zamiaru dokonania czynu zabronionego. W doktrynie sporne jest, czy jeżeli osoba podżegana miała zamiar dokonać czynu zabronionego, to czy zachodzi podżeganie, czy też tak zwane pomocnictwo psychiczne. Również wiele kontrowersji wywołuje kwestia, w którym momencie podżeganie jest dokonane. Zgodnie z trzema dominującymi poglądami, o dokonanym podżeganiu można mówić wtedy, kiedy:
Możliwe jest podżeganie do podżegania (tzw. łańcuszkowe podżeganie) lub pomocnictwa. Dopuszczalne jest też umyślne podżeganie do przestępstw nieumyślnych (tzw. właściwe podżeganie do przestępstw nieumyślnych), ale w doktrynie sporne jest, czy jest to podżeganie. Natomiast nie stanowi podżegania tzw. niewłaściwe podżeganie do przestępstw nieumyślnych (czyli nieumyślne przyczynienie się do popełnienia nieumyślnego czynu zabronionego przez inną osobę). 
Nie stanowi podżegania tzw. prowokacja (art. 24 kk), która polega na nakłanianiu innej osoby do popełnienia czynu zabronionego po to, by skierować przeciwko niej postępowanie karne. Prowokator jednak odpowiada, jak za podżeganie, z tym że nie znajdują do niego zastosowania przepisy pozwalające na złagodzenie lub uwolnienie podżegacza od odpowiedzialności karnej.
Podżeganie wyróżnia się również w prawie wykroczeń.
Karalność podżegania.
Karę za podżeganie wymierza się w granicach przewidzianych dla sprawstwa. Podżegacz odpowiada w granicach swojej umyślności niezależnie od odpowiedzialności sprawcy bezpośredniego. Ponosi on odpowiedzialność nawet wtedy, gdy sprawcy nie można przypisać winy (np. z powodu niepoczytalności, nieletniości). Podżegacz nie odpowiada za eksces sprawcy. Oznacza to, że jeżeli sprawca uczyni więcej, niż to, do czego był podżegany, podżegacz nie ponosi za to odpowiedzialności, lecz nadal odpowiada tylko za to, do czego nakłaniał.
Jeżeli czynu zabronionego tylko usiłowano dokonać, podżegacz odpowiada jak za usiłowanie. Natomiast jeżeli czynu zabronionego nawet nie usiłowano dokonać, sąd może zastosować nadzwyczajne złagodzenie kary lub nawet odstąpić od jej wymierzenia.
Podżegacz nie ponosi odpowiedzialności karnej, jeżeli dobrowolnie zapobiegł popełnieniu czynu, do którego nakłaniał (tzw. czynny żal). Przy nieskutecznym czynnym żalu sąd może zastosować nadzwyczajne złagodzenie kary.
Odpowiedzialność za podżeganie do wykroczenia zachodzi wtedy, gdy ustawa tak stanowi i tylko w razie dokonania przez sprawcę czynu zabronionego. Karę za podżeganie wymierza się w granicach zagrożenia przewidzianego dla danego wykroczenia.

</doc>
<doc id="827368" url="https://pl.wikipedia.org/wiki?curid=827368" title="Jarosław Rzeszutko">
Jarosław Rzeszutko

Jarosław Rzeszutko (ur. 17 października 1986 w Gdańsku) – polski hokeista, reprezentant Polski.
Kariera.
Wychowanek Stoczniowca Gdańsk. Absolwent NLO SMS PZHL Sosnowiec z 2005. Od 2010 zawodnik Newcastle Vipers występującego w brytyjskiej lidze Elite Ice Hockey League. Od kwietnia 2011 zawodnik francuskiego zespołu Gothiques d'Amiens w rozgrywkach Ligue Magnus (występującego w rozgrywkach Ligue Magnus). W czerwcu wypożyczony na rok ze Stoczniowca Gdańsk do Unii Oświęcim. W maju 2013 został zawodnikiem GKS Tychy. Z końcem kwietnia 2021 odszedł z klubu. W maju został zaangażowany przez Zagłębie Sosnowiec.

</doc>
<doc id="827369" url="https://pl.wikipedia.org/wiki?curid=827369" title="Krasnojarsk-26">
Krasnojarsk-26



</doc>
<doc id="827370" url="https://pl.wikipedia.org/wiki?curid=827370" title="Autostrada międzystanowa nr 40">
Autostrada międzystanowa nr 40

Interstate 40 – amerykańska autostrada międzystanowa zaczynająca się w Wilmington w Karolinie Północnej a kończąca się w Barstow w Kalifornii na skrzyżowaniu z autostradą międzystanową nr 15. Jest jedną z dłuższych autostrad w Stanach Zjednoczonych o długości 4100 km. Autostrada przebiega przez stany:
Jest ważną arterią komunikacyjną miast:

</doc>
<doc id="827371" url="https://pl.wikipedia.org/wiki?curid=827371" title="Ochoża">
Ochoża

3 miejscowości w Polsce:

</doc>
<doc id="827375" url="https://pl.wikipedia.org/wiki?curid=827375" title="DDT (polski zespół muzyczny)">
DDT (polski zespół muzyczny)

DDT – polska grupa punkrockowa pochodząca z Trójmiasta, znana ze szczególnie antykomunistycznych tekstów piosenek. Powstała w 1981 formacja założona została przez muzyków zespołu Deadlock II. Wówczas zespół grał w Domu Kultury – popularnym „Burdlu” – na gdańskim Suchaninie. Wspólnie z innymi lokalnymi grupami muzycznymi DDT zapoczątkował funkcjonowanie inicjatywy znanej jako Gdańska Scena Alternatywna.
Historia.
Zespół zaczynał działalność jeszcze jako Bezzsens w okolicach 1979. Początkowo formacja przeprowadzała próby w garażu. W okolicach 1981 grupa zaczęła funkcjonować pod nazwą DDT. Wówczas zespół zaczął grać w nieistniejącym już gdańskim Domu Kultury, popularnie nazywanym „Burdl”. Było to miejsce sobotnich dyskotek, jednak w tym czasie zapoczątkowana została scena muzyczna, która stała się powszechnie znana jako Gdańska Scena Alternatywna. Tam odbywały się także pierwsze koncerty DDT. W latach 1983–1986 zespół przerwał swą działalność. W latach osiemdziesiątych zespół miał utrudnioną działalność przez PRL-owską cenzurę, czego powodem były ostre politycznie i antykomunistyczne teksty. DDT zakończył działalność w 1987 koncertem w sopockiej Operze Leśnej. Członkowie formacji utworzyli później zespół Po Prostu. Na początku 2008 grupa DDT została reaktywowana.

</doc>
<doc id="827376" url="https://pl.wikipedia.org/wiki?curid=827376" title="Rozpad Jugosławii">
Rozpad Jugosławii

Rozpad Jugosławii () – proces, w wyniku którego stopniowo od 1991 roku doszło do rozpadu Socjalistycznej Federacyjnej Republiki Jugosławii i w konsekwencji do powstania niepodległych państw i konfliktów zbrojnych.
Przed rozpadem państwa Socjalistyczna Federalna Republika Jugosławii (SFRJ) obejmowała sześć republik: Bośnię i Hercegowinę, Chorwację, Macedonię, Czarnogórę, Serbię i Słowenię. Ponadto w skład Serbii wchodziły dwie prowincje autonomiczne Kosowo i Wojwodina. Podział ten wprowadził Josip Broz Tito w konstytucji z 31 stycznia 1946 roku.
Rozpad Jugosławii wynikał z wielu niezależnych od siebie czynników. Najważniejszymi z nich są: problemy ekonomiczne, ożywienie idei narodowych (szczególnie po nowelizacji konstytucji 21 lutego 1974 roku i śmierci Broz Tity), animozje historyczne oraz wpływ przemian ustrojowych w Europie Środkowo-Wschodniej.
Po śmierci Broz Tity (4 maja 1980 roku) ujawniły się napięcia narodowe w republikach wchodzących w skład państwa. W 1991 roku niepodległość proklamowały: Słowenia (25 czerwca), Chorwacja (25 czerwca) oraz Macedonia (17 września). 1 marca 1992 roku po referendum Bośnia i Hercegowina ogłosiła niepodległość jako Republika Bośni i Hercegowiny; po układzie z Dayton, w 1995 r., przemianowana na Bośnię i Hercegowinę. 27 kwietnia 1992 roku Serbia i Czarnogóra utworzyły Federalną Republikę Jugosławii. Ogłoszenie niepodległości przez Słowenię, Chorwację oraz Bośnię i Hercegowinę doprowadziło do wybuchu wojen z Serbią. W 1998 roku wybuchły walki serbsko-albańskie w Kosowie. Pod presją NATO (przeprowadzającego naloty bombowe) Serbia wycofała się z Kosowa w czerwcu 1999 roku. Wobec rozwoju dążeń separatystycznych w Czarnogórze, 4 lutego 2003 roku Federalna Republika Jugosławii przekształciła się w Serbię i Czarnogórę. W wyniku referendum niepodległościowego Serbia i Czarnogóra rozpadła się na dwa niepodległe państwa. Rozpad federacji nastąpił 3 czerwca 2006 roku, a sukcesję prawną Serbii i Czarnogóry przejęła Serbia. 17 lutego 2008 roku Kosowo ogłosiło jednostronną deklarację niepodległości. Niepodległość Kosowa nie została dotychczas uznana przez wszystkie państwa na świecie.
Przyczyny rozpadu.
Problemy gospodarcze Jugosławii.
Josip Broz Tito zdawał sobie sprawę z możliwości rozpadu państwa. W ostatnich latach życia próbował stworzyć system gwarantujący utrzymanie jedności Jugosławii po jego śmierci, mogący powstać dzięki równouprawnieniu narodów. Pod koniec życia Broz Tito dążył do polepszenia pozycji najsłabszych republik wchodzących w skład Jugosławii: Bośni i Hercegowiny, Czarnogóry, Kosowa, Macedonii i Wojwodiny. Nowy podział nie przyniósł spodziewanego efektu. W przypadku Kosowa i Serbii doszło do rozbudzenia wzajemnej niechęci oraz spadku wymiany handlowej pomiędzy republikami. Po śmierci Broz Tity publicznie zaczęto spekulować na temat rozpadu Jugosławii.
Słoweński badacz Aleksander Bajt zasugerował, że Jugosławia rozpadła się w wyniku problemów gospodarczych, wynikających z niewydolności systemu gospodarczego i nieudolności władz w organizacji życia narodów wchodzących w skład państwa. Bajt zwracał uwagę na upadek rządów komunistycznych na świecie (z naciskiem na rewolucje pokojowe w Europie Środkowo-Wschodniej w 1989 roku, znane jako Jesień Ludów) i śmierć Josipa Broz Tity w 1980 roku.
Po konflikcie ze Związkiem Radzieckim Jugosławia stała się państwem niezaangażowanym. Pomimo utrzymania systemu komunistycznego w latach 50. była wspomagana finansowo przez zachodnie subsydia, a następnie przez pożyczki. W 1971 roku zadłużenie zagraniczne wynosiło 4 mld USD, w 1974 6,6 mld USD, a w 1978 roku ok. 11 mld USD. Europa Zachodnia zaprzestała pożyczania pieniędzy państwom bloku komunistycznego pod koniec 1981 roku. Po śmierci Broz Tity dług osiągnął 20,5 mld USD (1983) i wciąż rósł. W drugiej połowie lat 80. pogłębił się kryzys gospodarczy w Jugosławii – produkt narodowy spadał, zadłużenie zagraniczne oraz inflacja wzrosły, a dysproporcje wśród poszczególnych republik pogłębiły się. W latach 1980–1983 ceny dóbr konsumpcyjnych wzrastały średnio o 36%, a w 1984 o 67%. W 1984 roku co czwarty obywatel Jugosławii żył poniżej progu ubóstwa.
Próby zapobiegnięcia kryzysowi gospodarczemu poprzez zaciągnięcie obwarowanych surowymi warunkami pożyczek finansowych od Międzynarodowego Funduszu Walutowego, spełzły na niczym, gdyż Jugosławia pozostała przy nieefektywnej gospodarce centralnie planowanej. Sytuację polityczną pogorszył upadek firmy Agrokomerc zarządzanej przez Fikreta Abdicia. Upadek firmy kosztował gospodarkę Jugosławii około pół miliarda dolarów. Dla Serbów upadek Agrokomercu był dowodem na fiasko decentralizacji Jugosławii, a dla pozostałych republik argumentem, że była niedostateczna. Obok pogłębienia kryzysu politycznego Agrokomerc przyczynił się do upadku ideologii marksistowskiej wśród mieszkańców Słowenii i Chorwacji.
28 marca 1989 roku znowelizowano konstytucję. Zgodnie z nowymi poprawkami Kosowo i Wojwodina utraciły autonomię. Uchwalenie poprawek do konstytucji wywołało niepokoje w innych republikach (zwłaszcza w Słowenii i Chorwacji). W międzyczasie doszło do hiperinflacji, która osiągnęła poziom 2500%. Słowenia i Chorwacja podkreślały kwestie swojego udziału w finansowaniu federacji, który przewyższał udział innych republik (w 1989 roku na Słowenię przypadało ok. 35% łącznej krajowej produkcji przemysłowej i ok. 25% całego eksportu). Reformy gospodarcze premiera Jugosławii Branka Mikulica nie przyniosły efektu. Wkrótce ustąpił, a jego miejsce zajął Chorwat Ante Marković.
W celu ratowania gospodarki Marković przeprowadził wymianę pieniędzy, powołał giełdę oraz banki komercyjne. Dzięki tym działaniom udało mu się uzyskać pomoc zagraniczną. Reformy Markovicia nieznacznie poprawiły stan gospodarki Jugosławii. Jednocześnie zmiany w gospodarce doprowadziły do upadku wielu przedsiębiorstw oraz wzrostu bezrobocia.
Nowa konstytucja z 1974 roku i ożywienie idei narodowych.
Poszczególne społeczności w Jugosławii żyły we wzajemnej nieufności do siebie. Próbą realizacji egalitarnej polityki było uchwalenie nowej konstytucji dnia 21 lutego 1974 roku. Nowa ustawa zasadnicza zwiększała uprawienia okręgów autonomicznych Kosowa i Wojwodiny oraz wprowadzała m.in. zasadę jednomyślności przy podejmowaniu ważniejszych decyzji centralnych. Z tego powodu nowe zapisy skrytykowali Serbowie. Serbowie sprzeciwiali się konstytucji ze względu na niezachowanie równoprawnego statusu przedstawicieli narodu serbskiego w innych republikach. W wyniku decentralizacji Serbowie w Chorwacji oraz w Bośni i Hercegowinie znaleźli się w gorszej sytuacji od Chorwatów i Muzułmanów mieszkających w tychże republikach. Po 1974 roku zaczęły odradzać się idee narodowe w społeczeństwach wchodzących w skład federacji. Procesy te przyspieszyło złagodzenie cenzury i ożywienie badań historycznych poszczególnych nacji, a następnie również kryzys gospodarczy i polityczny. Zjawiska te uwydatniły się zwłaszcza w Serbii, gdzie nastąpiło odrodzenie mitów odwołujących się do historii i tradycji państwa serbskiego. Dużą popularnością cieszyły się samizdaty Dobricy Ćosicia dotyczące serbskiej martyrologii. Ćosić zajmował się głównie rewizją historii XX wieku i określaniem roli Serbów w owym czasie. Ideę utworzenia państwa serbskiego utrudniało rozproszenie Serbów po całej Jugosławii. Idealistyczne plany zakładały zjednoczenie Serbów w ramach jednego państwa (koncepcja tzw. "Wielkiej Serbii"). Pierwszym propagatorem Wielkiej Serbii był Vojislav Šešelj, Serb z Sarajewa, postkomunista, aresztowany w 1984 roku za nawoływanie do podziału Bośni między Chorwatów i Serbów. Obok próby utworzenia niepodległej Serbii kosztem okrojenia sąsiednich republik, część serbskiego społeczeństwa sugerowała również utrzymanie państwa jugosłowiańskiego. Drugie stanowisko reprezentował Slobodan Milošević, przywódca serbskich komunistów. W latach 1991–1995, w społeczności Serbów, ścierały się obie koncepcje. Utworzenie Federalnej Republiki Jugosławii (nazywanej również „Nową Jugosławią” lub „Trzecią Jugosławią”) stanowił faktyczny przejaw wdrażania idei jugoslawizmu, idei zjednoczenia wszystkich narodów Słowian Południowych w ramach jednego państwa. Prawdopodobnie w środowisku Miloševicia koncepcja Wielkiej Serbii została przyjęta na początku 1991 roku.
Konflikt pomiędzy Serbią a Kosowem.
Zdaniem Bajta, dużą rolę w rozpadzie państwa odegrała Serbia, która od 1981 roku miała problemy z Albańczykami w Kosowie. Złe relacje doprowadziły do odrodzenia serbskiego nacjonalizmu. Konflikt między Serbami a Albańczykami ma związek z miejscem pamięci, jakim jest Kosowe Pole. W 1389 roku w Kosowym Polu miała miejsce bitwa, będącą jednym z najważniejszych wydarzeń w serbskiej świadomości historycznej. Bitwa zakończyła się pokonaniem armii serbskiej przez wojska tureckie. Wydarzenie to, na przestrzeni wieków, rozbudowano o nowe elementy i przekuto w mit narodowy. Starcie to miało miejsce w Kosowie i tam również znajdowały się średniowieczne stolice Serbii. Serbowie wykorzystywali owe fakty do usankcjonowania swojego prawa do Kosowa.
W XX w. konflikt pomiędzy Serbami i Albańczykami zaczął kształtować się już w II połowie lat 60. W Serbii niechętnie odnoszono się do przyznania szerokiej autonomii Kosowu i Wojwodinie. Podjęcie stanowiska przez Serbię wymagało zgody trzech stron, co znacząco hamowało wszelkie procesy decyzyjne. W latach 70., w Kosowie miały miejsce albańskie manifestacje i demonstracje, w których uczestnicy domagali się poszanowania swoich praw jako mniejszości narodowej, a także zwiększenia ich udziału w polityce republiki. W owym czasie władze SFRJ ignorowały problem Kosowa. Wprowadzano tylko doraźne środki w postaci aresztowania Albańczyków oskarżanych o separatyzm. Wraz z ewolucją dążeń Albańczyków Serbowie zaczęli postrzegać rosnący wpływ autonomii za duży problem. Na początku lat 80. odnotowano dużą liczę imigrantów serbskich i albańskich wyjeżdżających z Kosowa. Niejasne są powody wzrostu migracji. Zdaniem serbskiej socjolog Mariny Blagojević, ok. 70–80 tys. Serbów opuściło Kosowo w obawie przed prześladowaniami. W innych źródłach pojawia się hipoteza, że ludność mogła emigrować w wyniku bardzo złej sytuacji gospodarczej.
Na początku marca 1981 roku, w stolicy Kosowa Prisztinie, wybuchł protest studentów przeciwko złym warunkom mieszkalnym w kampusie uniwersyteckim w Prisztinie. Protest przekształcił się w demonstrację uliczną. W drugiej połowie marca miała miejsce druga manifestacja, tym razem z udziałem robotników. Protest robotniczy spacyfikowało wojsko. Po opanowaniu sytuacji jugosłowiańska armia rozpoczęły antyalbańską propagandę. Zaczęto powszechnie głosić, iż celem Albańczyków z Kosowa jest uniezależnienie się od Belgradu oraz przyłączenie regionu do Albanii. Antyalbańska propaganda podsyciła nienawiść Serbów do mieszkańców Kosowa. Serbowie, będący tamże w mniejszości, czuli się dyskryminowani przez muzułmańskich Albańczyków. Niechęć mieszkańców Kosowa do władzy w Belgradzie podsycały akty terrorystyczne przeprowadzane przez albańskich radykałów. Po stronie serbskiej można było słyszeć oskarżenia o, kierowanej przez Envera Hodżę, agenturze albańskiej. Serbscy komuniści, z Petarem Stamboliciem na czele, obawiali się dalszych wydarzeń.
W latach 1985, 1987 i 1988 dochodziło do zamieszek w Kosowie. Albańczycy domagali się uwolnienia działaczy partyjnych narodowości albańskiej, oskarżanych przez Belgrad o wzniecanie niepokojów. Przełom nastąpił w 1987 roku, kiedy to Slobodan Milošević objął przywództwo w Związku Komunistów Jugosławii. W dniach 24–25 kwietnia 1987 roku Milošević spotkał się kosowskimi aktywistami partyjnymi w Domu Kultury w Prisztinie. Podczas spotkania doszło do starcia między kosowską milicją a miejscowymi Serbami, chcącymi wykorzystać spotkanie do nagłośnienia swoich problemów. Nie wiadomo, czy zamieszki były spontaniczne lub czy doszło do prowokacji. W czasie walk milicjanci bili Serbów pałkami, a Serbowie rzucali kamieniami z traktora, zostawionym w pobliżu Domu Kultury. Podczas burdy Milošević wyszedł do manifestujących Serbów i krzyczał "Nikt nie ma prawa was bić ("Niko ne sme da vas bije")". Do kolejnych zamieszek w Kosowie doszło w 1989 roku, kiedy wprowadzono stan wyjątkowy oraz aresztowano szefa albańskich komunistów Azema Vllasiego. W tym samym czasie Milošević organizował kolejne serbskie demonstracje.
Animozje po II wojnie światowej.
Wpływ na przebieg wydarzeń w Chorwacji i w Bośni i Hercegowinie miały wydarzenia z czasów II wojny światowej, które odcisnęły głębokie piętno w pamięci miejscowej ludności. Wskutek współpracy Chorwatów z Niemcami i Włochami utworzono Niepodległe Państwo Chorwackie (NDH) z Ante Paveliciem na czele. Muzułmanie z Bośni i Hercegowiny podjęli próbę uzyskania autonomii, kierując, w listopadzie 1942 roku, memorandum do Adolfa Hitlera, w którym przekonywali, że są ludem pochodzącym od Gotów i przybyli na Bałkany w III wieku jako plemię germańskie. W latach 1942–1943 w szeregach Waffen-SS służyło ok. 20–25 tys. żołnierzy albańskich i chorwackich. Pamięć o zbrodniach chorwackiego ruchu ultranacjonalistycznego ustaszy była żywa wśród Serbów chorwackich, gdzie nadal żyli świadkowie pamiętający II wojnę światową.
Główną ofiarą zbrodni Waffen-SS na terenie Jugosławii była ludność serbska. Serbowie byli umieszczani w obozach koncentracyjnych lub mordowani (w obozie koncentracyjnym w Jasenovacu zginęło ok. 200 tys. osób; łącznie podczas wojny zginęło od 295 do 344 tys. Serbów), zmuszani do ucieczki poza NDH oraz do przejścia na katolicyzm. Zakazano posługiwania się cyrylicą, zamykano serbskie szkoły wyznaniowe, usuwano Serbów z instytucji publicznych oraz konfiskowano własności patriarchatu serbskiego. Prześladowanie ludności serbskiej odegrało dużą rolę w ukształtowaniu się serbskiego nacjonalizmu. Serbskie ruchy nacjonalistyczne z przełomu lat 80. i 90. bardzo często posługiwały się narracją historyczną uwypuklającą m.in. zbrodnie popełnione w Jasenovacu.
Inne przyczyny.
Obok wyżej wspominanych, jako przyczyny rozpadu Jugosławii wyróżnia się również:
Duży problem sprawia wyznaczenie przybliżonej daty rozpoczęcia procesu zmian w Jugosławii, doprowadzających do rozpadu państwa i utworzenia na jej miejscu nowych państw. Wśród części autorów z byłej Jugosławii panuje pogląd, że pierwsze symptomy rozpadu państwa pojawiły się na przełomie lat 60. i 70. XX wieku (a w szczególności po przyjęciu nowej konstytucji w 1974 roku). Zdaniem Waldemara Szulika proces rozpoczął się na po śmierci Broz Tity. Chorwacki historyk Vjekoslav Perica uznał za przełomowy rok 1984, kiedy to rozpoczął się konflikt pomiędzy Cerkwią i Kościołem katolickim oraz rozpoczęto publiczne dyskusje na temat rozpadu Jugosławii. Jane Sharp stwierdziła, że przełomowym wydarzeniem było dojście do władzy Slobodana Miloševicia.
Początek rozpadu.
Jesienią 1989 roku Słowenia oraz Chorwacja zezwoliły na działalność niekomunistycznych partii politycznych. Najsilniejszym ugrupowaniem w Słowenii stała się Demokratyczna Opozycja Słowenii (DEMOS) – koalicja różnych, mniejszych partii, środowisk i ugrupowań, dążących do uzyskania niepodległości i rozpoczęcia integracji z Europą Zachodnią. W skład koalicji wychodziły następujące partie: Liberalna Demokracja Słowenii (LDS), Słoweńscy Chrześcijańscy Demokraci (SKD), Słoweńska Partia Ludowa (SLS), Socjaldemokratyczna Partia Słowenii (SDSS), Zieloni Słowenii (ZS), Zjednoczona Lista (ZL). DEMOS nie wykluczał zastąpienia jugosłowiańskiej federacji tymczasową konfederacją. Podobne dążenia były widoczne też w Chorwacji. Najpopularniejszymi chorwackimi ugrupowaniami były Partia Demokratycznych Przemian ("Stranka demokratskih promjena," SDP) Ivicy Račana i postkomunistyczna Chorwacka Wspólnota Demokratyczna ("Hrvatska demokratska zajednica", HDZ) Franjo Tuđmana. Na terenach zamieszkanych przez Serbów coraz większe wpływy miała (powstała 17 lutego 1990 roku) Serbska Partia Demokratyczna Jovana Raškovicia. 27 marca 1990 roku w Bośni i Hercegowinie powstała Partia Akcji Demokratycznej. Jej liderem został Alija Izetbegović.
8 i 22 kwietnia odbyły się wybory parlamentarne w Słowenii, a 22 i 23 kwietnia oraz 6 i 7 maja wybory parlamentarne w Chorwacji. W Słowenii zwyciężyła koalicja DEMOS-u, która uzyskała 55% głosów. Komuniści zdobyli 17% głosów. W Chorwacji HDZ zdobył 42% głosów, ale dzięki ordynacji wyborczej, preferującej duże ugrupowania polityczne, uzyskała większość mandatów w parlamencie. W czasie wyborów parlamentarnych w Słowenii odbyły się równocześnie wybory prezydenckie, które wygrał Milan Kučan. W pierwszej turze otrzymał 44,4% głosów, a w drugiej 58,3%. 30 maja 1990 roku parlament Chorwacji wybrał na stanowisko prezydenta Franjo Tuđmana. Spośród 331 posłów, 281 poparło Tuđmana. Przewodniczący Prezydium SFRJ Borisav Jović krytykował dążenia niepodległościowe Słowenii i Chorwacji.
2 lipca 1990 roku parlament Słowenii przyjął "Deklarację suwerenności państwowej Republiki Słowenii". Deklaracja nie była równoznaczna z ogłoszeniem niepodległości. 22 grudnia Chorwacja przyjęła nową konstytucję. 23 grudnia odbyło się referendum w Słowenii. Frekwencja wyniosła 94%, a za niepodległością zagłosowało 89% uprawnionych do głosowania.
19 lipca 1990 roku Związek Komunistów Serbii przekształcono w Socjalistyczną Partię Serbii (serb. "Socijalistička partija Srbije"; SPS). Społeczeństwo negatywnie oceniało działalność SPS. Krytykowano partię za brak realizacji obietnic wyborczych. W 1991 roku opozycja zorganizowała protesty przeciwko SPS.
W październiku 1990 roku zaczęły powstawać formacje paramilitarne pod bezpośrednią kontrolą Slobodana Miloševicia. Do końca października utworzono Serbską Straż Ochotniczną, dowodzoną przez polityka i mordercę Željko Ražnatovicia (lepiej znanego pod pseudonimem „Arkan”). Milošević objął również kontrolą reaktywowany przez Vojislava Šešelja Serbski Ruch Czetników, działający w Chorwacji.
W październiku 1990 roku, na podstawie przeprowadzonego wcześniej referendum, proklamowano Serbski Autonomiczny Okręg Krajina. Referendum nie zostało uznane przez Chorwację, co sprowokowało starcia pomiędzy chorwacką milicją a Serbami. Do zamieszek zaczęło dochodzić także w Slawonii. W Benkovacu Serbowie zabrali broń z rezerw policyjnych i ustanowili barykady blokujące ruch na drogach. Pomimo apeli parlament Chorwacji nie zgodził się na przeprowadzenie plebiscytu narodowościowego, a Serbowie nie zaniechali blokad.
Pomimo zniesienia stanu wyjątkowego w Kosowie sytuacja w okręgu nie uległa zmianie. W 1990 roku parlament Kosowa ogłosił niepodległość od Serbii. Reakcją Serbów było rozwiązanie kosowskiego parlamentu, co nasiliło kryzys polityczny. Jedynymi republikami domagającymi się utrzymania federacji były Serbia oraz Czarnogóra. W 1991 roku, w Belgradzie, odbyły się demonstracje przeciwko nacjonalistycznej polityce, które zostały rozpędzone przez siły bezpieczeństwa i wojsko.
Reakcja państw zachodnich wobec rozpadu Jugosławii.
Rozpad Jugosławii przyspieszyły czynniki zewnętrzne. Początkowo państwa zachodnie popierały utrzymanie jedności Jugosławii, jednakże wkrótce te stanowiska uległy zmianie. W marcu 1991 roku Europejska Wspólnota Gospodarcza (EWG), Organizacja Bezpieczeństwa i Współpracy w Europie (OBWE) oraz amerykański sekretarz stanu, James Baker, zaapelowali o pokojowe zażegnanie konfliktu. Baker dodał, że Stany Zjednoczone nie uznają żadnych jednostronnych ruchów separatystycznych. W kwietniu stanowisko Europy Zachodniej uległo zmianie. Państwa EWG uznały niepodległość Słowenii i Chorwacji 15 stycznia 1992 roku. 6 kwietnia 1992 roku EWG i Stany Zjednoczone uznały niepodległość Bośni i Hercegowiny.
Poparcie dla niepodległości Słowenii i Chorwacji wyrażały Niemcy, Austria i Watykan. Niemcy uznały niepodległość Słowenii i Chorwacji 23 grudnia 1991 roku.
Federalna Republika Jugosławii oficjalnie głosiła, że ingerencja Europejskiej Wspólnoty Gospodarczej oraz Watykanu stanowi „akt agresji przeciwko Jugosławii”.
Prezydent Francji François Mitterrand popierał politykę serbską, jednak stanowisko Francji zmieniało się ze względu na chęć uniknięcia konfliktu z Niemcami. Minister spraw zagranicznych Niemiec, Klaus Kinkel, 24 maja 1992 roku oświadczył, że Niemcy muszą rzucić Serbów na kolana. Polityka Niemiec wobec rozpadu Jugosławii spotkała się z krytyką. Według Ericha Schmidt-Eenbooma, kierownika Instytutu Badań nad Pokojem w Weilheim in Oberbayern, niemiecka agencja wywiadowcza Bundesnachrichtendienst (BND), w latach 1979–1983, współpracowała z Chorwatami żyjącymi na emigracji, by poprzez ich kontakty w Zagrzebiu przyspieszyć rozbicie państwa. Pogląd Schmidt-Eenbooma nie został potwierdzony. Nie wiadomo, czy w ogóle niemiecki wywiad działał na rzecz rozpadu Jugosławii. Podczas wojny w Bośni Grecja, Bułgaria i Rosja oficjalnie popierały Serbię.
Słowenia i Chorwacja.
W lutym 1991 roku odbyły się kolejne rozmowy w sprawie określenia federacji jugosłowiańskiej. Na spotkanie nie przybył prezydent Chorwacji – Franjo Tuđman, a przewodniczący (prezydent Republiki Słowenii), Milan Kučan, opuścił spotkanie po pierwszym dniu obrad. Jeszcze w tym samym miesiącu parlamenty Słowenii oraz Chorwacji znowelizowały konstytucję, wprowadzając poprawki umożliwiające odłączenie się od Jugosławii. 16 maja Parlament Serbskiego Autonomicznego Okręgu Krajiny ogłosił secesję Krajiny w Chorwacji, którą w większości zamieszkiwali Serbowie. Prezydent Chorwacji oskarżył wówczas władze serbskie o "zepchnięcie Jugosławii na krawędź wojny domowej". 19 maja w Chorwacji odbyło się referendum niepodległościowe. Referendum nie odbyło się w Krajinie. Frekwencja wyniosła 83%. 94,17% głosujących zagłosowało za niepodległością Chorwacji. Po ogłoszeniu wyników rząd Chorwacji ogłosił, że jeśli do 30 czerwca 1991 roku Jugosławia nie przekształci się w konfederację, Chorwacja odłączy się od federacji.
Pod wpływem nasilających się konfliktów etnicznych przybrały na sile postawy nacjonalistyczne. 25 czerwca 1991 roku Słowenia oraz Chorwacja ogłosiły niepodległość. W odpowiedzi 27 czerwca Serbowie z Serbskiego Regionu Autonomicznego w Krajinie i bośniackiej Krajiny proklamowali "Deklarację", zgodnie z którą obie strony będą dążyć do zjednoczenia ziem zamieszkałych przez ludność serbską.
Wojna w Słowenii.
27 czerwca 1991 roku, dwa dni po ogłoszeniu niepodległości, Słowenię zaatakowała Jugosłowiańska Armia Narodowa (serb. "Jugoslovenska narodna armija", JNA), rozpoczynając tym samym wojnę dziesięciodniową. W konflikcie wzięły udział wojska znajdujące się w koszarach w Słowenii oraz stacjonujące w innych regionach, które wyruszyły na Słowenię. Celem Słoweńców było wyparcie wojsk JNA z ich terytorium. Jugosławia tłumaczyła, że zaatakowała Słowenię w celu ochrony granicy państwowej i zapobiegnięciu niepodległości Słowenii, która mogłaby zachęcić pozostałe republiki do usamodzielnienia się. Jugosławia, spodziewając się niewielkiego oporu ze strony Słoweńców, nie wysłała wszystkich swoich sił federalnych. Siły jugosłowiańskie liczyły 22 tys. osób, a słoweńskie 35 tys. żołnierzy, wchodzących w skład utworzonej przez rząd Słowenii Siły Obrony Terytorialnej, i 10 tys. policjantów. Opór ludności cywilnej, zaciętość Sił Obrony Terytorialnej i policji zaskoczyła JNA. Nieliczne wojska jugosłowiańskie osadzone w koszarach w Słowenii miały zostać wsparte oddziałami z głębi Jugosławii. Pomimo otrzymania wsparcia JNA nie udało się przełamać oporu Sił Obrony Terytorialnej i policji. Działania zbrojne w Słowenii przerwano 7 lipca. Wojna zakończyła się porażką JNA. Szybkie podpisanie traktatu pokojowego wynikało z braku mniejszości serbskiej w Słowenii. Według przybliżonych szacunków, po stronie słoweńskiej zginęło 19 osób, a 182 odniosły rany, podczas gdy po stronie JNA zginęło 44 żołnierzy, a 146 odniosło rany. Ponadto podczas wojny zginęło dwunastu cudzoziemców.
Wojna w Chorwacji.
28 czerwca 1991 roku JNA zaatakowała Chorwację. Początkowe incydenty zbrojne przerodziły się 15 lipca w regularną wojnę. Dysponująca przewagą techniczną JNA, wspierana przez Serbów z Krajiny i Slawonii odnosiła duże sukcesy. Oficjalnym powodem zaatakowania Chorwacji była obrona integralności państwa, jednak z czasem głównym celem JNA stała się obrona Serbów. Początkowo wśród żołnierzy JNA byli zarówno żołnierze serbscy i chorwaccy, jednak po zmianie celu Chorwaci dezerterowali z wojska.
27 sierpnia 1991 roku 36 tys. żołnierzy JNA i serbskie siły paramilitarne zaatakowały Vukovar. Miasta broniło 1800 bojówkarzy należących do Gwardii Narodowej. 18 listopada siły JNA wkroczyły do miasta. Według szacunków straty poniesione przez Chorwatów w Vukovarze wyniosły ok. 3,5 tys. ludzi (zarówno członków Gwardii Narodowej, jak i uzbrojonych cywili oraz rannych wymordowanych w szpitalu), podczas gdy po stronie JNA i serbskich sił paramilitarnych zginęło 4 tys. żołnierzy. Około 200 osób zamordowano w pobliskim obozie Ovčara, 50 przewieziono do nieznanego miejsca, gdzie ślad po nich zaginął. Ponadto Serbowie wywieźli kilka tysięcy mieszkańców Vukovaru do innych obozów, gdzie poddawali ich torturom podczas przesłuchań. W październiku 1996 roku Międzynarodowy Trybunał Karny dla byłej Jugosławii potwierdził, że w Ovčarze pochowano ciała pacjentów z vukovarskiego szpitala. Do 2007 roku ekshumowano 1982 ciała ofiar oblężenia miasta (z czego 200 w Ovčarze). Nieznany jest los 486 zaginionych podczas ofensywy JNA. Mordami w Ovčarze kierował burmistrz Vukovaru – Slavko Dokmanović.
5 września 1991 roku ONZ nałożyła embargo na broń do Jugosławii. 1 października JNA nasiliła ofensywę na wschodzie Chorwacji, a siły serbskie zaatakowały Dubrownik. 21 grudnia proklamowano powstanie Republiki Serbskiej Krajiny.
7 września 1991 roku w Hadze odbyła się konferencja pokojowa pod przewodnictwem lorda Petera Caringtona. Konferencja powołała komitet arbitrażowy (Komisję Badintera), mający na celu przekonanie byłych republik do zawieszenia broni. Sekretarz stanu USA, Cyrus Vance, zdołał doprowadzić do podpisania porozumienia pomiędzy Serbią a Chorwacją. 4 października w Hadze spotkali się Hans van den Broek, lord Carington, Henry Wijneands, przywódcy Chorwacji i Jugosławii i generał Veljko Kadijević. Tematem spotkania było ustalenie tematów do dalszych posiedzeń. Kolejne spotkanie odbyło się 18 października. 11 grudnia oficjalnie ogłoszono wprowadzenie planu pokojowego Vance’a. Przeciwnikiem planu był prezydent Republiki Serbskiej Krajiny – Milan Babić. Stanowisko Babicia potępił prezydent Serbii. 8 stycznia 1992 roku Milošević oświadczył w liście otwartym do Babicia, że "odrzucenie opieki sił pokojowych ONZ stawia pod znakiem zapytania najważniejsze interesy narodu serbskiego", które mogą doprowadzić do dalszej śmierci ludności i odrzucenia pokojowych metod rozwiązania kryzysu. 9 lutego 1992 roku parlament Republiki Serbskiej Krajiny zaakceptował plan Vance’a. Pod koniec lutego znowelizowano konstytucję Republiki Serskiej Krajiny. W nowych zapisach uznano, że republika składa się z trzech regionów. Ponadto wybrano nowy rząd i prezydenta, którym został Goran Hadžić. Po przyjęciu planu do dymisji podał się minister obrony narodowej Veljko Kadijević. Jego miejsce zajął Blagoje Adžić. Do stycznia 1992 roku obie strony konfliktu przyjęły piętnaście porozumień pokojowych, które zrywano zaraz po ich podpisaniu.
W lutym 1992 roku na terenie byłej Jugosławii pojawiły się siły pokojowe UNPROFOR. Misję ustanowiono na mocy rezolucji S/RES/743 Rady Bezpieczeństwa ONZ. Jej celem było zapobieżeniu eskalacji konfliktu w regionie. Początkowo UNPROFOR miała działać wyłącznie w Chorwacji, jednak jej mandat powiększono m.in. o obserwowanie innych terytoriów, pełnienie funkcji granicznych czy też kontrolę przepływu ludności w strefach. UNPROFOR mógł użyć siły tylko w ramach obrony i w reakcji na ataki ze strefy bezpieczeństwa. 31 marca 1994 roku UNPROFOR przekształcono w trzy oddzielne misje, mające ze sobą kontakt: UNCRO w Chorwacji, UNMIBH w Bośni i Hercegowinie i UNPREDEP w Macedonii.
W 1993 roku wznowiono walki w Krajinie. W czerwcu 1993 roku w Republice Serbskiej Krajiny odbyło się referendum, w którym chorwaccy Serbowie mieli stwierdzić, czy pragną suwerenności Krajiny czy też zjednoczenia z Republiką Serbską i innymi państwami serbskimi. W głosowaniu wzięło udział 301 592 osób uprawnionych do głosowania (95,11%), z czego 98,61% odpowiedziało na oba pytania twierdząco. 28 czerwca 1993 roku miała odbyć się zjednoczeniowa sesja serbskich parlamentów, jednak w wyniku konfliktu parlamentarzystów nie doszła ona do skutku.
Na początku 1995 roku eksperci ze Stanów Zjednoczonych, Niemiec, Rosji i Wielkiej Brytanii zaproponowali plan Z-4. Plan przewidział utworzenie szerokiej autonomii politycznej regionom Krajiny, w których Serbowie stanowili większość. O sprawach wewnętrznych okręgu miały decydować serbskie władze. Autonomia miała zachować swoją nazwę, flagę, herb, język urzędowy i zgodę na stosowanie cyrylicy. Porządku pilnowałaby policja serbska. Serbska Krajina miała mieć własną walutę. Chorwacja kierowałaby polityką zagraniczną, handlem międzynarodowym i obroną granic. Wojsko chorwackie miało przebywać w Serbskiej Krajinie tylko za zgodą jej władz. Przez kilka lat Slawonia miała pozostać pod protektoratem międzynarodowym. Los regionu miał być ostatecznie ustalony na drodze referendum. Chorwacja odrzuciła plan.
2 maja 1995 roku wojsko chorwackie zaatakowało Zachodnią Slawonię. Obszar ten zajęli 4 maja. W odpowiedzi Serbowie ostrzelali Zagrzeb z broni rakietowej (zob. atak rakietowy na Zagrzeb). 4 sierpnia, w ramach operacji „Burza” ("Oluja"), Chorwaci zaatakowali Krajinę. Podczas ataku wojsk chorwackich z Krajiny uciekło ok. 200–250 tys. Serbów. 12 listopada 1995 roku podpisano porozumienie pokojowe, na mocy którego Chorwacja odzyskała kontrolę nad całą Slawonią.
Podczas starć obie strony dopuszczały się mordów na ludności cywilnej. W wyniku wojny serbsko-chorwackiej po obu stronach zginęło ok. 10 tys. osób (licząc żołnierzy i osoby cywilne). 3 tys. uznano za zaginione. Swoje domy opuściło ok. 380 tys. Chorwatów i 120 tys. Serbów. Podczas operacji „Burza” wypędzono 100 tys. Serbów. Po zakończeniu wojny większość Serbów została w Serbii lub w Bośni i Hercegowinie. W latach 1991–1995 uznano za osoby zaginione ok. 1500 osób. Żołnierze chorwaccy dopuszczali się grabieży, gwałtów i rozstrzeliwań cywilów. Po zakończeniu walk podpalano serbskie domy, by uniemożliwić powrót ich mieszkańców. Produkt krajowy brutto w Chorwacji podczas wojny zmniejszył się o połowę, z 16 mld w 1991 roku do 8 mld w 1995 roku. Zniszczono kilkaset zabytków, budynków użyteczności publicznej, zespół urbanistyczny w Dubrowniku i cały Vukovar.
Macedonia.
Proces rozpadu Jugosławii objął również Macedonię. Macedonia odeszła z Jugosławii stosunkowo szybko i łatwo, pomimo bycia niewielkim i biednym państwem rolniczym, pozbawionym liczących się bogactw naturalnych. Rząd w Belgradzie nie stwarzał problemów Macedonii zdając sobie sprawę, że kraj ten jest zamieszkany przez wiele narodowości i może wzbudzić w przyszłości problemy. 11 listopada 1990 roku odbyły się wybory parlamentarne, które wygrała Wewnętrzna Macedońska Organizacja Rewolucyjna – Demokratyczna Partia Narodowej Jedności Macedonii. 25 stycznia 1991 roku Zgromadzenie przyjęło deklarację o suwerenności Socjalistycznej Republiki Macedonii. Parlament wybrał na prezydenta republiki socjaldemokratę – Kiro Gligorowa. Rozpoczęto również prace nad uchwaleniem konstytucji.
8 września 1991 roku odbyło się referendum niepodległościowe. Frekwencja wyniosła 71%. 95% głosujących opowiedziało się za niepodległością Macedonii. Referendum zbojkotowały albańska i serbska mniejszość narodowa. 17 września 1991 roku parlament Macedonii ogłosił niepodległość, a 17 listopada 1991 roku uchwaliła konstytucję.
Bośnia i Hercegowina.
Przyczyny wybuchu wojny.
Bośnia i Hercegowina była szczególnym przypadkiem w federacji jugosłowiańskiej – obszar ten zamieszkiwali Chorwaci, Serbowie oraz Muzułmanie (określani czasami jako Boszniacy). Muzułmanie zostali uznani za osobny naród w 1961 roku. W marcu 1992 roku Muzułmanie stanowili 43,47% mieszkańców, Serbowie 31,4%, a Chorwaci 17,3%. 20 grudnia 1990 roku nowym prezydentem Bośni i Hercegowiny został lider Muzułmańskiej Partii Akcji Demokratycznej Alija Izetbegović.
Odczuwający zagrożenie Serbowie bośniaccy rozpoczęli przygotowania bojowe przeciwko rządowi w Sarajewie. Serbowie bośniaccy zaczęli snuć plany o utworzeniu nowego państwa oraz wywalczeniu jak największego terytorium. Prezydent Chorwacji Franjo Tuđman otwarcie głosił, że Bośnia i Hercegowina to sztuczny twór, a Muzułmanie są "groźnymi fundamentalistami". 21 grudnia Serbska Republika Bośni i Hercegowiny proklamowała niepodległość. Stolicą samozwańczej republiki została Banja Luka. Prezydentem Republiki Serbskiej został Radovan Karadžić.
W lutym 1992 roku Chorwacka Wspólnota Narodowa, Muzułmańska Partia Akcji Demokratycznej i Serbska Partia Demokratyczna poinformowały, że osiągnęły porozumienie w sprawie etnicznego podziału Bośni na siedem regionów: dwa muzułmańskie, dwa chorwackie i trzy serbskie. W dniach od 29 lutego do 1 marca w Bośni i Hercegowinie odbyło się referendum niepodległościowe. Serbowie bośniaccy nie zgadzający się ze statusem mniejszości narodowej ogłosili bojkot. 3 marca w Bosanskim Brodzie doszło do starć zbrojnych pomiędzy Serbami a Muzułmanami. Źródłem konfliktu był podział miejscowości według kryteriów narodowościowych. Konflikt rozszerzył się o kolejne miejscowości.
Początek wojny w Bośni.
Początkowo wojna była konfliktem pomiędzy Serbami (wspieranymi nieoficjalnie przez JNA) a Muzułmanami i Chorwatami, będącymi przez kilka miesięcy w sojuszu. W kwietniu 1992 roku przedstawiciel Serbów bośniackich Radovan Karadžić i przedstawiciel Chorwatów Mate Boban spotkali się w Grazu w celu ustalenia porozumienia ekonomicznego i wojskowego między obiema stronami. Według niektórych źródeł porozumienie uwzględniało również podział Bośni i Hercegowiny. Nie wiadomo, w jakim stopniu Karadžić współpracował z Miloševiciem od chwili rozmów w Grazu.
3 lipca 1992 roku Chorwaci bośniaccy proklamowali Chorwacką Republikę Herceg-Bośni ze stolicą w Mostarze. Na czele republiki stanął Mate Boban.
Od lipca 1992 do lipca 1993 roku Bośnia i Hercegowina dzieliła się de facto na cztery części. Serbowie kontrolowali północną i zachodnio-południową część (ok. 65% terytorium Bośni), Chorwaci południowo-wschodnią (ok. 20%), a Muzułmanie centralną (ok. 15%). W zależności od sytuacji wszystkie strony konfliktu tworzyły koniunkturalne sojusze. Na jednym obszarze formowano tymczasowy sojusz pomiędzy dwoma narodowościami, podczas gdy na innym (często w tym samym czasie) owe narodowości walczyły ze sobą.
W sierpniu 1992 roku opinią międzynarodową wstrząsnęły zdjęcia serbskich obozów dla internowanych. Według ONZ w całej byłej Jugosławii znajdowało się 466 takich miejsc, z czego 333 w Bośni i Hercegowinie. Według danych bośniackich w obozach przetrzymywano nawet 120 tys. osób. W dniach 26–27 sierpnia w Londynie obradowała konferencja pokojowa w sprawie byłej Jugosławii. W październiku 1992 roku Chorwaci zaatakowali Muzułmanów.
Na początku lat 90. armia Bośni i Hercegowiny liczyła ok. 160 tysięcy osób, a armia Serbii 64 tysiące. Bośnia i Hercegowina miała na wyposażeniu 75 czołgów, a Serbia 335. Słabością armii Bośni i Hercegowiny był brak zaplecza technicznego i możliwości szkolenia swoich członków oraz brak doświadczenia wynikający z dopiero co stworzenia armii. W wyniku późniejszego embarga ONZ (wprowadzonego we wrześniu 1991 roku) siły bośniackie mogły liczyć wyłącznie na nielegalne transfery broni lekkiej z krajów muzułmańskich (głównie Iranu). Na terenie dawnej Jugosławii działała nielegalna organizacja Third World Relief Agency (TWRA), która odpowiadała za zakup uzbrojenia dla rządu bośniackiego i sprowadzenie broni do państwa. TWRA miała środki pochodzące z krajów Bliskiego Wschodu, a także z Turcji, Malezji, Pakistanu, Sudanu. Wsparcie udzieliła też grupa Usamy ibn Ladina. Działalność TWRA przerwały austriackie służby specjalne we wrześniu 1995 roku. Alija Izetbegović zaapelował do przywódców o JNA o oddanie broni. Gdy to nie odniosło efektu, lider Muzułmanów zwrócił się do żołnierzy JNA o zachowanie neutralności w konflikcie.
19 maja 1992 roku JNA przemianowano w Armię Jugosławii. Armia Jugosławii oficjalnie wycofała się z Bośni i Hercegowiny. W rzeczywistości w Bośni i Hercegowinie zostało (w zależności od szacunków) od 50 do 80 tys. żołnierzy, będących rzekomo Serbami bośniackimi. Pozostali w Bośni i Hercegowinie siły sformowano w Republikę Serbską, dowodzoną przez Ratko Mladicia. Ponadto obok armii Mladicia walczyły serbskie oddziały paramilitarne, wśród nich czetnicy Vojislava Šešelja i Serbska Straż Ochotnicza, znana lepiej jako „Tygrysy” Arkana.
W sierpniu 1992 roku do Bośni i Hercegowiny przybył specjalny wysłannik ONZ Tadeusz Mazowiecki. Zadaniem Mazowieckiego było dokumentowanie zbrodni wojennych i łamania praw człowieka podczas wojny w Bośni. Raporty byłego premiera Polski przedstawiano później na forum ONZ. W raporcie z listopada 1992 roku pisał, że siły ochrony ONZ są atakowane pomimo podpisanych porozumień, jednak dzięki konwojom, chronionym przez siły pokojowe, umożliwiono dostarczenie pomocy humanitarnej ludności cywilnej oraz otwarto wiele dróg i mostów. W sierpniu 1993 roku Mazowiecki wyraził swoje rozczarowanie europejskimi i amerykańskimi politykami, bezradnymi wobec sytuacji w Bośni. Raporty dotyczące łamania praw człowieka podczas wojny przygotowywali również inni wysłannicy ONZ.
Sarajewo.
Od 5 kwietnia 1992 roku do 29 lutego 1996 roku siły Republiki Serbskiej i Armia Jugosławii oblegały Sarajewo. 6 kwietnia 1992 roku w mieście wybuchły zamieszki. Wielonarodowe społeczeństwo zgromadziło się wokół budynku parlamentu, protestując przeciwko polityce partii nacjonalistycznych. W proteście uczestniczyli głównie przedstawiciele organizacji pacyfistycznych i robotnicy (metalurgowie i górnicy). Manifestanci twierdzili, że partie nacjonalistyczne są odpowiedzialne za eskalację przemocy w Sarajewie. Według niektórych źródeł do uczestników protestu zaczęli strzelać serbscy snajperzy. Źródła podające tę informację jednocześnie uznają, że to wydarzenie stanowi początek wojny w Bośni i Hercegowinie.
Za sprawą zablokowania przez serbskie siły powietrzne lotniska, do Sarajewa nie docierała pomoc humanitarna. Prezydium jugosłowiańskie wystosowało prośbę do przedstawicieli władz serbskich Bośni i Hercegowiny, aby kontrolę nad lotniskiem przejęły siły pokojowe ONZ.
W ciągu kilku lat zginęło lub zaginęło ponad 10 tys. osób, a 56 tys. zostało rannych. Do września 1993 roku niemal wszystkie budynki w Sarajewie uszkodzono, a 35 tys. całkowicie zniszczono. Kontrowersje wzbudzają trzy serbskie ataki na centrum Sarajewa. Prawdopodobnie były one inspirowane przez samych żołnierzy bośniackich, chcących zwrócić uwagę zachodniej opinii publicznej na oblężenie miasta. Błędne informacje prezentowane w mediach zachodnich miały zmusić zachodnich polityków do większej aktywności w wojnie. Amerykańskie i europejskie media sugerowały, że miasto jest kompletnie odcięte od świata, a ludzie w nim uwięzieniu pozbawieni podstawowych środków do życia. W rzeczywistości istniał most lotniczy umożliwiający dostarczanie pomocy humanitarnej. W mediach jako ofiary oblężenia miasta postrzegano tylko Muzułmanów, zapominając o Serbach mieszkających w Sarajewie.
1993.
W maju Rada Bezpieczeństwa ONZ uznała Srebrenicę za enklawę (tzw. „bezpieczną strefę”), wolną od działań wojennych. Spokój w enklawie miały zapewnić siły pokojowe ONZ UNPROFOR (United Nations Protection Force). Siły pokojowe ONZ nie uspokoiły sytuacji w regionie. Przy bierności „błękitnych hełmów” Muzułmanie zaopatrywali się w broń.
2 stycznia 1993 roku rozpoczęły się negocjacje w Genewie. Mediatorami byli Cyrus Vance (z ramienia ONZ) i David Owen (z ramienia Unii Europejskiej). Plan Vance’a i Owena zakładał między innymi podział Bośni i Hercegowiny na dziesięć samodzielnych prowincji (po trzy dla Muzułmanów, Serbów i Chorwatów plus Sarajewo wraz z przylegającymi obszarami). Serbia miała otrzymała 43% terytorium Bośni i Hercegowiny. Mający zastrzeżenia Alija Izetbegović postawił na dwa warunki kontynuowania negocjacji: uznanie niepodległej Bośni i Hercegowiny na arenie międzynarodowej oraz oddanie ciężkiego uzbrojenia pod kontrolę Organizacji Narodów Zjednoczonych. Wobec planu negatywnie odniosła się Serbia. Na konferencji pokojowej Serbowie zaproponowali utworzenie "państwa kompleksowego". W jej składzie miały znaleźć się trzy narody, a większość kompetencji miało być przekazane prowincjom. Postanowienia odrzuciła również Republika Serbska. Chorwacja przychylnie odniosła się do planu. Plan Vance’a-Owena poparł nowo wybrany prezydent Stanów Zjednoczonych Bill Clinton. 4 marca 1993 roku Amerykanie przekonali Muzułmanów i Chorwatów do utworzenia federacji. Rosja ostrzegła Serbię, że wycofa swoje poparcie dla Belgradu, jeśli odrzuci to rozwiązanie. 18 marca w Waszyngtonie podpisano porozumienie o utworzeniu federacji. Początkowo mała ona obejmować 30% terytorium Bośni, a docelowo objąć 50% terytorium Bośni i nie zajmować obszaru zamieszkałego przez Serbów. Federacja miała składać się z kantonów.
Negocjacje w Genewie trwały do maja 1993 roku. Najwięcej zastrzeżeń mieli Serbowie, niewyrażający zgody na proponowany kształt terytoriów. Jedna czwarta ziem zamieszkanych przez 620 tys. Serbów miała znaleźć się w regionie przypadającym Muzułmanom lub Chorwatom, a ziemie przyznane Serbom były mniej rozwinięte gospodarczo od pozostałych. 2 maja 1993 roku w Atenach prezydent Republiki Serbskiej Radovan Karadžić udzielił wstępnej zgody na warunki planu i jednocześnie zaapelował do serbskich posłów, aby przyjęli plan pokojowy. Projekt odrzucono, w wyniki czego Belgrad ograniczył pomoc dla Serbów bośniackich. W dniach 15–16 maja odbyło się referendum w sprawie przyjęcia planu pokojowego. Wzięło w nim udział 92% osób uprawnionych do głosowania, z czego 96% zagłosowało przeciwko planowi. Radovan Karadžić ogłosił, że zgodnie z wolą narodu nie zaakceptuje umowy. Wpływ na głosowanie miała Serbska Partia Radykalna Vojislava Šešelja.
W czerwcu 1993 roku w Genewie odbyła się kolejna konferencja, podczas której zaprezentowano projekt podziału Bośni na trzy państwa etniczne. Według planu Serbowie mieli otrzymać 51% terytoriów, Muzułmanie 30%, a Chorwaci 16%. Pozostałe 3% (Sarajewo i Mostar) miało znaleźć się pod administracją międzynarodową. Podział ten odrzucił Alija Izetbegović, Stany Zjednoczone i Unia Europejska. Slobodan Milošević pozytywnie odniósł się do propozycji Stoltenberga.
W połowie 1993 roku w Genewie rozpoczęto dyskusję na temat ewentualnego ataku bombowego na pozycje serbskie wokół Sarajewa. W sierpniu NATO wyraziło gotowość na przeprowadzenie bombardowań. Plany te pokrzyżowały jednak rozbieżne interesy członków NATO (Stany Zjednoczone popierały Bośnię i Hercegowinę, Niemcy Chorwację, a Grecja Serbię). We wrześniu Serbowie zaatakowali Muzułmanów w rejonie Bihacia. W listopadzie Rada Bezpieczeństwa zgodziła się na wznowienie nalotów na pozycje serbskie. W grudniu Muzułmanie rozpoczęli kontrofensywę na północ od Sarajewa. W odpowiedzi Serbowie po raz pierwszy podczas wojny zatrzymali jako zakładników 52 żołnierzy z pokojowych oddziałów ONZ. Zakładników użyto w charakterze żywych tarcz.
Do końca 1993 roku podpisano ponad 70 układów rozejmowych, które nagminnie łamano.
1994.
W lutym 1994 roku na placu targowym Markale w Sarajewie wybuchł pocisk, który zabił 68 osób i ranił 200. W reakcji na to wydarzenie NATO wystosowała do Serbów bośniackich ultimatum, by w ciągu dziesięciu dni wycofały się ze swoich pozycji wokół Sarajewa i oddały broń oddziałom UNPROFOR. Serbowie wycofali się ze swoich pozycji po rozmowach z Rosją, która zaczęła angażować się w wojnę w Bośni. Zastosowane wobec Serbów bośniackich ultimatum powtórzono wobec Chorwatów oblegających Mostar.
10 kwietnia NATO przeprowadziło pojedyncze naloty na pozycje serbskie.
W lipcu 1994 roku Republika Serbska odrzuciła projekt pokojowy Grupy Kontaktowej. Serbowie zażądali dodatkowych informacji dotyczących podziału Bośni i Hercegowiny. Wobec decyzji parlamentu Republiki Serbskiej swoje poparcie dla planu wycofał Alija Izetbegović. Milošević skrytykował odrzucenie planu przez Republikę Serbską. W obliczu groźby kolejnych sankcji, 18 sierpnia 1994 roku Federalna Republika Jugosławii zerwała stosunki dyplomatyczne z Republiką Serbską i zakazała wstępu jej przywódcom na terytorium Jugosławii. We wrześniu zawieszono część sankcji wobec Jugosławii, zezwolono jugosłowiańskim obywatelom brać udział w imprezach kulturalnych i sportowych. Nałożono na to sankcję Republice Serbskiej.
W grudniu 1994 roku Radovan Karadžić poprosił o mediację byłego prezydenta Stanów Zjednoczonych Jimmy’ego Cartera. W tym samym czasie Karadžić ogłosił sześciopunktowy plan pokojowy. Zgodnie z planem na obszarze całej Bośni i Hercegowiny konwoje ONZ miały mieć swobodę działania, personel ONZ i żołnierze muzułmańscy poniżej 19. roku życia mieli być uwolnieni, w Sarajewie i strefie wokół miasta miano wstrzymać ogień, a lotnisko miało być uruchomione. Na czas negocjacji, w których mediatorem był Carter, wstrzymano broń na czas czterech miesięcy. Muzułmanie zerwali zawieszenie broni. W odpowiedzi Serbowie zaatakowali Tuzlę, gdzie wzięli za zakładników żołnierzy „Błękitnej armii” ONZ.
31 grudnia przywódcy Muzułmanów i Serbów bośniackich podpisali porozumienie. Zawieszenie broni miało trwać przez cztery miesiące i podobnie jak poprzednie, nie było przestrzegane przez strony konfliktu.
1995.
Pod koniec maja 1995 roku Serbowie zbombardowali Tuzlę, po czym wzięli do niewoli czterystu żołnierzy ONZ. W czerwcu samozwańcze republiki serbskie w Bośni i Chorwacji postanowiły utworzyć jednolitą zachodnią Serbię. Na początku lipca Milošević stwierdził, że Izetbegović dąży do utworzenia islamskiej republiki w centrum Europy. W lipcu Serbowie zaatakowali Srebrenicę i Žepę.
11 sierpnia 1995 roku do Bośni przybył Richard Holbrooke z misją zakończenia wojny. 28 sierpnia w Sarajewie zginęło 41 osób podczas kolejnego zbombardowania bazaru.
W lipcu 1995 roku Serbowie przystąpili do ataku na Srebrenicę. Przy biernej postawie holenderskich oddziałów UNPROFOR (nie mających mandatu na użycie siły), Serbowie w ciągu kilku dni zajęli miasto. Po upadku enklawy generał Ratko Mladić zaproponował Muzułmanom szukającym schronienia przy głównej kwaterze UNPROFOR w Potocari (5 km od Srebrenicy) ewakuację z enklawy. Mężczyzn w wieku od 15 do 65 lat rozdzielono od kobiet, dzieci i osób starszych. Po zajęciu Srebrenicy gen. Mladić kilka razy spotkał się z dowódcą UNPROFOR, by zapewnić dostęp UNHCR do uchodźców, ewakuację rannych z enklawy i przekazać informacje o pobycie ewakuowanych mężczyzn. Gen. Mladić nie spełnił żadnego z żądań. Równolegle podczas rozmów gen. Mladicia z dowódcą UNPROFOR, na rozkaz swojego dowódcy serbscy żołnierze przeprowadzali masowe egzekucje Muzułmanów. Mordowano również osoby, które nie zgodziły się na ewakuację i wyruszyli pieszo do Tuzli, gdzie znajdowały się obozy dla uchodźców i baza ONZ. Ciała zamordowanych zakopywano w masowych grobach. Żołnierze serbscy od 11 lipca zabijali jeńców, a następnie ruszyli w pościg za uciekającymi Muzułmanami. Według sarajewskiego Centrum Badań i Dokumentacji, w Srebrenicy i najbliższej okolicy zamordowano 7100 osób (z czego 5000 stanowili mieszkańcy miasta).
Masakra w Srebrenicy do dzisiaj wywołuje ogromne spory wśród badaczy. Osoby opowiadające się przeciwko dyskryminacji Serbów podkreślają, że nie wszystkie ofiary masakry zginęły z rąk żołnierzy gen. Mladicia. Mord w Srebrenicy miał wpłynąć na zachowanie zachodnich polityków. W zachodnich mediach publikowano relacje uchodźców z Tuzli, gdzie przebywali uciekinierzy ze Srebrenicy. Minister spraw zagranicznych Niemiec Joschka Fischer porównał Serbów i Armię Jugosławii do faszystów. W raporcie ONZ na temat rezolucji nr 1019 (z 27 listopada 1995 roku), z około 10 tys. próśb rodzin o rozpoczęcie poszukiwań zaginionych, 2 tys. było duplikatami, a kolejne 5 tys. dotyczyły osób nie mieszkających w Srebrenicy tuż przed upadkiem enklawy. Dowódca wojsk ONZ w Bośni, gen. Philippe Morillon, uznał Aliję Izetbegovicia za osobę współwinną masakry w Srebrenicy. Po ujawnieniu mordu w mieście, do dymisji podał się specjalny wysłannik Komisji Praw Człowieka ONZ Tadeusz Mazowiecki.
W obawie przed eskalacją przemocy Slobodan Milošević zaproponował Aliji Izetbegoviciowi natychmiastowe zawarcie pokoju. Masakra w Srebrenicy była bezpośrednim impulsem do poczęcia natowskiej operacji Deliberate Force. Operacja rozpoczęła się 30 sierpnia. Atak wojsk NATO wymusił w połowie września odblokowanie Sajarewa przez wojska serbskie. 12 października Serbowie i Muzułmanie podpisali dwumiesięczne zawieszenie broni.
Po masakrze w Srebrenicy i chorwackiej ofensywie „Oluja” nastąpił zwrot w działaniach wojennych. Według Madeleine Albright, utrata przez Republikę Serbską możliwych środków do skończenia wojny, chorwacka ofensywa w Krajinie oraz gotowość Billa Clintona do pokazania amerykańskiej „hipermocy” w stosunkach międzynarodowych przyczyniły się do rozpoczęcia operacji NATO. Walki w Bośni i Hercegowinie trwały do połowy października. W międzyczasie ustalono zasady porozumienia pokojowego: Muzułmanie i Chorwaci zgodzili się na stworzenie Republiki Serbskiej Bośni, która miała później skonfederować się z Federalną Republiką Jugosławii, a Serbowie wyrazili zgodę na niezależność Bośni i Hercegowiny.
Na początku września 1995 roku w Genewie spotkali się ministrowie spraw zagranicznych Chorwacji, Federalnej Republiki Jugosławii oraz Bośni i Hercegowiny. W rozmowach wzięli udział również przedstawiciele Unii Europejskiej i Grupy Kontaktowej. Na spotkaniu ustalono zasady przyszłego porozumienia, gwarantującego integralność terytorialną Bośni i Hercegowiny, za cenę podziału państwa na dwie niemal równe części: Republikę Serbską i Muzułmańsko-Chorwacką Federację Bośni i Hercegowiny. Każda miała mieć własną konstytucję, politykę zagraniczną, walutę, armię i policję. Druga tura rozmów odbyła się pod koniec września.
1 listopada 1995 roku rozpoczęły się negocjacje w Dayton w Ohio. 10 listopada Chorwaci i Muzułmanie podpisali umowę kształtującą federację. 21 listopada parafowano traktat pokojowy w sprawie Bośni. Rozmowy w Dayton trwały do 21 listopada 1995 roku. 14 grudnia w Paryżu, przy obecności delegatów 52 państw, podpisano porozumienie pokojowe. Zgodnie z układem "centralnymi organami państwa miały być: kolektywne prezydium, parlament i trybunał konstytucyjny". Owe organy miały odpowiadać za politykę zagraniczną, finanse, handel zagraniczny. Na obszarze Bośni i Hercegowiny miały stacjonować Siły Stabilizacyjne SFOR w liczbie 60 tys. żołnierzy oraz urząd Wysokiego Reprezentanta składającego się z zachodniej administracji. Traktat uniemożliwił utworzenie niepodległej Republiki Serbskiej, a tym samym ewentualne przyłączenie tego obszaru do Federalnej Republiki Jugosławii. Funkcję głowy państwa sprawuje trzyosobowe Prezydium Republiki. W jej skład wchodzą przedstawiciele Muzułmanów, Serbów i Chorwatów. Prezydium jest wybierane w wyborach powszechnych na czteroletnią kadencję. Na jej czele stoi przewodniczący, zmieniający się rotacyjnie co osiem miesięcy. Dwuizbowy Parlament składa się z Izby Narodowych Reprezentantów i Izby Narodów. Ponadto ustalono, że osoby uznane przez Międzynarodowy Trybunał Karny w Hadze za zbrodniarzy wojennych nie mogą sprawować funkcji publicznych, uchodźcy będą mogli wrócić do swoich domów, a enklawa muzułmańska Goražde będzie połączona z Federacją korytarzem.
5 marca 1999 roku utworzono Dystrykt Brczko. W regionie ustanowiono wieloetniczne siły porządkowe i odrębny system sądowy.
Straty.
W wyniku działań wojennych, czystek etnicznych, zabójstw i gwałtów, których dopuszczały się wszystkie strony konfliktu. W źródłach padają różna liczba ofiar konfliktu: od 70 do 300 tys. Chorwatów, Muzułmanów i Serbów (głównie cywilów). W 1997 roku resort zdrowia Federacji Bośni i Hercegowiny podał, że podczas wojny zabito 287 tys. osób. W latach 1994–2000 na obszarze Bośni i Hercegowiny odnaleziono ponad 100 masowych grobów. Na początku 1996 roku około 1,2 mln mieszkańców Bośni i Hercegowiny przebywało na uchodźstwie za granicą. Wszystkie strony konfliktu dopuszczały się aktów przemocy, a zdaniem opinii międzynarodowej szczególną brutalnością wykazywali się Serbowie. Najgłośniejszym symbolem mordów etnicznych stała się tzw. masakra w Srebrenicy. W obozach internowania osadzono około 120 tys. Muzułmanów i Chorwatów. Do końca 1992 roku w wyniku tortur, chorób i gwałtów zginęło 17 tys. osób. Na terenie Bośni i Hercegowiny istniały obozy koncentracyjne zakładane przez wszystkie strony konfliktu. Do dzisiaj nie ustalono liczby obozów. Serbowie dopuścili się zgwałcenia 20 tys. Muzułmanek. Stosowano czystki etniczne, polegające na usuwaniu z okupowanego obszaru ludności innej narodowości.
Podczas wojen w Chorwacji i Bośni członkowie mafii, przy poparciu polityków i wojskowych w byłej Jugosławii, dorabiali się dużych pieniędzy na handlu bronią i surowcami strategicznymi. Swoimi dochodami dzielili się z politykami i wojskowymi.
Federalna Republika Jugosławii.
W Serbii i Czarnogórze u władzy pozostali komuniści, którzy przemianowali się na socjalistów. 27 kwietnia 1992 roku Serbia i Czarnogóra powołały Federalną Republikę Jugosławii i uchwaliły konstytucję nowego państwa. W kwietniu 1992 roku Stany Zjednoczone i państwa EWG wycofały swoich ambasadorów z Belgradu. Organizacja Bezpieczeństwa i Współpracy w Europie (OBWE) wydała nową "Deklarację dotyczącą Jugosławii", w której oskarżyły władze serbskie i Armię Jugosławii o zaostrzenie konfliktu w Bośni i Hercegowinie i pogwałcenie dotychczasowych warunków. Kraje zachodnie oświadczyły również, że winę ponoszą władze niewybrane w wolnych i demokratycznych wyborach, w których pozbawiono opozycję szansy uczciwej walki politycznej. Społeczeństwo serbskie podzieliło się wobec kwestii uregulowania stosunków z nowo powstałymi republikami. Stronnictwa opozycyjne opowiadały się za zawarciem traktatów pokojowych. Zwolennicy SPS Miloševicia opowiadali się za utworzeniem Wielkiej Serbii. Nurt nacjonalistyczny umocnił się na przełomie 1992 i 1993 roku po sukcesach wyborczych SPS i uzyskaniu przez Miloševicia poparcia przez ugrupowania parafaszystowskie (w tym ugrupowania serbskiego kryminalisty Željko Ražnatovicia).
27 kwietnia 1992 roku Federalna Republika Jugosławii uchwaliła nową konstytucję. Kraj znalazł się w izolacji międzynarodowej. Za sprawą wniosku Austrii Federalna Republika Jugosławii nie została przyjęta do OBWE. Federalna Republika Jugosławii miała być kontynuacją drugiej Jugosławii, jednak zagranica oraz część społeczeństwa uznały „Nową Jugosławię” za nowe państwo, nie mające nie wspólnego z SFRJ. Federalna Republika Jugosławii w ramach „zerwania z przeszłością” usunęła pięcioramienną gwiazdę z flagi.
31 maja 1992 roku uchwalono nowe zasady przeprowadzenia wyborów parlamentarnych i prezydenckich. 20 grudnia 1992 roku przeprowadzono wybory do parlamentu Federalnej Republiki Jugosławii i Serbii oraz wybory prezydenckie. Wybory parlamentarne w Serbii wygrała SPS, a prezydenckie Slobodan Milošević, pokonując Milana Panicia, przejściowo premiera Jugosławii, serbskiego przedsiębiorcę i polityka zamieszkałego w USA. Od 15 czerwca 1992 do 1 czerwca 1993 roku prezydentem Federalnej Republiki Jugosławii był Dobrica Ćosić, ale dominującą rolę odgrywał urzędujący prezydent Serbii, Slobodan Milošević. Kolejnymi prezydentami Federalnej Republiki Jugosławii byli: Miloš Radulović (od 1 czerwca do 25 czerwca 1993 roku) i Zoran Lilić (od 25 czerwca 1993 do 25 czerwca 1997 roku). Po Liliciu urząd ten objął Milošević.
W latach 1995–2000 doszło do osłabienia rządów Miloševicia. Jego zwolennicy krytykowali go za przyjęcie 200 tys. Serbów z Krajiny, co miało stanowić poparcie dla polityki Chorwacji w tym regionie. W kwietniu i maju 1996 roku, w Nišu – twierdzy SPS, wybuchły protesty społeczne zorganizowane przez robotników. Do protestu dołączyły kolejne miasta. W 1996 roku z inicjatywy Partii Demokratycznej Zorana Đinđicia, Serbskiego Ruchu Odnowy Vuka Draškovicia i Demokratycznej Partii Serbii Vojislava Koštunicy powstała koalicja Zajedno (pol. Razem), która miała zwyciężyć w wyborach parlamentarnych w Jugosławii i samorządowych. 3 listopada Zajedno nie wygrała wyborów parlamentarnych do Skupsztiny Federalnej Republiki Jugosławii, uzyskując 22 mandaty, podczas gdy SPS zdobyła 64, a Serbska Partia Radykalna 16. 17 listopada koalicja zwyciężyła w czternastu, spośród osiemnastu największych miast w Serbii. Milošević odmówił uznania wyników wyborów, co wywołało demonstracje. Pod wpływem protestu i interwencji ONZ Milošević uznał wyniki w styczniu 1997 roku. Jednocześnie w Kosowie narastał konflikt pomiędzy Serbami a Albańczykami, który w 1999 roku przeobraził się w wojnę. W wojnie wzięło udział NATO, opowiadając się przeciwko Serbii. Interwencja NATO chwilowo wzmocniła pozycję Miloševicia, która po zawarciu pokoju ponownie zaczęła słabnąć.
W dniach 5 i 17 października 1997 roku, w Czarnogórze, odbyły się wybory prezydenckie, w których zwyciężył Milo Đukanović, reprezentujący zwolenników utrzymania autonomii Czarnogóry. Zwycięstwo Đukanovicia odebrano jako niechęć Czarnogóry wobec polityki Miloševicia w Serbii, który jako prezydent Federalnej Republiki Jugosławii dążył do zwiększenia serbskiej dominacji.
Rewolucja buldożerów.
W 1996 roku, w Serbii, wybuchły protesty społeczne przeciwko autorytarnej polityce Miloševicia i SPS. Bezpośrednią przyczyną protestów było nieuznanie wyników wyborów samorządowych. Kolejne protesty wybuchły w 1998 roku. Chwilowe poparcie dla Miloševicia miało miejsce podczas bombardowania Serbii przez NATO. Duże znaczenie w kształtowaniu się opozycji w Serbii miała organizacja młodzieżowa Otpor, domagająca się odsunięcia Miloševicia od władzy, a następnie: przeprowadzenia wolnych wyborów, zniesienie cenzury i demokratyzacji kraju. W lutym 2000 roku odbył się pierwszy kongres Otporu. W spotkaniu wzięli udział przywódcy organizacji, liderzy partii opozycyjnych i dziennikarze. Sukcesy organizacyjne Otporu zachęciły środowiska opozycyjne do podjęcia działalności.
27 lipca 2000 roku Slobodan Milošević ogłosił przeprowadzenie przyspieszonych wyborów prezydenckich, które według nowego terminu miały odbyć się 24 września. Partie opozycyjne stworzyły wspólną koalicję pod nazwą Demokratyczna Opozycja Serbii (DOS) i wystawiła swojego kandydata na prezydenta – Vojislava Koštunicę. Pierwsza tura wyborów odbyła się 24 września. Opozycja ogłosiła zwycięstwo Koštunicy w pierwszej turze wyborów. Po kilku dniach komisja rządowa stwierdziła, że żaden z kandydatów nie uzyskał poparcia przekraczającego 50% i wezwała do drugiej tury wyborów. Decyzja ta doprowadziła do kryzysu politycznego. Opozycja nakazała Miloševicowi ustąpić ze stanowiska i przyznać się do sfałszowania wyborów. Termin wyznaczono na 5 października. 5 października do Belgradu jechały konwoje samochodów osobowych, ciężarówek i autobusów wożących przeciwników Miloševica. Do stolicy jechały także buldożery na platformach, które w razie konieczności miały przełamać barykady i blokady. Buldożery stały się symbolem protestów społecznych z 2000 roku, a same manifestacje nazwano „rewolucją buldożerów” (w Serbii marsz na stolicę określano również mianem rewolucji październikowej; serb. oktobarska revolucija). Szacuje się, że w protestach z 5 października wzięło udział milion osób. Przy bierności policji manifestanci zajęli Parlament, gdzie odkryli tysiące kart do głosowania z zaznaczonymi głosami na Miloševicia. Dzień po marszu na Belgrad Milošević uznał wynik Koštunicy.
Jugosłowianie.
Część społeczeństwa określająca się jako Jugosłowianie znalazła się w trudnym położeniu. Utożsamianie Jugosłowian do jakiegokolwiek ugrupowania politycznego stanowiło dużą trudność, gdyż największą popularnością cieszyły się ugrupowania narodowe. Zazwyczaj Jugosłowianie wybierali partie innych narodów od tych dominujących w kraju, w którym mieszkali, lub też partie nie mające charakteru nacjonalistycznego. Rozpad kraju sprawił, że Jugosłowianie stali się w praktyce bezpaństwowcami. W wyniku powołania Federalnej Republiki Jugosławii przez Serbię i Czarnogórę ta grupa narodowa zaczęła być utożsamiona z „Nową Jugosławią”.
Kosowo.
Przyczyny dążeń niepodległościowych.
W 1974 roku Kosowo przekształcono w autonomię wchodzącą w skład Serbii. W marcu 1989 roku zgodnie z nową konstytucją Serbii zlikwidowano konstytucję Kosowa i wcielono ją bezpośrednio do Serbii. Ujednolicenie Serbii przyjęto z aprobatą społeczeństwo serbskie. Utrata kolejnych praw przyczyniła się do rozwoju grup ekstremistycznych w Kosowie. W lutym 1990 roku w Kosowie wprowadzono stan wojenny. W lipcu 1990 roku albańscy delegaci do Parlamentu Kosowa opublikowali Deklarację Konstytucyjną, proklamowali niepodległość i republikę kosowską. Władze Serbii rozwiązały parlament i nie uznały ustawy. Albańczycy uznali uchwalenie Deklaracji Konstytucyjnej za fakt dokonany. We wrześniu 1990 roku w Serbii uchwalono nową konstytucję. Artykuł 6 głosił, że "Republika Serbii zawiera Autonomiczną Prowincję Wojwodiny i Autonomiczną Prowincję Kosowa i Metohiji, mające formę terytorialnej autonomii". Kompetencje prowincji ograniczono w porównaniu z poprzednim stanem. Na mocy artykułu 109 głoszącego, że Republika Serbii decyduje o programach rozwoju ekonomicznego, socjalnego, regionalnego i innych. W rezultacie rozpoczęto serbizację oświaty w Kosowie, zamknięto albańskie rozgłośnie radiowe oraz zwolniono z pracy policjantów i urzędników pochodzenia albańskiego. Na skutek tego około 400 tys. Albańczyków opuściło Kosowo. Ich miejsce zajęli Serbowie.
30 września 1990 roku w Kosowie odbyło się referendum niepodległościowe. Według danych 99% głosujących poparło niepodległość Kosowa. Deklarację wstrzymano na pół roku. Władze albańskie ogłosiły bojkot państwa serbskiego, co miało polegać na uniezależnieniu się od Serbii i samodzielnym budowaniu struktur społecznych. W maju 1992 roku odbyły się nielegalne wybory parlamentarne, które zwyciężyła Demokratyczna Liga Kosowa. Prezydentem samozwańczej republiki został Ibrahim Rugova.
Po 1992 roku Albańczycy zaczęli dążyć do siłowego rozwiązania swoich problemów. Coraz większym poparciem cieszyła się nacjonalistyczna Armia Wyzwolenia Kosowa (alb. "Ushtria Çlirimtare Kosovës"; UÇK). UÇK powstała w 1994 roku, jednak niektóre źródła podają datę utworzenia Armii Wyzwolenia Kosowa na lata 1991 lub 1992. Rząd Serbii (jak i krótkotrwale Stany Zjednoczone) uznawały UÇK za organizację terrorystyczną, zaś Albańczycy uważali UÇK za ruch partyzancki. Zdaniem Ibrahima Rugovy, sprawcami ataków terrorystycznych byli serbscy prowokatorzy. Prawdopodobnie pierwszą akcją terrorystyczną UÇK było zabicie dwóch serbskich policjantów i ranienie pięciu następnych w zasadzce pod Glogovacem. Według różnych źródeł UÇK ujawniła się w czerwcu 1996 lub w styczniu 1997 roku. Podstawowym celem UÇK było zjednoczenie ziem zamieszkanych przez Albańczyków. Środki na działalność UÇK pochodziły z handlu heroiną i wsparcia imigrantów albańskich.
31 marca 1998 roku Rada Bezpieczeństwa ONZ przyjęła Rezolucję 1160 w sprawie Kosowa, w której potępiono nadmierne użycie siły przez policję serbską wobec mieszkańców Kosowa, jak i ataki terrorystyczne UÇK oraz osoby i grupy zagraniczne wspierające działalność Armii Wyzwolenia Kosowa. 23 kwietnia w Serbii odbyło się referendum, w którym obywatele mieli opowiedzieć się, czy chcą samodzielnie rozwiązać konflikt kosowski, czy też ze wsparciem opinii międzynarodowej. Przed referendum Slobodan Milošević wystąpił publicznie i ostrzegał, że Jugosławia ponownie jest zagrożona. 95% Serbów opowiedziało się za odrzuceniem pomocy zagranicznej.
Pod koniec 1998 roku UÇK przekształcono w zorganizowany ruch partyzancki, mający przywódców wojskowych i politycznych. W lutym 1998 roku Stany Zjednoczone i zachodnie media zaliczały UÇK za organizację terrorystyczną, jednak po krótkim czasie UÇK skreślono z listy organizacji terrorystycznych. Przywódców UÇK zaproszono na rozmowy pokojowe w Rambouillet.
Negocjacje z Serbią.
Nasilenie sporu pomiędzy UÇK a serbską policją i wojskiem skłoniły społeczność międzynarodową do aktywnego zaangażowania się w próbę rozwiązania konfliktu. W latach 1998–1999 rozmowy z Miloševiciem podjęli m.in.: specjalny wysłannik na Bałkany Robert Gelbrad, minister spraw zagranicznych Niemiec Klaus Winkel, minister spraw zagranicznych Francji Hubert Védrine oraz polski przewodniczący w OBWE Bronisław Geremek. Do Miloševicia wysyłano apele, aby powstrzymał działanie armii jugosłowiańskiej przeciwko Albańczykom i żeby wycofał wojska z Kosowa. Serbia odrzucała te propozycje, nie chcąc poddać wszystkich mieszkańców Kosowa pod kontrolę UÇK. Dyplomaci nie przywiązali wagi do faktu, że walkę w Kosowie rozpoczęła UÇK, która do maja 1998 roku przeprowadziła 361 ataków terrorystycznych w Kosowie.
9 marca 1998 roku w Londynie powstała Grupa Kontaktowa ds. byłej Jugosławii, skupiająca przedstawicieli Stanów Zjednoczonych, Francji, Niemiec, Rosji, Włoch i Wielkiej Brytanii. Grupa wprowadziła embargo na dostawy broni do Jugosławii i wezwała Miloševicia do rozpoczęcia rozmów z Albańczykami. Serbia była gotowa na rozmowy wyłącznie ze Stanami Zjednoczonymi. Serbowie okazywali lekceważący stosunek do przedstawicieli państw zachodnich, za którymi, jak sądzono, nie stoi żadna armia mogąca być użyta na Półwyspie Bałkańskim. 31 marca Rada Bezpieczeństwa ONZ przyjęła Rezolucję 1160 w sprawie Kosowa. W rezolucji potępiono nadmierne użycie siły przez policję serbską wobec ludności cywilnej oraz ataki terrorystyczne UÇK i osoby wspierające UÇK. 15 maja przedstawiciele Stanów Zjednoczonych Richard Holbrook i Richard Gelberd podjęli nieudaną próbę negocjacji między Serbami i Albańczykami.
11 czerwca 1998 roku sekretarz generalny NATO ogłosił, że podjęto decyzję o przygotowaniu operacji wojskowej, mającej na celu zakończenie konfliktu. Decyzja zakłada użycie sił powietrznych NATO i stacjonowanie wojsk w prowincji. 15 czerwca na terytorium Kosowa, Albanii i Macedonii przeprowadzono manewry „Determinated Falcon”, które miały uwiarygodnić możliwość interwencji. Manewry przyczyniły się tylko do radykalizacji żądań Albańczyków. 23 września 1998 roku Rada Bezpieczeństwa ONZ ponownie wezwała obie strony konfliktu do przerwania walk w Kosowie.
15 stycznia 1999 roku w Raczaku odnaleziono 45 ciał Albańczyków. Wizytujący dzień wcześniej we wsi przedstawiciele OBWE wrócili do Raczaku w celu zbadania ciał. Informacje o masakrze od samego początku były sprzeczne, a sprawcy zbrodni są nieznani. O dokonanie masakry oskarżono zarówno UÇK, jak i serbską policję. Zdaniem Albańczyków i działaczy międzynarodowych organizacji humanitarnych, dzień wcześniej około godziny piętnastej Serbowie rozstrzelali 23 mężczyzn. Serbowie twierdzili, że strzały były rezultatem walk pomiędzy serbskimi siłami a UÇK, a część ofiar stanowili albańscy partyzanci.
28 stycznia 1999 roku NATO zagroziła obu stronom konfliktu interwencją zbrojną, jeżeli strony odrzucą przygotowany przez Grupę Kontaktową do spraw byłej Jugosławii plan pokojowy. Zgodnie z planem Albańczycy z Kosowa mieli otrzymać autonomię w strukturach Federalnej Republiki Jugosławii. Obie strony zgodziły się na udział w rozmowach, choć z oporami. Parlament Jugosławii podjął decyzję prawie jednomyślnie, zaś Albańczycy spierali się co do programu i składu delegacji. Ostatecznie Kosowo reprezentowały wszystkie większe partie polityczne i UÇK. Rozmowy odbyły się 6 lutego w Ramboulliet pod Paryżem. W wyniku nacisków Stanów Zjednoczonych Albańczycy podpisali proponowane warunku, a Serbowie wprowadzili liczne poprawki, odrzucając postulaty ograniczające suwerenność Jugosławii.
Podstawą negocjacji był dokument opracowany pod kierunkiem Christophera Hilla. Dokument zakładał utworzenie znacznej autonomii dla Kosowa, wycofanie policji i wojska serbskiego i zastąpienie ich siłami rozjemczymi oraz przeprowadzenie referendum dotyczącego dalszych losów Kosowa po trzech latach od podpisania umowy. Rozmowy zakończyły się jednak fiaskiem i nie przyniosły wyników w postaci umów. Prowadząca negocjacje ówczesna sekretarz stanu Stanów Zjednoczonych Madeleine Albright została zastąpiona Richardem Holbrookiem. W dniach 21–22 marca 1999 roku Richard Holbrook próbował nakłonić Miloševicia do przyjęcia warunków, jednak nie osiągnął swojego celu. 24 marca NATO rozpoczęło interwencję w Jugosławii. Operacja nosiła nazwę Allied Force.
Interwencja NATO.
Wojna w Kosowie miała potrwać kilka dni i wywołać natychmiastową kapitulację Serbii, jednak wojna trwała 78 dni. W przypadku niespełnienia tego celu, miały zostać przeprowadzone operacje naziemne (nie wcześniej niż przed zimą 1999 roku). Innym celem ataku na Jugosławię miało być usunięcie Miloševicia z urzędu. Według założenia amerykańskich polityków, Serbowie w obawie przed skutkami wojny doprowadzą do upadku rządów Miloševicia. Bombardowanie przyczyniło się jednak do zjednoczenia Serbów przeciwko NATO.
NATO przeprowadziło łącznie 13 tys. nalotów, przypuszczalnie pozbawiając Jugosławię jedną trzecią potencjału militarnego. Milošević wykorzystał atak wojsk NATO do eskalacji polityki czystek etnicznych.
6 maja 1999 roku na posiedzeniu państw G7 i Rosji w Bonn ustalono plan pokojowy dla Serbii. Rosja zgodziła się na rozmieszczenie międzynarodowych sił pokojowych w Kosowie oraz na przyjęcie ogólnych zasad ustanowienia pokoju w regionie. Efekt rozmów w Bonn usprawnił działania dyplomatyczne. 3 czerwca Parlament Narodowy Serbii przyjął porozumienie kończące wojnę. 9 czerwca Międzynarodowe Siły Pokojowe i Rząd Federalnej Republiki Jugosławii podpisali Wojskowe Porozumienie Techniczne, regulujące warunki wycofania wojsk serbskich. Porozumienie zakładało, że Serbia opuści Kosowo w ciągu jedenastu dni. Do 10 maja Serbowie zaczęli wycofywać swoje wojska.
Rozpoczęto rozmowy między przedstawicielami wojsk Jugosławii a NATO, w celu ustalenia szczegółów wycofania części wojsk z Kosowa i rozmieszczenia tam sił pokojowych Kosovo Force (KFOR). Celem KFOR było powstrzymanie ataków wojska serbskiego na Albańczyków, zapewnienie bezpieczeństwa i porządku w regionie, demilitaryzacja UÇK, wspieranie i ochrona udzielanej pomocy humanitarnej oraz zabezpieczenie obecności cywilnych struktur Unii Europejskiej i Organizacji Narodów Zjednoczonych. W szczytowym okresie działalności KFOR liczyło ok. 50 tys. żołnierzy pochodzących z 39 państw NATO i spoza sojuszu. W marcu 2012 roku KFOR liczył 6226 żołnierzy z 29 państw. W latach 1999–2012 zginęło 168 żołnierzy KFOR, większość w wyniku wypadków. 10 czerwca 1999 roku Rada Bezpieczeństwa ONZ przyjęła Rezolucję 1244, kończącą wojnę kosowską.
Podczas interwencji NATO zginęło ok. 5000 Albańczyków, a ponad 800 tys. uciekło za granicę (głównie do Albanii i Macedonii). W wyniku nalotów NATO zginęło ok. 2000 Serbów. Nieznana jest liczba Serbów zabitych podczas walk z UÇK. Nastąpił exodus ludności albańskiej, serbskiej i czarnogórskiej. Albańczycy szli w stronę Macedonii, co zaniepokoiło władze macedońskie, obawiające się zaburzenia równowagi demograficznej, gdzie znaczny wzrost Albańczyków może przenieść problem kosowski do Macedonii. Po wojnie Kosowo opuszczała ludność niealbańska. Od czerwca 1999 roku do 2001 roku z Kosowa uciekło 350 tys. Serbów, Czarnogórców, Cyganów i Turków. Ludność ta uciekała przed bezkarnymi Albańczykami.
Kraje byłej Jugosławii po zakończeniu działań wojennych.
Wojny w Jugosławii były jednym z głównych tematów serwisów prasowych na świecie, a rozwój wydarzeń w regionie relacjonowano na bieżąco do wybuchu wojny w Iraku w 2003 roku. Upadek Jugosławii umożliwił rozpoczęcie przebudowy Bałkanów w celu włączenia jej w całości do Unii Europejskiej. Poza Słowenią, wszystkie pozostałe państwa powstałe w wyniku rozpadu Jugosławii (oraz Albanię) zalicza się obecnie do Bałkanów Zachodnich. Nowe nadzieje na poprawę sytuacji przyniosły wydarzenia z lipca 2002 roku, kiedy to prezydenci Chorwacji, Bośni i Hercegowiny oraz Serbii podpisali porozumienie o poszanowaniu obecnego układu sił w regionie.
Słowenia i Chorwacja.
Po zakończeniu wojny dziesięciodniowej Słowenia sukcesywnie wdrażała reformy gospodarcze i polityczne, umożliwiające jej dołączenie do NATO i Unii Europejskiej. 1 maja 2004 roku jako pierwsza z dawnych republik Jugosławii została członkiem Unii Europejskiej.
Franjo Tuđman pragnął przekształcić Chorwację w kraj katolicki i konserwatywny. Wzorem stała się Bawaria. Krótko po zakończeniu wojny, w 1995 roku w Chorwacji przeprowadzono wybory parlamentarne, które wygrała HDZ. Pomimo przyczynienia się do rozstrzygnięcia konfliktu na Bałkanach Tuđman spotkał się z krytyką w sprawie powrotu serbskich uchodźców oraz braku ścigania chorwackich zbrodniarzy wojennych. W 1996 roku Chorwacja została członkiem Rady Europy. Do 1995 roku państwa zachodnie wspierały próby utworzenia Wielkiej Chorwacji przez Chorwacką Unię Demokratyczną, jednak, po podpisaniu traktatu w Dayton, Zachód wycofał swoje poparcie wobec polityki nacjonalistycznej Chorwacji. Pomimo narastającej niechęci obywateli wobec autorytarnego prezydenta, Tuđman wygrał wybory prezydenckie w 1997 roku. Zwycięstwo Tuđmana w wyborach spotkało się z dezaprobatą ze strony Unii Europejskiej. UE odmówiła rozpoczęcia rozmów w sprawie akcesji Chorwacji, argumentując to „deficytem demokracji”. Media niezależne szykanowano. Tygodnik opozycyjny "Feral Tribune" musiał płacić podatek w wysokości połowy przychodów za „rozpowszechnianie treści pornograficznych”. Próba zamknięcia Radia 101 w 1996 roku skończyło się manifestacjami w stolicy. Tuđman zmarł 10 grudnia 1999 roku. Śmierć Tuđmana przyczyniła się do dużego spadku poparcia dla HDZ. Po śmierci Tuđmana nagłośniono manipulacje wyborcze podczas poprzednich wyborów i kontrolowanie przez prezydenta mediów, co doprowadziło do przegranej Chorwackiej Unii Demokratycznej w wyborach parlamentarnych w styczniu 2000 roku. Władze w kraju objęła Socjaldemokratyczna Partia Chorwacji, a urząd premiera – Ivica Račan.
Nowym prezydentem Chorwacji został Stjepan Mesić. Na początku 2000 roku zastąpiono ustrój prezydencki parlamentarnym, rozpoczęto negocjacje z międzynarodowymi instytucjami, zrewidowano politykę wobec Bośni i Hercegowiny oraz nawiązano rozmowę z Federalną Republiką Jugosławii. Największym wyzwaniem Mesicia stał się spór związany ze współpracą z Międzynarodowym Trybunałem Karnym w Hadze. W 2000 roku kilkunastu generałów wystosowało list otwarty do Mesicia, gdzie zarzucono prezydentowi „kryminalizację wojny niepodległościowej”. Mesić podjął decyzję o natychmiastowym wysłaniu na emeryturę autorów listu. Brak sukcesów gospodarczych rządu Račana przyczyniły się do zwycięstwa HDZ w wyborach parlamentarnych w 2003 roku. Nowym premierem Chorwacji został Ivo Sanader. Ku zaskoczeniu wyborców HDZ Sanader prowadził życzliwą politykę wobec mniejszości serbskiej, kontynuował reformy gospodarcze mające na celu przyjęcie Chorwacji do Unii Europejskiej oraz współpracował z Trybunałem w Hadze. Negocjacje z Unią Europejską blokowały niektóre państwa członkowskie z powodu niezadowalającej współpracy z Trybunałem w Hadze. Impas chwilono przełamano w 2005 roku po aresztowaniu generała Ante Gotoviny. Sanader podał się do dymisji w lipcu 2009 roku po oskarżeniu go o korupcję. Jego następcą została Jadranka Kosor. W 2010 roku prezydentem Chorwacji został Ivo Josipović. Wybory parlamentarne w 2011 roku wygrała Socjaldemokratyczna Partia Chorwacji. Urząd premiera objął Zoran Milanović. W 2009 roku Chorwacja została członkiem NATO, a od 1 lipca 2013 roku członkiem Unii Europejskiej.
Krótko przed wybuchem wojny mieszkańcy Chorwacji zakładali, że po ogłoszeniu niepodległości Chorwacja stanie się bogatym krajem. Źródłami sukcesu gospodarczego miały być duże dochody z turystyki, bogactwo gleb Sławonii oraz wyedukowane społeczeństwo. Na inne państwa postkomunistyczne Chorwaci patrzyli protekcjonalnie i z wyższością. Za sprawą wojny z Serbami i patologii w życiu politycznym wizje te okazały się mrzonkami. Gospodarka Chorwacji była uzależniona od wpływów z turystyki. Titoistyczna spuścizna zbiurokratyzowanego zarządzania sprawiła, że republika przez dłuższy czas nie była gotowa na wprowadzenie gospodarki wolnorynkowej. Pomimo biurokracji przez pewien okres państwo to odnotowywało najlepsze wskaźniki gospodarcze w regionie. Produkowano towary nie będące w stanie konkurować na rynku europejskim. W 2006 roku Chorwacja przekroczyła poziom rozwoju z roku 1990 mierzony wielkością produktu krajowego brutto. Największe państwowe przedsiębiorstwa przejmowały najbogatsze chorwackie rodziny, nie mające odpowiedniego doświadczenia. Większość zakładów w wyniku niekompetencji kierownictwa i niedostosowania się do mechanizmów rynkowych upadła. Jedną trzecią dochodów do budżetu zapewnia sektor turystyczny. Żyzne ziemie Slawonii nie zostały po wojnie zagospodarowane.
Do dzisiaj widoczne jest poczucie wyższości Chorwatów wobec Serbów, formułowane na podstawie przekonania o wyższości kościoła katolickiego, reprezentującego tradycję zachodnią, nad kościołem prawosławnym, reprezentującą świat wschodni. Odżyły mity o „przedmurzu chrześcijaństwa”. Wpływy kultury wschodniej usunięto z życia publicznego. Chorwackie podręczniki szkolne i opracowania historyczne umiejscawiają Chorwację do świata zachodniego, a nie bałkańskiego. Chorwacja propaguje puryzm językowy, mający na celu usunięcie wyrazów serbskich, zarówno prawdziwych, jak i domniemanych. Wśród chorwackich lingwistów panuje konsensus, że język chorwacki nie miał w Jugosławii równoprawnego statusu, a język serbsko-chorwacki jest reliktem przeszłości. Dzisiejszy język chorwacki w niewielkim stopni różni się od języka z lat 80. W mowie potocznej „oczyszczony” język chorwacki nie występuje lub jest stosowany w formie żartu.
Bośnia i Hercegowina.
Pokój w Bośni i Hercegowinie zagwarantowały siły pokojowe IFOR, przekształcone następnie w SFOR. Układ w Dayton zapewnił częściową niezależność Serbom bośniackim. Rząd w Sarajewie nie ma wpływu na podatki i obronność. Niewielki wpływ na politykę Bośni i Hercegowiny ma Biuro Wysokiego Przedstawiciela ONZ, koncentrujące się na zapobieganiu wybuchowi konfliktu pomiędzy grupami etnicznymi zamieszkującymi Bośnię i Hercegowinę. Obecnie federacja jest jednym z najbiedniejszych państw w Europie. Gospodarka funkcjonuje głównie w szarej strefie. W 2019 roku 17,5% ludności żyło poniżej dolnego progu ubóstwa. W 2020 roku bezrobocie wyniosło 18,44%.
Po ataku na World Trade Center 11 września 2001 roku państwa zachodnie przestały poświęcać tak dużą uwagę Bośni i Hercegowinie. Wizerunek Aliji Izetbegovicia uległ przewartościowaniu po nagłośnieniu oficjalnych wizyt w radykalnych państwach islamskich na początku swojej prezydentury. Kontrowersje wywołała wizyta w Turcji, gdzie Izetbegović nie złożył kwiatów na grobowcu Mustafy Kemala Atatürka. Po zamachu na World Trade Center Izetbegovicia przedstawiano już nie jako intelektualistę będącego ofiarą serbskiego terroru państwowego, lecz jako fundamentalistę.
Macedonia.
Utworzenie niepodległej Macedonii wzbudziło niechęć państw sąsiadujących. Największe niezadowolenie wyrażała Grecja, sprzeciwiająca się nazwie państwa ("Republika Macedonii") oraz umieszczeniu na fladze narodowej szesnastopromiennej, żółtej gwiazdy Werginy, pochodzącej z grobowca Filipa II Macedońskiego. 8 kwietnia 1993 roku, pomimo blokad Grecji, Macedonię przyjęto do ONZ pod nazwą "Była Jugosłowiańska Republika Macedonii". Po uznaniu, przez społeczność międzynarodową, niepodległości Macedonii, Grecja wprowadziła wobec niej blokadę gospodarczą. Stabilności wewnętrznej zagrażała również potencjalna wojna domowa z separatystami albańskimi. Podczas interwencji NATO w Kosowie do Macedonii wyemigrowało ok. 300 tys. Albańczyków. Duży napływ ludności muzułmańskiej doprowadził do wybuchu konfliktu w Tetowie. Od lutego do sierpnia 2001 roku, w Tetowie, toczył się konflikt zbrojny pomiędzy rządem macedońskim i albańską mniejszością. Ostatecznie kryzys z Grecją został zażegnany 11 stycznia 2019 roku, wraz ze zmianą nazwy kraju na "Republika Macedonii Północnej".
Ostatnie lata Federalnej Republiki Jugosławii.
Według raportu "Konsekwencje ekonomiczne bombardowań NATO" sporządzonego przez serbską partię polityczną G17 Plus, straty materialne poniesione przez Federalną Republikę Jugosławii w wyniku interwencji NATO wyniosły ok. 30 mld dolarów. Pod względem poziomu rozwoju przemysłowego w 2000 roku Federalna Republika Jugosławii znajdowała się na poziomie porównywalnym z końcem lat 50. XX wieku. Udzielenie pomocy gospodarczej przez kraje zachodnie wiązało się z postępami w procesie demokratyzacji Federalnej Republiki Jugosławii i współpracy z Międzynarodowym Trybunałem Karnym.
7 października 2000 roku Vojislava Koštunicę mianowano prezydentem Federalnej Republiki Jugosławii. 16 października SPS, DOS i Serbski Ruch Odnowy (serb. Srpski pokret obnove, SPO), a także prezydent Vojislav Koštunica i prezydent Serbii Milan Milutinović, podpisali porozumienie o zorganizowaniu przyspieszonych wyborów parlamentarnych. Termin wyznaczono na 23 grudnia. W listopadzie Federalna Republika Jugosławii ponownie została członkiem ONZ. Grudniowe wybory wygrał DOS, uzyskując 65% głosów. Premierem kraju został Zoran Đinđić z Partii Demokratycznej.
Federalna Republika Jugosławii otrzymywała pomoc gospodarczą od Stanów Zjednoczonych pod warunkiem nawiązania współpracy z Międzynarodowym Trybunałem Karnym dla Byłej Jugosławii. Koštunica przeciwstawiał się ekstradycji Miloševicia do Hagi, uważając, że były przywódca Federalnej Republiki Jugosławii powinien odpowiadać przed jugosłowiańskim sądem. 29 czerwca 2001 roku Zoran Đinđić przekazał Miloševicia trybunałowi haskiemu. Decyzja Đinđicia spotkała się z niezadowoleniem w Serbii. Pod koniec 2000 roku państwa zachodnie zaproponowały Czarnogórze poparcie dla ogłoszenia niepodległości w zamian za potępienie Miloševicia. Serbia początkowo niechętnie odnosiła się od rozmów na temat uniezależnenia Czarnogóry, gdyż obawiała się, że kolejny krok podejmie Wojwodina. 22 kwietnia 2001 roku wybory parlamentarne zwyciężyła Demokratyczna Partia Socjalistów Czarnogóry, a premierem został Milo Đukanović. W marcu 2002 roku Skupsztina Federalnej Republiki Jugosławii poluzowała związki Serbii z Czarnogórą.
31 marca 2001 roku Milošević został aresztowany, pod zarzutem korupcji i nadużycia władzy. 29 czerwca 2001 roku został przekazany Międzynarodowemu Trybunałowi Karnemu dla byłej Jugosławii, gdzie oskarżono go m.in. o zbrodnie przeciwko ludzkości, zbrodnie ludobójstwa i nieprzestrzeganie konwencji wojennych. Były przywódca Federalnej Republiki Jugosławii zmarł na atak serca 11 marca 2006 roku.
14 lutego 2002 roku przedstawiciele Serbii i Czarnogóry podpisali w Belgradzie umowę, która przekształcała Federalną Republikę Jugosławii w luźną konfederację republik o nazwie Serbia i Czarnogóra. Nowe państwo oficjalnie powołano 4 lutego 2003 roku, a pierwszym prezydentem został Svetozar Marović. 25 maja 2006 roku w Czarnogórze odbyło się referendum, w którym 55,5% mieszkańców opowiedziało się za niepodległością. Rozpad federacji nastąpił 3 czerwca 2006 roku. 6 czerwca parlament Serbii ogłosił, że Republika Serbska przejęła sukcesję prawną Serbii i Czarnogóry.
Rewolucja buldożerów i demokratyzacja Federalnej Republiki Jugosławii zostały pozytywnie odebrane w Europie. Relacje zakłóciło zamordowanie premiera Zorana Đinđicia 12 marca 2003 roku. Śmierć Đinđicia zmobilizowała władze do odsunięcia od urzędów przedstawicieli reżimu Miloševicia. Podczas realizacji akcji „Szabla” przesłuchano 10 tys. osób, 4,5 tys. zatrzymano, a 45 oskarżono o zaplanowanie morderstwa. Akcję „Szablę” wykorzystano do rozwiązania jednostki specjalnej serbskiego oddziału antyterrorystycznego (serb. Jedinica ze Specijalne Operacije; JSO) szkolącego oddziały paramilitarne oraz koordynującego ich działania podczas wojen w Chorwacji i Bośni. Jej dowódcą w latach 90. był Milorad Luković, znany lepiej jako „Legija”. Od kwietnia do czerwca 2003 roku w Serbii i Czarnogórze trwał stan wyjątkowy. Nowe władze w państwie oskarżano o stosowanie autorytarnych metod wobec mediów i sądownictwa oraz łamanie praw człowieka przez odnowione służby bezpieczeństwa.
Niepodległość Kosowa.
Na podstawie rezolucji nr 1244 Rady Bezpieczeństwa ONZ z dnia 10 czerwca 1999 roku, do czerwca 2007 roku miały zostać podjęte konkretne decyzji dotyczące przyszłości Kosowa. Rząd Zorana Đinđicia odłożył problem Kosowa na później, skupiając się na innych problemach Federalnej Republiki Jugosławii, choć na początku 2003 roku Đinđić zaproponował podział prowincji. 15 maja 2003 roku parlament Kosowa uchwalił jednomyślnie "Rezolucję w sprawie walki wyzwoleńczej narodu Kosowa o wolność i niepodległość". Do 2004 roku w Kosowie stacjonowało ok. 36 tys. żołnierzy NATO. Głównym zadaniem oddziałów NATO było zapewnienie ochrony wszystkich mieszkańców Kosowa, a w szczególności powracającym uchodźcom. Na początku XXI wieku Albańczyków oskarżano o prześladowanie Serbów, Romów, Bośniaków i Aszkali mieszkających w Kosowie.
Poparcie świata zachodniego dla niepodległości Kosowa uległo zmniejszeniu po zamachach z 11 września 2001 roku. W październiku 2002 roku Ministerstwo Finansów Stanów Zjednoczonych oskarżyło Global Relief Foundation o finansowanie działalności terrorystycznej w Kosowie.
24 października 2005 roku Rada Bezpieczeństwa zdecydowała się na rozpoczęcie rozmów na temat przyszłego statusu Kosowa. 14 listopada 2005 roku byłego premiera Finlandii, Martii Ahtisaariego, mianowano na stanowisko specjalnego wysłannika Sekretarza Generalnego Narodów Zjednoczonych ds. procesu określenia przyszłego statusu Kosowa. W lutym 2007 roku Ahtisaari zaprezentował plan działania. Kosowo miało otrzymać status podmiotowy prawa międzynarodowego, bez przyznania formalnej niepodległości. Region miał być kontrolowany przez NATO i Unię Europejską. Pod wpływem sporów pomiędzy Rosją, a Unią Europejską i Stanami Zjednoczonymi, plan zmieniono tak, by Kosowo otrzymało "kontrolowaną niepodległość" do kwietnia 2008 roku. Plan nie został jednomyślnie poparty przez członków Unii Europejskiej. Planu nie poparły kraje mające zwarte obszary mniejszości narodowych w swoich granicach (tj. Hiszpania, Słowacja) oraz państwa tradycyjnie kulturowo związane z Serbią (Bułgaria, Grecja, Cypr). Państwa UE zgodziły się na to, by przyszłość planu Ahtisaariego określiła Rada Bezpieczeństwa ONZ. Plan odrzuciły Rosja i Chiny.
17 lutego 2008 roku Kosowo jednostronnie ogłosiło niepodległość. Serbia uznała ten czyn za bezprawny i nielegalny. Do końca 2019 roku Kosowo uznało 98 państw.
Międzynarodowy Trybunał Karny dla byłej Jugosławii.
W lutym 1993 roku powołano Międzynarodowy Trybunał Karny dla byłej Jugosławii (MTK); pracę rozpoczął w grudniu 1993 roku. Jej zadaniem było osądzenie zbrodni wojennych popełnionych podczas wojen na Bałkanach w latach 90. Za siedzibę MTK przyjęto Hagę. MTK powołała Rada Bezpieczeństwa ONZ, wbrew prawu międzynarodowemu i swoim uprawnieniom. 18 lutego 1996 roku Alija Izetbegović, Franjo Tuđman i Slobodan Milošević podpisali porozumienie nazywane "Rules of Road". Oparte na umowach dwustronnych porozumienie regulowało współpracę MTK z lokalnym wymiarem sprawiedliwości. Do 2014 roku MTK postawił w stan oskarżenia 141 osób. 71 skazano prawomocnym wyrokiem.
Po aresztowaniu, 31 marca 2001 roku, Miloševicia pod zarzutem korupcji i nadużywania władzy, Federalna Republika Jugosławii przekazała byłego przywódcę do MTK dnia 29 czerwca 2001 roku. Miloševicia oskarżono o popełnienie zbrodni ludobójstwa, zbrodni przeciwko ludzkości oraz naruszenie praw i zwyczajów wojennych w Chorwacji, Bośni i Hercegowinie oraz Kosowie. Proces rozpoczął się 12 lutego 2002 roku i był pierwszą w historii próbą osądzenia głowy państwa przez międzynarodowy trybunał. Były przywódca Federalnej Republiki Jugosławii usłyszał łącznie 66 zarzutów. W wyniku zawału serca zmarł w więzieniu w 2006 roku, nie doczekawszy wyroku.
Radovan Karadžić został zatrzymany w lipcu 2008 roku w Belgradzie. 24 marca 2016 roku MTK uznał Karadžicia winnym zbrodni przeciwko ludzkości, w tym ludobójstwa w Srebrenicy, i skazał go na 40 lat pozbawienia wolności. 20 marca 2019 roku Izba Odwoławcza MTK odrzuciła apelację i zmieniła poprzedni wyrok na karę dożywotniego pozbawienia wolności. Ratko Mladić został aresztowany 26 maja 2011 roku. 22 listopada 2017 roku MTK skazał Mladicia na dożywotnią karę pozbawienia wolności.
MTK wywołuje bardzo duże kontrowersje w Serbii. Wśród Serbów panuje pogląd, że MTK powołano wyłącznie dla byłej Jugosławii, a sam naród serbski napiętnowano jako szczególnie niegodziwy. MTK ściga zbrodniarzy ze wszystkich grup etnicznych, jednak od początku wybuchu wojen z lat 90. państwa zachodnie uznają Serbię za agresora i inicjatora rzezi.
Rozpad Jugosławii w mediach.
W państwach zachodnich oraz Europy Środkowo-Wschodniej wydarzenia w Jugosławii przedstawiano często nieobiektywnie. Wiele doniesień z Jugosławii okazywało się fałszywymi lub wyolbrzymionymi informacjami. Armię Jugosławii przedstawiano jako agresywną armię, nie cofającą się przed niczym, aby tylko utrzymać jedność państwa.
W wywiadzie dla New York Times, z czerwca 1992 roku, Slobodan Milošević stwierdził, że za problemy w Jugosławii częściowo odpowiada wojna medialna przeciwko Jugosławii. Swoje stanowisko Milošević argumentował przykładami braku zainteresowania prasy zagranicznej stanowiskiem Skupsztiny i masakry serbskiej ludności cywilnej. W mediach zachodnich serbskie obozy dla więźniów chorwackich i bośniackich nazywano "obozami śmierci" i porównywano je z niemieckimi obozami z czasów II wojny światowej. Negatywne stanowisko wobec Serbów przyczyniło się do jednostronnego odbioru konfliktu w Kosowie z 1999 roku.
W 1994 roku ukazała się książka Petera Brocka "Media Cleansing: Dirty Reporting", poświęconą przekłamaniom w mediach na temat wojen w Jugosławii. Zdanie Brocka, media stworzyły sfałszowany obraz wojen powstały na potrzeby manipulacji opinii publicznej. Książka wywołała kontrowersje. Większość dziennikarzy zachodnich reprezentowała stanowiska przeciwko Serbii. W tygodniku "Polityka" Adam Krzemiński podzielał opinie Brocka, a Konstanty Gebert uznał ustalenia książki za egzemplifikację pojedynczych przykładów, nie mogących być wystarczającym argumentem na tendencyjność mediów zachodnich, a strona serbska zarzucając mediom zachodnim manipulacje sama manipuluje.

</doc>
<doc id="827377" url="https://pl.wikipedia.org/wiki?curid=827377" title="Krasnojarsk-45">
Krasnojarsk-45



</doc>
<doc id="827378" url="https://pl.wikipedia.org/wiki?curid=827378" title="Wikipedia w języku wolof">
Wikipedia w języku wolof

Wikipedia w języku wolof – edycja językowa Wikipedii tworzona w języku wolof.
W dniu 19 lutego 2007 roku liczba artykułów w tej edycji wynosiła 225, co według rankingu opublikowanego w dniu 1 lutego tegoż roku dawało jej 160. pozycję wśród wszystkich wersji językowych. 19 października 2008 liczba artykułów wynosiła 797. W 209 roku było aktywnych 23 wikipedystów, a liczba artykułów wzrosła do 1000, a w 2010 1068.

</doc>
<doc id="827380" url="https://pl.wikipedia.org/wiki?curid=827380" title="Władimir-30">
Władimir-30



</doc>
<doc id="827382" url="https://pl.wikipedia.org/wiki?curid=827382" title="Ochoża (powiat lubartowski)">
Ochoża (powiat lubartowski)

Ochoża – osada w Polsce położona w województwie lubelskim, w powiecie lubartowskim, w gminie Uścimów.
W latach 1975–1998 miejscowość administracyjnie należała do województwa lubelskiego.
Miejscowość stanowi sołectwo gminy Uścimów. Według Narodowego Spisu Powszechnego z roku 2011 kolonia liczyła 98 mieszkańców.
Wierni Kościoła rzymskokatolickiego należą do parafii św. Jana Chrzciciela w Parczewie.

</doc>
<doc id="827385" url="https://pl.wikipedia.org/wiki?curid=827385" title="Brama Pravcicka">
Brama Pravcicka



</doc>
<doc id="827389" url="https://pl.wikipedia.org/wiki?curid=827389" title="Brama Prawczycka">
Brama Prawczycka



</doc>
<doc id="827393" url="https://pl.wikipedia.org/wiki?curid=827393" title="Harry Dean Stanton">
Harry Dean Stanton

Harry Dean Stanton (ur. 14 lipca 1926 w Irvine, zm. 15 września 2017 w Los Angeles) – amerykański aktor filmowy, muzyk i wokalista.
Życiorys.
Wczesne lata.
Urodził się w Irvine w stanie Kentucky w rodzinie wędrownych baptystów jako syn farmera uprawiającego tytoń i fryzjera Sheridana Harry’ego Stantona oraz fryzjerki Ersel (z domu Moberly). Jego rodzice rozwiedli się, gdy Stanton był w liceum, i oboje później zawarli związki małżeńskie. Miał dwóch młodszych braci – Archiego i Ralpha – oraz młodszego przyrodniego brata Stana. W roku 1944 ukończył szkołę średnią Lafayette Senior High School w Lexington w stanie Kentucky.
Pracował jako kucharz na pokładzie statku LST podczas bitwy o Okinawę. Po służbie w marynarce wojennej na Pacyfiku podczas II wojny światowej studiował dramat na University of Kentucky, gdzie wystąpił w studenckim przedstawieniu George’a Bernarda Shawa "Pigmalion".
Przeniósł się do Hollywood z postanowieniem rozpoczęcia kariery aktorskiej i poznawał techniki sztuki aktorskiej w Pasadena Playhouse, gdzie studentami byli również Tyler MacDuff, Dana Andrews, Gene Hackman i Robert Duvall.
Kariera.
Jego pierwszymi kinowymi filmami były dwa westerny – "Ślad apacza" ("Tomahawk Trail", 1957) i "Bunt przy Fort Laramie" ("Revolt at Fort Laramie", 1957). Pojawił się także w serialach NBC: "Wewnętrzne sanktuarium" ("Inner Sanctum", 1957), "Podejrzenie" ("Suspicion", 1957), "Szeryf" ("U.S. Marshal", 1958) oraz seryjnym westernie ABC "Przygody Rin Tin Tina" ("The Adventures of Rin Tin Tin", 1958). Zagrał różne charakterystyczne postacie w ośmiu odcinkach seryjnego westernu CBS "Gunsmoke", (1958, 1961-64, 1968). W dramacie "Nieugięty Luke" ("Cool Hand Luke", 1967) u boku Paula Newmana wystąpił w roli księdza śpiewającego pieśni gospel. W opowieści o absurdalnym wyścigu dwóch maniakalnych wielbicieli czarnych samochodów "Two-Lane Blacktop" (1971) pojawił się jako autostopowicz gej. W filmie Francisa Forda Coppoli "Ojciec chrzestny II" ("The Godfather, Part II", 1974) z Alem Pacino był człowiekiem FBI. W westernie Arthura Penna "Przełomy Missouri" ("The Missouri Breaks", 1976) z Jackiem Nicholsonem zagrał złodzieja konia. W filmie sci-fi Ridleya Scotta "Obcy – ósmy pasażer Nostromo" ("Alien", 1979) z Sigourney Weaver wystąpił jako pomocnik głównego mechanika na statku kosmicznym.
W sensacyjno-przygodowym thrillerze sci-fi Johna Carpentera "Ucieczka z Nowego Jorku" ("Escape from New York", 1981) był starszym przyjacielem jednookiego sprawiedliwego przestępcy (Kurt Russell), a w ekstrawaganckim filmie "Komornicy" ("Repo Man", 1984) z Emiliem Estevezem wcielił się w kokainowego kierowcę. W futurystyczno–katastroficznym filmie "Czerwony świt" ("Red Dawn", 1984) z Patrickiem Swayzem i Charliem Sheenem zagrał umierającego ojca, który nakłania swoich synów do zemsty. W dyskusyjnym i wywołującym wiele kontrowersji dramacie Martina Scorsesego "Ostatnie kuszenie Chrystusa" ("The Last Temptation of Christ", 1988) wcielił się w apostoła Pawła. Był obsesyjnym prywatnym detektywem w przygodowej komedii kryminalnej Davida Lyncha "Dzikość serca" ("Wild at Heart", 1990).
Najbardziej cenioną przez krytyków jego rolą jest Travis w filmie Wima Wendersa "Paryż, Teksas" ("Paris, Texas", 1984).
Zasiadał w jury konkursu głównego na 45. MFF w Wenecji (1988).
W 1989 został wspomniany w piosence zespołu Blondie pt. "I Want That Man" ("I wanna dance with Harry Dean/Drive through Texas in a black limousine..."). W 2005 zaśpiewał na pogrzebie swojego przyjaciela Huntera S. Thompsona.

</doc>
<doc id="827396" url="https://pl.wikipedia.org/wiki?curid=827396" title="Rezerwat przyrody Bażany">
Rezerwat przyrody Bażany

Rezerwat przyrody Bażany – leśny rezerwat przyrody położony na terenie gminy Kluczbork na skraju Borów Stobrawskich. Granice obszaru chronionego przebiegają około 100 m na południe od wsi Bażany. Rezerwat obejmuje dwa płaty o łącznej powierzchni 21,01 ha (akt powołujący podawał 22,02 ha). Obszar rezerwatu podlega ochronie czynnej.
Rezerwat utworzony został Zarządzeniem Ministra Leśnictwa i Przemysłu Drzewnego z dnia 20 czerwca 1969 r. (M.P. Nr 36, poz. 292) w celu ochrony ze względów naukowych i dydaktycznych jedynego w województwie opolskim naturalnego drzewostanu sosnowego, położonego na wydmach, z obfitym stanowiskiem jałowca. Już w przedwojennej literaturze oleskiej często wspominano o „bażańskim wrzosowisku”. Aktualny stan wiedzy pozwala uznać szatę roślinną rezerwatu za półnaturalną lub nawet antropogeniczną, o czym świadczą spontaniczne odnowienia dębu szypułkowego i bezszypułkowego.
W rezerwacie znajdują się stanowiska niewielu chronionych roślin, jednak szata roślinna jest tu dość różnorodna: flora obejmuje 113 gatunki roślin naczyniowych, 62 gatunki mchów i wątrobowców. Występują tu przede wszystkim gatunki typowe dla piaszczystych siedlisk borowych. W rezerwacie znajdują się stanowiska chronionych widłaków: jałowcowatego i goździstego. Na obszarze tym stwierdzono również 31 gatunków porostów. W suchych wierzchołkowych partiach wydm zbiorowisko leśne nawiązuje do suchych borów chrobotkowych. Zagrożeniem dla bioróżnorodności rezerwatu jest występowanie gatunków inwazyjnych: robinii akacjowej i niecierpka drobnokwiatowego.
Fauna rezerwatu obejmuje liczne gatunki typowe dla lasów i ekotonów leśnych. Lista występujących tu zwierząt obejmuje następujące gatunki: biegacz ogrodowy, biegacz fioletowy, żaba trawna, ropucha szara, jaszczurka zwinka, jaszczurka żyworodna, padalec, dzięcioł duży, kos mysikrólik, kowalik, sójka, modraszka, trznadel, kret i ryjówka aksamitna.

</doc>
<doc id="827400" url="https://pl.wikipedia.org/wiki?curid=827400" title="Kolonia Duninowo">
Kolonia Duninowo

Kolonia Duninowo – nieoficjalna kolonia wsi Duninowo w Polsce położona w województwie pomorskim, w powiecie słupskim, w gminie Ustka.
Alternatywną nazwą miejscowości jest Kolonia Duninowo Drugie.
Osada wchodzi w skład sołectwa Duninowo.
W latach 1975–1998 miejscowość administracyjnie należała do województwa słupskiego.

</doc>
<doc id="827401" url="https://pl.wikipedia.org/wiki?curid=827401" title="Giovanni Goria">
Giovanni Goria

Giovanni Giuseppe Goria (ur. 30 lipca 1943 w Asti, zm. 21 maja 1994 tamże) – włoski polityk, minister i parlamentarzysta, premier Włoch w latach 1987–1988.
Życiorys.
W 1960 wstąpił do partii Chrześcijańska Demokracja. Ukończył studia ekonomiczne. Był członkiem władz prowincji Asti, prezesem izby handlowej i regionalnym sekretarzem Chrześcijańskiej Demokracji. W 1976 po raz pierwszy został wybrany do Izby Deputowanych. Uzyskiwał reelekcję w kolejnych wyborach. Zasiadał w niższej izbie włoskiego parlamentu do 1992 w okresie VII, VIII, IX, X i XI kadencji.
Był doradcą premiera ds. ekonomicznych, następnie od 1981 do 1982 podsekretarzem w resorcie skarbu w gabinecie Giovanniego Spadoliniego. Od grudnia 1982 do lipca 1987 pełnił funkcję ministra skarbu w czterech kolejnych rządach. W ostatnim z nich od kwietnia do lipca 1987 jednocześnie pełnił obowiązki ministra budżetu. 28 lipca 1987 stanął na czele włoskiego gabinetu tworzonego przez koalicję "Pentapartito" (chadeków, socjalistów, socjaldemokratów, liberałów i republikanów). Urząd ten sprawował do 13 kwietnia 1988. W swoim rządzie był jednocześnie ministrem bez teki do spraw sytuacji nadzwyczajnych w Mezzogiorno.
W 1989 został wybrany na deputowanego do Parlamentu Europejskiego III kadencji. Był członkiem grupy Europejskiej Partii Ludowej i przewodniczącym Komisji ds. Kwestii Politycznych. W kwietniu 1991 objął stanowisko ministra rolnictwa i leśnictwa w rządzie Giulia Andreottiego. W czerwcu 1992 przeszedł na urząd ministra finansów w nowym gabinecie, na czele którego stanął Giuliano Amato. Zakończył urzędowanie w lutym 1993. Ustąpił po oskarżeniach korupcyjnych, w prowadzonym postępowaniu przedstawiono mu zarzuty łapówkarstwa. Został w pierwszej instancji częściowo uniewinniony od popełnienia zarzucanych mu czynów. W 1994 zmarł na raka płuc przed prawomocnym zakończeniem swojego procesu karnego.

</doc>
<doc id="827403" url="https://pl.wikipedia.org/wiki?curid=827403" title="Eching am Ammersee">
Eching am Ammersee

Eching am Ammersee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Schondorf am Ammersee. Leży około 18 km na wschód od Landsberg am Lech, nad jeziorem Ammersee, przy autostradzie A96.
Polityka.
Wójtem gminy jest Siegfried Luge, rada gminy składa się z 12 osób.
Oświata.
W gminie znajduje się przedszkole (75 miejsc).

</doc>
<doc id="827405" url="https://pl.wikipedia.org/wiki?curid=827405" title="Pęplinko">
Pęplinko

Pęplinko – nieoficjalny przysiółek wsi Pęplino w Polsce położona w województwie pomorskim, w powiecie słupskim, w gminie Ustka.
W latach 1975–1998 miejscowość administracyjnie należała do województwa słupskiego.

</doc>
<doc id="827407" url="https://pl.wikipedia.org/wiki?curid=827407" title="Charisma Carpenter">
Charisma Carpenter

Charisma Lee Carpenter (ur. 23 lipca 1970 w Las Vegas) − amerykańska aktorka.
Ze strony ojca ma korzenie niemiecko-francuskie, a ze strony matki – hiszpańsko-czirokeskie.

</doc>
<doc id="827412" url="https://pl.wikipedia.org/wiki?curid=827412" title="Greifenberg (Bawaria)">
Greifenberg (Bawaria)

Greifenberg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Schondorf am Ammersee. Leży około 15 km na wschód od Landsberg am Lech, przy autostradzie A96 i linii kolejowej Augsburg - Weilheim in Oberbayern.
Polityka.
Wójtem gminy jest Johann Albrecht z GW, wcześniej urząd ten obejmował Josef Förg, rada gminy składa się z 14 osób.

</doc>
<doc id="827413" url="https://pl.wikipedia.org/wiki?curid=827413" title="Rzochów">
Rzochów

Rzochów – osiedle Mielca w woj. podkarpackim, w powiecie mieleckim. Dawniej miasto; uzyskał lokację miejską przed 1382 rokiem, zdegradowany w 1896 roku. 1 stycznia 1985 włączony do Mielca.
Historia.
Rzochów otrzymał prawa miejskie między 1379 a 1382. W XVII wieku był znany z wyrobów garncarskich. Był wtedy również ośrodkiem ruchu braci polskich popieranego przez ród Tarnowskich. W 1629 roku właścicielem miasta "Żochów" w powiecie pilzneńskim województwa sandomierskiego był Stanisław Lubomirski. W połowie XVII wieku Rzochów został znacznie zniszczony w okresie najazdu szwedzkiego. W latach 1772–1918 znalazł się pod zaborem austriackim. W XIX wieku stał się znanym ośrodkiem szewstwa i garbarstwa.
W 1887 roku miejscowość uzyskała połączenie kolejowe z Dębicą i Sandomierzem. W okresie międzywojennym Rzochów przybrał charakter rolniczy, w tym też czasie wielu mieszkańców wyemigrowało za granicę. Podczas II wojny światowej miejscowość została poważnie zniszczona, po wojnie odbudowana.
Historia administracyjna.
W 1896 roku utracił prawa miejskie, stając się miasteczkiem. Od 1896 gmina jednostkowa w powiecie mieleckim, za II RP w woј. krakowskim. 1 kwietnia 1925 do gminy Rzochów przyłączono przysiółek Rżyska i folwarki Wojsław Dwór i Rżyska Dwór z gminy Wojsław. W 1934 w nowo utworzonej zbiorowej gminie Mielec, gdzie utworzył gromadę (tracąc status miasteczka).
Podczas II wojny światowej w gminie Mielec w Landkreis Dębica w dystrykcie krakowskim (Generalne Gubernatorstwo), częściowo włączony do Heeresgutsbezirk Truppenübungsplatz Süd Dęba i SS-Gutsbezirk Truppenübungsplatz Heidelager. Liczył wtedy 918 mieszkańców.
Po wojnie znów w gminie Mielec w powiecie mieleckim, w nowo utworzonym województwie rzeszowskim.
Jesienią 1954 zniesiono gminy tworząc gromady. Rzochów wszedł w skład nowo utworzonej gromady Rzemień, gdzie przetrwał do końca 1972 roku, czyli do kolejnej reformy gminnej.
1 stycznia 1973 ponownie w gminie Mielec. 1 czerwca 1975 w małym woj. rzeszowskim.
1 stycznia 1985 Rzochów włączono do Mielca. Częścią osiedla jest Łuże stanowiacą odległą eksklawę Mielca za lasem w stronę Kolbuszowej, które przed wojną było samodzielną wioską.
Zabytki.
W Rzochowie znajdował się również drewniany kościół parafialny pw. św. Marka Ewangelisty z 1843. Został rozebrany i przeniesiony do skansenu w Kolbuszowej.

</doc>
<doc id="827414" url="https://pl.wikipedia.org/wiki?curid=827414" title="Kolonia Pęplino Pierwsze">
Kolonia Pęplino Pierwsze

Kolonia Pęplino Pierwsze – nieoficjalna kolonia wsi Pęplino w Polsce położona w województwie pomorskim, w powiecie słupskim, w gminie Ustka.
Miejscowość wchodzi w skład sołectwa Pęplino.
W latach 1975–1998 miejscowość administracyjnie należała do województwa słupskiego.

</doc>
<doc id="827415" url="https://pl.wikipedia.org/wiki?curid=827415" title="Lechia Tomaszów Mazowiecki">
Lechia Tomaszów Mazowiecki

RKS Lechia Tomaszów Mazowiecki – klub sportowy z Tomaszowa Mazowieckiego, założony w 1923 roku. Prowadzi sekcje piłkarską i siatkarską. W sezonie 2008/2009 siatkarze awansowali do II ligi. W 2011 roku, po przegranej rywalizacji z Juvenią Głuchołazy, zespół spadł o klasę rozgrywkową. Piłkarze Klubu Piłkarskiego RKS Lechia od sezonu 2012/2013 występują w III lidze łódzko-mazowieckiej.
Początki klubu i sekcja piłki nożnej.
Pod koniec 1923 roku Stanisław Bouin, Józef Skrzypiński i Leon Drajling założyli klub sportowy, któremu już na samym początku nadali nazwę „Lechia”. Od początku w stowarzyszeniu działała sekcja piłki nożnej i dopiero w późniejszym czasie jej działalność została rozszerzona na inne dyscypliny sportowe. Największym osiągnięciem piłkarzy było zajęcie 9. miejsca w II lidze w 1952 roku. Klub korzysta ze stadionu OSiR o pojemności 8000 miejsc.

</doc>
<doc id="827416" url="https://pl.wikipedia.org/wiki?curid=827416" title="Linia M1 metra w Budapeszcie">
Linia M1 metra w Budapeszcie

Linia M1 metra w Budapeszcie "("węg. "Millenniumi Földalatti Vasút – Milenijna Kolej Podziemna)" – najstarsza linia metra w kontynentalnej części Europy, druga najstarsza na świecie, pierwsza w pełni zelektryfikowana. Otwarta została 3 maja 1896 z okazji obchodów tysiąclecia państwa węgierskiego. Początkowo składała się z 9 stacji podziemnych oraz 2 naziemnych i mierzyła 3700 metrów. Kolej bez większych zakłóceń funkcjonowała do 1973, gdy podjęto decyzję o likwidacji odcinka naziemnego, przebudowie dwóch stacji oraz dobudowania nowego odcinka i zajezdni. W 2002 linia wraz z aleją Andrássyego i placem Bohaterów została wpisana na listę Światowego Dziedzictwa UNESCO.
Urzędowo linia oznaczana jest kolorem żółtym jako linia metra M1, jednak przez mieszkańców Budapesztu nazywana jest "földalatti" lub "kismetró", co oznacza kolejno: "kolejka podziemna" i "małe metro".
Historia.
Budowa linii.
Ostatnie dekady XIX wieku były decydującym okresem w historii rozwoju Budapesztu oraz całej dzielnicy Terézváros. Główną osią tej części miasta była aleja Andrássy út, która łączyła centrum miasta z miejskim parkiem Városliget. W grudniu 1870 przyjęto plan zagospodarowania przestrzennego dla tego obszaru, mającego pełnić funkcję reprezentacyjną. Wraz z rozwojem miasta ruch systematycznie rósł. Kursujący ulicą omnibus nie rozwiązywał problemów komunikacyjnych, gdyż pojazdy jeździły przepełnione. W 1884 z racji dużej eksploatacji ulicę wyłożono drewnianymi deskami, które miały tłumić tętent koni. Wówczas podjęto decyzję o budowie kolei miejskiej. Dodatkową motywacją był fakt, że zbliżały się obchody milenium państwa, które miały się odbyć w parku Városliget.
Do konkursu na budowę kolei stanęły dwa przedsiębiorstwa: Budapesti Villamos Városi Vasút (BVVV) oraz Budapesti Közúti Vaspálya Társaság (BKVT). Propozycja budowy kolei naziemnej ze względu na charakter ulicy została jednak odrzucona, przez co coraz bardziej skłaniano się ku idei poprowadzenia kolei pod ulicą. W 1894 po wielu latach dyskusji wybrano projekt autorstwa firm Siemens &amp; Halske. Spółka zaproponowała nie tylko koncepcję budowy linii, ale też zaprojektowała wagoniki, w których przedział był przedzielony na dwie części – lewa strona była przeznaczona dla mężczyzn, natomiast prawa – dla kobiet. Drzwi otwierane były automatycznie przez sterownik, wprowadzono także automat, który mógł sprzedawać bilety. Niektóre rysunki projektowe zachowały się do dziś. Wykonanie linii powierzono projektantowi, czyli spółce Siemens &amp; Halske. Jedynym warunkiem wybudowania takiej linii była gwarancja, że kolej zostanie ukończona przed obchodami milenium. Licencja na obsługę linii została udzielona spółce na okres 90 lat, do tego przez 15 lat spółka była zwolniona z podatku.
Budowę rozpoczęto w 1894 od wykopania szerokiego na sześć metrów wykopu, którego długość wynosiła 3225,56 metrów. Tunel był wysoki na 2,65 metry, a jego strop znajdował się bezpośrednio pod ulicą. Fundamenty oraz ściany wykonane były z betonu. Kierownikiem budowy został Vojtek Ödön, a pracami ziemnymi, betonowaniem oraz układaniem instalacji zajął się Robert Wünsch. Podziemne stacje wykończono ozdobnymi białymi i brązowymi kafelkami dostarczonymi przez przedsiębiorstwo Zsolnay. Część z nich zachowała się do dziś. Za stacją Aréna út linia wynurzała się na powierzchnię, poprowadzona dalej wzdłuż ulicy Állatkerti körút, po 463,20 metrach kończyła się w pobliżu term Széchenyi gyógyfürdő. Na odcinku nadziemnym na terenie parku Városliget powstały dwie stacje, dziś już nieistniejące. W pobliżu stacji Állatkert nad linią powstał też pierwszy żelbetowy wiadukt na Węgrzech. Istnieje on do dziś, z tym że część jego prześwitu przysypano.
Budowę ukończono w rekordowym czasie 21 miesięcy. Pierwsza próba odbiorów technicznych w dniu 11 kwietnia 1896 nie powiodła się, jednak już w dniu 3 maja Franciszek Józef dokonał historycznego otwarcia pierwszej linii metra w kontynentalnej Europie i pierwszej napędzanej silnikiem elektrycznym. Pojazdy były zasilane napięciem 350 V prądu stałego z sieci górnej. Kolej kursowała od 6 rano do 23 co 4 minuty.
Rozbudowa.
W latach 30. XX wieku na linii przeprowadzono modernizację polegającą między innymi na podwyższeniu napięcia z 350 V do 600 V prądu stałego.
W 1970 zatwierdzona została przebudowa linii, której najważniejszym elementem była likwidacja odcinka naziemnego i przedłużenie linii do stacji Mexikói út, za którą wybudowano nową zajezdnię. Do tego momentu ruch pociągów w tunelu odbywał się lewostronnie. Zmieniono także przebieg linii w rejonie stacji Deák Ferenc tér, która miała stać się przesiadkową pomiędzy budowanymi wówczas liniami metra M2 i M3. Dawną stację wykorzystano na urządzenie muzeum budapesztańskiego metra, gdzie dziś można między innymi oglądać wycofane z ruchu pociągi. Dodatkowo na stacji Vörösmarty tér powstały tory odstawcze. Przebudowa została ukończona 30 grudnia 1973.
Teraźniejszość.
W 1995 przeprowadzono kolejny remont linii polegający głównie na renowacji wyglądu stacji w stylu secesji. Wtedy też powstały istniejące do dziś drewniane kioski, odmalowano filary, zamontowane zostały współczesne kasowniki oraz wyświetlacze. Co jednak najważniejsze, osiem z jedenastu stacji otrzymało wygląd bardzo zbliżony do stanu z początku eksploatacji linii – ściany ponownie wyłożono kafelkami. Od tej pory linia funkcjonuje bez większych zmian. W 2002 linia metra została wpisana na listę światowego dziedzictwa UNESCO. Obecnie częstotliwość pociągów wynosi od 2 minut w godzinach szczytu do 10 minut wieczorami. Metro pracuje od 4:32 rano do 23:58 wieczorem.
Przyszłość.
W planie inwestycyjnym budapesztańskiego przewoźnika przewidziana jest rozbudowa Kolejki Milenijnej – chodzi o kilkusetmetrowe przedłużenie jej południowego krańca do bulwarów nad Dunajem (Vigadó tér), gdzie istniałaby dogodna przesiadka na tramwaje linii 2 oraz autobus wodny. Nieco większym wyzwaniem miałoby być wydłużenie linii w kierunku północno-wschodnim w dzielnicy Zugló. Przy końcowej stacji miałby powstać duży węzeł przesiadkowy wraz z planowaną przez koleje węgierskie stacją Marcheggi híd. Oprócz tego w tym miejscu możliwa miałaby być przesiadka na tramwaje, trolejbusy, autobusy, do samochodu (Park&amp;Ride) czy na rower (Bike&amp;Ride). Planowana jest też wymiana taboru na pojazdy nowszej generacji.
Tabor.
Pierwsze pojazdy dla "földalatti" zostały wyprodukowane przez Siemensa w ilości 10 sztuk. W związku z małą wysokością tunelu zastosowano specyficzną, niskopodłogową konstrukcję wagonów, gdzie maszynista siedział w niskiej kabinie nad wózkiem. Odbierak prądu miał postać poprzecznej listwy umieszczonej tuż nad dachem i opartej na mechanizmach pantografowych z boku wagonu. Pojazdy w latach 20. XX wieku przeszły przebudowę. W 1972 wraz z przebudową linii zdecydowano się także wymienić flotę pojazdów. Zadania podjęło się przedsiębiorstwo Ganz-MÁVAG, które wyprodukowało trzyczłonowe wagony przystosowane do pracy w istniejącym niskim tunelu z istniejącymi peronami z XIX wieku. W 1996 pojazdy zostały poddane naprawie połączonej z wymianą foteli i montażem wandaloodpornych laminatów. Pojazdy otrzymały wówczas także hamulce pneumatyczne i generatory sygnałów dźwiękowych. Wagony przystosowane są do jazdy z maksymalną prędkością 60 km/h.
Stacje.
Odległości między stacjami.
W stosunku do nowszych systemów metra linia M1 wyróżnia się nie tylko małą wysokością tuneli, ale także niewielkimi odległościami pomiędzy stacjami.

</doc>
<doc id="827417" url="https://pl.wikipedia.org/wiki?curid=827417" title="Interstate 25">
Interstate 25

Interstate 25 – amerykańska autostrada międzystanowa znajdująca się w zachodniej części kraju; biegnąca z północy na południe. Zaczyna się w Buffalo w stanie Wyoming a kończy się w Las Cruces. Droga ma długość 1710 km i została oddana do użytku w 1966 roku.
Autostrada biegnie przez stany:
Jest ważna arteria komunikacyjna miast:

</doc>
<doc id="827421" url="https://pl.wikipedia.org/wiki?curid=827421" title="Schondorf am Ammersee">
Schondorf am Ammersee

Schondorf am Ammersee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, siedziba wspólnoty administracyjnej Schondorf am Ammersee. Leży około 15 km na wschód od Landsberg am Lech, nad jeziorem Ammersee, przy linii kolejowej Augsburg - Weilheim in Oberbayern.
Polityka.
Wójtem gminy jest Peter Wittmaack, rada gminy składa się z 16 osób.

</doc>
<doc id="827422" url="https://pl.wikipedia.org/wiki?curid=827422" title="Marija Šestić">
Marija Šestić

Marija Šestić, cyr. Марија Шестић (ur. 5 maja 1987 roku w Banja Luce) — bośniacka piosenkarka serbskiego pochodzenia, reprezentantka Bośni i Hercegowiny w 52. Konkursie Piosenki Eurowizji w 2007 roku.
Kariera muzyczna.
Ojcem Mariji jest Dušan Šestić, kompozytor znany m.in. jako autor „Intermeco” będącego hymnem narodowym Bośni i Hercegowiny.
Marija Šestić rozpoczynała swoją karierę w latach 90., kiedy to brała udział w lokalnych festiwalach muzycznych. W 1995 roku zajęła trzecie miejsce na Festiwalu im. Świętego Jerzego organizowanego w Banja Luce, a rok później wygrała festiwal. W 1998 roku otrzymała nagrodę za występ na festiwalu "Naša radost" w Podgoricy w Czarnogórze. W kolejnym roku zajęła pierwsze miejsce na festiwalu "Zlatno zvonce" w Nowym Sadzie w Serbii.
W 2003 roku uzyskała tytuł "Najlepszego debiutanta" na Międzynarodowym Festiwalu Muzyki Pop organizowanym w Banja Luce. Rok później zdobyła pierwszą nagrodę na festiwalu "Złota gwiazda" w Bukareszcie w Rumunii, a w 2005 roku zajęła drugie miejsce na Międzynarodowym Festiwalu Muzyki Pop organizowanym w Banja Luce. W tym samym roku zgłosiła się do udziału w bośniackich eliminacjach eurowizyjnych z utworem „In This World”, z którym zajęła ostatecznie czwarte miejsce w finale organizowanym na początku marca w Sarajewie.
W 2007 roku została wybrana wewnętrznie na reprezentantkę Bośni i Hercegowiny w 52. Konkursie Piosenki Eurowizji z utworem „Rijeka bez imena”.Dzięki zajęciu miejsca w pierwszej dziesiątce przez zespół Hari Mata Hari podczas konkursu w 2006 roku, Marija miała zapewnione miejsce w stawce finałowej kolejnego widowiska. 12 maja wystąpiła jako pierwsza w kolejności w finale widowiska organizowanego w Helsinkach i zajęła ostatecznie jedenaste miejsce ze 106 punktami na koncie.

</doc>
<doc id="827423" url="https://pl.wikipedia.org/wiki?curid=827423" title="Rezerwat przyrody Dębina (województwo opolskie)">
Rezerwat przyrody Dębina (województwo opolskie)

Rezerwat przyrody Dębina – leśny rezerwat przyrody położony w gminie Grodków w powiecie brzeskim (województwo opolskie). Znajduje się na terenie leśnym w rejonie wsi Głębocko i Kopice nad rzeką Nysa Kłodzka. Został utworzony decyzją Wojewody Opolskiego z dnia 10 stycznia 2000 roku. Powierzchnia chronionego obszaru wynosi 61,11 ha. Obszar rezerwatu podlega ochronie czynnej.
Celem ochrony rezerwatu jest zachowanie fragmentu Puszczy Niemodlińskiej – zbiorowisk grądowych i łęgowych o cechach naturalnych. W prawie 160-letnim drzewostanie dominują lipy, dęby i jesiony, z okazami osiągającymi 150 cm średnicy pnia. Cechą charakterystyczną rezerwatu jest łanowo występująca śnieżyczka przebiśnieg ("Galanthus nivalis"). Można tam też spotkać pierwiosnka lekarskiego ("Primula officinalis"), kruszynę pospolitą ("Frangula alnus") i występujący w zwartym łanie czosnek niedźwiedzi ("Allium ursinum").
Z ciekawszych gatunków ptaków występują tu m.in.: gołąb siniak, muchołówka białoszyja, dzięcioły: zielonosiwy, czarny i średni. Gromadę ssaków reprezentują takie gatunki, jak: rzęsorek rzeczek, gronostaj oraz nietoperze: borowiec wielki, karlik większy, karlik drobny, gacek brunatny.
Rezerwat leży w obrębie Obszaru Chronionego Krajobrazu Bory Niemodlińskie oraz obszaru sieci Natura 2000 „Opolska Dolina Nysy Kłodzkiej” PLH160014.

</doc>
<doc id="827425" url="https://pl.wikipedia.org/wiki?curid=827425" title="Zimowiska">
Zimowiska

Zimowiska (kaszb. "Zëmòwiska", niem. "Wintershagen") – wieś w Polsce położona w województwie pomorskim, w powiecie słupskim, w gminie Ustka. 
Wieś jest siedzibą sołectwa Zimowiska.
W latach 1975–1998 miejscowość administracyjnie należała do województwa słupskiego. Obecnie w województwie pomorskim.
Pierwsza wzmianka o Zimowiskach pochodzi roku 1356 - wtedy to biskup kamieński Jan poświęcił tu kościół.
W Zimowiskach znajduje się murowany XVI w. kościół filialny parafii Najświętszego Zbawiciela w Ustce pw. św. Mikołaja (zabytek nr rej. A-321 z 8.05.1961).
We wsi dwór obronny z XV wieku znacznie przebudowany w XIX w. otoczony fosą.

</doc>
<doc id="827427" url="https://pl.wikipedia.org/wiki?curid=827427" title="X264">
X264

x264 – darmowa i otwarta implementacja kodera H.264/MPEG-4 AVC. Została upubliczniona na warunkach licencji GNU General Public License. Licencja ta może być niekompatybilna z patentowymi licencjami MPEG-LA w krajach uznających patenty programowe.
Utworzono kilka wersji graficznego interfejsu użytkownika dla wersji obsługiwanej z wiersza poleceń, włączając MeGUI, AutoAC oraz bazujący na .NET (1.1) x264CLI GUI.
Możliwości.
Obecnie (maj 2009) x264 jest jednym z najbardziej zaawansowanych publicznie dostępnych koderów AVC. Jest również jednym z niewielu dostępnych publicznie koderów AVC Wysokiego Profilu.
Obsługuje m.in.:
Porównanie z innymi kodekami.
x264 zostało nagrodzone w poniższych testach porównawczych:

</doc>
<doc id="827429" url="https://pl.wikipedia.org/wiki?curid=827429" title="Intermediate-Range Nuclear Forces Treaty">
Intermediate-Range Nuclear Forces Treaty

Intermediate-Range Nuclear Forces Treaty, w skr. INF Treaty; ofic. Treaty Between the United States of America and the Union of Soviet Socialist Republics on the Elimination of Their Intermediate-Range and Shorter-Range Missiles (pol. „Traktat o całkowitej likwidacji pocisków rakietowych krótkiego i średniego zasięgu”, „Traktat INF”) – umowa międzynarodowa zawarta 8 grudnia 1987 roku w Waszyngtonie pomiędzy Stanami Zjednoczonymi i Związkiem Radzieckim, dotycząca całkowitej likwidacji uzbrojenia w postaci rakietowych pocisków balistycznych krótkiego (ang. SRBM), średniego (ang. MRBM) oraz pośredniego (ang. IRBM) zasięgu obu traktatowych stron, a także zakazu jego produkcji, przechowywania i używania. Podpisana przez prezydenta USA Ronalda Reagana i przywódcę ZSRR, Sekretarza Generalnego KC KPZR Michaiła Gorbaczowa została ratyfikowana przez Senat Stanów Zjednoczonych 28 maja 1988 roku, z kolei jej wejście w życie miało miejsce 1 czerwca tego roku.
Bezpośrednim powodem przystąpienia przez Związek Radziecki do rozmów nad zakazem pocisków balistycznych średniego i pośredniego zasięgu, było rozpoczęcie w 1984 roku rozmieszczania w Europie pocisków balistycznych średniego zasięgu Pershing II o zwiększonym zasięgu i doskonałej jak na owe czasy celności z dokładnością CEP 50 m. Osiągnięte w wyniku rozmów porozumienie zakładało zlikwidowanie odpalanych z lądu termojądrowych i konwencjonalnych pocisków balistycznych i pocisków manewrujących o zasięgu od 500 do 5500 km.
Traktat INF zawierał niezwykle obszerne i nachalne ustalenia dotyczące inspekcji weryfikacyjnych oraz monitoringu obu będących jego sygnatariuszami stron. Był przy tym pierwszym i jedynym tego rodzaju traktatem, który faktycznie eliminował całą klasę broni jądrowej. Eliminując głównie pociski rakietowe stacjonujące w Europie, układ znacznie zmniejszył ryzyko wybuchu wojny nuklearnej na Starym Kontynencie i utorował drogę do negocjacji w sprawie taktycznej broni nuklearnej oraz chemicznej, a także negocjacji w sprawie sił konwencjonalnych w Europie. W ramach wykonywania jego postanowień do 1 czerwca 1991 roku zniszczono w sumie 2692 pociski rakietowe, 889 pocisków średniego zasięgu i 957 pocisków krótkiego zasięgu po stronie radzieckiej oraz 677 pocisków średniego zasięgu i 169 pocisków krótkiego zasięgu po stronie amerykańskiej. Traktat jest powszechnie uznawany za jedno z głównych porozumień kończących zimną wojnę.
Traktat utracił ważność 2 sierpnia 2019 roku za sprawą wycofania się z niego Stanów Zjednoczonych.
Tło historyczne.
W 1975 roku ZSRR rozpoczął rozmieszczanie w Europie nowego typu rakiet średniego zasięgu RSD-10. W założeniu miały one zastąpić przestarzałe systemy rakiet R-12 i R-14. Zachwiana została tym samym równowaga strategiczna z państwami Europy Zachodniej, ponieważ nowe rakiety stanowiły broń ofensywną pierwszego uderzenia posiadając większą siłę rażenia, zasięg i były odpalane z wyrzutni mobilnych.
Symetryczną odpowiedzią NATO było rozpoczęcie rozmieszczania począwszy od 1983 roku amerykańskich 464 pocisków manewrujących BGM-109G i 108 rakiet balistycznych Pershing. Równocześnie jednak, w 1980 roku w Genewie rozpoczęto negocjacje z ZSRR, dotyczące obustronnego wycofania tej broni z Europy. Podstawą do negocjacji był przedstawiony we wrześniu 1981 roku amerykański plan zerowy, zakładający całkowite wycofanie Pershingów, RSD-10, R-12 i R-14. W listopadzie 1983 roku z rokowań wycofała się Wielka Brytania i Francja, które uznały, że ich rakiety pośredniego i średniego zasięgu są bronią typowo defensywną (oba kraje posiadały w tym czasie pochodzące jeszcze z lat 50. XX wieku pociski oparte na przestarzałej technologii o znikomej wartości ofensywnej). Jednak w odpowiedzi nieoczekiwanie strona radziecka zawiesiła swój udział w dalszych negocjacjach. Przed końcem 1983 roku rozpoczęło się rozmieszczanie pocisków w Wielkiej Brytanii i Irlandii Północnej, a w 1984 roku w Niemczech Zachodnich i we Włoszech.
W marcu 1985 roku ZSRR wznowił rozmowy, próbując je tym razem połączyć z rokowaniami na temat redukcji strategicznej broni jądrowej (START I) i amerykańskim programem "wojen gwiezdnych" (SDI).
Po serii spotkań dwustronnych w sierpniu i wrześniu 1986 roku nastąpił przełom w rokowaniach w czasie , gdzie Reagan i Gorbaczow zgodzili się na wzajemne wycofanie broni średniego i pośredniego zasięgu oraz ustalili limit 100 głowic termojądrowych, które mogły być instalowane na innych pociskach tego typu, m.in. bazowania morskiego. Decyzja została wsparta w sierpniu 1987 roku przez kanclerza Niemiec Helmuta Kohla, który jednostronnie wypowiedział USA umowę o stacjonowaniu starszych rakiet Pershing IA w Niemczech Zachodnich. Dodatkowe negocjacje w sprawie amerykańskiej i radzieckiej polityki zbrojeniowej przeprowadzono także podczas w grudniu 1987 roku, na którym ostatecznie podpisano traktat INF.
Skutki.
Obie strony zniszczyły pociski:
Zamiar wycofania się stron i kres traktatu.
Ustami najwyższych przedstawicieli Ministerstwa Obrony, Rosja, będąca prawną i międzynarodową sukcesorką zlikwidowanego w 1991 roku ZSRR, wielokrotnie wyrażała opinię, że likwidacja w myśl postanowień traktatu INF pocisków R-400 (których następcą jest pocisk 9M723 Iskander M i jego odmiany, pocisk balistyczny systemu 9K720 Iskander o określanym w czasie ważności traktatu zasięgu &lt;500 km) była błędem, zaś wraz ze Stanami Zjednoczonymi Ameryki są jedynymi państwami na świecie objętymi zakazem posiadania pocisków średniego zasięgu. Spowodowało to z jednej strony dążenie Rosji do wycofania się z Traktatu INF, z drugiej zaś podjęcie zastąpienia pocisków zwanych Kodem NATO Scud, pociskami głoszonymi jako dozwolone przez traktat INF. To jest pociskami krótkiego zasięgu (nie przekraczającymi dozwolonych w traktacie 500 km). Faktyczny zasięg tej broni jest wiele większy, domniemają obcy analitycy zasięg 1000 km z głowicą termojądrową. Jako pocisk skrzydlaty, model 9M728 i 9M729 zasięg jest tożsamy bądź zbliżony z odmianą konwencjonalną i termojądrową modelu 3M14.
Po zakończeniu zimnej wojny temat pocisków rakietowych średniego zasięgu nie był poruszany przez ponad 15 lat. W międzyczasie Francja, która nie była sygnatariuszem traktatu INF z 1987 roku wycofała swoje rakiety pośredniego zasięgu S3 ze służby w 1996 roku, co ówcześnie wyeliminowało tego typu broń w Europie. W 2005 roku rosyjskie media podały, że minister obrony Rosji Siergiej Iwanow zapytał amerykańskiego sekretarza obrony Donalda Rumsfelda o jego zdanie na temat ewentualnego wycofania się Rosji z traktatu INF. Rok później Iwanow nazwał traktat „reliktem zimnej wojny”. W 2007 roku, kiedy zaczynały się prace nad pociskiem RS-26 (piątej generacji pocisk przeznaczony do niszczenia strategicznych celów na dystansach kilku tysięcy kilometrów), rosyjscy wojskowi i politycy – z prezydentem Władimirem Putinem na czele – wypowiadali się krytycznie o traktacie INF. 10 lutego 2007 roku Putin oświadczył, że traktat nie odpowiada już interesom Rosji, zaś kilka dni później Iwanow stwierdził, że Rosja jest znacznie słabsza z powodu traktatu, a szef Sztabu Generalnego Sił Zbrojnych Federacji Rosyjskiej gen. Jurij Bałujewski zasugerował, że Rosja może od traktatu jednostronnie odstąpić. Wypowiedzi te padły krótko po ujawnieniu planów administracji prezydenta Stanów Zjednoczonych George’a W. Busha rozmieszczenia w Polsce i Czechach baz systemu obrony antybalistycznej (tarczy antyrakietowej). Niedługo później Władimir Putin zaproponował, aby Stany Zjednoczone i Rosja ponownie przeanalizowały traktat w świetle podejmowanych przez inne państwa prac nad produkcją pocisków średniego zasięgu. W październiku 2007 roku rosyjski prezydent zaproponował, aby traktat INF stał się wielostronny, czyli oznaczał globalny zakaz dla pocisków, których dotyczy. Później w tym samym miesiącu, na Zgromadzeniu Ogólnym ONZ, przedstawiciele USA i Rosji wspólnie potwierdzili przestrzeganie traktatu przez swoje państwa i wezwali inne kraje do wyeliminowania pocisków krótkiego oraz średniego zasięgu.
Władze Stanów Zjednoczonych od lat wysuwały wobec Rosji zarzuty o złamanie postanowień traktatu INF. 16 grudnia 2014 roku Kongresowe Biuro Analiz (ang. "Congressional Research Service") przygotowało raport, zgodnie z którym Rosja budowała i testowała pociski balistyczne oraz samosterujące, zdolne do przenoszenia głowic jądrowych, a także była bliska ich rozmieszczenia na swym europejskim terytorium, co stanowiło zagrożenie przede wszystkim dla Europy (a przy tym również dla amerykańskich baz w Europie i członków NATO), bo zasięg objętych traktatem INF pocisków wynosi od 500 do 5500 km. Jeszcze w 2013 roku administracja prezydenta Stanów Zjednoczonych Baracka Obamy rozpoczęła starania o skłonienie Rosji do powrotu do przestrzegania traktatu. 4 grudnia 2018 roku administracja Donalda Trumpa dała Rosji 60 dni na zniszczenie łamiących umowę pocisków manewrujących 9M729, jednak warunki te nie zostały spełnione, w związku z czym 2 lutego 2019 roku USA zawiesiły stosowanie traktatu oraz rozpoczęły sześciomiesięczną procedurę jego wypowiedzenia. 4 marca tego roku Władimir Putin podpisał z kolei dekret o zawieszeniu przestrzegania umowy przez Rosję. 2 sierpnia 2019 roku administracja Donalda Trumpa oficjalnie ogłosiła wycofanie Stanów Zjednoczonych z traktatu INF. Niemały wpływ na decyzje administracji Trumpa miało przekonanie, że traktat, mający zmniejszyć ryzyko użycia broni jądrowej w Europie, jest nie tylko nieskuteczny, ale i utrudnia Stanom Zjednoczonym konwencjonalne odstraszanie Chin – nie będąc stroną umowy, rozwinęły one duży arsenał zakazanych nią pocisków, zagrażających siłom i sojusznikom USA w Azji.

</doc>
<doc id="827430" url="https://pl.wikipedia.org/wiki?curid=827430" title="Eresing">
Eresing

Eresing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Windach. Leży około 12 km na północny wschód od Landsberg am Lech, przy autostradzie A96 i linii kolejowej Monachium – Memmingen.
Polityka.
Wójtem gminy jest Josef Loy z DG, rada gminy składa się z 12 osób.

</doc>
<doc id="827431" url="https://pl.wikipedia.org/wiki?curid=827431" title="PKS (zespół muzyczny)">
PKS (zespół muzyczny)

PKS – polska grupa punkrockowa pochodząca z Trójmiasta, powstała w 1979 roku.
Podstawowy skład tworzyli: 
Dyskografia.
Bootlegi:

</doc>
<doc id="827434" url="https://pl.wikipedia.org/wiki?curid=827434" title="Antoine B. Daniel">
Antoine B. Daniel

Antoine B. Daniel pseudonim trójki francuskich autorów: prozaika Antoine'a Audouarda, prozaika Jean-Daniela Baltassata i historyka Bertranda Houette'a.
W formie powieści awanturniczo-romantycznej opisali podbój państwa Inków w trylogii "Inkowie".
Tytuły części:
Kolejne książki:

</doc>
<doc id="827440" url="https://pl.wikipedia.org/wiki?curid=827440" title="Finning">
Finning

Finning – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, wchodzi w skład wspólnoty administracyjnej Windach. Leży około 10 km na wschód od Landsberg am Lech.
Polityka.
Wójtem gminy jest Fritz Haaf, rada gminy składa się z 12 osób.
Oświata.
W gminie znajdują się dwa przedszkola (92 miejsca) oraz szkoła podstawowa z częścią Hauptschule (10 nauczycieli, 185 uczniów).

</doc>
<doc id="827446" url="https://pl.wikipedia.org/wiki?curid=827446" title="Windach">
Windach

Windach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech, siedziba wspólnoty administracyjnej Windach. Leży około 12 km na wschód od Landsberg am Lech, przy autostradzie A96.
Polityka.
Wójtem gminy jest Walter Graf, rada gminy składa się z 16 osób.

</doc>
<doc id="827447" url="https://pl.wikipedia.org/wiki?curid=827447" title="The Back Horn">
The Back Horn

The Back Horn – japoński zespół muzyczny powstały w 1998 roku w Tokio. Główne brzmienie zespołu to rock z elementami grunge oraz rocka alternatywnego i indie rocka.
Zespół po raz pierwszy można było usłyszeć na "Fuji Rock Festival". Po tym festiwalu wydali swój pierwszy album. W 2001 roku odszedł "Hirabayashi Naoki" i zespół zmienił wytwórnię płytową. 4 sierpnia 2006 roku wystąpili na festiwalu "ROCK IN JAPAN FES 2006", który odbył się w nadmorskim parku w Hitachi.

</doc>
<doc id="827457" url="https://pl.wikipedia.org/wiki?curid=827457" title="Lew Psachis">
Lew Psachis

Lew Psachis, ros. Лев Борисович Псахис (ur. 29 listopada 1958 w Krasnojarsku) – izraelski szachista i trener szachowy ("FIDE Senior Trainer" od 2004) pochodzenia rosyjskiego, arcymistrz od 1982 roku.
Kariera szachowa.
Dwukrotnie zdobył tytuł mistrza Związku Radzieckiego, w 1980 w Wilnie (wraz z Aleksandrem Bielawskim) oraz 1981 roku we Frunze (wraz z Garrim Kasparowem, którego pokonał w II rundzie turnieju). W roku 1982 zakwalifikował się do turnieju międzystrefowego (eliminacji mistrzostw świata) w Las Palmas, ale zajął odległe X miejsce. Zwyciężył bądź podzielił I miejsca m.in. w: Sarajewie (1981 i 1986, turnieje "Bosna"), Cienfuegos (1983, memoriał Jose Raula Capablanki), Sziraku (1986), Kopenhadze (2001) oraz w Andorze (2002).
Od roku 1990 reprezentuje barwy Izraela. W roku 1997 zwyciężył, natomiast w 1999 podzielił I lokatę w mistrzostwach tego kraju.
W latach 1990–2002 siedmiokrotnie wystąpił w reprezentacji Izraela na szachowych olimpiadach. Jest trzykrotnym złotym medalistą drużynowych mistrzostw Europy: w 1983 zdobył 2 medale (wraz z zespołem ZSRR oraz za indywidualny wynik na VII szachownicy), zaś w 1999 (w barwach Izraela) – za indywidualny rezultat na IV szachownicy.
Najwyższy ranking w karierze osiągnął 1 stycznia 1995 r., z wynikiem 2625 punktów dzielił wówczas 33. miejsce na światowej liście FIDE, jednocześnie zajmując drugie miejsce (za Ilją Smirinem) wśród izraelskich szachistów.
Jest cenionym szachowym trenerem, współpracował m.in. z: Garrim Kasparowem, Arturem Jusupowem, Emilem Sutowskim oraz siostrami Zsuzsą i Judit Polgár.

</doc>
<doc id="827458" url="https://pl.wikipedia.org/wiki?curid=827458" title="National Portrait Gallery (Londyn)">
National Portrait Gallery (Londyn)

National Portrait Gallery (Narodowa Galeria Portretów) – muzeum sztuki w Londynie otwarte w 1856 roku. 
Muzeum jest w posiadaniu licznych portretów znanych Brytyjczyków. W swoich zbiorach zawiera, skatalogowany z numerem 1, portret z Chandos, najbardziej znany wizerunek Williama Shakespeare'a.
Nie wszystkie eksponaty mają dużą wartość artystyczną – są jednak i unikatowe dzieła, jak autoportrety Williama Hogartha. Oprócz obrazów znajdują się tam fotografie, rzeźby, karykatury i szkice.
Do obecnego budynku, zbudowanego w stylu neorenesansowym, galeria przeniosła się w 1896. Od tamtego czasu był on dwukrotnie powiększany, w 1933 i 2000. Oprócz galerii portretów w budynku eksponowana jest zmienna wystawa sztuki współczesnej.
Rocznie galerię tę odwiedza około 1 500 000 turystów.

</doc>
<doc id="827464" url="https://pl.wikipedia.org/wiki?curid=827464" title="World Vision">
World Vision

World Vision – chrześcijańska organizacja zajmująca się pomocą humanitarną i rozwojową. Jedna z największych na świecie instytucji tego rodzaju.
Pomaga potrzebującym, przede wszystkim dzieciom, na sześciu kontynentach, m.in. poprzez wsparcie finansowe i rzeczowe oraz programy edukacyjne.

</doc>
<doc id="827466" url="https://pl.wikipedia.org/wiki?curid=827466" title="Space Needle">
Space Needle

Space Needle – budynek (wieża widokowa) w Seattle w stanie Waszyngton, ukończony 8 grudnia 1961 z okazji wystawy światowej. Space Needle to 184-metrowy stalowy słup z „latającym spodkiem” na wierzchołku, w którym znajduje się taras obserwacyjny i drogie restauracje. Futurystyczny budynek ma szybkie windy, które błyskawicznie zabierają turystów na szczyt (41 sekund). Jest on jednym z najwyższych budynków Seattle i jego charakterystycznym punktem.

</doc>
<doc id="827467" url="https://pl.wikipedia.org/wiki?curid=827467" title="Hanna Pakarinen">
Hanna Pakarinen

Hanna Helena Pakarinen (ur. 17 kwietnia 1981 w Lappeenrancie) – fińska piosenkarka popowa, laureatka pierwszej fińskiej edycji programu telewizyjnego "Idol", reprezentantka Finlandii w 52. Konkursie Piosenki Eurowizji w 2007 roku.
Kariera muzyczna.
Latem 2003 roku Pakarinen wzięła udział w przesłuchaniach do pierwszej fińskiej edycji programu telewizyjnego "Idol". Piosenkarka zakwalifikowała się kolejnego etapu konkursu i ostatecznie doszła do finału organizowanego na początku stycznia 2004 roku. Zdobyła w nim największe poparcie telewidzów (60% głosów), dzięki zajęła pierwsze miejsce i wygrała 30 tysięcy dolarów oraz możliwość podpisania kontraktu płytowego z wytwórnią Sony BMG.
Niedługo po wygraniu programu wydała swój debiutancki singiel „Love Is Like a Song”, który premierowo wykonała w finale "Idola" w fińskiej wersji językowej jako „Tulin voittamaan”. Utwór zadebiutował na pierwszym miejscu fińskiej listy przebojów i utrzymał się w pierwszej dziesiątce notowania przez jedenaście tygodni. W czerwcu wydała swój debiutancki album studyjny zatytułowany "When I Become Me", który zadebiutował na drugim miejscu fińskiej listy najczęściej kupowanych płyt i utrzymał się w pierwszej dziesiątce zestawienia przez dwanaście tygodni, a także uzyskał status platynowej płyty za osiągnięcie wyniku ponad 52 tys. sprzedanych egzemplarzy w kraju. W tym samym roku piosenkarka wyruszyła w ogólnokrajową trasę koncertową zatytułowaną "When I Become Me Tour", a także wydała singiel „Heaven”, który można było nabyć jedynie po zakupie pięciu batonów firmy Daim.
Późnym latem 2005 roku wydała nowy singiel „Kiss of Life”, który zapowiadał jej nowy album studyjny zatytułowany "Stronger" wydany na początku września tego samego roku. Płyta zadebiutowała na drugim miejscu notowania najczęściej kupowanych płyt w kraju i uzyskała status złotej płyty za sprzedaż w prawie 17 tys. egzemplarzy. Oprócz singla „Kiss of Life”, album promowały utwory „Damn You”, „Fearless” i „Stronger Without You”. W ramach promocji krążka piosenkarka wyruszyła w trasę koncertową po kraju zatytułowaną "Stronger Tour".
W styczniu 2007 roku ukazał się jej nowy singiel „Go Go” zapowiadający jej trzecią płytę studyjną zatytułowaną "Lovers", która ukazała się 14 lutego. Album zadebiutował na trzecim miejscu krajowej listy najczęściej kupowanych krążków i uzyskał status złotej płyty za osiągnięcie wyniku ponad 16 tys. sprzedanych sztuk w kraju. Na początku roku piosenkarka zakwalifikowała się do udziału w krajowych eliminacjach eurowizyjnych, do których zgłosiła się z piosenkami „Tell Me What to Do” oraz „Leave Me Alone”. 20 stycznia zaśpiewała utwory w pierwszym półfinale selekcji i awansowała do finału z numerem „Leave Me Alone”, z którym ostatecznie wygrała po zdobyciu największego poparcia telewidzów, dzięki czemu została wybrana na reprezentantkę Finlandii, gospodarza 52. Konkursu Piosenki Eurowizji organizowanego w Helsinkach.Jako reprezentantka gospodarzy miała zapewnione miejsce w finale widowiska, 12 maja wystąpiła w finale widowiska i zajęła ostatecznie siedemnaste miejsce z 53 punktami na koncie, w tym m.in. z maksymalnymi notami 12 punktów od Szwecji i Islandii. Piosenka zadebiutowała na ósmym miejscu szwedzkiej listy przebojów. Po udziale w konkursie piosenkarka wyruszyła w trasę koncertową zatytułowaną "Lovers Tour". W październiku pojawiła się na ścieżce dźwiękowej fińskiego filmu "Musta jää", na potrzeby którego nagrała utwór „Black Ice”.
Po zakończeniu trasy koncertowej Pakarinen rozpoczęła pracę nad materiałem na swoją czwartą płytę studyjną. Pod koniec 2008 roku wydała singiel „Make Believe”, a także wzięła udział w nagraniu zremasterowanej wersji utworu „Winter Wonderland”, który znalazł się na fińskim wydaniu płyty "Christmas Duets" Elvisa Presleya. 14 stycznia 2009 roku premierę miał jej czwarty album zatytułowany "Love in a Million Shades", który zadebiutował na siódmym miejscu listy najczęściej kupowanych płyt w kraju. Pozostałymi singlami promującymi krążek zostały utwory „Rescue Me”, „Shout It Out Loud” oraz tytułowa piosenka „Love in a Million Shades”. Pod koniec kwietnia na fińskim rynku ukazała się składanka zatytułowana "The Voice - Livenä Vieraissa, Vol. 2", na której znalazły się dwa utworu zaśpiewane przez piosenkarkę: jej wersja przeboju „Enter Sandman” zespołu Metallica oraz singiel „Shout It Out Loud”. W połowie 2009 roku artystka wyruszyła w trasę koncertową po kraju zatytułowaną "Love In A Million Shades Tour".
W 2010 roku ukazała się piąta płyta studyjna Pakarinen zatytułowana "Paperimiehen tytär", która zadebiutowała na dziewiątym miejscu krajowej listy najczęściej kupowanych albumów. Krążek promowały single „Se yksi ainoa” i „Miehet”.
W sierpniu 2013 roku premierę miał szósty album studyjny piosenkarki zatytułowany "Olipa kerran elämä". W lipcu 2015 roku ukazał się jej nowy singiel „Stop”, na którym gościnnie pojawili się także Lc Nick, Obi i Via.

</doc>
<doc id="827470" url="https://pl.wikipedia.org/wiki?curid=827470" title="Klemens Kurowski">
Klemens Kurowski

Klemens Kurowski z Drożojewic i Kurowa – polski szlachcic i senator, tytułowany hrabią, przez Bartosza Paprockiego w "Herby Rycerstwa Polskiego".
Urodzony ok. 1340 r. w Drożejowicach, zmarł ok. 1405. 
W 1370 wszedł drogą przyjęcia spadku po Siestrzemile w posiadanie Kurowa w dawnym powiecie szczyrzyckim pod Wiśniczem, która to wieś stanowiła od tego czasu główną jego siedzibę. Sprawował on w latach 1396–1405 godność kasztelana żarnowskiego. Starosta Konina w latach 1398–1400. Był ponadto senatorem. Stanowisko senatora przypisane było do sprawowanego urzędu kasztelana, które dzierżył do końca swojego życia.
Klemens Kurowski należał do najbardziej zaufanych rycerzy z otoczenia Jana Kmity starosty krakowskiego i ruskiego.
Jako pierwszy ze swojej rodziny, zaczyna pieczętować się herbem Szreniawa. Zgodnie z często praktykowanym zwyczajem, wynikającym z funkcjonującego w tamtej epoce wojskowego systemu chorągwianego, zastąpił on wcześniej używany przez siebie rodowy herb rycerski „Kur” – herbem „Szreniawa” Jana Kmity z Wiśnicza – starosty ruskiego – (służył bowiem pod jego dowództwem i należał do jego drużyny). Wywodził się on z mazowieckiego rodu Kurów – osiadłego w Małopolsce od czasów najazdu Konrada mazowieckiego na województwo krakowskie. W roku 1399 Klemens Kurowski przenosi swoją główną siedzibę do Kurowa w powiecie puławskim, która to miejscowość należała do rodziny z nadania króla Władysława Łokietka, a dla którego to miasta – jego syn Piotr Kurowski – starosta lubelski uzyskuje od króla Władysława III (6 stycznia 1442) zamianę lokacji z prawa polskiego na prawo magdeburskie. Miastu temu zostaje nadany jako herb miejski dawny herb rycerski tego rodu Kur Biały. Mając na uwadze prężny rozwój nowej siedziby rodu, kupuje Klemens w 1399 roku od Jana z Bejsc zamek w nieodległej od Kurowa Bochotnicy, oraz wieś przyległą do Kurowa, która od imienia nowego nabywcy uzyskuje nazwę Klementowice. Cały ten majątek pod koniec XV wieku przeszedł po wygaśnięciu męskich potomków rodu Szreniawitów-Kurowskich, drogą spadku w ręce wnuczki Klemensa – Anny Zbąskiej herbu Nałęcz.
Najstarszy dokument sygnowany przez Klemensa Kurowskiego pieczęcią z herbem Szreniawa, pochodzi z 
1396 roku i był sporządzony w pierwszym roku sprawowania urzędu - kasztelańskiego na Żarnowie. Klemens Kurowski był dwukrotnie żonaty. Jego pierwsza żona Dorota, pozostawiła po sobie syna Mikołaja i Jana, z drugą zaś Katarzyną, miał Piotra, Annę i Elżbietę.
Do znacznych godności politycznych, doszli dwaj synowie Klemensa:

</doc>
<doc id="827474" url="https://pl.wikipedia.org/wiki?curid=827474" title="Członek męski">
Członek męski



</doc>
<doc id="827482" url="https://pl.wikipedia.org/wiki?curid=827482" title="Szapsel Rotholc">
Szapsel Rotholc

Szapsel Rotholc (ur. 7 lutego 1913 w Warszawie, zm. 29 lutego 1996 w Montrealu ) – polski bokser pochodzenia żydowskiego, medalista mistrzostw Europy.
Życiorys.
Był synem Lejba i Liby. Pochodził z biednej rodziny. Z zawodu był zecerem-drukarzem.
Przez całą swoją dziesięcioletnią karierę był zawodnikiem klubu Gwiazda Warszawa, w latach 1929–1939, należał do najlepszych bokserów wagi muszej w Polsce. Z powodzeniem startował w mistrzostwach Europy w Budapeszcie 1934, zdobywając brązowy medal. Był mistrzem Polski w 1933 (jako pierwszy żydowski pięściarz) i wicemistrzem w 1934 w kategorii muszej. Zbiegiem okoliczności (kontuzja dłoni) nie wystąpił na igrzyskach olimpijskich w Berlinie (1936), ale za złamanie bojkotu Igrzysk ze strony środowisk żydowskich został usunięty z żydowskiego związku zecerów i zaczął zarabiać na życie jako szofer-mechanik.
Wystąpił 16 razy w reprezentacji Polski, odnosząc 15 zwycięstw i 1 remis w latach 1934–1939. Odniósł zwycięstwo kilka dni po Nocy kryształowej (13 listopada 1938) w meczu Polska-Niemcy w Hali Stulecia we Wrocławiu nad Nikolausem Obermauerem, późniejszym wicemistrzem Europy. Zajmował kolejno 10 i 6 miejsce w Plebiscycie Przeglądu Sportowego w 1934 i 1935.
Na 135 stoczonych oficjalnie walk wygrał ponad 120. Bardzo szybki, waleczny i nieustępliwy „Szapsio” cieszył się ogromną popularnością wśród warszawskich kibiców boksu.
Jesienią 1939 został zatrzymany na polecenie Josefa Meisingera, Komendanta SD i Policji Bezpieczeństwa Dystryktu Warszawskiego i brutalnie pobity. Miał to być odwet za zwycięstwo Rotholca w walce z jednym z niemieckich bokserów.
Był jednym z nielicznych bokserów pochodzenia żydowskiego, którym udało się przeżyć okupację. Przebywał w getcie warszawskim, gdzie był funkcjonariuszem Żydowskiej Służby Porządkowej, skąd zdołał uciec i ukryć się po stronie „aryjskiej”.
Po upadku powstania warszawskiego przebywał w obozie w Pruszkowie i stąd został wywieziony do Niemiec. Po wojnie wrócił do Polski i zamieszkał w Łodzi.
W listopadzie 1946 stanął przed Sądem Obywatelskim przy Centralnym Komitecie Żydów Polskich w związku z zarzutami współpracy z Niemcami w getcie warszawskim, w szeregach tamtejszej policji żydowskiej. Relacje świadków były rozbieżne. Jedni twierdzili, że byli przez niego bici, inni wskazywali, że pomógł uniknąć śmierci jednemu z przedwojennych żydowskich bokserów. Sam bronił się twierdząc, że chciał wykorzystać swoją pozycję do pomocy innym. W wyniku rozprawy został skazany na dwuletnie wykluczenie ze społeczności żydowskiej i trzyletnie zawieszenie praw cywilnych, ale werdykt został uchylony w czerwcu 1948. Podjął pracę jako trener w klubie Zryw Łódź, w 1949 wyemigrował do Belgii, a następnie do Kanady. Zajmował się tam zawodowo kuśnierstwem.
W kulturze masowej.
Pierwowzór postaci Jakuba Szapiry z dwóch powieści Szczepana Twardocha: Król oraz Królestwo, a także serialu nakręconego na podstawie pierwszej z nich.
Walka pięściarza z Wernerem Spannagelem w Poznaniu w 1934 roku została odtworzona w powieści "Mora" Piotra Bojarskiego. 

</doc>
<doc id="827486" url="https://pl.wikipedia.org/wiki?curid=827486" title="Tajemnica komornika sądowego">
Tajemnica komornika sądowego

Tajemnica komornika sądowego – termin prawniczy wprowadzony ustawą z dnia 29 sierpnia 1997 r. o komornikach sądowych i egzekucji.
Od 1 stycznia 2019 r. obowiązuje ustawa z dnia 22 marca 2018 r. o komornikach sądowych.

</doc>
<doc id="827490" url="https://pl.wikipedia.org/wiki?curid=827490" title="Cmentarz Srebrzysko">
Cmentarz Srebrzysko

Cmentarz Centralny Srebrzysko – cmentarz komunalny w Gdańsku, położony w dzielnicy Wrzeszcz Górny, na Srebrzysku, przy ul. Srebrniki 2. Drugi pod względem powierzchni największy cmentarz miasta, po Cmentarzu Łostowickim.
Cmentarz jest położony na malowniczo ukształtowanym obszarze leśnym sąsiadującym z Jaśkowym Lasem, Gajem Gutenberga (będącymi dawniej częścią kompleksu leśnego Lasów Oliwskich), Strzyską Górą, terenem wojskowym i szpitalem psychiatrycznym na Srebrzysku. Specyfiką cmentarza jest jego górzysto-leśne położenie i częściowo tarasowy układ nagrobków.
Wpisany do gminnej ewidencji zabytków.
Historia.
Został otwarty jako cmentarz miejski w 1924, na powierzchni kilkunastu hektarów. W okresie Wolnego Miasta Gdańska nosił niemiecką nazwę "Zentralfriedhof". Przez pierwsze lata urządzona była tylko jego dolna część, przyległa do wejścia i głównej alei. Po wybuchu II wojny światowej i włączeniu Gdańska do III Rzeszy, cmentarz został zaplanowany dla żołnierzy Wehrmachtu poległych na różnych frontach oraz zasłużonych osób cywilnych. Pierwszych pochówków wojennych żołnierzy niemieckich, poległych podczas oblężenia Westerplatte, dokonano we wrześniu 1939.
W 1940 zostało urządzone dojście i dojazd do cmentarza, ozdobione wzdłuż chodników wysokimi szpalerami grabów oraz zostało zbudowane centralnie położone rondo. W tym samym roku zostały zbudowane dwa parterowe, bliźniacze budynki z klinkierowej cegły, do obsługi cmentarza. W budynku po prawej zostały umieszczone sala przedpogrzebowa i kostnica. Do dalszej rozbudowy cmentarza wykorzystywano od drugiej połowy 1940 jeńców wojennych, głównie francuskich.
Do pochówków zmarłych, których dokonania życiowe znalazły uznanie ówczesnych władz, została utworzona „Aleja Zasłużonych” jako wyodrębniona kwatera.
W okresie PRL przy głównej alei cmentarnej przy krzyżu poświęconym ofiarom grudnia roku 1970 w okresie Wszystkich Świętych dochodziło do patriotycznych manifestacji religijnych.
Od 1945 do końca 2008 na cmentarzu pochowano łącznie około 60 000 osób. Do końca lat 70. cmentarz był główną nekropolią Gdańska (obecnie jest nią Cmentarz Łostowicki).
W październiku 2018 na cmentarzu, na końcu alei prowadzącej od głównej bramy, odsłonięto pomnik poświęcony gdańskim alpinistom.

</doc>
<doc id="827494" url="https://pl.wikipedia.org/wiki?curid=827494" title="Mother Love Bone">
Mother Love Bone

Mother Love Bone – amerykański zespół grunge'owy z Seattle aktywny od 1988 do 1990.
Grupa zapisała się w dziejach muzyki głównie dzięki osobowości i kompozycjom lidera, Andrew Wooda. Przed wydaniem pierwszej płyty - "Apple", Wood zmarł z powodu przedawkowania heroiny.
Po jego śmierci Chris Cornell napisał kilka piosenek na cześć zmarłego kolegi. Z tego wyniknął projekt Temple of the Dog, który skupiał dwóch członków Soundgarden (Chris Cornell, Matt Cameron), Eddiego Veddera i byłych członków Mother Love Bone. Wydali w 1990 płytę o tym samym tytule z 10 piosenkami upamiętniającymi śmierć przyjaciela. Gitarzysta formacji Alice in Chains Jerry Cantrell, napisał w 1990 roku piosenkę „Would?” na cześć zmarłego muzyka, który był bliskim przyjacielem gitarzysty. Piosenka trafiła na album "Dirt" w 1992 roku.
Historia.
Mother Love Bone powstało z inicjatywy byłych członków zespołu Green River - Stone’a Gossarda, Jeffa Amenta i Bruce’a Fairweathera, ex-wokalisty Malfunkshun - Andrew Wooda oraz ex-perkusisty Ten Minute Warning i Skin Yard Grega Gilmore’a. Grupa bardzo szybko uzyskała popularność w miejscowych klubach Seattle.
W 1989 zespołem zainteresowała się wytwórnia PolyGram. Dzięki temu wydali swoją pierwszą EP "Shine", która była jednym z pierwszych wydawnictw wśród zespołów z Seattle wydanych przez poważną wytwórnię płytową. Płyta sprzedała się bardzo szybko oraz znacznie podniosła poziom zainteresowania zespołem.
Pod koniec 1989 grupa nagrała swoją pierwszą płytę "Apple". Wydana została w marcu 1990. Kilka dni przed wydaniem, Andrew Wood zmarł z powodu przedawkowania heroiny, po bardzo długich problemach z narkotykami. Wraz z jego śmiercią rozpadło się również Mother Love Bone.
Po śmierci Wooda, Gossard i Ament wspólnie z liderem Soundgarden Chrisem Cornellem oraz Eddiem Vedderem utworzyli Temple of the Dog. Gossard, Ament i Vedder utworzyli potem Pearl Jam.

</doc>
<doc id="827497" url="https://pl.wikipedia.org/wiki?curid=827497" title="Władysław Zieliński (kajakarz)">
Władysław Zieliński (kajakarz)

Władysław Zieliński (ur. 24 lipca 1935 w Warszawie) – polski kajakarz, mistrz świata w konkurencji K-2 1000 m (1958), brązowy medalista olimpijski z Rzymu (1960), olimpijczyk z Tokio (1964) i Meksyku (1968). Przez całą karierę związany z klubem Spójnia Warszawa (1949-1971). Brat kajakarza Jacka Zielińskiego.
Kariera sportowa.
Mistrzostwa świata.
Jego największym sukcesem w karierze było mistrzostwo świata w konkurencji K-2 500 m (razem ze Stefanem Kapłaniakiem). Ponadto na tych samych mistrzostwach zajął jeszcze miejsce 4 w konkurencji K-2 1000 m i K-1 4 x 500 m. W kolejnych startach zajmował jeszcze finałowe miejsca w 1963 (4 m. w konkurencji K-2 500 m i 5 m. w K-1 4 x 500 m) i 1966 (4 m. w konkurencji K-4 1000 m).
Igrzyska Olimpijskie.
Jego największym sukcesem olimpijskim był brązowy medal Igrzysk Olimpijskich w Rzymie w konkurencji K-2 1000 m (razem ze Stefanem Kapłaniakiem). Na tych samych igrzyskach zajął jeszcze czwarte miejsce w konkurencji K-1 4 x 500 m (razem ze Stefanem Kapłaniakiem, Ryszardem Marchlikiem i Ryszardem Skwarskim. W 1964 zajął czwarte miejsce w konkurencji K-2 1000 m (ze Stefanem Kapłaniakiem), a w 1968 ósme w konkurencji K-4 1000 m (razem z Ewaldem Januszem, Ryszardem Marchlikiem i Rafałem Piszczem.
Mistrzostwa Europy.
W mistrzostwach Europy zdobył srebrny medal w 1961 w konkurencji K-2 500 m (ze Stefanem Kapłaniakiem) i dwa brązowe w 1959 (w konkurencji K-2 500 m (razem z Jackiem Zielińskim) i K-1 4 x 500 m (razem ze Stefanem Kapłaniakiem, Kazimierzem Kozierasem i Ryszardem Skwarskim)). Ponadto w finałach mistrzostw Europy pływał jeszcze w 1957 (4 m. w K-1 4 x 500 m, 7 m. w K-2 500 m), 1963 (4 m. w K-2 500 m, 5 m. w K-1 4 x 500 m), 1965 (5 m. w K-2 500 m, 5 m. w K-1 4 x 500 m).
Mistrzostwa Polski.
Był mistrzem Polski w konkurencjach:

</doc>
<doc id="827500" url="https://pl.wikipedia.org/wiki?curid=827500" title="Sonet 66 (William Szekspir)">
Sonet 66 (William Szekspir)

Sonet 66 ("Dość tego mając, wołam o śmierć cichą") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, poddaje krytyce trzy rzeczy: niesprawiedliwość społeczną, niedoskonałość władzy i brak moralności w społeczeństwie.
W ostatniej strofie tenże stwierdza, że jedyną rzeczą, która trzyma go przy życiu, jest miłość do "tajemniczego młodzieńca".

</doc>
<doc id="827502" url="https://pl.wikipedia.org/wiki?curid=827502" title="Laura Restrepo">
Laura Restrepo

Laura Restrepo (ur. 1950 w Bogocie) – kolumbijska pisarka i dziennikarka, laureatka wielu nagród, m.in. francuskiej Prix France Culture (1998) za najlepszą powieść obcojęzyczną.
W 1997 roku została wyróżniona nagrodą Premio Sor Juana Inés de la Cruz.

</doc>
<doc id="827504" url="https://pl.wikipedia.org/wiki?curid=827504" title="Michael Imperioli">
Michael Imperioli

James Michael Imperioli (ur. 26 marca 1966 w Mount Vernon) – amerykański aktor pochodzenia włoskiego. Rozpoznawany głównie z roli Christophera Moltisanti w serialu "Rodzina Soprano".
Życiorys.
Urodził się w Mount Vernon w stanie Nowy Jork we włosko-amerykańskiej rodzinie jako syn Claire Imperioli, aktorki amatorki, i Dana Imperioliego, kierowcy autobusu i aktora amatora. Jego przodkowie pochodzili z Lacjum i Sycylii.
Poza tym, że zagrał jedną z głównych ról w "Rodzinie Soprano", pojawił się także w wielu filmach, takich jak "Chłopcy z ferajny", "Bad Boys", "Pocztówki z Ameryki", "Ślepy zaułek", "Ostatni sprawiedliwy", "Rybki z ferajny" (głos), "Pokerzysta", w którym zagrał główną rolę, czy "Mordercze lato", którego był współscenarzystą i współproducentem. Napisał także skrypty do kilku odcinków "Rodziny Soprano", prawdopodobnie dlatego postać, którą gra w serialu, lubuje się w pisaniu scenariuszy.
Za rolę Moltisantiego był pięciokrotnie nominowany do nagrody Emmy. Zdobył ją w 2004 za występy w piątym sezonie serialu.
Pracuje także jako dyrektor artystyczny w teatrze Studio Dante.
Jest głównym wokalistą i gitarzystą w zespole rockowym La Dolce Vita (wł. "słodkie życie").
Życie prywatne.
W 1995 ożenił się z Victorią Chlebowski, z którą ma troje dzieci. Zamieszkał w Santa Barbara w Kalifornii.

</doc>
<doc id="827507" url="https://pl.wikipedia.org/wiki?curid=827507" title="Sonet 67 (William Szekspir)">
Sonet 67 (William Szekspir)

Sonet 67 ("Ach, czemu miałby żyć tak zarażony") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, podkreśla rolę natury w kształtowaniu piękna "tajemniczego młodzieńca".

</doc>
<doc id="827515" url="https://pl.wikipedia.org/wiki?curid=827515" title="Sonet 68 (William Szekspir)">
Sonet 68 (William Szekspir)

Sonet 68 ("Tak lico jego jest wzorcem dni dawnych") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, pokazuje, że "tajemniczy młodzieniec" jest wybrańcem natury, w którym zostało ukryte wszelakie piękno.

</doc>
<doc id="827520" url="https://pl.wikipedia.org/wiki?curid=827520" title="Sonet 69 (William Szekspir)">
Sonet 69 (William Szekspir)

Sonet 69 ("Myśli serdeczne nie pragną poprawić") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, adresuje do tajemniczej osoby liczne komplementy, stwierdzając jednocześnie, że nieprzychylni jej ludzie są gotowi zrobić wiele, aby popsuć jej wizerunek.

</doc>
<doc id="827521" url="https://pl.wikipedia.org/wiki?curid=827521" title="Peter Bondra">
Peter Bondra

Peter Bondra (ur. 7 lutego 1968 w Bakowcach, Ukraińska SRR) – słowacki hokeista, reprezentant Słowacji, dwukrotny olimpijczyk. Działacz hokejowy.
Życie i rodzina.
Urodził się w Ukraińskiej SRR w ramach Związku Radzieckiego, dokąd wyjechała w 1947 roku w poszukiwaniu lepszej pracy. Kiedy miał trzy lata, jego rodzina wróciła do Czechosłowacji. W 1982 roku zmarł ojciec, przez co Peter i jego dwaj starsi bracia Vladimír i Juraj byli wychowywani tylko przez matkę Nadeždę.
Po wyjeździe do USA w 1990 roku nadal był obywatelem radzieckim, zaś paszport słowacki otrzymał w 1993 roku. Obecnie Peter wraz z żoną Lubą i ich dziećmi Petrą, Davidem i Nicholasem mieszkają w amerykańskiej miejscowości Riva.
Jego brat Juraj (ur. 1960) był, a synowie, Dávid (ur. 1992) i Nicholas (ur. 1996), także zostali hokeistami.
Kariera zawodnicza.
Po czterech sezonach spędzonych w HC Koszyce, w drafcie NHL z 1990 został wybrany przez Washington Capitals i w tym roku wyjechał do USA i rozpoczął karierę w tym klubie w rozgrywkach NHL.
W 2004 roku przeszedł na pół sezonu do Ottawa Senators. Podczas lockoutu występował w słowackim klubie HK ŠKP Poprad. Po lokaucie przez sezon reprezentował barwy Atlanty Thrashers, po czym przeniósł się do Chicago Blackhawks. W tym klubie 22 grudnia 2006 roku strzelił swojego 500-nego gola w National Hockey League (jako 37. zawodnik w historii). 29 października 2007 roku zakończył karierę.
W barwach Słowacji uczestniczył w turniejach Pucharu Świata 1996, na zimowych igrzyskach olimpijskich 1998, 2006 oraz mistrzostw świata w 2002, 2003. Tym samym zagrał w czterech ważnych międzynarodowych imprezach. Łącznie w reprezentacji rozegrał 47 spotkań i strzelił 35 goli.
Kariera działacza.
W latach 2007-2011 był menedżerem generalnym reprezentacji Słowacji.

</doc>
<doc id="827523" url="https://pl.wikipedia.org/wiki?curid=827523" title="4 Brygada Artylerii Przeciwpancernej">
4 Brygada Artylerii Przeciwpancernej

4 Brygada Artylerii Przeciwpancernej (4 BAPpanc) – związek taktyczny artylerii przeciwpancernej ludowego Wojska Polskiego.
Formowanie i zmiany organizacyjne.
Brygada została sformowana w maju 1944 roku, we wsi Czerwone w rejonie Sum, na bazie utworzonego w sierpniu 1943 roku w obozie sieleckim 4 pułku artylerii przeciwpancernej. Wchodziła w skład 1 Armii WP i wraz z nią przeszła szlak bojowy do Łaby. Jej dowódcą był oficer wojsk pancernych Armii Czerwonej oddelegowany do służby w ludowym WP gen. bryg. Piotr Dejnichowski (Dejnechowski).
Po zakończeniu służby okupacyjnej w Niemczech, 12 lipca 1945 r. brygada przybyła do garnizonu stałego w Pszczynie.
Na bazie 4 BAPpanc powstał 76 manewrowy pułk artylerii w Toruniu, przeznaczony do zabezpieczenia procesu szkolenia słuchaczy Oficerskiej Szkoły Artylerii oraz cztery dywizjony artylerii przeciwpancernej dla dywizji piechoty.
Struktura organizacyjna.
Etat przewidywał 1439 żołnierzy. Każdy z trzech pułków artylerii przeciwpancernej posiadał w swoim składzie dowództwo, kwatermistrzostwo, pluton dowodzenia, pluton parkowy, pluton gospodarczy i warsztat puszkarsko-rusznikarski oraz sześć baterii przeciwpancernych. Każda z baterii miała pluton dowodzenia i dwa plutony ogniowe po dwa działony.
Na uzbrojeniu brygady znajdowały się:

</doc>
<doc id="827524" url="https://pl.wikipedia.org/wiki?curid=827524" title="Sonet 70 (William Szekspir)">
Sonet 70 (William Szekspir)

Sonet 70 ("Że winią ciebie, to ci nie uwłacza") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, nawołuje "tajemniczego młodzieńca" do cierpliwości w konflikatach z innymi.

</doc>
<doc id="827528" url="https://pl.wikipedia.org/wiki?curid=827528" title="Sonet 71 (William Szekspir)">
Sonet 71 (William Szekspir)

Sonet 71 ("Gdy umrę, żałuj mnie tak długo miły") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, prosi "tajemniczego młodzieńca" o nierozpaczanie po jego śmierci. Argumentuje to tym, że mogłoby się to spotkać z nieprzychylnymi reakcjami w społeczeństwie:"By nie mógł mądry świat, twą boleść widzącŻalu twojego po mnie witać szydząc."

</doc>
<doc id="827529" url="https://pl.wikipedia.org/wiki?curid=827529" title="Sonet 72 (William Szekspir)">
Sonet 72 (William Szekspir)

Sonet 72 ("By świat nie kazał ci rzec jakie były") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, prosi "tajemniczego młodzieńca", aby ten go nie wspominał, gdyż pisarz nie zasłużył na jego pamięć.

</doc>
<doc id="827533" url="https://pl.wikipedia.org/wiki?curid=827533" title="Sonet 73 (William Szekspir)">
Sonet 73 (William Szekspir)

Sonet 73 ("Tę porę roku dostrzec we mnie możesz") – jeden z najbardziej znanych z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, stwierdza, że jest w trakcie jesieni życia. Motyw przemijania jest tutaj ukazany na trzy różne sposoby, przy użyciu metafor.
Pierwszą z nich jest drzewo, któremu pozostało tylko kilka liści ("Gdy liście żółte, żadne, nieco liści"), nieustannie poruszanych na wietrze przez chór. Rolą tychże jest prawdopodobnie zilustrowanie młodości i sił witalnych. Szekspir przedstawia siebie jako starzejącego się mężczyznę, którego życie dobiega końca. Zilustrowany w tym sonecie chór ze zrujnowanego kościoła przez niektórych badaczy jest odbierany jako kolejna metafora, wydaje się jednak, że trzeba rozumieć go dosłownie – ze względu na politykę Henryka VIII prowadzoną w tamtym okresie w Anglii istniało wiele opuszczonych klasztorów.
Druga metafora jest zdecydowanie bardziej tradycyjna, życie jest w niej porównane do zachodzącego słońca, na miejsce którego przychodzi noc, "bliźniaczka śmierci".
Ostatnia, trzecia matefora ukazuje gasnący ogień, "Przez to pożarty, co dotąd pożerał". Szekspir jest zdania, że to, co w młodości pozwalało mu korzystać z życia, teraz może doprowadzić go do śmierci.
Istotne jest, że wszystkie procesy te, zarówno pory roku jak i wschody i zachody słońca, mają charakter cykliczny. Z drugiej strony jednak zmienia się czas ich trwania: najpierw jest to kilka miesięcy, później doba, ogień zaś gaśnie ledwie kilka godzin.
Zakończenie utworu stanowi bezpośrednie odniesienie do "tajemniczego młodzieńca", który darzy poetę coraz większym uczuciem:"Widzisz to, rośnie twoje miłowanieChcesz kochać wiedząc, że przyjdzie rozstanie."

</doc>
<doc id="827535" url="https://pl.wikipedia.org/wiki?curid=827535" title="Johann Jakob Heckel">
Johann Jakob Heckel

Johann Jakob Heckel (ur. 23 stycznia 1790 w Mannheim, zm. 1 marca 1857 w Wiedniu) – austriacki zoolog, ichtiolog.

</doc>
<doc id="827536" url="https://pl.wikipedia.org/wiki?curid=827536" title="Robia LaMorte">
Robia LaMorte

Robia LaMorte, a po ślubie Robia Scott (ur. 7 lipca 1970 w Nowym Jorku, USA) – amerykańska aktorka.
Życiorys.
Urodziła się w 1970 roku w rodzinie katolickiej. Studiowała w Los Angeles County High School for the Arts a następnie otrzymała pełne stypendium na studia taneczne w Dupree Dance Academy w Hollywood.
Zadebiutowała jako tancerka w wieku 16 lat. Występowała w wielu wideoklipach. W 1991 roku zwrócił na nią uwagę amerykański muzyk Prince, który zabrał ją w swoją trasę koncertową w charakterze tancerki. Znalazła się wówczas nawet na okładce jednego z jego singli, "Diamonds and Pearls"".
Po zakończeniu trasy koncertowej, rozwijać się zaczęła jej kariera aktorska. Wystąpiła w ponad pięćdziesięciu reklamach oraz licznych filmach i serialach telewizyjnych. Największy rozgłos przyniosła jej rola w serialu "". 
Po sukcesie w serialu "Buffy", Robia porzuciła karierę aktorską by poświęcić się życiu religijnemu i ewangelizacji. Podróżowała po Stanach Zjednoczonych i świecie jako chrześcijańska ewangelistka. Napisała też książkę "Counterfeit Comforts" .
W 2019 roku powróciła na ekrany kin w antyaborcyjnym filmie "Nieplanowane".

</doc>
<doc id="827537" url="https://pl.wikipedia.org/wiki?curid=827537" title="Strzyska Góra">
Strzyska Góra

Strzyska Góra (kaszb. "Strzëżskô Górô", niem. "Strieß Berg") – leśne wzniesienie morenowe w Gdańsku (o wysokości 105 m n.p.m.) w sąsiedztwie Gaju Gutenberga, cmentarza centralnego Srebrzysko, terenu wojskowego i Jaśkowej Doliny. Pobliskim wzgórzem jest Jaśkowa Góra.
Przez Strzyską Górę prowadzi szlak turystyczny Wzgórzami Trójmiasta, zaś u jej wschodniej krawędzi znajduje się Harcerska Baza Obozowa Morena.

</doc>
<doc id="827538" url="https://pl.wikipedia.org/wiki?curid=827538" title="Sonet 74 (William Szekspir)">
Sonet 74 (William Szekspir)

Sonet 74 ("Pociesz się jednak, kiedy bez litości") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, próbuje udowodnić "tajemniczemu młodzieńcowi" iż nawet po śmierci pisarza będzie on po części żyw – przetrwa jego poezja.

</doc>
<doc id="827540" url="https://pl.wikipedia.org/wiki?curid=827540" title="Sonet 75 (William Szekspir)">
Sonet 75 (William Szekspir)

Sonet 75 ("Jesteś dla myśli jak dla życia jadło") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, wychwala "tajemniczego młodzieńca" pokazując jednocześnie, jak bardzo się stara utrzymać jego miłość.

</doc>
<doc id="827544" url="https://pl.wikipedia.org/wiki?curid=827544" title="Moller Skycar">
Moller Skycar

Moller Skycar – prototypowy osobisty statkek powietrzny typu VTOL, nazywany „latającym samochodem”. Jego głównym projektantem jest kanadyjczyk Paul Moller.
Opis.
Pojazd powietrzny o nazwie modelu "M400", nad którym nadal trwają prace, w zamierzeniu ma potrafić przenieść do 4 osób. Kontrola pojazdu ma nie wymagać żadnych znajomości pilotażu; potrzebne będzie jedynie wskazanie kierunku i określenie prędkości.
Proponowane specyfikacje pojazdu mówią o prędkości maksymalnej bliskiej 500 km/h, ośmiu ekologicznych silnikach "Wankel", „garażowych” rozmiarach, poboru paliwa porównywalnego do zwykłego samochodu, spadochronie w celu zapewnienia bezpieczeństwa oraz możliwości jazdy po ulicy dla krótkich dystansów.

</doc>
<doc id="827545" url="https://pl.wikipedia.org/wiki?curid=827545" title="Skycar">
Skycar



</doc>
<doc id="827546" url="https://pl.wikipedia.org/wiki?curid=827546" title="Układ o likwidacji rakiet średniego i mniejszego zasięgu (INF)">
Układ o likwidacji rakiet średniego i mniejszego zasięgu (INF)



</doc>
<doc id="827553" url="https://pl.wikipedia.org/wiki?curid=827553" title="Berni Schödler">
Berni Schödler

Bernhard "Berni" Schödler (ur. 2 października 1971 w Sankt Moritz) – szwajcarski skoczek narciarski, reprezentant kraju, trener, od 2010 roku dyrektor skoków narciarskich w Szwajcarskim Związku Narciarskim.
Kariera.
Berni Schödler jako zawodnik, w Pucharze Świata zadebiutował 7 lutego 1990 roku w Sankt Moritz i zajął wówczas 83. miejsce. Nigdy nie zajął punktowanej pozycji w zawodach tej rangi.
Kariera trenerska.
Berni Schödler po zakończeniu kariery sportowej rozpoczął karierę trenerską. W 1998 roku został trenerem reprezentacji Szwajcarii B w skokach narciarskich, którym był do 1999 roku. W 2000 roku został wybrany trenerem seniorskiej reprezentacji Szwajcarii B, w trakcie których zawodnicy Schödlera – Simon Ammann – dwukrotnie zdobył mistrzostwo olimpijskie 2002 w Salt Lake City oraz mistrzostwo i wicemistrzostwo świata 2007 w Sapporo oraz w sezonie 2006/2007 zajął 3. miejsce w klasyfikacji generalnej Pucharu Świata, a Andreas Küttel w sezonie 2005/2006 zajął 3. miejsce w klasyfikacji generalnej Pucharu Świata. W latach 2007–2008 Berni Schödler był szkoleniowcem juniorów w Einsiedeln.
Sukcesy podopiecznych Schödlera w Szwajcarii w latach 2000–2007 (chronologicznie)
W 2008 roku został drugim trenerem reprezentacji Rosji w skokach narciarskich. Pełnił rolę asystenta głównego trenera – Wolfganga Steierta. Po igrzyskach w Vancouver Steiert został zwolniony, a przez ostatni miesiąc sezonu 2009/2010 funkcję trenera reprezentacji Rosji sprawował Schödler. Po zakończeniu sezonu powrócił do współpracy ze Szwajcarskim Związkiem Narciarskim. Od tego czasu jest tam dyrektorem skoków narciarskich.

</doc>
<doc id="827557" url="https://pl.wikipedia.org/wiki?curid=827557" title="Układ o likwidacji rakiet średniego i krótszego zasięgu (INF)">
Układ o likwidacji rakiet średniego i krótszego zasięgu (INF)



</doc>
<doc id="827562" url="https://pl.wikipedia.org/wiki?curid=827562" title="Józef Kubik">
Józef Kubik

Józef Kubik (ur. 16 marca 1944 r. w Janowicach) – polski inżynier mechanik i nauczyciel akademicki, profesor nauk technicznych, rektor Uniwersytetu Kazimierza Wielkiego w Bydgoszczy w latach 2006–2012.
Życiorys.
Absolwent Technikum Mechaniczno–Elektrycznego w Bielsku-Białej (1962). W 1968 ukończył studia na Wydziale Maszyn Roboczych i Pojazdów Politechniki Poznańskiej i podjął pracę naukowo-dydaktyczną w tej uczelni (1968 – 1974). W tym czasie, w latach 1968 – 1970, zaliczył studia pedagogiczne w ramach Asystenckich Studiów Przygotowawczych. W 1972 r. uzyskał z wyróżnieniem stopień naukowy doktora w dyscyplinie mechanika, broniąc pracę „Pole temperatury, naprężeń i przemieszczeń w tarczy półnieskończonej wywołane działaniem ruchomego źródła ciepła”. W pracy naukowej zajmował się zagadnieniami z zakresu fizyki i mechaniki środowiska, fizyki materiałów przepuszczalnych oraz mechaniki ośrodków ciągłych&lt;br&gt;
W r. 1974, w myśl uzgodnień władz Politechniki Poznańskiej i Instytutu Podstawowych Problemów Techniki PAN (IPPT PAN) w Warszawie, podjął pracę i brał udział w utworzeniu placówki PAN w Poznaniu – Samodzielnej Pracowni Teorii Konsolidacji i Termodyfuzji IPPT PAN – otwierającej nowe pola badawcze dotyczące materiałów z wewnętrzną strukturą oraz ośrodków porowatych, przepuszczalnych, nasyconych cieczą. W tej jednostce był organizatorem Zespołu Naukowego, planów badawczych i projektów grantowych. W r. 1982 uzyskał stopień doktora habilitowanego w IPPT PAN na podstawie rozprawy „Mechanika silnie odkształcalnych ośrodków o anizotropowej przepuszczalności”. Tytuł profesora nauk technicznych otrzymał w r. 1992. Kierował Pracownią Mechaniki Materiałów Porowatych (1983 – 1996), w roku 1996 objął stanowisko profesora zwyczajnego. &lt;br&gt;
Staże naukowe odbył w Instytucie Automatyki Politechniki Łódzkiej, w Międzynarodowym Centrum Mechaniki CISM, Udine (Włochy), Instytucie Wymiany Masy i Ciepła Białoruskiej Akademii Nauk w Mińsku, w Centrum Fizyki w Bad Honnef (Niemcy), w Instytucie Mechaniki Czechosłowackiej Akademii Nauk w Pradze. Przebywał jako stypendysta Japan Society for the Promotion of Science na Wydziale Aeronautyki Uniwersytetu w Kioto. Prezentował cykle wykładów w Uniwersytecie J. Fouriera w Grenoble, Uniwersytecie Technicznym w Essen, Uniwersytecie Strathclyde w Glasgow, Uniwersytecie w Lille, Uniwersytecie La Sapenza w Rzymie oraz w Lwowskim Centrum Matematycznego Modelowania Ukraińskiej Akademii Nauk.&lt;br&gt;
Od 1975 r. J. Kubik łączył pracę naukową w IPPT PAN z pracą dydaktyczną w Wyższej Szkole Pedagogicznej w Bydgoszczy na kierunku technicznym, której środowisko akademickie podejmowało starania o uniwersytecki awans. W roku 1996, na mocy porozumienia pomiędzy Rektorem WSP i Dyrektorem IPPT PAN, zespół Pracowni Mechaniki Materiałów Porowatych wraz z bazą eksperymentalną i zasobami bibliotecznymi został afiliowany przez WSP wzmacniając kadrowo Wydział Matematyki i Techniki w formie najpierw Katedry (1996 – 2001), później Instytutu Mechaniki i Informatyki Stosowanej (od 2001 – 2020), co następnie wraz z bogatym dorobkiem pozwoliło na powołanie nowego Wydziału - Wydziału Mechatroniki (2020 - ) oraz Instytutu Informatyki. Z jego inicjatywy, przy współudziale kadry IPPT PAN w Warszawie i akceptacji MEN, uruchomiono w Bydgoszczy Środowiskowe Studia Doktoranckie (2001/2002) celem kształcenia deficytowych w Regionie Kujawsko-Pomorskim młodych kadr naukowych z zakresu informatyki, mechaniki i inżynierii materiałowej. Dzięki intensywnie prowadzonym badaniom całego Zespołu zostało powołane Centrum Doskonałości Badań Materiałów Porowatych „POROCENT” (2002). Te przedsięwzięcia i rozwój samodzielnej kadry naukowej dały podstawy do uzyskania przez Wydział Matematyki, Fizyki i Techniki uprawnień do doktoryzowania w dyscyplinie mechanika (2009). W r. 2000 odbył się proces przekształcenia WSP w Akademię Bydgoską, a następnie nadanie jej przez Parlament RP statusu uniwersyteckiego – Uniwersytetu Kazimierza Wielkiego (2005). W procesie obu przekształceń uczestniczył prof. Józef Kubik będąc wybieranym do różnych gremiów akademickich i przedstawicielskich.&lt;br&gt;
Na łączny dorobek naukowy prof. Józefa Kubika składa się ponad 250 pozycji, w tym 10 opracowań monograficznych, zwartych i skryptów. Realizował 16 grantów KBN i NCN (w tym 2 granty europejskie). Był promotorem 5 doktorów, 80 magistrów i ponad 60 inżynierów. Był recenzentem w 10 przewodach habilitacyjnych, w 9 przewodach doktorskich oraz 12 postępowaniach o tytuł profesorski.&lt;br&gt;
Organizował konferencje naukowe, m.in. Kolokwium Euromech 264 nt. WAVES in SATURATED POROUS MEDIA, Poznań 1990; TEMPUS COURSE ON ENVIRONMENTAL MECHANICS w ramach XXXI SolMec’96, Olsztyn 1996; Międzynarodową Szkołę Letnią nt. NOWOCZESNE MATERIAŁY POROWATE, Bydgoszcz 2003 - w ramach Centrum Doskonałości POROCENT AB i Centrum Doskonałości AMAS IPPT PAN, Warszawa (współorganizator i koordynator Szkoły); był współorganizatorem i współprzewodniczącym I-go Kongresu Mechaniki Polskiej, Warszawa 2007; członkiem Komitetu Naukowego i Komitetu Honorowego odpowiednio II-go (2011) i III-go (2015) Kongresu Mechaniki Polskiej.&lt;br&gt;
Był wybierany w skład Komitetu Mechaniki PAN (4 kadencje, 1999 - 2014), członkiem zewnętrznym Rady Naukowej Instytutu Budownictwa Wodnego PAN w Gdańsku (2002 – 2006). W latach 2001 – 2005 był powołany przez Ministra Środowiska w skład Państwowej Rady Ochrony Środowiska. Przez wiele lat brał aktywny udział w działalności Polskiego Towarzystwa Mechaniki Teoretycznej i Stosowanej (PTMTS) pełniąc powierzone przez delegatów funkcje: m.in. sekretarza generalnego PTMTS (1996 – 2000), wice-przewodniczącego (2001 – 2003) oraz przewodniczącego Zarządu Głównego PTMTS (2003 – 2007). Obecnie jest członkiem honorowym PTMTS. &lt;br&gt;
Po 52 latach aktywności zawodowej zakończył działalność akademicką i w r. 2020 przeszedł w stan spoczynku.
Jest żonaty, ma córkę.
Rektor Uniwersytetu Kazimierza Wielkiego.
W latach 1996 - 1999 pełnił funkcję prodziekana ds. nauki Wydziału Matematyki, Fizyki i Techniki WSP, następnie przez dwie kadencje wypełniał funkcję prorektora ds. nauki i współpracy z zagranicą (1999 – 2005) Akademii Bydgoskiej. W latach 1999–2003 przewodniczył jednocześnie komitetowi redakcyjnemu Oficyny Wydawniczej AB. Był również dyrektorem Instytutu Mechaniki Środowiska i Informatyki Stosowanej na UKW.&lt;br&gt;
W r. 2005 został wybrany rektorem nowo powołanego przez Parlament RP Uniwersytetu Kazimierza Wielkiego (UKW), zaś w r. 2008 wybrany ponownie rektorem UKW na kadencję 2008 – 2012. Z jego inicjatywy, w trakcie pierwszej kadencji, wdrożono „Plan Rozwoju UKW na lata 2006 – 2010”, którego realizacja skutkowała podwojeniem liczby kierunków studiów, zwiększeniem liczby uprawnień akademickich oraz powołaniem 3 nowych Wydziałów Uniwersytetu. Jednocześnie skuteczne starania rektora o środki finansowe w MNiSzW oraz Urzędzie Marszałka Województwa Kujawsko-Pomorskiego umożliwiły podjęcie i ukończenie w latach 2006 – 2010 prac modernizacyjnych i rewitalizację zabytkowych obiektów UKW (przy pl. Weyssenhoffa i gmachu Copernicanum z salą koncertową) przywracając ich piękno i wartość dla UKW i miasta. Przeprowadzono również rewitalizację większości wnętrz i historycznych korytarzy w budynku rektoratu poprawiając ogólny wizerunek uniwersytetu. Wzorowo przeprowadzone prace rewitalizacyjne zabytkowych obiektów zostały wyróżnione Statuetkami „Bydgoski Feniks” w r. 2007 i 2009 roku. &lt;br&gt;
Poszerzoną perspektywę rozwojową UKW, pod kierownictwem prof. Józefa Kubika, zaprezentowano w opracowanej „Strategii Rozwoju UKW na lata 2011 – 2015” zawierającej zestaw kierunkowych celów strategicznych zgodnych z misją dobrego funkcjonowania uczelni. Jednym z celów strategicznych kadencji 2008 – 2012 było efektywne zarządzanie uniwersytetem, a jednocześnie znaczne poszerzenie jego infrastruktury badawczej i dydaktycznej. W tym zakresie przygotowano projekty, zabezpieczenie finansowe (m.in. z Funduszy Strukturalnych UE) i podjęto realizację dwóch dużych przedsięwzięć inwestycyjnych: budowę gmachu Biblioteki Uniwersyteckiej oraz Centrum Edukacji Kultury Fizycznej i Sportu. Umowy dotyczące przygotowania Indywidualnych Projektów Kluczowych pomiędzy Rektorem UKW i Marszałkiem WK-P zawarto w 2008 roku, zaś pierwsze umowy z wykonawcami budów zawarto w 2010 roku. Tereny niezbędne dla realizacji wymienionych inwestycji przekazali na rzecz UKW Prezydenci miasta Bydgoszczy.&lt;br&gt;
Dokument Strategii był silnym impulsem do unowocześnienia organizacji pracy uniwersytetu i gospodarowania funduszami przy szerokim wykorzystaniu metod komputerowych, zaś widoczny przyrost infrastruktury spotkał się z życzliwym przyjęciem zarówno społeczności uniwersytetu, jak też mieszkańców miasta dostrzegających wyraźniej kształt Miasteczka Uniwersyteckiego w Bydgoszczy. &lt;br&gt;
Wymienione starania o poprawę jakości infrastruktury budowlanej UKW uzupełniała aplikacja projektu do Programu Termomodernizacji otrzymując pozytywną decyzję o wsparciu finansowym dla 3 obiektów uniwersytetu.&lt;br&gt;
Od r. 2006 Uniwersytet był co roku miejscem edukacyjnej kampanii informacyjnej dla uczniów klas maturalnych w ramach Kujawsko–Pomorskiego Salonu Maturzystów „Perspektyw”, a także głównym organizatorem i koordynatorem Bydgoskiego Festiwalu Nauki popularyzującego osiągnięcia nauki i kultury, zapoczątkowany przez prof. Kubika w 2003 roku. Rok 2009 był jubileuszowym 40. rokiem działalności uczelni i rektor wraz ze współpracownikami wspierali wiele przedsięwzięć naukowych, kulturalnych i sportowych podejmowanych przez społeczność akademicką promując ambitną działalność UKW. Zarządzeniem Rektora UKW, w 2007 r. powołano Uniwersytet Trzeciego Wieku służący dużej liczbie seniorów.
Nagrody, odznaczenia i wyróżnienia.
Laureat m.in. Nagród MNSzWiT (MEN) I-stopnia za osiągnięcia naukowe i w dziedzinie autorstwa podręczników akademickich (1973, 1978, 1981, 1998) oraz działalność organizacyjną (2007, 2009, 2012), laureat Nagrody Dyrektora IPPT PAN za osiągnięcia naukowe (1983), Sekretarza Naukowego PAN za kierowanie Zespołem i osiągnięcia badawcze (1989), Nagrody Marszałka Województwa Kujawsko-Pomorskiego za działalność naukową na rzecz Regionu (2005).&lt;br&gt;
Odznaczony Krzyżem Kawalerskim i Oficerskim Orderu Odrodzenia Polski (1991), (2005), Srebrnym Krzyżem Zasługi (1980), Medalem Komisji Edukacji Narodowej (2003), Złotym Medalem „Za Zasługi dla Obronności Kraju” (2011). Wyróżniony Medalem POLONIA TECHNICA Stowarzyszenia Inżynierów i Techników Polskich w USA (2004), Honorowym Członkostwem Towarzystwa PTMTS (2009), Medalem Marszałka Województwa Kujawsko-Pomorskiego UNITAS DURAT PALATINATUS CUIAVIANO-POMERANIENSIS (2012), Medalem Kazimierza Wielkiego za zasługi dla miasta Bydgoszczy oraz uhonorowany przez Prezydenta i Sekretarza Naukowego Ukraińskiej Akademii Nauk za polsko-ukraińską współpracę w zakresie badań materiałów (2005). Wyróżniony Medalem Honorowym Uniwersytetu Kazimierza Wielkiego „Casimir Magnus” (2015).

</doc>
<doc id="827569" url="https://pl.wikipedia.org/wiki?curid=827569" title="Kwadrumwirat">
Kwadrumwirat



</doc>
<doc id="827570" url="https://pl.wikipedia.org/wiki?curid=827570" title="Stefan Kapłaniak">
Stefan Kapłaniak

Stefan Kapłaniak, pseud. Cenek (ur. 10 kwietnia 1933 w Szczawnicy, zm. 8 sierpnia 2021 w Chicago) – polski kajakarz, medalista olimpijski z Rzymu i dwukrotny mistrz świata z roku 1958.
Kariera sportowa.
Reprezentant Sokolicy Krościenko (1949–1953), CWKS Bydgoszcz (1954–1957), YK Nowa Huta (1958), KS Pieniny Szczawnica (1959–1961) i Spójni Warszawa.
Wychowanek dr. Artura Wernera (klub), podopieczny Stanisława Zantary (kadra).
Mistrzostwa świata.
Jego największym sukcesem w karierze było indywidualne mistrzostwo świata w konkurencji K-1 500m i mistrzostwo świata zdobyte w kategorii K-2 500 m (razem z Władysławem Zielińskim).
Ponadto był 5-krotnym finalistą MŚ:
Igrzyska olimpijskie.
Największym sukcesem olimpijskim był brązowy medal igrzysk olimpijskich w Rzymie (1960) w konkurencji K-2 1000 m (razem z Władysławem Zielińskim). Na tych samych igrzyskach zajął jeszcze czwarte miejsce w konkurencji K-1 4 × 500 m (razem z Władysławem Zielińskim, Ryszardem Marchlikiem i Ryszardem Skwarskim. Ponadto zajął 4 m. w jedynkach (1000 m) podczas IO w Melbourne (1956) i 4 m. w 1964 roku w konkurencji K-2 1000 m (z Władysławem Zielińskim).
Mistrzostwa Europy.
Mistrz Europy 1959 Duisburg (K-1 500 m),
Był również 5-krotnym finalistą ME:
Mistrzostwa Polski.
Był 30 krotnym kajakowym mistrzem Polski w latach 1953-1968:
Był też mistrzem Polski w kajakarstwie górskim w 1953 w kategorii K-1 (slalom).
Mistrzostwa Polski Juniorów.
W roku 1950 zdobywa po raz pierwszy jako junior tytuł Mistrza Polski.
Inne osiągnięcia.
W roku 1973 pokonał 118 kilometrową trasę w ciągu 5 dni płynąc Dunajcem pod prąd z Nowego Sącza do Nowego Targu.
Odznaczenia.
Jego kuzynem był Eugeniusz Kapłaniak.
21 września 2021 został pochowany na cmentarzu w Szczawnicy.

</doc>
<doc id="827580" url="https://pl.wikipedia.org/wiki?curid=827580" title="I liga urugwajska w piłce nożnej (1987)">
I liga urugwajska w piłce nożnej (1987)

Mistrzostwa Urugwaju w roku 1987 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1988, a drugi musiał stoczyć pojedynek barażowy z mistrzem Urugwaju.
Primera División.
Końcowa tabela sezonu 1987.
Baraż o utrzymanie się w pierwszej lidze.
Do drugiej ligi spadł klub Rampla Juniors.

</doc>
<doc id="827584" url="https://pl.wikipedia.org/wiki?curid=827584" title="Wilmer Cabrera">
Wilmer Cabrera

Wilmer Cabrera Linares (ur. 15 września 1967 w Cartagenie) – piłkarz kolumbijski grający na pozycji prawego obrońcy lub prawego pomocnika. Mierzył 176 cm, ważył 70 kg.
Kariera klubowa.
Cabrera pochodzi z Cartageny, jednak piłkarską karierę rozpoczynał w Bogocie, w tamtejszym klubie Independiente Santa Fe. W klubie tym zadebiutował w 1985 roku w lidze kolumbijskiej. W Independiente grał przez 5 lat, jednak klub nie potrafił nawiązać do tradycji z lat 60. i 70., kiedy to ostatnimi razy zdobywał mistrzostwo kraju. W 1990 roku Wilmer został piłkarzem Amériki Cali. Już w pierwszym sezonie gry w tym klubie na prawej pomocy wywalczył swoje pierwsze mistrzostwo Kolumbii w karierze. W 1992 roku z drużyną z Cali powtórzył ten sukces, a w 1995 został wicemistrzem kraju. Rok później Cabrera odniósł jeden z największych dotychczasowych sukcesów klubu na arenie międzynarodowej. Dotarł do finału Copa Libertadores (czwarty finał Amériki w historii). Kolumbijski klub w finale nie sprostał jednak argentyńskiemu River Plate (1:0 0:2). Ostatni sukces w barwach Amériki Wilmer osiągnął w 1997 roku, gdy po raz kolejny został mistrzem Copa Mustang.
Jeszcze w trakcie sezonu Cabrera przeszedł do Boca Juniors, jednego z najbardziej utytułowanych klubów w Ameryce Południowej. Nie zrobił tam jednak wielkiej kariery i po krótkim epizodzie wrócił do kraju, tym razem zostając piłkarzem Millonarios FC. Po krótkim pobycie w tym klubie trafił na sezon do argentyńskiego CA Independiente. Po niespełna sezonie wrócił do swojego macierzystego klubu, Independiente Santa Fe, ale znów po roku zmienił klub. Tym razem w styczniu 2000 przeszedł do Deportes Tolima, by w 2001 roku wyjechać do Kostaryki do klubu CS Herediano. W klubie z miasta Heredia spędził 3 lata, ale nie osiągnął znaczących sukcesów. W 2004 roku został zawodnikiem amerykańskiego Long Island Rough Riders, grającym w amatorskiej lidze USL Premier Development League. Grał tam do 2005 roku, razem ze swoim rodakiem Andrésem Estradą i zakończył piłkarską karierę w wieku 38 lat.
Kariera reprezentacyjna.
W 1987 roku Cabrera był członkiem młodzieżowej reprezentacji Kolumbii U-20 na Młodzieżowych Mistrzostwach Świata w Chile. Nie zdobył gola, a Kolumbijczycy odpadli już po fazie grupowej turnieju.
W 1989 roku Cabrera został powołany do pierwszej reprezentacji na turniej Copa América 1989. 7 lipca zadebiutował w kadrze w zremisowanym 0:0 meczu z Brazylią.
W 1990 roku Cabrera został powołany przez selekcjonera Francisco Maturanę na finały Mistrzostw Świata we Włoszech. Tam Cabrera był jedynie rezerwowym i nie zagrał ani minuty, a jego rodacy dotarli do 1/8 finału. 4 lata później brał udział w eliminacjach do Mistrzostw Świata w USA, ale ostatecznie na mundial nie pojechał.
W 1998 roku Wilmer ponownie był w kadrze na mistrzostwa świata, tym razem Mistrzostwa Świata we Francji. W odróżnieniu do mundialu przed 8 laty, tym razem Cabrera był podstawowym zawodnikiem swojej drużyny i rozegrał wszystkie mecze grupowe w pełnym wymiarze czasowym – z Rumunią (0:1), z Tunezją (1:0) oraz z Anglią (0:2). Kolumbia zajęła 3. miejsce i nie wyszła z grupy. Po tym turnieju Cabrera zakończył reprezentacyjną karierę.
Oprócz turnieju Copa América w 1989 roku, Cabrera wziął udział także w czterech innych tego typu turniejach: Copa América 1991 (4. miejsce), Copa América 1993 (3. miejsce), Copa América 1995 (3. miejsce) i Copa América 1997 (1/8 finału).
Łącznie w reprezentacji Kolumbii Wilmer Cabrera rozegrał 48 meczów i zdobył 3 gole.

</doc>
<doc id="827595" url="https://pl.wikipedia.org/wiki?curid=827595" title="Rail shooter">
Rail shooter



</doc>
<doc id="827596" url="https://pl.wikipedia.org/wiki?curid=827596" title="7 Grzechów">
7 Grzechów



</doc>
<doc id="827601" url="https://pl.wikipedia.org/wiki?curid=827601" title="Darr">
Darr

Darr (hindi: डर, w tłum. "Strach", in. tytuł "Dharr", ang. "Darr: A Violent Love Story") to bollywoodzki thriller stworzony w 1993 przez sławnego indyjskiego reżysera Yasha Choprę. W roli głównej jeden z najpopularniejszych aktorów Bollywoodu Shah Rukh Khan. Stworzył on tu jedną ze swoich najlepszych kreacji aktorskich. Jego filmową partnerką jest Juhi Chawla. W filmie przedstawiono skrytą i obsesyjną miłość do kobiety. Sugestywnie odtworzono atmosferę rosnącego strachu kobiety i desperacji jej tajemniczego wielbiciela.
Opis.
Strach, że ktoś nie odpowie na moją miłość. Strach, że stracę kogoś, kogo kocham. Strach, że ktoś ukochany podzieli swoje życie z kimś innym. Strach jako śmierć każdej miłości. W tej historii Rahulowi (Shahrukh Khan) brakuje odwagi, aby wyjawić miłość do studentki z tego samego college'u. Kocha ją miłością cichą, ale coraz bardziej szaloną. Jego szaleństwo wyrasta z jego samotności. Codzienność Rahula to ściany pokoju obklejone zdjęciami Kiran (Juhi Chawla) i marzeniami o niej. Jego powiernikiem jest cisza w słuchawce, gdy opowiada o swoich przeżyciach nieżyjącej od 18 lat matce. Wkraczając w życie Kiran pod postacią głosu w telefonie czy śpiewu z głośnika, Rahul chce wzbudzić jej miłość. Budzi strach. Ten strach nie kończy się, gdy Kiran poślubiwszy innego mężczyznę (Sunny Deol) wyjeżdża z nim w podróż poślubną do Szwajcarii.
Piosenki.
Twórcami muzyki jest duet Shiv-Hari, autorzy muzyki do "Silsila" (1981), "Chandni" (1989), "Lamhe" (1991), "Parampara" (1993).

</doc>
<doc id="827602" url="https://pl.wikipedia.org/wiki?curid=827602" title="Polskie Stowarzyszenie EUROOPERA">
Polskie Stowarzyszenie EUROOPERA



</doc>
<doc id="827609" url="https://pl.wikipedia.org/wiki?curid=827609" title="3DO">
3DO



</doc>
<doc id="827612" url="https://pl.wikipedia.org/wiki?curid=827612" title="Borowina (Wampierzów)">
Borowina (Wampierzów)

Borowina – część wsi Wampierzów w Polsce, położona w województwie podkarpackim, w powiecie mieleckim, w gminie Wadowice Górne.
W latach 1975–1998 Borowina należała administracyjnie do województwa tarnowskiego.

</doc>
<doc id="827613" url="https://pl.wikipedia.org/wiki?curid=827613" title="INF">
INF



</doc>
<doc id="827616" url="https://pl.wikipedia.org/wiki?curid=827616" title="Oirschot">
Oirschot

Oirschot – gmina w Holandii, w prowincji Brabancja Północna. W skład gminy wchodzą miejscowości Oirschot, Spoordonk, Middelbeers, Oostelbeers i Westelbeers.

</doc>
<doc id="827618" url="https://pl.wikipedia.org/wiki?curid=827618" title="Ulica Wajdeloty w Gdańsku">
Ulica Wajdeloty w Gdańsku

Ulica Wajdeloty – ulica w Gdańsku, w najstarszej części Wrzeszcza Dolnego z zachowaną obustronną zabudową z końca XIX wieku. W ciągu ulicy znajdują się mieszczańskie, eklektyczne kamienice. Przy ulicy znajduje się również dworek (dwór Kuźniczki) z czasów przednapoleońskich, jeden z najstarszych budynków Wrzeszcza.
Przebieg i funkcje ulicy.
Ulica Wajdeloty bierze swój początek po północnej stronie dworca kolejowego Gdańsk Wrzeszcz, w bezpośrednim sąsiedztwie Parku Kuźniczki i starego browaru. Koniec ulicy to skrzyżowanie w formie ronda (z ulicami Aldony i Danusi) z charakterystyczną półkolistą zabudową.
W roku 2006 zorganizowano po raz pierwszy „Święto Ulicy Wajdeloty” z udziałem Andrzeja Januszajtisa i Jerzego Sampa. W ramach święta ulicy w parku Kuźniczki Integracyjny Klub Artystyczny Winda zorganizował I Plener Rzeźby „Kuźniczki”.
W l. 2013-2014 przeprowadzono rewitalizację ulicy Wajdeloty, w ramach której udostępniono dla pieszych większą niż do tej pory część powierzchni ulicy. Umożliwiono w ten sposób rozwój placówek gastronomicznych, dla potrzeb których od 11 do 14 czerwca 2020 ulicę wyłączono z ruchu całkowicie.
W 2015 roku ze względu na zły stan techniczny zamknięto znajdujący się przy ulicy basen „Start”. 
W 2021 dokonano pogwarancyjnych napraw nawierzchni ulicy, co wynikało z błędów wykonawcy remontu w 2014.

</doc>
<doc id="827620" url="https://pl.wikipedia.org/wiki?curid=827620" title="Zmienna zdaniowa">
Zmienna zdaniowa

Zmienna zdaniowa – bezargumentowy symbol w rachunku zdań. Zmiennym zdaniowym, w procesie zwanym wartościowaniem, przyporządkowywane są wartości prawda lub fałsz. 
Zmienna zdaniowa jest szczególnym przypadkiem symbolu relacyjnego dla zerowej liczby parametrów. Każda zmienna zdaniowa jest zdaniem logicznym rachunku zdań.

</doc>
<doc id="827623" url="https://pl.wikipedia.org/wiki?curid=827623" title="Podlesie (Przebendów)">
Podlesie (Przebendów)

Podlesie – przysiółek wsi Przebendów, położony w Polsce, w województwie podkarpackim, w powiecie mieleckim, w gminie Wadowice Górne
W latach 1975–1998 przysiółek należał administracyjnie do województwa tarnowskiego.

</doc>
<doc id="827628" url="https://pl.wikipedia.org/wiki?curid=827628" title="Granica (Jamy)">
Granica (Jamy)

Granica – część wsi Jamy w Polsce, położona w województwie podkarpackim, w powiecie mieleckim, w gminie Wadowice Górne.
W latach 1975–1998 Granica należała administracyjnie do województwa tarnowskiego.

</doc>
<doc id="827629" url="https://pl.wikipedia.org/wiki?curid=827629" title="Wasilij Czernyszow (1896–1952)">
Wasilij Czernyszow (1896–1952)

Wasilij Wasiljewicz Czernyszow (ros. Василий Васильевич Чернышёв, ur. 5 kwietnia 1896 we wsi Wysiełki w guberni riazańskiej, zm. 12 września 1952 w Moskwie) – generał pułkownik, wysoki funkcjonariusz radzieckich organów bezpieczeństwa, m.in. Naczelnik Zarządu Gułagu komunistycznych obozów koncentracyjnych przy Ludowym Komisariacie Spraw Wewnętrznych ZSRR (NKWD).
Życiorys.
Rosjanin, urodzony w rodzinie chłopskiej w guberni riazańskiej. W młodości pracował jako bufetowy, później w kinie obsługując rzutnik filmowy i jako elektromonter. W 1915 roku trafił do wojska, gdzie m.in. dowodził drużyną zwiadu. W 1917 roku był członkiem komitetu pułkowego. Do partii bolszewickiej wstąpił w październiku 1917. Od 1917 do 1919 był zastępcą przewodniczącego miejskiego komitetu wykonawczego w Riazaniu, a następnie organizatorem wydziału specjalnego komitetu gubernialnego RKP(b) w Riazaniu.
Służbę w organach bezpieczeństwa (WCzK) rozpoczął w 1920, wówczas został naczelnikiem ochrony Północnych Linii Kolejowych ale jeszcze w tym samym roku mianowano go naczelnikiem 34 dywizji wojsk WCzK w Moskwie, a w lutym 1921 roku – naczelnikiem wojsk WCzK Frontu Turkiestańskiego. Z tą ostatnią funkcją łączył inne: naczelnika ochrony komunikacji Turkiestanu i członka Rady Wojskowo-Rewolucyjnej fergańskiej grupy wojsk. W grudniu 1922 roku został szefem sztabu a następnie starszym inspektorem wojsk OGPU Nadwołożańskiego Okręgu Wojskowego w Samarze. W lipcu 1924 roku skierowano go do Kazachstanu, gdzie objął funkcję naczelnika Oddziału Ochrony Pogranicza ("CZPO") w Pełnomocnym Przedstawicielstwie ("PP") przy Zjednoczonym Państwowym Zarządzie Politycznym (OGPU). W 1927 roku przeniesiony został do Kraju Dalekowschodniego na stanowisko pełnomocnika naczelnika a od 1930 naczelnika Zarządu Ochrony Pogranicza i Wojsk GPU. W latach 1930–1934 był naczelnikiem Zarządu Ochrony Pogranicznej i Wewnętrznej ("UPWO") Zarządu NKWD ("UNKWD") w Kraju Dalekowschodnim a od 1936 także zastępcą naczelnika tegoż Zarządu NKWD. 23 grudnia 1935 mianowany komdywem. W sierpniu 1937 roku został powołany na stanowisko naczelnika milicji ("GURKM") i mianowany zastępcą ludowego komisarza (tj. ministra) spraw wewnętrznych ZSRR. 
Jako jedyny z zastępców szefa NKWD nie tylko uszedł z życiem z pogromu tzw. jeżowszczyzny, ale zachował swoje stanowisko zastępcy szefa NKWD.
Jeden z odpowiedzialnych za operację NKWD w 1940 roku - masowe rozstrzeliwanie obywateli polskich więźniów politycznych znajdujących się w sowieckich więzieniach na terytorium zabranej w wyniku paktu Ribbentrop-Mołotow Polski wschodniej (. Ф. 9401. Оп. 1. Д. 552. Лл. 207-210. Подлинник.).
W 1940 roku był jednym z współorganizatorów zbrodni katyńskiej.
18 lutego 1939 roku powierzono mu funkcję naczelnika Gułagu przy zachowaniu stanowiska zastępcy szefa NKWD (później MWD), które sprawował do śmierci w 1952. Od 9 lipca 1941 komisarz bezpieczeństwa państwowego III rangi, od 21 lutego 1943 komisarz bezpieczeństwa państwowego II rangi, od 9 lipca 1945 generał pułkownik. Szefem GUŁagu był do 26 lutego 1941 roku, kiedy został zastąpiony przez Wiktora Nasiedkina. Był deputowanym do Rady Najwyższej ZSRR I i II kadencji. Jego grób znajduje się na cmentarzu Nowodziewiczym w Moskwie (kwatera 4-21-13).

</doc>
<doc id="827631" url="https://pl.wikipedia.org/wiki?curid=827631" title="Jurij Bałujewski">
Jurij Bałujewski

Jurij Bałujewski, (ur. 9 stycznia 1947 w Truskawcu) – rosyjski generał armii, były pierwszy wiceminister obrony Federacji Rosyjskiej i szef sztabu sił zbrojnych Rosji (lipiec 2004-czerwiec 2008).
W 1970 został absolwentem leningradzkiej wyższej szkoły wojskowej, w 1980 Akademii Wojskowej im. Frunzego i w 1990, ze złotym medalem, Wojskowej Akademii Sztabu Generalnego Sił Zbrojnych ZSRR im. K. J. Woroszyłowa.
Od lutego 1993 do lipca 1995 był szefem sztabu, zastępcą głównodowodzącego rosyjską grupą wojsk na Zakaukaziu, zastępcą szefa głównego zarządu operacyjnego sztabu sił zbrojnych FR. Od sierpnia 1997 szef zarządu operacyjnego sztabu sił zbrojnych FR. Od 2001 pierwszy zastępca szefa sztabu generalnego sił zbrojnych FR. Od 19 lipca 2004 szef sztabu generalnego sił zbrojnych FR i pierwszy wiceminister obrony FR. Od września tego roku członek Rady Bezpieczeństwa FR.
3 czerwca 2008 został zwolniony ze stanowiska szefa sztabu i wyznaczony na zastępcę sekretarza Rady Bezpieczeństwa FR, na tym stanowisku do 9 stycznia 2012.
Został odznaczony m.in. Orderem Za Zasługi dla Ojczyzny II, III i IV klasy oraz Orderem „Za służbę Ojczyźnie w Siłach Zbrojnych ZSRR” III stopnia.

</doc>
<doc id="827634" url="https://pl.wikipedia.org/wiki?curid=827634" title="Sa’id al-Uwajran">
Sa’id al-Uwajran

Sa’id al-Uwajran, Saeed Al-Owairan (arab. سعيد العويران, "Saʿīd al-ʿUwayrān"; ur. 19 sierpnia 1967 w Rijadzie) – saudyjski piłkarz.
Wraz z reprezentacją Arabii Saudyjskiej wywalczył drugie miejsce w Pucharze Konfederacji (w finale strzelił bramkę Argentynie), a także wicemistrzostwo w rozgrywkach kontynentalnych. Częściowo przyczynił się do awansu swojego zespołu do amerykańskich finałów Mistrzostw Świata, w eliminacjach zaliczając 7 trafień. Na tym turnieju należał do wyróżniających się postaci swojej drużyny. W spotkaniu z Belgią kończącym fazę grupową, zdobył jedynego gola decydującego o zwycięstwie Arabów. Został on później uznany przez niektórych obserwatorów za najpiękniejsze trafienie w całym turnieju. W trakcie akcji ominął pięciu rywali, a następnie strzelił gola. Po Mistrzostwach Świata al-Uwajran otrzymał tytuł Piłkarza Roku w Azji. W niedługim jednak czasie w wyniku problemów z alkoholem trafił do więzienia. Powrócił do kadry na Puchar Konfederacji odbywający się w 1997 roku w jego ojczyźnie. Zagrał również w dwóch spotkaniach podczas mundialu we Francji, przeciwko Danii oraz gospodarzom.

</doc>
<doc id="827638" url="https://pl.wikipedia.org/wiki?curid=827638" title="Bitwa pod Konarami">
Bitwa pod Konarami

Bitwa pod Konarami – bitwa stoczona w dniach 16–23 maja 1915 roku pomiędzy wojskami austro-węgierskimi a rosyjskimi w pobliżu wsi Konary. W skład sił austro-węgierskich wchodziła I Brygada Legionów Polskich pod dowództwem brygadiera Józefa Piłsudskiego.
Boje konarskie były częścią większej operacji znanej jako bitwa pod Opatowem i Klimontowem. Ze strony austro-węgierskiej atakowała 1 Armia pod dowództwem Wiktora Dankla w składzie I i II Korpusu. Ze strony rosyjskiej walczyły XXV Korpus gen. Aleksandra Ragozy oraz XXXI Korpus gen. Pawła Miszczenki. 
Bitwa z największym nasileniem toczyła się od 16 do 25 maja 1915 r. Później obydwie walczące strony przeszły do działań pozycyjnych do 23 czerwca. Linię frontu na znacznej długości stanowiła rzeka Koprzywianka. 
Działania I Brygady Legionów.
I Brygada Legionów Polskich (1. Brig. d. poln. Legion) pod dowództwem brygadiera Józefa Piłsudskiego walczyła w składzie 4 Dywizji Piechoty gen. von Bellmonda w II Korpusie austro-węgierskim gen. Jana Kirchbacha. W tym czasie brygada liczyła ok. 5000 legionistów. W początkowej fazie bitwy I Brygada znajdowała się w rezerwie 4 Dywizji. W godzinach rannych 16 maja Piłsudski otrzymał rozkaz wydzielenia pułku piechoty wraz z baterią artylerii do wsparcia 99 pułku piechoty Austro-Węgier walczącego na północ od Przepiórowa. Do wykonania zadania został wyznaczony 5 pułk z 5 baterią artylerii. Pułk rozwinął się do natarcia w lesie płaczkowickim mając przed sobą rosyjską 83 Dywizję Piechoty gen. Włodzimierza Bielajewa. Pułk przy wsparciu 5 baterii artylerii przeszedł do natarcia jednym batalionem w kierunku na Garbowice, Kaczyce i Swojków, a drugim markował natarcie w kierunku na Malżyn. Do zmroku pułk podszedł pod Włostów. W tym samym czasie pierwszy pułk skoncentrował się w Pokrzywiance w oczekiwaniu na natarcie w kierunku Grabiny. 17 maja 5 pułk toczył walki na froncie od Kaczyc do wiatraka przed Garbowicami. O godz. 14.00 otrzymał rozkaz o odwrocie. W tym samym dniu dowództwo austro-węgierskie z uwagi na sytuację na różnych odcinkach frontu, podzieliło poszczególne oddziały I Brygady pomiędzy różne oddziały austro-węgierskie. IV batalion z 5 pułku został przydzielony do dywizji sąsiadującej z 4 dywizją. Batalion w dniach 18 i 19 maja walczył pod Olszownicą, a 20 i 21 pod Wszachowem. I batalion z 1 pułku walczył natomiast pod Gorzkowem w dniach 19 do 21 maja. V batalion z nieformalnego 3 pułku został przydzielony do 8 pułku piechoty austro-węgierskiej. 8 pułk składał się w większości z Czechów, którzy nie mieli serca do walki i przy każdej nadarzającej się okazji masowo poddawali się Rosjanom. V batalion został wysłany do lasu kozinkowskiego w okolicach Płaczkowic. Wczesnym rankiem 19 maja V batalion zaatakował wieś Kozinek mając przed sobą 67 Tarutyński pułk piechoty płk. Antoniego Listowskiego z 17 Dywizji Piechoty gen. Piotra Szrejdera. V batalion w trakcie ataku poniósł w ogniu rosyjskim, głównie z flanki duże straty. Ciężko ranny został dowódca batalionu kpt. Herwin-Piątek. Około południa batalion wycofał się w kierunku wzgórz przed Kozinkiem, a następnie na linię rzeki Koprzywianki. III batalion z 1 pułku do walki wkroczył również 19 maja, obsadzając pozycje w Woli Konarskiej na lewo od wzgórz kozinkowskich. Batalion o te pozycje walczył zaciekle aż do 23 maja z rosyjskim 67 pułkiem. 
22 maja 1915 roku lewy patrol ubezpieczający z 4 kompanii III batalionu złożony z pięciu ludzi pod dowództwem sierżanta Stanisława Czaderskiego „Zemsta” (1895–1915) obszedł lesisty wzgórek i wpadł do parowu za pozycją przeciwnika. Sierżant Czaderski znalazł się niespodziewanie wśród tłumu Rosjan leżących tutaj w rezerwie. Bez wahania rzucił się na nich z okrzykiem „Rzućcie broń! Poddajcie się!" Oficer rosyjski porwał się, wykrzykując jakiś rozkaz, ale Czaderski dopadł go i przebił bagnetem. Wówczas przeszło stu nieprzyjaciół poddało się i pozwoliło uprowadzić w niewolę zuchwałemu patrolowi.
Za ten bohaterski czyn na polu walki odznaczony Orderem Virtuti Militari V klasy nr 7216. Poległ 1 sierpnia 1915 roku w bitwie pod Jastkowem. Spoczywa na Cmentarzu Legionistów Polskich w Jastkowie.
W dniu 23 maja batalionom I Brygady udało utworzyć się jednolitą linię obrony od Kozinka do wsi Kujawy. Tego dnia około południa do szturmu na Przepiórów i Kamieniec ruszył 2 pułk oraz I batalion z 1 pułku. Atak trwał do godziny 3 rano dnia następnego. Atakujące oddziały wzięły półtora tysiąca jeńców rosyjskich.
W dniach 24 i 25 maja nastąpił koniec obustronnych ataków. I Brygada przeszła do walk pozycyjnych utrzymując linię frontu na odcinku od Kujaw do Konar. 
Oprócz wcześniej wymienionych dywizji rosyjskich, oddziały I Brygady walczyły również z oddziałami 75 Dywizji Piechoty gen. Michała Sztegelmana. W dywizji tej sformowanej w Twierdzy w Dęblinie służyło wielu poborowych z ziemi sandomierskiej.
W wyniku tej bitwy, jednej z najcięższych jakie stoczyła Brygada Piłsudskiego zginęło według różnych źródeł ok. 140 żołnierzy, kilkuset odniosło rany. Pięciu z nich, na czele z kapitanem Kazimierzem Piątkiem ps. Herwin, po odniesieniu ran przeniesiono do wojskowego lazaretu w Pęcławicach Górnych. Tu też zmarli. Zgodnie z ostatnią wolą wyrażoną w testamencie przez kpt. Herwina Piątka pochowano go wraz z pozostałymi oficerami w pobliskich Dąbkach.
Walki pod Konarami zostały upamiętnione na Grobie Nieznanego Żołnierza w Warszawie, napisem na jednej z tablic, w okresie II RP i po 1990 „KONARY 16-22 V 1915". 

</doc>
<doc id="827640" url="https://pl.wikipedia.org/wiki?curid=827640" title="Chippawa">
Chippawa

Chippawa – osada w Ontario, w Kanadzie. Obecnie stanowi administracyjnie część miasta Niagara Falls. Leży na zachodnim brzegu rzeki Niagara u ujścia rzeki Welland.
Nazwa pochodzi od zniekształconej nazwy plemienia Czipewejów (ang. "Chippewa").
Przed budową kanału Welland, w Chippawie znajdował się południowy koniec okrężnej drogi, którą przenoszono ładunki do Queenston, gdzie ładowano je z powrotem na statki. Omijano w tej sposób wodospad Niagara, co uczyniło Chippawę jedną z pierwszych oraz najważniejszych osad w regionie. W późniejszych czasach ważność Chippawy zmalała.
Podczas wojny brytyjsko-amerykańskiej 5 lipca 1814 siły amerykańskie odniosły zwycięstwo w bitwie pod Chippawą.
W Chippawie wychowywał się reżyser James Cameron.

</doc>
<doc id="827641" url="https://pl.wikipedia.org/wiki?curid=827641" title="Koniec (Izbiska)">
Koniec (Izbiska)

Koniec – część wsi Izbiska w Polsce, położona w województwie podkarpackim, w powiecie mieleckim, w gminie Wadowice Górne.
W latach 1975–1998 Koniec należał administracyjnie do województwa tarnowskiego.

</doc>
<doc id="827642" url="https://pl.wikipedia.org/wiki?curid=827642" title="Wielokształtny częstoskurcz komorowy">
Wielokształtny częstoskurcz komorowy



</doc>
<doc id="827644" url="https://pl.wikipedia.org/wiki?curid=827644" title="Jane Stirling">
Jane Stirling

Jane Wilhelmina Stirling (ur. 15 lipca 1804, zm. 6 lutego 1859) – szkocka pianistka, uczennica Fryderyka Chopina i Thomasa D.A. Tellefsena.
Życiorys.
Pochodziła z arystokratycznej rodziny szkockiej.
Polski kompozytor dedykował jej Nokturny op. 55. Uwielbienie, jakim Stirling darzyła swego mistrza, skłoniło ją do wielu działań na jego rzecz. Zorganizowała Chopinowi pobyt i tournée koncertowe w Anglii i Szkocji w 1848. Pobyt wiązał się z licznymi wizytami u miejscowych lordów i fabrykantów oraz u członków rodziny Stirling. Chopin przez swą wdzięczność dla swej wielbicielki nie odmawiał tych wizyt i podróżował od pałacu do zamku, co było ponad siły chorego pianisty. Nawet kiedy wrócił do Paryża zmęczony wyjazdem na wyspy, nie uciekł od panny Stirling i jej siostry (Katherine Erskine); skarżył się bliskim, że „one mnie zamęczą nudami”. Wiedząc o trudnej sytuacji materialnej kompozytora w 1849, siostry starały się w sposób delikatny udzielić mu pomocy. Po śmierci artysty Jane Stirling nosiła bardzo głęboką żałobę, nazywano ją wdową po Chopinie. Do historii przeszło jej przywiązanie, które nie uszło uwadze w świecie artystycznym, oraz materialna pomoc dla rodziny Chopina.
Jej listy, pisane do Ludwiki Jędrzejewiczowej w latach 1849–1855, są bardzo cennym źródłem wielu informacji związanych m.in. z pracami nad pośmiertnym wydaniem dzieł Chopina, spuścizną po kompozytorze i jej losami. Dzięki nim wiadomo, ile trudu włożyła Stirling w upamiętnienie dzieła polskiego artysty.

</doc>
<doc id="827647" url="https://pl.wikipedia.org/wiki?curid=827647" title="Daniel Jędraszko">
Daniel Jędraszko

Daniel Jędraszko (ur. 6 kwietnia 1976 w Szczecinie) – polski kajakarz, kanadyjkarz. Srebrny medalista olimpijski z Sydney i czterokrotny mistrz świata.
Życiorys.
Pływał w barwach szczecińskiego Wiskordu, od 2001 jest zawodnikiem Posnanii Poznań. Wielokrotny mistrz Polski na różnych dystansach. Największe sukcesy odnosił jednak w kanadyjkowej dwójce (C-2) w parze z Pawłem Baraszkiewiczem. Wspólnie zostali mistrzami świata w latach 1999, 2001, 2003 oraz zdobyli szereg medali na MŚ i ME. Srebro w Sydney wywalczyli w wyścigu na 500 m. Brał także udział w IO 2004 i IO 2008.
Ukończył II Liceum Ogólnokształcące im. Mieszka I w Szczecinie. W maju 2009 roku Jędraszko powrócił do swojego macierzystego klubu Wiskordu Szczecin, jako działacz i zawodnik. 31 maja wziął udział w festynie organizowanym przez Wiskord - "Mistrzostwa Kanałku".

</doc>
<doc id="827649" url="https://pl.wikipedia.org/wiki?curid=827649" title="Symbol relacyjny">
Symbol relacyjny

Symbol relacyjny (predykat) – uogólnienie zmiennych zdaniowych rachunku zdań w rachunku predykatów pierwszego rzędu. 
Symbol relacyjny stanowi odpowiednik matematycznej relacji w logice matematycznej, jednak nie jest z nią tożsamy – relacja zbudowana jest bowiem na pojęciu zbioru, podczas gdy w logice pojęcie to nie występuje.
Symbole relacyjne mogą mieć zero lub większą liczbę argumentów. Każdy symbol relacyjny jest formułą atomową rachunku zdań. Symbolom relacyjnym w procesie wartościowania mogą zostać przypisane wartości logiczne: prawda lub fałsz. W odróżnieniu jednak od zmiennych zdaniowych, sparametryzowane symbole relacyjne mają wartości logiczne przypisywane do każdej kombinacji swoich parametrów.

</doc>
<doc id="827652" url="https://pl.wikipedia.org/wiki?curid=827652" title="Grand Prix Europy na Żużlu 2007">
Grand Prix Europy na Żużlu 2007

Wyniki Grand Prix Europy, drugiej eliminacji Mistrzostw Świata Grand Prix w sezonie 2007.
To 7 zawody o Wielką Nagrodę Europy, w tym czwarte we Wrocławiu. Wrocław w sumie po raz dziewiąty gości najlepszych żużlowców (organizował pięć rund w ramach GP Polski).
Lista startowa.
Stawkę piętnastu stałych uczestników uzupełnił jeden zawodnik z dziką kartą (Sebastian Ułamek) oraz dwóch tzw. rezerwy toru (Tomasz Gapiński i Tomasz Jędrzejak). Nazwiska żużlowców podano 2 maja 2007, kiedy to rozlosowano numery startowe (w nawiasach numery stałe - w nich "de facto" żużlowcy startują):
Jason Crump, Hans Andersen, Tomasz Gapiński i Tomasz Jędrzejak w sezonie 2007 reprezentują barwy miejscowego Atlasu Wrocław.
Osoby funkcyjne.
Główna Komisja Sportu Żużlowego 9 marca 2007 w Komunikacie Nr 4/2007 wyznaczyła osoby urzędowe do zawodów o Wielką Nagrodę Europy:
Wyniki.
W żółtym plastronie wystąpił Nicki Pedersen - lider klasyfikacji generalnej po 1. eliminacji.
Bieg po biegu.
"(w nawiasach podano czasy wyścigów)"
Opis.
Duńczyk Nicki Pedersen wygrał drugą w tym roku eliminację Grand Prix i ze straconym jednym punktem (w biegu z Matejem Žagarem) przewodzi stawce żużlowców w klasyfikacji przejściowej.
Na podium tego wieczora stanął jeszcze jego rodak Hans Andersen (który do półfinałów awansował z zaledwie sześcioma punktami) oraz debiutujący w roli stałych uczestników Brytyjczyk Chris Harris. Podobnie jak w poprzedniej eliminacji, miejsca na podium zabrakło dla Jasona Crumpa.
Żaden z Polaków nie awansował do półfinałów. Najbliżej awansu był jadący z dziką kartą Sebastian Ułamek (który zdobył również 6 punktów, a w obliczu równiej ilości trójek, dwójek, jedynek i zer) przegrał z Andersenem bezpośrednim pojedynkiem w 8. biegu. Kolejne trzy miejsca zajęli Polacy: Jarosław Hampel, Rune Holta (Norweg startujący pod polską flagą) oraz Wiesław Jaguś (wszyscy 6 punktów). Trzynasty był Tomasz Gollob (3 punkty), a szesnasty debiutant w Grand Prix Tomasz Gapiński (1 punkt w jednym biegu). Tomasz Jędrzejak nie miał okazji do startu.
W dniu zawodów nad Wrocławiem przeszły dwie ulewy i na godzinę przed rozegraniem zawodów, tor przypominał raczej kałużę. Ten fakt sprawił, że przez pierwsze cztery biegi nie było żadnych wyprzedzeń na dystansie (o kolejności na mecie decydował start i pierwszy łuk). W zawodach doszło do kilku upadków (główne z udziałem polskich reprezentantów): "świeca" na pierwszy łuku Holty w 6. biegu, zamykający stawkę Hampel w 7, czy prowadzący Hampel w 13. (atakowany przez Harrisa).
Dwa groźne upadki miały miejsce w 15. biegu. W pierwszym podejściu na trzecim okrążeniu upadł Adams. W powtórce równo ze startuj wyszedł N. Pedersen oraz Jonsson. Jonsson próbując zablokować Pedersena najechał na jego deflektor i stracił równowagę. Upadł, a rozpędzony motocykl ciągnął go jeszcze przez 30 metrów. Szwed stracił przytomność, a po jej odzyskaniu został odwieziony do szpitala jednak wstępne badania nie wykazały żadnych złamań. W ostatnich tygodniach to dla Jonssona drugi poważny wypadek (Kwiecień 2007 w sporcie#29 kwietnia 2007 w meczu polskiej Ekstraligi także upadł i zaliczył wizytę w szpitalu (co wykluczyło go z udziału w kilku meczach swoich drużyn).
Zaskakujący przebieg miał drugi półfinał (22. bieg). Ze startu najlepiej wyszedł Greg Hancock a ostatni Chris Harris. Już na drugim łuku Harris wyprzedził Adamsa. Na trzecim łuku jadącemu przy krawężniku Andersenowi postawiło w poprzek motocykl, na skutek czego rytm jazdy stracił Hancock i spadł na drugą lokatę. Rozpędzony Harris zbliżył się do Hancocka i zaatakował go na przedostatnim okrążeniu, wyprzedził Hancocka i tym samym awansował po raz pierwszy do Dużego Finału w zawodach Grand Prix.

</doc>
<doc id="827655" url="https://pl.wikipedia.org/wiki?curid=827655" title="Aleksandra (królowa Jugosławii)">
Aleksandra (królowa Jugosławii)

Aleksandra Schleswig-Holstein-Sonderburg-Glücksburg (ur. 25 marca 1921 w Atenach, Grecja - zm. 30 stycznia 1993 w East Sussex, Anglia) – księżniczka grecka i duńska, królowa Jugosławii.
Życiorys.
Była córką króla Grecji, Aleksandra I oraz jego żony Aspasii Manos. Tym samym, zstępna także królowej Wiktorii. Dzieciństwo księżniczki zostało zdeterminowane przez ważne wydarzenia historyczne: jej ojciec zmarł na pięć miesięcy przed jej narodzinami, a w latach 1924-1935 przebywała za granicą, w związku z proklamowaniem w Grecji republiki. Z uwagi na morganatyczny charakter związku rodziców, tytuł księżniczki nadany jej został dopiero aktem woli kolejnego władcy.
20 marca 1944 roku wyszła za mąż za króla Jugosławii - Piotra II Karadziordziewicia. Skromny ślub odbył się w Anglii, ponieważ Jugosławia była w tym czasie pod okupacją niemiecką. Kilka miesięcy przed ogłoszeniem w Jugosławii republiki, na świat przyszedł jedyny syn królowej, książę Aleksander. 
Na wygnaniu Aleksandra wraz z rodziną żyła w skromnych warunkach. Zmarła w 1993 roku, w Anglii. Pochowana w Tatoi, obok matki, w pewnej odległości od królewskiego grobu ojca. W 2013 roku jej ciało przeniesiono do mauzoleum królewskiego w Topoli, w Serbii i spoczęła obok męża.

</doc>
<doc id="827659" url="https://pl.wikipedia.org/wiki?curid=827659" title="The Nightfly">
The Nightfly

The Nightfly – pierwsza solowa płyta Donalda Fagena, który znany był wcześniej ze współpracy z Walterem Beckerem w zespole Steely Dan. Album wydany został w 1982 roku i zawiera osiem utworów utrzymanych w stylu jazzu, funky i soul.
Lista utworów.
Wszystkie utwory napisane są przez Donalda Fagena, wyjątki zostały zaznaczone.

</doc>
<doc id="827664" url="https://pl.wikipedia.org/wiki?curid=827664" title="I liga urugwajska w piłce nożnej (1986)">
I liga urugwajska w piłce nożnej (1986)

Mistrzostwa Urugwaju w roku 1986 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe. Na koniec dwa najlepsze w tabeli kluby rozegrały mecz barażowy o tytuł mistrza Urugwaju. Tytuł mistrza nie dawał jednak prawa gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1987, a drugi musiał stoczyć pojedynek barażowy z mistrzem Urugwaju.
Primera División.
Baraż o tytuł mistrza.
Baraż o mistrzostwo Urugwaju między dwoma najlepszymi w tabeli drużynami.
Mistrzem Urugwaju został klub CA Peñarol, a wicemistrzem – Club Nacional de Football.

</doc>
<doc id="827665" url="https://pl.wikipedia.org/wiki?curid=827665" title="K2 Network">
K2 Network

K2 Network – amerykańska korporacja zajmująca się udostępnianiem koreańskich gier MMO na globalną skalę. Siedziba firmy znajduje się w Irvine w stanie Kalifornia.
Obecnie K2 Network zajmuje się obsługą sześciu gier:
Wcześniej także:

</doc>
<doc id="827672" url="https://pl.wikipedia.org/wiki?curid=827672" title="Grand Prix Szwecji na Żużlu 2007">
Grand Prix Szwecji na Żużlu 2007

Wyniki Grand Prix Szwecji 2007, trzeciej eliminacji Mistrzostw Świata Grand Prix w sezonie 2007.
Zawody o Grand Prix Szwecji rozgrywane są po raz 13.; na Smedstadium po raz trzeci.
Lista startowa.
Stawkę piętnastu stałych uczestników uzupełnił Fredrik Lindgren z dziką kartą oraz Jonas Davidsson i Eric Andersson (tzw. rezerwy toru). 15 maja 2007 w Genewie dokonano losowania numerów startowych (w nawiasie numery stałe):
Wiesław Jaguś oraz Eric Andersson w sezonie 2007 reprezentują barwy miejscowej Smedarny Eskilstuna.
Wyniki.
W żółtym plastronie wystąpił Nicki Pedersen - lider klasyfikacji przejściowej po dwóch rundach.
Opis.
Australijczyk Leigh Adams wygrał turniej o Wielką Nagrodę Szwecji i jest to jego czwarte zwycięstwo (ostatnio w Sztokholmie w 2004). Na podium stanęli także Duńczyk Hans Andersen i jadący z dziką kartą Szwed Fredrik Lindgren.
Polacy zaliczyli lepszy występ w zawodach niż przed dwoma tygodniami we Wrocławiu: Rune Holta (Norweg jadący z polską flagą) był szósty, Tomasz Gollob siódmy. Pozostała dwójka niezakwalifikowana się półfinałów: Wiesław Jaguś i Jarosław Hampel zajęli miejsca kolejno dziesiąte i jedenaste.
Zawody obfitowały w dużo wyprzedzeń, a walka o punkty trwała do ostatnich metrów. Nie obyło się bez groźnych wypadków: trzech zawodników z czołowej ósemki w klasyfikacji przejściowej zakończyło zawody z kontuzjami.
Trzeci bieg zakończył się sensacyjnym wynikiem, bowiem ostatni do mety dojechał lider klasyfikacji Duńczyk Nicki Pedersen (dotychczas w czternastu biegach tylko raz przyjechał do mety na drugiej pozycji - po przegranej ze Słoweńcem Matejem Žagarem). Jednak zawodnicy w tym biegu jechali w minimalnych odstępach i co łuk zamieniali się na pozycjach. Podobny przebieg miał wyścig 10 - ponownie z udziałem Golloba, który ponownie zdobywa zaledwie jeden punkt po tym, jak na ostatniej prostej wyprzedził go Brytyjczyk Chris Harris.
W czternastym biegu, kiedy to prowadził Jarosław Hampel, jadącemu na drugiej pozycji Australijczykowi Jasonowi Crumpowi na wyjściu z drugiego łuku pierwszego okrążenia podniosło motocykl i upadł - zdawałoby się - niegroźnie. Obrońca tytułu Crump szybko podniósł się, zniósł motocykl na murawę i bieg nie został przerwany. Jak się potem okazało, Crump z podejrzeniem złamania barku został odwieziony do szpitala i musiał wycofać się z zawodów.
Już dwa biegi później (w 16.) ze startu najlepiej wystartował Jaguś. Z toru wewnętrznego ruszał Nicki Pedersen, który chcąc maksymalnie skrócić sobie tor jazdy zahaczył o krawężnik i na środku pierwszego łuku stracił panowanie i uderzył od tyłu w niczego niespodziewającego się Polaka. Jaguś "przeleciał" przed motocykl, a Nicki Pedersen wraz ze swoim motocyklem w kierunku wewnętrznej bandy. Jadący po szerokiej jego rodak Bjarne Pedersen uderzył w motocykl Nickiego. Sędzia (Polak Wojciech Grodzki) wykluczył N. Pedersena, a szwedzki lekarz zawodów uznał za niezdolnego do jazdy w następnych biegach Polaka. Team Wiesława Jagusia interweniował w tej sprawie u dyrektora cyklu (Duńczyka Ole Olsena), jednak Grodzki nie mógł dopuścić do startu Jagusia wbrew woli lekarza. Ostatecznie u Jagusia stwierdzono złamany pały palec oraz wstrząs mózgu. Wiesław Jaguś następnego dnia nie wystąpił w meczu polskiej Ekstraligi (jako ZZ; zwolnienie ponad dziewięciodniowe).
W wywiadzie udzielonemu polskiemu Canal+, Tomasz Gollob przyznał, że "jedynym zawodnikiem, który powinien został wykluczonym do końca zawodów jest Nicki Pedersen". Faktem jest, że Pedersen do końca dnia zmagał się z bólem ramienia i po następnym biegu (zwycięstwo w wyścigu 18.) złapał się za swoje ramię, a kamery telewizyjne wychwyciły grymas bólu podczas odpoczynku w boksie. Pedersen dokończył zawody, lecz następnego dnia nie przyjechał do Polski na ligowy mecz Marmy Polskie Folie Rzeszów.
Po pierwszym półfinale (bieg 21) Nicki Pedersen okazywał swoje niezadowolenie w stosunku do Tomasza Gollob, który jego zdanie nie fair zajechał mu drogę jazdy (w trakcie wyprzedzania Polaka, Duńczyk zachował się podobnie).
W 19. biegu Eric Andersson (zastępując Jagusia) zadebiutował w Grand Prix.

</doc>
<doc id="827675" url="https://pl.wikipedia.org/wiki?curid=827675" title="Debora Vogel">
Debora Vogel

Debora Vogel (ur. 1902 w Bursztynie, zm. 1942 we Lwowie) – dwujęzyczna żydowska pisarka, filozofka, krytyczka literacka i krytyczka sztuki, pisząca po polsku i w jidysz (także, w mniejszym stopniu, po hebrajsku).
Droga życiowa.
Pochodziła z galicyjskiej inteligenckiej rodziny żydowskiej. Urodziła się w niewielkim miasteczku Bursztyn, gdzie jej ojciec sprawował funkcję dyrektora szkoły żydowskiej. Podczas I wojny światowej rodzina Voglów przebywała w Wiedniu, zaś po jej zakończeniu osiadła we Lwowie. Debora ukończyła niemieckie gimnazjum jeszcze w Wiedniu. W 1919 podjęła studia w zakresie filozofii, psychologii i polonistyki na Uniwersytecie Jana Kazimierza we Lwowie, które od 1924 kontynuowała na Uniwersytecie Jagiellońskim, gdzie w 1926 obroniła pracę doktorską "Znaczenie poznawcze sztuki u Hegla i jego modyfikacji u Józefa Kremera". Po studiach została wykładowczynią psychologii i literatury polskiej w seminarium hebrajskim we Lwowie. Podczas okupacji sowieckiej uczelnia została przekształcona w seminarium dla nauczycieli jidysz i Vogel wykładała tam także literaturę żydowską.
Debiutowała po polsku, jednak w latach dwudziestych zaczęła pisać w jidysz i w tym języku powstała znaczna część jej twórczości; tłumaczyła także teksty z jidysz na polski (teksty własne oraz twórczość poetów jidysz) oraz z języka polskiego na jidysz (głównie teksty własne). W latach 30. była współpracowniczką licznych czasopism, m.in. „Chwili”, „Naszej Opinii”, pism „Cusztajer” i „Inzich” ukazujących się w jidysz oraz „Sygnałów” i „Wiadomości Literackich”.
Była znawczynią kubizmu, konstruktywizmu, śledziła i opisywała twórczość żydowskich malarzy wzorujących się na Fernandzie Léger związanych z lwowską grupą „Artes”, wśród których był ilustrator jej twórczości Henryk Streng. Pośród jej serdecznych przyjaciół był pisarz, malarz i grafik Bruno Schulz. Schulza poznała przez Stanisława Ignacego Witkiewicza (Witkacego), z którym była zaznajomiona i który jest autorem jej – niezachowanego w oryginale – portretu. W listach Schulza kierowanych do Vogel powstała pierwsza wersja "Sklepów cynamonowych".
Pisała poezję, montażową prozę i eseje teoretyczne. Uważała się za „ambasadorkę modernizmu” i misję tę realizowała wygłaszając liczne wykłady. Współpracowała z artystami lwowskiego „artesu” i Grupy Krakowskiej, była również związana z nowojorskimi introspektywistami jidysz z grupy „Inzich” (Wsobie). We wstępie do katalogu wystawy "Montaże. Debora Vogel i nowa legenda miasta", która miała miejsce w 2017 roku w Muzeum Sztuki w Łodzi, kuratorzy pisali:
Była jedną z pokolenia budowniczych świata, którym to mianem Andrzej Turowski określił awangardzistów wierzących, mówiąc za samą Vogel w „legendę konstruktywności”, a zarazem naznaczonych piętnem nadciągającej katastrofy i ją też w sztuce przeczuwających. A jednak długo pozostawała nieznana. Co najwyżej wzmiankowana przy okazji paru nazwisk polskiej, męskiej awangardy i modernizmu, jak Witkacy czy Schulz, z którymi była zaprzyjaźniona. Powodów po temu jest kilka, a marginalizacja kobiet w historii tych nurtów to jeden z nich i to wcale niebłahy. Siła i nowatorstwo teorii-praktyki Vogel, eksperymentu artystycznego i krytyki społecznej zarazem, nie zostały w swoim czasie dostatecznie rozpoznane. Był to projekt tworzony w materii wielojęzycznej (co stało się kolejną przeszkodą dla jego recepcji), w języku polskim, hebrajskim, niemieckim, a przede wszystkim jidysz, o którym wciąż zapominamy, że współtworzył pole historii awangardy polskiej i międzynarodowej.
Zginęła we lwowskim getcie w sierpniu 1942 roku podczas akcji likwidacyjnej Żydów, wraz z matką, mężem (architektem Szulimem Barenblüthem) i synkiem Aszerem. Pisarkę wraz z rodziną znalazł Henryk Streng, który pracował wówczas przy sprzątaniu ciał zamordowanych podczas akcji sierpniowej.
Twórczość.
Poezja.
Polskie tłumaczenia wybranych wierszy znajdują się w aneksie do pracy Karoliny Szymaniak "Być agentem wiecznej idei"...
Krytyka.
Trzy pierwsze teksty ukazały się w piśmie „Ogród” (tekst o Chagallu w tłumaczeniu Tomasza Kuberczyka). Tłumaczenia trzech ostatnich esejów oraz kilku innych teoretycznych prac znajdują się w aneksie do pracy Karoliny Szymaniak, "Być agentem wiecznej idei"...
Opracowania.
Karolina Szymaniak: "Być agentem wiecznej idei. Przemiany poglądów estetycznych Debory Vogel", Universitas, Kraków 2006, .

</doc>
<doc id="827677" url="https://pl.wikipedia.org/wiki?curid=827677" title="Ōzeki">
Ōzeki

 – mistrz, druga pod względem ważności ranga w sumō. Jest to jedyna ranga, z której można zostać promowanym do rangi wielkiego mistrza – yokozuny. Do czasu wprowadzenia rangi yokozuny, "ōzeki" był najwyższym tytułem w grupie "san'yaku". Jest to najwyższa ranga na jaką można zostać zarówno awansowanym, jak i z niej zdegradowanym.
Zasady przyznawania rangi "ōzeki".
Tytuł "ōzeki" przyznawany jest zapaśnikom rangi sekiwake, którzy w trzech kolejnych turniejach wygrają odpowiednią liczbę walk (na ogół 33-35 spośród 45), a w pierwszym z tych turniejów posiadali rangę nie niższą niż komusubi. Nadając rangę, federacja bierze pod uwagę wiele różnych czynników, do których zalicza się, oprócz liczby wygranych walk, m.in. rangi przeciwników oraz prezentowany poziom wykonawczy walk.
Utrata i przywrócenie rangi "ōzeki".
Rangę "ōzeki" można utracić, jeśli podczas dwóch kolejnych turniejów przegra się więcej niż 7 walk (makekoshi). Wygranie 10 lub więcej walk w kolejnym turnieju, bezpośrednio po utracie rangi, powoduje jej przywrócenie. Aby odzyskać rangę "ōzeki" później, należy spełnić kryteria obowiązujące przy zwykłym trybie przyznawania tytułu.

</doc>
<doc id="827678" url="https://pl.wikipedia.org/wiki?curid=827678" title="Zachodnie Fiordy">
Zachodnie Fiordy



</doc>
<doc id="827691" url="https://pl.wikipedia.org/wiki?curid=827691" title="Alexander Murray (8. hrabia Dunmore)">
Alexander Murray (8. hrabia Dunmore)

Alexander Edward Murray (ur. 22 kwietnia 1872 w City of Westminster, zm. 29 stycznia 1962 w Londynie) – brytyjski arystokrata i wojskowy, najstarszy syn Charlesa Murraya, 7. hrabiego Dunmore, i lady Gertrude Coke, córki 2. hrabiego Leicester.
Wykształcenie odebrał w Eton College. Po ukończeniu nauki wstąpił do 16 pułku lansjerów Królowej ("16th Lancers The Queen's"). W stopniu porucznika brał udział w kampanii w Indiach w 1897 r. 17 sierpnia w rejonie Nawa Kili, lord Fincastle (taki tytuł nosił Alexander zanim po śmierci swojego ojca w 1907 r. odziedziczył tytuł hrabiego Dunmore i zasiadł w Izbie Lordów), w towarzystwie dwóch oficerów (Roberta Bellewa Adamsa i Hectora Lachlana Stewarta MacLeana) oraz pięciu żołnierzy, ruszyli na ratunek rannemu porucznikowi fizylierów Lancashire, który leżał ciężko ranny tuż przed liniami wroga. Mimo zmasowanego ognia nieprzyjaciół udało im się wynieść rannego oficera, który jednak został nieszczęśliwie trafiony kulą niedługo później i zmarł. Śmiertelnie ranny został również MacLean. Wszyscy trzej oficerowie otrzymali za swoją odwagę Krzyż Wiktorii.
Dunmore brał później udział w II wojnie burskiej w latach 1899-1900 i w I wojnie światowej w latach 1914-1916. Dosłużył się rangi majora. Został odznaczony Orderem za Wybitną Służbę i został kawalerem Królewskiego Orderu Wiktorii. W 1924 r. pełnił funkcję kapitana Gentlemen-at-Arms.
5 stycznia 1904 r. poślubił Lucindę Dorotheę Kemble, córkę pułkownika Horace'a Kemble'a. Alexander i Lucinda mieli razem syna i dwie córki:

</doc>
<doc id="827696" url="https://pl.wikipedia.org/wiki?curid=827696" title="Mother love bone">
Mother love bone



</doc>
<doc id="827697" url="https://pl.wikipedia.org/wiki?curid=827697" title="Eksploracyjna analiza danych">
Eksploracyjna analiza danych



</doc>
<doc id="827702" url="https://pl.wikipedia.org/wiki?curid=827702" title="Łukasz Piątek">
Łukasz Piątek

Łukasz Piątek (ur. 21 września 1985 w Warszawie) – polski piłkarz występujący na pozycji pomocnika w Polonii Warszawa.
Przebieg kariery.
Piątek jest wychowankiem warszawskiej Polonii. W sezonie 2005/06 został włączony do kadry pierwszego zespołu polonistów, którzy spadli wówczas do II ligi. Piątek wystąpił w dwóch spotkaniach ligowych oraz dwóch pucharowych. Zadebiutował 22-minutowym występem w meczu z Odrą Wodzisław Śląski, przegranym 0:3. Swój drugi mecz w ekstraklasie zagrał w ostatniej kolejce ligowej z Arką Gdynia (1:0), kiedy wiadomo już było, że Polonia żegna się z I ligą (wystąpili w tym spotkaniu zawodnicy, którzy do tej pory nie dostawali wielu szans na grę). W PP zagrał dwukrotnie w ćwierćfinale z Zagłębiem Lubin. W pierwszym sezonie po spadku Polonia ukończyła rundę jesienną na odległym czternastym miejscu. Piątek w całym rozegrał 26 meczów ligowych, strzelając dwie bramki.
15 maja 2013 Izba ds. Rozwiązywania Sporów Sportowych podjęła decyzję o rozwiązaniu jego kontraktu z klubem po zakończeniu sezonu. Stało to się z powodu skargi jaką złożył zawodnik z powodu zaległości finansowych. 11 lipca 2013 został zawodnikiem Zagłębia Lubin.
W lipcu 2017 przeniósł się do Bruk-Betu Termaliki Nieciecza. 26 września 2018 zasilił ŁKS Łódź. 14 lipca 2020 poinformowano o jego powrocie do Polonii.
Statystyki klubowe.
"Aktualne na 27 lipca 2019:"

</doc>
<doc id="827704" url="https://pl.wikipedia.org/wiki?curid=827704" title="Włodzimierz Siwiński (ekonomista)">
Włodzimierz Siwiński (ekonomista)

Włodzimierz Jerzy Siwiński (ur. 24 kwietnia 1939 w Legionowie) – polski ekonomista, profesor zwyczajny na Uniwersytecie Warszawskim. W latach 1993–1999 pełnił funkcję rektora tej uczelni. Pracuje też w Akademii Leona Koźmińskiego w Warszawie.
Życiorys.
W 1961 roku ukończył magisterium na Uniwersytecie Warszawskim, gdzie 7 lat później uzyskał tytuł doktora nauk ekonomicznych. W 1970 ukończył studia podyplomowe w dziedzinie studiów europejskich na Uniwersytecie Amsterdamskim, a w 1976 uzyskał habilitację na Uniwersytecie Warszawskim. Od 1987 profesor tytularny, od 1992 profesor zwyczajny.
Pełnił funkcje m.in. prodziekana Wydziału Nauk Ekonomicznych UW (1979–1981), dyrektora Ośrodka Studiów Amerykańskich UW (1981–1984), prorektora Uniwersytetu Warszawskiego (1987–1993) i rektora UW.
Otrzymał m.in. Krzyż Komandorski Orderu Odrodzenia Polski (1998), austriacki Krzyż Honorowy za Naukę i Sztukę I Klasy, francuski Order Palm Akademickich, a także doktorat honoris causa od Uniwersytetu Nowojorskiego (1999).

</doc>
<doc id="827707" url="https://pl.wikipedia.org/wiki?curid=827707" title="Toledo (prowincja)">
Toledo (prowincja)

Toledo – prowincja w Hiszpanii, w Kastylii-La Manchy, mająca stolicę w mieście o tej samej nazwie. Graniczy z prowincjami: Madryt, Cuenca, Ciudad Real, Badajoz, Cáceres i Ávila.
Comarki.
W skład prowincji Toledo wchodzą następujące comarki:

</doc>
<doc id="827708" url="https://pl.wikipedia.org/wiki?curid=827708" title="Live (album Rejestracji)">
Live (album Rejestracji)

Live – zapis koncertu z 15 stycznia 2000 roku, jaki zespół dał w toruńskim klubie "Od Nowa" u boku brytyjskiej grupy UK Subs. Płyta stanowi pewnego rodzaju "Greatest Hits" Rejestracji, zawiera bowiem ich najbardziej znane utwory.
Skład.
gościnnie:

</doc>
<doc id="827709" url="https://pl.wikipedia.org/wiki?curid=827709" title="Maria Rumuńska (królowa Jugosławii)">
Maria Rumuńska (królowa Jugosławii)

Maria Hohenzollern-Sigmaringen, znana też jako Marioara, Marija, Mignon (ur. 6 stycznia 1900 w Gocie, zm. 22 czerwca 1961 w Londynie) – księżniczka rumuńska, królowa Jugosławii.
Urodziła się w Gocie w Turyngii (w Niemczech), gdzie panował wtedy jej dziadek ze strony matki – książę Alfred Sachsen-Coburg-Gotha. Była drugą córką Ferdynanda Hohenzollerna, wtedy jeszcze koronowanego księcia Rumunii, i jego żony Marii Sachsen-Coburg-Gotha, księżniczki Edynburga (wnuczki królowej Wiktorii). W momencie jej narodzin, w Rumunii panował jej cioteczny dziadek, król Karol I.
Maria była dobrze wykształcona. Mówiła biegle kilkoma językami. Interesowała się malarstwem. Jeździła samochodem, co było bardzo nietypowe w tym czasie. Wyszła za mąż za Aleksandra Karađorđevicia, króla Jugosławii. Uroczystość odbyła się 8 czerwca 1922 w Belgradzie. W nowej ojczyznie była kochana i szanowana. Do dziś pozostaje w pamięci Serbów – jej imię nosi wiele szkół, ulic ("Ulica kraljice Marije") oraz organizacji.
Jej mąż został zastrzelony w 1934 roku w Marsylii. Maria została królową-matką. Zmarła na wygnaniu w Londynie, gdzie prowadziła stosunkowo normalne życie, bez królewskich ekstrawagancji. Pochowano ją w Królewskim Mauzoleum we Frogmore. 29 kwietnia 2013 jej ciało, za zgodą królowej Elżbiety, zostało przeniesione do Belgradu, a pochowane 26 maja w rodzinnym grobowcu dynastii Oplenac w Topoli, wraz z królową Aleksandrą.

</doc>
<doc id="827712" url="https://pl.wikipedia.org/wiki?curid=827712" title="Hrabia Dunmore">
Hrabia Dunmore

Informacje ogólne.
Hrabiowie Dunmore 1. kreacji (parostwo Szkocji)

</doc>
<doc id="827714" url="https://pl.wikipedia.org/wiki?curid=827714" title="Próba statystyczna">
Próba statystyczna

Próba statystyczna – zbiór obserwacji statystycznych wybranych (zwykle wylosowanych) z populacji. 
Zwykle stosuje się tzw. próbę losową, definiowaną formalnie w teorii statystyki, jako ciąg zmiennych losowych o rozkładzie, takim jak rozkład populacji.
Czasem, np. gdy istotne jest zbadanie również pewnej podpopulacji o niewielkiej liczebności, stosuje się próby ważone, w których elementy populacji mogą różnić się prawdopodobieństwem wejścia do próby. Wymaga to wprowadzenia wag poszczególnych obserwacji podczas analizy takiego zbioru danych.

</doc>
<doc id="827715" url="https://pl.wikipedia.org/wiki?curid=827715" title="Włodzimierz Siwiński (inżynier)">
Włodzimierz Siwiński (inżynier)

Włodzimierz Józef Siwiński (1911–1986) – inżynier, porucznik saperów Wojska Polskiego, kapitan Polskich Sił Zbrojnych, kawaler Orderu Virtuti Militari.
Życiorys.
Włodzimierz Józef Siwiński urodził się 20 października 1911 roku w Topoli Królewskiej koło Łęczycy, w rodzinie ziemiańskiej (herbu Korczak). W latach 1930–1933 był słuchaczem Szkoły Podchorążych Inżynierii w Warszawie. 15 sierpnia 1933 został mianowany podporucznikiem ze starszeństwem z dniem 15 sierpnia 1932 i 39. lokatą w korpusie oficerów inżynierii i saperów oraz otrzymał przydział do 5 Batalionu Saperów w Krakowie. 1 lutego 1935 roku został przeniesiony do 23 Kompanii Saperów w Katowicach na stanowisko dowódcy plutonu
W kampanii wrześniowej 1939 w stopniu porucznika walczył jako dowódca 2 kompanii 23 Górnośląskiego Batalionu Saperów. Odegrał on kluczową rolę w budowie mostu na galarach pod Baranowem Sandomierskim (pełnił funkcję oficera czołowego). Za akcję pod Baranowem odznaczony został Krzyżem Srebrnym Orderu Virtuti Militari. Po kapitulacji Armii „Kraków” w dniu 23 września 1939 roku nie poszedł do niewoli, lecz przedostał się do Rumunii, a stamtąd do Francji. Kampanię francuską 1940 roku odbył jako dowódca kompanii w 2 Kaniowskim Batalionie Saperów. Za udział w walkach we Francji odznaczony Krzyżem Walecznych. Po klęsce Francji przekroczył na rozkaz wraz ze swoją kompanią granicę Szwajcarii, gdzie został internowany. W 1944 roku po ucieczce z internowania przedostał się do Anglii, gdzie po awansie do stopnia kapitana zastał go koniec wojny.
Do Polski wrócił pierwszym transportem na statku „Banfora”, jedynym, który powrócił do kraju na prawach regularnego wojska, w zwartym oddziale, z bronią. W latach 1946–1951 pracował we Wrocławiu, m.in. kierował odbudową wiszącego Mostu Grunwaldzkiego (wyjątkowo trudne przedsięwzięcie inżynierskie, zwłaszcza przy bardzo ograniczonych środkach technicznych, jakimi dysponowano). Nostryfikował na Politechnice Wrocławskiej dyplom inżyniera wojskowego, uzyskując tytuł inżyniera budownictwa lądowego. W 1951 roku przeniesiony służbowo do Krakowa, gdzie mieszkał do śmierci. Budował Nową Hutę, Politechnikę Krakowską i Kielecką oraz Petrochemię Płocką. Zmarł 30 września 1986 w Krakowie. Jest pochowany w zabytkowej części Cmentarza Rakowickiego w Krakowie.

</doc>
<doc id="827718" url="https://pl.wikipedia.org/wiki?curid=827718" title="Inkrustowanie">
Inkrustowanie



</doc>
<doc id="827719" url="https://pl.wikipedia.org/wiki?curid=827719" title="Phạm Hùng">
Phạm Hùng

Phạm Hùng (ur. 11 czerwca 1912 r., zm. 10 marca 1988 r. w Ho Chi Minh) – wietnamski polityk, premier Wietnamu w latach 1987–1988.
Życiorys.
Pham Hùng urodził się w gminie Long Hồ w rodzinie mieszczańskiej. W czasie nauki w gimnazjum wstąpił do Związku Studentów i Rewolucyjnej Młodzieży Wietnamu. W 1930 roku wstąpił do Komunistycznej Partii Indochin stając się jej jednym z czołowych działaczy. W 1931 roku został aresztowany przez francuskie władze kolonialne i skazany na karę śmierci, wyrok zmieniono na dożywotnie więzienie. W sierpniu 1945 roku po wybuchu powstania przeciwko okupacji japońskiej został zwolniony z więzienia. 
W 1946 roku został wybrany sekretarzem Tymczasowego Komitetu Partii Pracujących Wietnamu (PPW) w Wietnamie Południowym. W 1951 roku na II Zjeździe Partii Pracujących Wietnamu został wybrany członkiem Komitetu Centralnego PPW, a w 1952 roku został zastępcą sekretarza KC PPW ds. Południa oraz przewodniczącym Komitetu Ruchu Oporu we wschodnim okręgu delty Mekongu. 
W 1955 roku został szefem delegacji Ludowej Armii Wietnamu przy powstałej Międzynarodowej Komisji Nadzoru i Kontroli w Sajgonie. W 1955 roku został wybrany członkiem Biura Politycznego PPW. W 1957 roku zostaje szefem kancelarii rządu Demokratycznej Republiki Wietnamu, a następnie w kwietniu 1958 roku wicepremierem. Funkcję tę pełni do 1967 roku. 
W 1967 roku wrócił do Wietnamu Południowego, gdzie był jednym z przywódców ruchu oporu przeciwko agresji amerykańskiej. Przebywał tam do czasu zakończenia działań zbrojnych.
W 1976 roku po zjednoczeniu Wietnamu został wicepremierem, funkcję tę pełnił do 1980 roku. Następnie został ministrem spraw wewnętrznych (w latach 1980 – 1987). W kwietniu 1987 roku na sesji Zgromadzenia Narodowego został powołany na stanowisko premiera (zastąpił Phạm Văn Đồnga) i wiceprzewodniczącego Rady Obrony Narodowej. Funkcje te pełnił do swojej śmierci 10 marca 1988 roku.

</doc>
<doc id="827720" url="https://pl.wikipedia.org/wiki?curid=827720" title="Cuenca (prowincja)">
Cuenca (prowincja)

Cuenca – prowincja Hiszpanii, na wschodzie Kastylii-La Manchi. 
Graniczy z prowincjami Walencja, Albacete, Ciudad Real, Toledo, Madryt, Guadalajara, i Teruel. Stolicą jest Cuenca. 
Ważniejsze miasta Tarancón, San Clemente, Quintanar del Rey, Motilla del Palancar, Villanueva de la Jara, Mota del Cuervo i Las Pedroñeras. Jest jedną z 3 najrzadziej zaludnionych prowincji Hiszpanii.

</doc>
<doc id="827724" url="https://pl.wikipedia.org/wiki?curid=827724" title="Jorge Luis Pinto">
Jorge Luis Pinto

Jorge Luis Pinto Afanador (ur. 16 grudnia 1952 w San Gil) – kolumbijski trener piłkarski.

</doc>
<doc id="827733" url="https://pl.wikipedia.org/wiki?curid=827733" title="Nely Gambon">
Nely Gambon

Nely Gambon-de Vos (ur. 14 lipca 1924, zm. 19 stycznia 2007) – holenderska działaczka sportowa, związana z wioślarstwem.
Uprawiała wioślarstwo od lat 50., kiedy sport ten był zdominowany przez mężczyzn. W 1957 została po raz pierwszy wybrana do władz holenderskiej federacji wioślarskiej. Działała przede wszystkim w komisji ds. wioślarstwa kobiecego, była również sędzią zawodów. W 1969 jako pierwsza kobieta znalazła się w zarządzie federacji światowej FISA (Międzynarodowej Federacji Stowarzyszeń Wioślarskich). Kierowała w FISA komisją wioślarstwa kobiecego, działała na rzecz włączenia rywalizacji kobiecej do programu igrzysk olimpijskich. Cel ten udało się osiągnąć w latach 70. – wioślarki rywalizowały po raz pierwszy na igrzyskach olimpijskich w Montrealu w 1976.
Nely Gambon pozostała w zarządzie światowej federacji do 1982, współpracowała również nadal ze związkiem krajowym. Mimo podeszłego wieku była obecna na zawodach wioślarskich w Holandii do ostatnich lat życia, m.in. w 2005 gościła na mistrzostwach świata do lat 23 na jeziorze Bosbaan koło Amsterdamu. Wyróżniona została m.in. honorowym członkostwem holenderskiej federacji wioślarskiej.

</doc>
<doc id="827734" url="https://pl.wikipedia.org/wiki?curid=827734" title="Jean Nicolas Arthur Rimbaud">
Jean Nicolas Arthur Rimbaud



</doc>
<doc id="827742" url="https://pl.wikipedia.org/wiki?curid=827742" title="Zaśpiewajmy poległym żołnierzom">
Zaśpiewajmy poległym żołnierzom

Zaśpiewajmy poległym żołnierzom – przekrojowa kaseta wydana w 1998 roku przez firmę Pop Noise prezentująca najsłynniejsze utwory Rejestracji. Kaseta poświęcona została pamięci Sławka Kapłunowa (basisty zespołu).

</doc>
<doc id="827744" url="https://pl.wikipedia.org/wiki?curid=827744" title="Rimouski Oceanic">
Rimouski Oceanic



</doc>
<doc id="827748" url="https://pl.wikipedia.org/wiki?curid=827748" title="Małe dzieci">
Małe dzieci

Małe dzieci (ang. "Little Children") – amerykański dramat filmowy z 2006 roku w reżyserii Todda Fielda. Otrzymał trzy nominacje do Oscara w kategorii najlepsza pierwszoplanowa rola kobieca (Kate Winslet), najlepsza drugoplanowa rola męska (Jackie Earle Haley) oraz najlepszy scenariusz adaptowany (Todd Field i Tom Perrotta).
Opis fabuły.
Film o smutku przedmieść – o lęku i frustracji, kryjącymi się za drzwiami zamożnych i schludnych domów. Tytułowymi dziećmi nie są, oczywiście, obecni w filmie mali chłopcy i dziewczynki, ale ich rodzice, którzy nie potrafią pozbyć się naiwnych iluzji. Tacy jak Sarah (Kate Winslet), wykształcona 30-latka, która porzuciła doktorat, aby poślubić starszego mężczyznę, i teraz tkwi w pułapce nieszczęśliwego małżeństwa. I tacy jak Brad (Patrick Wilson), złoty chłopiec, którego utrzymująca dom żona, dokumentalistka z telewizji, usiłuje nakłonić, by wreszcie zdał egzamin adwokacki. Jednak swą niezwykłość zawdzięcza trzeciemu bohaterowi: pedofilowi, który po wyroku osiadł na schludnym przedmieściu. W obu równolegle prowadzonych historiach Todd Field wykazuje się subtelnością i wrażliwością. Dużo tu psychologicznej przenikliwości i inteligentnego, sardonicznego poczucia humoru.
Nagrody i nominacje.
Amerykańska Akademia Sztuki i Wiedzy Filmowej
Hollywoodzkie Stowarzyszenie Prasy Zagranicznej – Złoty Glob
Brytyjska Akademia Sztuk Filmowych i Telewizyjnych – BAFTA
Gildia Aktorów Filmowych – Aktor
Amerykańska Gildia Scenarzystów
Międzynarodowa Akademia Prasy – Satelita
Stowarzyszenie Nowojorskich Krytyków Filmowych – NYFCC

</doc>
<doc id="827753" url="https://pl.wikipedia.org/wiki?curid=827753" title="Marian Kuszewski">
Marian Kuszewski

Marian Zygmunt Kuszewski (ur. 31 października 1933 w Kielcach, zm. 5 marca 2012 w Warszawie) – polski szermierz, szablista. Dwukrotny srebrny medalista olimpijski. Występował także pod imieniem Marek. Był bratem aktora Jarosława Kuszewskiego.
Był uczniem IV Liceum Ogólnokształcącego im. Stefana Żeromskiego we Wrocławiu. Ukończył także Uniwersytet Wrocławski i przez wiele lat pracował jako dziennikarz.
Był zawodnikiem wrocławskich klubów: WKS Kolejarz, Związkowiec, Pafawag i Gwardia. Ma na swym koncie medale mistrzostw Polski w turniejach indywidualnych, jednak największe sukcesy międzynarodowe odnosił w drużynie. Dwukrotnie startował w igrzyskach olimpijskich, za każdym razem zdobywając srebrny medal w drużynie (IO 56 i w IO 60). Był także srebrnym (Luksemburg 1954) i dwukrotnie brązowym medalistą (Paryż 1957 i Filadelfia 1958) mistrzostw świata. 
Po zakończeniu kariery sportowej był działaczem związków sportowych, dziennikarzem, pracował we wrocławskiej Gazecie Robotniczej i później w Trybunie Ludu w Warszawie. 
Pochowany w Alei Zasłużonych na cmentarzu Powązki Wojskowe w Warszawie (kwatera D29-tuje-10).

</doc>
<doc id="827759" url="https://pl.wikipedia.org/wiki?curid=827759" title="Język ostiak-samojedzki">
Język ostiak-samojedzki



</doc>
<doc id="827762" url="https://pl.wikipedia.org/wiki?curid=827762" title="Szewski mat">
Szewski mat



</doc>
<doc id="827778" url="https://pl.wikipedia.org/wiki?curid=827778" title="Kryzys (album)">
Kryzys (album)

Kryzys – album muzyczny zespołu Kryzys wydany w 1981 roku przez francuską firmę Blitzkrieg Records. Nagrany w 1980 podczas koncertu w Domu Kultury w Ursusie (Warszawa) oraz podczas prób w klubie „Amplitron” Politechniki Warszawskiej. Wydany na winylu w 1981 przez francuską firmę Barclay pod szyldem Blitzkrieg Records bez wiedzy i zgody członków zespołu; do dziś nie został autoryzowany przez zespół.
20 marca 2015 roku ukazała się reedycja albumu.

</doc>
<doc id="827779" url="https://pl.wikipedia.org/wiki?curid=827779" title="Denklingen">
Denklingen

Denklingen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Leży około 15 km na południe od Landsberg am Lech, przy drodze B17 i linii kolejowej Augsburg – Weilheim in Oberbayern.
Polityka.
Wójtem gminy jest Viktoria Horber, rada gminy składa się z 14 osób.

</doc>
<doc id="827780" url="https://pl.wikipedia.org/wiki?curid=827780" title="78–81">
78–81

78-81 – wspomnieniowy album kompilacyjny zespołu Kryzys wydany w 1994 roku przez firmę Złota Skała. Część nagrań pochodzi z sesji dla studenckiego radia (Toruń, 1980). Wszystkie utwory zostały przez Roberta Brylewskiego poddane obróbce studyjnej.
Lista utworów.
źródło:

</doc>
<doc id="827782" url="https://pl.wikipedia.org/wiki?curid=827782" title="Grigorij Sokołow (wojskowy)">
Grigorij Sokołow (wojskowy)

Grigorij Grigorjewicz Sokołow (, ur. w osadzie Mitiszczi w guberni moskiewskiej, zm. 18 kwietnia 1973 w Moskwie) – generał porucznik, funkcjonariusz radzieckich organów bezpieczeństwa OGPU/NKWD/MSW, m.in. szef Zarządu Głównego Wojsk Pogranicznych Ludowego Komisariatu Spraw Wewnętrznych (ros. skr. NKWD).
Życiorys.
Urodził się w rodzinie malarza. W 1920 roku uczęszczał do szkoły w Charkowie. Od maja 1921 roku do września 1922 roku uczestniczył w kursach w Charkowskiej Szkole Piechoty Robotniczo-Chłopskiej Armii Czerwonej. W latach 1926–1927 kończył kolejne kursy Robotniczo-Chłopskiej Armii Czerwonej m.in. w Nowoczerkasku (dzisiaj obwodzie rostowskim). W 1934 wstąpił do Akademii Wojskowej im. Frunzego.
W latach 1920–1921 służył w Armii Czerwonej w 28 pułku w Szuszy.
Służbę w organach bezpieczeństwa rozpoczął we wrześniu 1922 roku jako pomocnik dowódcy plutonu 14 batalionu 2 pogranicznej dywizji, gdzie służył do stycznia 1923 roku. Przez następny rok był dowódcą kilku plutonów w wojskach GPU, a od czerwca 1924 do czerwca 1925 szefem wartowni w Kamieńcu Podolskim. Do 1930 roku był dowódcą różnych wartowni i oddziałów pogranicznych OGPU w wielu miejscowościach przygranicznych ZSRR. We wrześniu 1930 roku, został mianowany starszym pełnomocnikiem Zarządu Ochrony Pogranicznej i Wojsk GPU Pełnomocnego Przedstawicielstwa OGPU przy Armii Środkowej, sprawował to stanowisko do października 1931 roku. Przez następne dwa lata był inspektorem "Zarządu Głównego Ochrony Pogranicznej i Wojsk OGPU" ZSRR. W latach 1933–1935 był instruktorem w Wyższej Szkole Pogranicza OGPU-NKWD. 
16 maja 1935 roku objął stanowisko szefa 1 Wydziału Zarządu Ochrony Pogranicznej i Wewnętrznej ("UPWO") w Zarządzie Ludowego Komisariatu Spraw Wewnętrznych ("UNKWD") Obwodu Leningradzkiego, które sprawował do marca 1937 roku, a od marca tego roku do stycznia 1938 roku był szefem Oddziału Operacyjnego "UPWO" "UNKWD" Obwodu Leningradzkiego. Przez następne parę miesięcy był szefem sztabu Pogranicznych i Wewnętrznych Wojsk NKWD Leningradzkiego Okręgu. Następnie w połowie 1938 roku został zastępcą szefa Pogranicznych i Wewnętrznych Wojsk NKWD ZSRR, a na początku lutego 1939 roku pełniącym obowiązki szefa. 8 marca 1939 roku został mianowany szefem Głównego Zarządu Wojsk Pogranicznych przy Ludowym Komisariacie Spraw Wewnętrznych Związku Radzieckiego, sprawował to stanowisko do 26 sierpnia 1941 roku, kiedy został naczelnikiem Wojsk NKWD do ochrony tyłów Frontu Zachodniego, a od sierpnia do września 1941 roku szefem sztabu Frontu Centralnego. W tym samym czasie Sokołow został odkomenderowany na jakiś czas do Sztabu Generalnego Armii Czerwonej, do NKWD wrócił w połowie 1944 roku na stanowisko szefa jednego z Zarządów NKWD następnie MSW. Następnie w styczniu 1949 roku, został dowódcą 235 dywizji wojsk Ministerstwa Spraw Wewnętrznych ZSRR, którą dowodził do listopada 1951 roku. W listopadzie 1951 roku został przeniesiony do Ministerstwa Bezpieczeństwa Państwowego ZSRR, ale już w grudniu tego samego roku powrócił do Ministerstwa Spraw Wewnętrznych na stanowisko szefa jednego z wydziałów w Głównym Zarządzie Milicji (ros. skr. GUM), stanowisko to sprawował do połowy 1956 roku.
Ostatnią funkcją jaką Sokołow zajmował w organach MSW było stanowisko naczelnika wojsk pogranicznych w jednym z okręgów ZSRR, które objął 28 lipca 1956 roku.
Odznaczenia.
W swojej długoletniej pracy Sokołow został odznaczony wieloma medalami i orderami m.in. w 1936 roku medalem Zasłużonego pracownika WCzK/GPU, w 1938 roku Medalem na XX lecie Robotniczo-Chłopskiej Armii Czerwonej, W 1940 roku Orderem Czerwonego Sztandaru, w 1941 roku Orderem Czerwonej Gwiazdy, w 1943 Orderem Wojny Ojczyźnianej I klasy, w 1945 roku Orderem Kutuzowa 2 stopnia, oraz Orderem Lenina.

</doc>
<doc id="827784" url="https://pl.wikipedia.org/wiki?curid=827784" title="Hengifossa">
Hengifossa

Hengifossa – rzeka w Islandii, wypływająca z jeziora Hengifossarvatn na łąkach Fljotsdalsheidi i uchodząca do jeziora Logurinn. 
Jej przebieg dekorują dwa wodospady: Hengifoss (118 m.) - trzeci co do wysokości wodospad na Islandii i otoczony bazaltowymi słupami Litlanesfoss.

</doc>
<doc id="827785" url="https://pl.wikipedia.org/wiki?curid=827785" title="Egling an der Paar">
Egling an der Paar

Egling an der Paar, Egling a.d.Paar – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Leży około 18 km na północny wschód od Landsberg am Lech, nad rzeką Paar.
Polityka.
Wójtem gminy jest Leonhard Wörl z CSU, rada gminy składa się z 14 osób.
Oświata.
W gminie znajduje się przedszkole (100 miejsc) oraz szkoła podstawowa (8 nauczycieli, 128 uczniów).

</doc>
<doc id="827786" url="https://pl.wikipedia.org/wiki?curid=827786" title="Kaźmierzyn">
Kaźmierzyn

Kaźmierzyn – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec. 
W latach 1975–1998 miejscowość należała administracyjnie do województwa włocławskiego.
Wieś sołecka – zobacz jednostki pomocnicze gminy Waganiec w BIP.

</doc>
<doc id="827787" url="https://pl.wikipedia.org/wiki?curid=827787" title="André Maurois">
André Maurois

André Maurois, właśc. Émile Herzog (ur. 26 lipca 1885 w Elbeuf w Normandii, zm. 9 października 1967 w Neuilly-sur-Seine) – francuski pisarz, autor biografii, powieści psychologiczno-obyczajowych, prac historycznych, esejów i pamiętników.
„André Maurois” to pseudonim, który stał się oficjalnym nazwiskiem pisarza w 1947.
Życiorys.
W czasie I wojny światowej zaciągnął się do armii, gdzie służył jako oficer łącznikowy. Jego pierwszym wydanym utworem było "Milczenie pułkownika Bramble" ("Les silences du colonel Bramble") – krótkie opowiadania pełne dialogów filozoficznych, dla których tłem jest wojna.
W 1938 r. André Maurois został członkiem Akademii Francuskiej (fotel 26). Podczas II wojny światowej służył w armii francuskiej.
Przewodniczył obradom jury konkursu głównego na 4. (1951) i 10. MFF w Cannes (1957). Zasiadał również w jury na 18. (1965) i 19. MFF w Cannes (1966). 
Odznaczony Krzyżem Wielkim Legii Honorowej i Orderem Sztuki i Literatury w klasie Komandora.
Zmarł w 1967. Pochowany został na cmentarzu komunalnym Neuilly-sur-Seine niedaleko Paryża.

</doc>
<doc id="827788" url="https://pl.wikipedia.org/wiki?curid=827788" title="ITV (przedsiębiorstwo)">
ITV (przedsiębiorstwo)

ITV plc – brytyjska spółka akcyjna notowana na London Stock Exchange, największy komercyjny i drugi ogółem nadawca telewizyjny w Wielkiej Brytanii. Jest właścicielem (często za pośrednictwem spółek zależnych) koncesji na nadawanie analogowego naziemnego programu telewizyjnego w 13 z 15 regionów w ramach systemu ITV. Nadaje na tych częstotliwościach kanał ITV, będący drugim najchętniej oglądanym kanałem telewizyjnym w kraju. Ponadto należą do niej, nadawane w naziemnym i satelitarnym przekazie cyfrowym, kanały ITV2, ITV3, ITV4, ITV Play, CITV Channel, ITV News, STV, UTV oraz Men &amp; Motors. 
Ponadto spółka jest właścicielem kilku firm z branży reklamowej i internetowej, a także mniejszościowych udziałów w innych spółkach z szeroko rozumianej branży medialnej. Powstała 2 lutego 2004 w wyniku połączenia spółek Carlton i Granada.

</doc>
<doc id="827789" url="https://pl.wikipedia.org/wiki?curid=827789" title="Kamasyńcy">
Kamasyńcy

Kamasyńcy, zwani też Południowymi Samojedami (nazwa własna: калмажи "kałmaży") – naród samojedzki zamieszkujący południową część środkowej Syberii. 
Kamasyńcy zamieszkiwali górskie rejony Kraju Krasnojarskiego (w okolicach rzek Mana i Kan) oraz w Chakasji, z dala od obszarów zajmowanych przez pozostałe ludy samojedzkie.
Ich ojczystym językiem był język kamasyjski, należący do południowego zespołu języków samojedzkich. Ostatnia osoba posługująca się tą mową zmarła w 1989 r.
Kamasyńcy zostali praktycznie całkowicie zasymilowani przez osadników rosyjskich jeszcze w końcu XIX w., pozostali przejęli język i kulturę Chakasów. Jakkolwiek pojedyncze osoby z tego narodu zachowały jeszcze przez dłuższy własną świadomość narodową (czego wyrazem było m.in. przetrwanie ich języka niemal do końca XX w.), to jednak rosyjskie spisy powszechne nie uwzględniały kategorii "narodowość kamasyjska", stąd nie jest jasne czy, i ewentualnie kiedy naród ten wymarł ostatecznie.

</doc>
<doc id="827790" url="https://pl.wikipedia.org/wiki?curid=827790" title="Ariany">
Ariany

Ariany – wieś w Polsce położona w województwie kujawsko-pomorskim, w powiecie aleksandrowskim, w gminie Waganiec. 
W latach 1975–1998 miejscowość należała administracyjnie do województwa włocławskiego.

</doc>
<doc id="827791" url="https://pl.wikipedia.org/wiki?curid=827791" title="Ignacy Kłopotowski">
Ignacy Kłopotowski

Ignacy Kłopotowski (ur. 20 lipca 1866 w Korzeniówce, zm. 7 września 1931 w Warszawie) – błogosławiony Kościoła katolickiego, duchowny rzymskokatolicki i społecznik.
Przez większą część życia Ignacy Kłopotowski prowadził działalność filantropijną, początkowo na terenie diecezji lubelskiej, a później archidiecezji warszawskiej. Był publicystą i wydawcą prasy katolickiej. Założyciel Zgromadzenia Sióstr Matki Bożej Loretańskiej.
Życiorys.
Kształcił się w gimnazjum klasycznym w Siedlcach (od 1877), później w seminarium duchownym w Lublinie (1883) i w Akademii Duchownej w Petersburgu (1887). Święcenia kapłańskie otrzymał 5 lipca 1891 r. w katedrze lubelskiej z rąk biskupa Franciszka Jaczewskiego.
Po święceniach został wikariuszem parafii Nawrócenia św. Pawła w Lublinie (1891-1892), parafii katedralnej (1892-1895, 1906-1908), był rektorem kościoła św. Stanisława (1896-1906). Od 1892 do 1908 prowadził wykłady z Pisma Świętego, katechetyki, kaznodziejstwa, teologii moralnej i prawa kanonicznego w lubelskim seminarium duchownym.
Praca.
W pracy duszpasterskiej bardzo często spotykał się z moralną i materialną nędzą, bezrobociem i zacofaniem. Ludzi żyjących w nędzy i zagubionych moralnie ks. Kłopotowski otaczał szczególną troską. Zainicjował liczne dzieła charytatywno-społeczne. Stworzył Dom Zarobkowy w Lublinie (1893), w którym bezdomni pracowali w wielu warsztatach, zarabiając na utrzymanie i mieszkanie. Założył szkołę rzemieślniczą, Przytułek św. Antoniego dla moralnie upadłych kobiet (1896), sierocińce w Lublinie, w Jacku k. Lubartowa i w Opolu Lubelskim oraz domy dla starców na Sierakowszczyźnie i Wiktorynie. Jako rektor kościoła św. Stanisława udzielał pomocy prześladowanym unitom. Był też inicjatorem założenia w podlubelskich wsiach sieci szkół wiejskich przy pomocy Zgromadzenia Sióstr Służek Niepokalanej z Mariówki, za co spotkały go represje ze strony władz rosyjskich.
W 1913 r. został mianowany wikariuszem przy kościele św. Anny, a rok później rektorem kościoła przy ul. Freta. Sześć lat później został proboszczem parafii Matki Bożej Loretańskiej przy kościele św. Floriana na warszawskiej Pradze. Chcąc zapewnić ciągłość zapoczątkowanej przez siebie działalności wydawniczej, 31 lipca 1920 założył Zgromadzenie Sióstr Loretanek, które do dziś prowadzi apostolstwo przez słowo drukowane.
Rozwijając w Warszawie działalność wydawniczą nie zapomniał o najbardziej potrzebujących: w 1928 r. założył Loretto k. Wyszkowa – ośrodek kolonijny dla biednych dzieci i dla staruszek. Osoby, które bezpośrednio się z nim zetknęły, zaświadczają, że był „prawdziwym ojcem, opiekunem sierot”. Organizował dla nich bezpłatne kuchnie, kolonie, ochronki. Do dziś w budynku przy ul. Sierakowskiego 6 siostry loretanki prowadzą Dom Ojca Ignacego – świetlicę dla dzieci z najuboższych rodzin z terenu warszawskiej Pragi.
Działalność publicystyczna.
Pisał też i wydawał tanie broszurki religijno-patriotyczne, wydawał dziennik „Polak-Katolik”, tygodnik „Posiew”, miesięcznik „Dobra Służąca”. W 1908 r., z myślą o rozwinięciu działalności wydawniczej, przeniósł się do Warszawy. Tu powstały pisma: „Kółko Różańcowe” i „Anioł Stróż” (pisemko dla dzieci). Po odzyskaniu niepodległości wznowił i redagował „Przegląd Katolicki”, zaś pod koniec życia zaczął wydawać „Głos Kapłański”.
Broszury:
Śmierć.
Zmarł nagle 7 września 1931 r. Został pochowany na Powązkach. Zgodnie z jego wolą, 26 września 1932 r. jego ciało złożono na cmentarzu w Loretto. W roku 2000 prochy ks. Ignacego przeniesiono do kaplicy sanktuarium założonego przez niego zgromadzenia loretanek.
Dzień obchodów.
W kalendarzu liturgicznym Ignacy Kłopotowski jest wspominany w archidiecezji lubelskiej i diecezji warszawsko-praskiej 7 września.
Beatyfikacja.
Proces beatyfikacyjny rozpoczęto w 1988 r. W grudniu 2004 w obecności papieża Jana Pawła II ogłoszono dekret o heroiczności cnót ks. Ignacego. 3 maja 2005 Stolica Apostolska orzekła, że złożone w Kongregacji Spraw Kanonizacyjnych udokumentowane świadectwo uzdrowienia ks. Antoniego Łatki z Szerokiej ma charakter cudu dokonanego za pośrednictwem ks. Kłopotowskiego.
61-letni kapłan został napadnięty i zmasakrowany przez nieznanych sprawców na plebanii w nocy z 20 na 21 czerwca 1991 r. Księdza odnaleziono o 5 rano nieprzytomnego, broczącego krwią, z licznymi ranami głowy i całego ciała. Podczas operacji w szpitalu w Jastrzębiu Zdroju lekarze stwierdzili, że czaszka ks. Łatki nosi ślady 13 ciosów. Jednocześnie z pomocą medyczną parafianie i przyjaciele prosili Boga o zachowanie życia i powrót do zdrowia ks. Łatki. Modlili się za wstawiennictwem sługi Bożego ks. Ignacego Kłopotowskiego, którego czcicielem był ks. Antoni. Szerzył on jego kult wśród parafian.
Ks. Antoni Łatko w krótkim czasie powrócił do zdrowia i 19 lipca 1991 r. opuścił szpital, podejmując obowiązki kapłańskie. Jest on niezmiennie przekonany, że Bóg uczynił w jego życiu cud za pośrednictwem ks. Ignacego Kłopotowskiego. W pierwszych dniach po wyjściu ze szpitala udał się do Loretto na jego grób, aby podziękować mu za dar życia, a siostrom loretankom za modlitwę.
Kilka lat później rozpoczęto proces badający to niezwykłe uzdrowienie. Jego otwarcia dokonał abp Damian Zimoń 21 grudnia 1995 r. w Katowicach. Zebrano obszerny materiał medyczny, udostępniony przez szpital w Jastrzębiu Zdroju, przesłuchano 18 świadków, w tym: lekarzy, kapłanów, parafian, siostry loretanki oraz samego uzdrowionego. Zebraną dokumentację przedstawiono Kongregacji Spraw Kanonizacyjnych.
Dekretem z 9 kwietnia 1999 r. kongregacja potwierdziła ważność przeprowadzonego procesu na szczeblu diecezjalnym. W oparciu o zebrany materiał opracowano pozycję o domniemanym cudzie. Przekazana do zaopiniowania przez kolejnych dwóch watykańskich lekarzy, tzw. periti ex officio (biegłych z urzędu), uzyskała ich pozytywną opinię. Opisywany przypadek polecili oni poddać dalszej analizie przez trzy kolejne komisje: lekarską, teologiczną i kardynalską.
Sympozjum Komisji Lekarskiej 25 listopada 2004 r. wydało pozytywną ocenę cudu. Również siedmiu teologów 7 lutego 2005 r. potwierdziło tę opinię. Ostatnie orzeczenie kardynałów dotyczące cudownej interwencji Boga za wstawiennictwem sługi Bożego ks. Ignacego Kłopotowskiego wydano 3 maja 2005.
Beatyfikacja odbyła się 19 czerwca 2005 w Warszawie.

</doc>
<doc id="827792" url="https://pl.wikipedia.org/wiki?curid=827792" title="Geltendorf">
Geltendorf

Geltendorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Leży około 15 km na północny wschód od Landsberg am Lech, przy liniach kolejowych Monachium – Memmingen i Augsburg - Weilheim in Oberbayern ze stacją Geltendorf.
Polityka.
Wójtem gminy jest Wilhelm Lehmann z CSU, rada gminy składa się z 20 osób.
Współpraca.
Miejscowości partnerskie:
Oświata.
W gminie znajduje się przedszkole (218 miejsc) oraz szkoła podstawowa z częścią Hauptschule (18 nauczycieli, 303 uczniów).

</doc>
<doc id="827797" url="https://pl.wikipedia.org/wiki?curid=827797" title="Kaufering">
Kaufering

Kaufering – gmina targowa w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Leży około 5 km na północ od Landsberg am Lech, nad rzeką Lech, przy linii kolejowej Monachium – Memmingen.
W czasie II wojny światowej znajdował się tu jeden z podobozów obozu koncentracyjnego Dachau.
Polityka.
Wójtem gminy jest Klaus Bühler z UBV, rada gminy składa się z 20 osób.

</doc>
<doc id="827800" url="https://pl.wikipedia.org/wiki?curid=827800" title="Bernardo Redín">
Bernardo Redín

Bernardo Redín Valverde (ur. 26 lutego 1963 w Cali) – piłkarz kolumbijski grający na pozycji ofensywnego pomocnika. Obecnie jest trenerem.
Kariera klubowa.
Redín pochodzi z miasta Cali i tam też rozpoczął swoją piłkarską karierę w klubie Deportivo Cali. Do pierwszej drużyny trafił już w wieku 18 lat i w 1981 roku zadebiutował w lidze kolumbijskiej. W Deportivo spędził 9 sezonów, jednak w latach 80. klub daleki był od formy z poprzednich dwóch dekad, gdy 5-krotnie zdobywał mistrzostwo kraju. W połowie 1990 roku Redín wyjechał do Europy, gdzie spędził rok grając w bułgarskiej CSKA Sofia, gdzie rozegrał 13 meczów w bułgarskiej ekstraklasie i zdobył 3 gole. Pod koniec 1991 roku wrócił do Kolumbii i został graczem Ameriki Cali. W Americe grał 4 sezony, podczas których był jednym z czołowych zawodników nie tylko swojego zespołu, ale i ligi (w 1992 roku wywalczył z tym zespołem mistrzostwo kraju). W 1996 roku przeszedł na sezon do ligowego średniaka, Quindio Armenia. Nie osiągnął z tym klubem znaczących sukcesów, a w 2000 roku został piłkarzem Atletico Huila Neiva. Rozegrał w nim 22 mecze i nie zdobył gola, a jeszcze w połowie sezonu trafił do boliwijskiego Oriente Petrolero. Pobyt w tym klubie był jednak nieudany i Redín zaliczył tylko 4 ligowe mecze – klub wygrał fazę Clausura i został mistrzem kraju. W 2001 roku Bernardo wrócił do Atletico Huila Neiva i po sezonie gry zakończył karierę w wieku 38 lat.
Kariera reprezentacyjna.
W reprezentacji Kolumbii Redín zadebiutował 1 lipca 1987 roku podczas turnieju Copa América 1987, w wygranym 2:0 meczu z Boliwią. Z Kolumbią zajął wówczas 3. miejsce w tym turnieju. Wystąpił także na kolejnym turnieju, Copa América 1989, Kolumbia odpadła jednak jeszcze w fazie grupowej.
W 1990 roku Redín został powołany przez selekcjonera kadry, Francisco Maturanę do składu na Mistrzostwa Świata we Włoszech. Tam był podstawowym zawodnikiem i jednym z czołowych w zespole. W grupowym meczu z ZEA otworzył wynik meczu, a jego rodacy wygrali ostatecznie 2:0. w kolejnym meczu grupowym z Jugosławią, przegranym 0:1 zagrał 78 minut. Wystąpił także w meczu 1/8 finału z Kamerunem, w którym w 116 minucie zdobył honorowego gola, a piłkarze z Afryki wygrali po dogrywce 2:1 i awansowali do ćwierćfinału.
W 1991 roku Redín wziął udział w swoim trzecim turnieju Copa América, tym razem Copa América 1991 i zajął ze swoją reprezentacją 3. miejsce. Mecz z Argentyną, przegrany 1:2 był jego ostatnim w kadrze.
Łącznie przez 4 lata Redín wystąpił w 40 meczach reprezentacji Kolumbii i zdobył w niej 5 goli.
Kariera trenerska.
Po zakończeniu kariery piłkarskiej Redín został trenerem. Trenował między innymi Deportivo Cali a obecnie jest szkoleniowcem klubu z tego samego miasta, Ameriki Cali.

</doc>
<doc id="827801" url="https://pl.wikipedia.org/wiki?curid=827801" title="Penzing (Bawaria)">
Penzing (Bawaria)

Penzing () – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Leży około 5 km na północny wschód od Landsberg am Lech.
Polityka.
Wójtem gminy jest Johannes Erhard z DG, wcześniej urząd ten obejmował Ottmar Mayr, rada gminy składa się z 16 osób.

</doc>
<doc id="827802" url="https://pl.wikipedia.org/wiki?curid=827802" title="Bernardo Redin">
Bernardo Redin



</doc>
<doc id="827804" url="https://pl.wikipedia.org/wiki?curid=827804" title="Sebastian Piekarek">
Sebastian Piekarek

Sebastian Piekarek, znany także jako Seba (ur. 5 września 1975 w Warszawie) – polski gitarzysta, wokalista oraz kompozytor, muzyk sesyjny, który współpracował m.in. z Dodą, Kasią Kowalską, Wojtkiem Pilichowskim (Karate Musiq), zespołami Ira, Daab, Bracia i Spotlight, brał udział w wielu projektach studyjnych. Z wykształcenia jest technikiem ekonomistą. Ma żonę i dwie córki.
Życiorys.
Swą muzyczną karierę rozpoczął w drugiej połowie lat 90. Jego pierwszym zespołem była grupa rockowa The Glan. Przez ponad rok występował w hardcore’owym zespole Antidotum, po czym przez chwilę grał w metalowej kapeli Geisha Goner, był też gitarzystą w grupie Genetic Crash. W 1994 założył wraz z Wojciechem Pilichowskim, Robertem Leszczyńskim oraz Gerardem Klawe grupę Karate Musiq, z którą nagrał płytę pt. "Kultura albo masowa" wydaną w 1995. Po rozpadzie grupy udzielał się w zespole rockowym Spotlight, który założył z Piotrem Koncą, Krzysztofem Jaworskim, Krzysztofem Patockim i Marcinem Trojanowiczem, jednak formacja rozpadła się po dwóch latach działalności. W latach 1995-1998 grał w zespole Daab, następnie w latach 1998-2004 grał w zespole koncertowym Kasi Kowalskiej.
Następnie zaczął występować jako muzyk sesyjny na płytach innych wykonawców. Brał udział w projektach m.in. Kasi Kowalskiej, Wojtka Pilichowskiego, Woobie Doobie, Rezerwatem, Antidotum, Kostkiem Yoriadisem. W 2003 wraz z Maciejem Gładyszem dołączył do zespołu Ira. Nagrał z nim dwie płyty, studyjną "Ogień" oraz koncertowy "Live 15-lecie", obie ukazały się w 2004. Odbył także z zespołem trasę koncertową. W 2005 odszedł z Iry i zaczął grać w zespole Bracia. Aby nie utożsamiać się tylko z grupą, odszedł z niej w czerwcu 2007, decydując się na rozpoczęcie kariery solowej.
W 2006 stworzył własny solowy projekt, który nazwał "Seba". Do współpracy zaprosił gitarzystę Macieja Gładysza, perkusistę Krzysztofa Patockiego, oraz basistę Tomasza Gołębia. Projekt ten przerodził się w zespół i 16 kwietnia 2007 grupa wydała swą debiutancką płytę "Human". Krążek miał się ukazać na rynku 8 marca, ale zespół postanowił dograć materiał w szwedzkim studiu w Sztokholmie, w którym w ciągu ostatnich lat nagrywały takie gwiazdy jak The Rasmus, Rammstein czy Cardigans. Gościnnie na płycie wystąpili Ewelina Flinta, Marek Piekarczyk (TSA) oraz Artur Gadowski (Ira). W grudniu 2006 wydany został singel "Słowa nie znaczą nic" – duet z Eweliną Flintą. W teledysku do piosenki zostały wykorzystane materiały fundacji „Dziecięca fantazja”, z którą wcześniejsza współpraca zainspirowała Sebastiana do napisania tej właśnie piosenki.
Album "Human" jest nawiązaniem do rockowej grupy Human, której członkami byli Gładysz oraz Patocki. Utwory z repertuaru Humana grupa Piekarka często grała na swych koncertach. W czerwcu 2007 pojawił się teledysk do drugiego singla pt. "Bruk", nagranego wraz z Arturem Gadowskim. Grupa z powodzeniem gra koncerty, występując m.in. jako support grupy Ira, Ocean oraz podczas koncertu grupy Marillion w Krakowie.
Brał udział w nagraniach płyt "Znak niepokoju" Hasioka, "9" Iry I "XXX" Perfectu. W latach 2007–2011 był gitarzystą w zespole piosenkarki Doroty „Dody” Rabczewskiej, z którą nagrał jej pierwszy solowy album "Diamond Bitch". Od 2011 do 2015 był gitarzystą Patrycji Markowskiej.
We wrześniu 2015 powrócił do zespołu Ira.

</doc>
<doc id="827805" url="https://pl.wikipedia.org/wiki?curid=827805" title="Utting am Ammersee">
Utting am Ammersee

Utting am Ammersee – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Leży około 15 km na wschód od Landsberg am Lech, nad jeziorem Ammersee, przy linii kolejowej Augsburg – Weilheim in Oberbayern.
Polityka.
Wójtem gminy jest Josef Lutzenberger, wcześniej urząd ten obejmował Ottmar Mayr, rada gminy składa się z 16 osób.

</doc>
<doc id="827808" url="https://pl.wikipedia.org/wiki?curid=827808" title="Weil (Bawaria)">
Weil (Bawaria)

Weil – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Landsberg am Lech. Leży około 10 km na północny wschód od Landsberg am Lech.
Polityka.
Wójtem gminy jest Anton Bauer, wcześniej funkcję tę pełnił Josef Schmelcher, rada gminy składa się z 16 osób.

</doc>
<doc id="827811" url="https://pl.wikipedia.org/wiki?curid=827811" title="Wspaniała rzecz">
Wspaniała rzecz

Wspaniała rzecz (ang. "Beautiful Thing") – melodramat produkcji brytyjskiej w reżyserii Hettie MacDonald z 1996 r. traktujący o gejowskiej miłości dwóch nastolatków z Londynu. Scenariusz filmu napisany został na podstawie sztuki teatralnej Jonathana Harvey'ego.
Film był debiutem reżyserskim Hettie MacDonald. Film zdobył popularność wśród widzów: stał się filmem kultowym w środowisku brytyjskich gejów, powstało kilka fanklubów filmu, a w styczniu 2004 r. film zajął pierwsze miejsce na liście 10 najlepszych gejowskich filmów wszech czasów brytyjskiego magazynu „Out”.
Fabuła.
15-letni Jamie mieszka z matką w typowym blokowisku w południowym Londynie. Matka nie radzi sobie z synem, drażni ją marzycielskie usposobienie chłopaka i opuszczane lekcje gimnastyki. Niespodziewanie w ich mieszkaniu pojawia się Ste – chłopak z sąsiedztwa, który musi ukrywać się przed sadystycznym ojcem. Rozpoczyna się romantyczna przygoda, rodzi się pierwsze, nieśmiałe uczucie.
Realizacja filmu.
Sceny do filmu były kręcone w następujących miejscach w Londynie:
Zobacz lokalizację miejsca kręcenia filmu na GoogleMaps
Produkcje teatralne.
Pierwowzorem filmu jest scenariusz Jonathana Harveya do sztuki teatralnej o tym samym tytule. Doczekała się ona kilku realizacji w Wielkiej Brytanii, USA i Australii, a także w Polsce:
Soundtrack.
Muzyka do filmu jest przypomnieniem przebojów popularnej w latach 60. XX w. amerykańskiej grupy Mamas &amp; Papas oraz ich wokalistki Mamy Cass zaadaptowanych do scenariusza przez Johna Altmana. Przez fabułę przeplata się 16 utworów wraz z wykorzystanym w finałowej scenie evergreenem "Dream a Little Dream of Me".

</doc>
<doc id="827816" url="https://pl.wikipedia.org/wiki?curid=827816" title="I liga urugwajska w piłce nożnej (1985)">
I liga urugwajska w piłce nożnej (1985)

Mistrzostwa Urugwaju w roku 1985 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1986, a drugi musiał stoczyć pojedynek barażowy z mistrzem Urugwaju.

</doc>
<doc id="827818" url="https://pl.wikipedia.org/wiki?curid=827818" title="Czerniów (Kromołów)">
Czerniów (Kromołów)

Czerniów – przysiółek wsi Kromołów w Polsce, położony w województwie opolskim, w powiecie krapkowickim, w gminie Walce.
W latach 1975–1998 przysiółek należał administracyjnie do województwa opolskiego.
Historia.
Pierwsza wzmianka o osadzie Czerniów pochodzi z 1568 roku, kiedy to jej właścicielem był hrabia Hans von Reden, który zakupił ją razem z niedalekim Rozkochowem. Następna wzmianka pojawia się w dokumencie hrabiego Jerzego III von Oppersdorffa, który odkupił przysiółek w 1611 roku od klasztoru norbertanek w Czarnowąsach. W 1784 roku przysiółek określany jest jako Czernowiz, wieś w sąsiedztwie Kromołowa, gdzie znajduje się kilka niespecjalnie położonych domostw, które zaliczały się do Kromołowa. 1 października 1948 r. nadano miejscowości, wówczas administracyjnie związanej z Kromołowem i należącej do powiatu prudnickiego, polską nazwę Czerniów.
Zabytki.
Dzwonnica z XIX w.
Parafia.
Przysiółek przynależy do parafii w Brożcu.

</doc>
<doc id="827820" url="https://pl.wikipedia.org/wiki?curid=827820" title="Kbit/s">
Kbit/s



</doc>
<doc id="827821" url="https://pl.wikipedia.org/wiki?curid=827821" title="Beautiful Thing">
Beautiful Thing



</doc>
<doc id="827826" url="https://pl.wikipedia.org/wiki?curid=827826" title="Pojurze">
Pojurze

Pojurze (lit. "Pajūris") – miasteczko na Litwie w okręgu tauroskim w rejonie szyłelskim, siedziba gminy Pojurze, 945 mieszkańców (2005).
Było stolicą jednego z traktów Księstwa Żmudzkiego i razem z okolicznymi dobrami wchodziło w skład dóbr stołowych Wielkich Książąt Litewskich.
Dzierżawcami w XVI w. byli Wojnowie, w XVIII w. Szhemithowie. W 1775 r. decyzją Sejmu dobra sprywatyzowano i nadano Wolmerom. W końcu XVIII w. w rękach Wołłowiczów, a w końcu XIX w. właścicielami byli Platerowie.
W okresie międzywojennym majątek rozparcelowano, a jego największą część kupił Kazus Nauseda i w roku 1935 ofiarował je franciszkanom, założony klasztor działał do 1940 r. Po 1945 r. urządzono tu szkołę rolniczą. Zachował się park i kilka zabudowań gospodarczych.
Kościół katolicki fundacji Wołłowiczów (zbudowany w 1780 lub 1790 r.). Przebudowany w I poł. XIX w.

</doc>
<doc id="827827" url="https://pl.wikipedia.org/wiki?curid=827827" title="Knut Schmidt-Nielsen">
Knut Schmidt-Nielsen

Knut Schmidt-Nielsen (ur. 24 września 1915 w Trondheim, zm. 25 stycznia 2007 w Durham) – amerykański fizjolog pochodzenia norweskiego, profesor Uniwersytetu Duke'a, laureat wielu prestiżowych nagród, m.in. Międzynarodowej Nagrody z dziedziny Biologii.
Studiował w Stanach Zjednoczonych na Uniwersytecie Stanfordzkim i na University of Cincinnati Academic Health Center. W znaczącym stopniu przyczynił się do rozwoju ekofizjologii i fizjologii porównawczej zwierząt. Opublikował ponad 275 prac naukowych i kilka książek, m.in.:

</doc>
<doc id="827829" url="https://pl.wikipedia.org/wiki?curid=827829" title="Félix Lévitan">
Félix Lévitan

Félix Lévitan (ur. 12 października 1911 – zm. 18 lutego 2007 w Cannes) – nestor francuskiego dziennikarstwa sportowego, współzałożyciel Związku Zawodowego Dziennikarzy Sportowych Francji, oraz jego przewodniczący w latach 1957-1965. Wieloletni dyrektor słynnego kolarskiego wyścigu Tour de France.
Levitan karierę zaczynał jako stenografista sportowy, szybko awansował i od 1928 r., był redaktorem działu sportowego, a następnie szefem od 1962 r. szefem sportu dziennika "Parisien Libere". Od 1957 r. był członkiem Francuskiej Akademii Sportu. Dziennikarstwo zarzucił na rzecz pracy organizacyjnej przy najbardziej prestiżowym wyścigu kolarskim świata - Tour de France, przez dwie dekady był jego dyrektorem, a z działalności związanej w wyścigiem wycofał się dopiero w 1987 r., był również przewodniczącym Międzynarodowemu Stowarzyszeniu Organizatorów Wyścigów Kolarskich (AOICC).

</doc>
<doc id="827831" url="https://pl.wikipedia.org/wiki?curid=827831" title="Zygmunt Pawlas">
Zygmunt Pawlas

Zygmunt Pawlas (ur. 28 października 1930 w Jasienicy, zm. 20 czerwca 2001 w Katowicach) – polski szermierz, szablista. Srebrny medalista olimpijski z Melbourne.
Reprezentował barwy katowickich klubów. Indywidualnie nie odnosił wielkich sukcesów, jednak w latach 50. był częścią bardzo mocnej drużyny, regularnie zdobywającej medale na MŚ i IO. Brał udział w IO 52, na następnych igrzyskach zdobył srebrny krążek. Był także srebrnym (Luksemburg 1954) i trzykrotnie brązowym medalistą (Bruksela 1953, Paryż 1957 i Filadelfia 1958) mistrzostw świata.
Po zakończeniu kariery pracował jako trener, był także sędzią międzynarodowym i działaczem.
Jego żona – Elżbieta także uprawiała szermierkę.
Pochowany został na cmentarzu ewangelickim przy ul. Francuskiej w Katowicach (kw. 7-F-5).

</doc>
<doc id="827832" url="https://pl.wikipedia.org/wiki?curid=827832" title="Le Film d’art">
Le Film d’art

Le Film d’art (z fr. film artystyczny) – francuska wytwórnia filmowa powstała w 1908 roku przez Paula Laffitte, dała początek tzw. „filmowi artystycznemu”, który to ruch postulował oparcie filmu na literaturze ambitnej, tworzenie adaptacji scenicznych i powieściowych. Był to pierwszy przypadek wykorzystania literatury w nowym medium jakim był film. Po krótkim okresie popularności wytwórnia straciła zainteresowanie publiczności.
Historia.
W 1908 roku, na prośbę członków Comédie-Française, bracia Lafitte założyli spółkę Le Film d’art. Spółka miała zajmować się produkcją filmową dotyczącą scen historycznych, mitologicznych i teatralnych. Filmy miały opierać się na adaptacjach prawdziwych i uznanych przedstawień teatralnych. Głównym celem powołania tej spółki było poszerzenie szeregów publiczności kinowej (dotąd dość ludowej) o warstwy bardziej wykształcone. Kino padło ofiarą opinii sztuki jarmarcznej, od której odżegnywała się publiczność teatrów i oper. Dla przyciągnięcia tej publiczności Le Film d’art odwoływała się do aktorów i reżyserów teatralnych.
Popularne produkcje.
Najsłynniejszymi filmami były rekonstrukcje historyczne, takie jak "Zabójstwo księcia Gwizjusza" ("L’Assassinat du duc de Guise"; scen. Henri Lavedan; 1908), "Le Baiser de Judas" (reż. Armand Bour, André Calmettes; 1908) i "Le Retour d’Ulysse" (reż. André Calmettes, Charles Le Bargy; 1909).

</doc>
<doc id="827833" url="https://pl.wikipedia.org/wiki?curid=827833" title="Ambition (album)">
Ambition (album)

Ambition – album zespołu Deadlock wydany w 1981 roku przez francuską firmę Blitzkrieg Records. W Polsce płyta ukazała się dopiero w 2003 pt. Ambicja nakładem wydawnictwa W Moich Oczach. Reedycja CD została uzupełniona o nagrania pochodzące z koncertu, który odbył się 9 sierpnia 1980 podczas „I Ogólnopolskiego Przeglądu Nowej Fali” w Kołobrzegu. W 2008 album został ponownie wznowiony w formie CD i LP (zachowując oryginalną listę utworów). Płyta została również opatrzona książeczką opisującą historię zespołu.
Lista utworów.
LP 1981/ LP 2008:
CD 2003/ CD 2008:

</doc>
<doc id="827840" url="https://pl.wikipedia.org/wiki?curid=827840" title="Maksymilian Grzywocz">
Maksymilian Grzywocz

Maksymilian Grzywocz (ur. 3 maja 1922 w Zabrzu, zm. 22 grudnia 1982 tamże) – polski bokser walczący w kategorii koguciej.
Życiorys.
Karierę rozpoczynał jeszcze w okresie międzywojennym. Był zawodnikiem klubów śląskich Skry Zabrze, Piasta Gliwice, Huty Zabrze i Górnika Katowice. Uczestniczył w trzech turniejach mistrzostw Europy, w Dublinie w 1947 odpadł w eliminacjach, natomiast w Oslo w 1949 i Mediolanie w 1951 został wyeliminowany w ćwierćfinałach. Startując w mistrzostwach Polski pięciokrotnie wywalczył mistrzostwo: w 1946, 1947, 1948, 1949, 1950. Dziesięciokrotnie wystąpił w reprezentacji Polski w latach 1946–1950, odnosząc 7 zwycięstw i ponosząc 3 porażki. W drugiej połowie lat 40. był najlepszym pięściarzem wagi koguciej w Polsce.
W swojej karierze stoczył 478 walk, z czego 449 wygrał, 11 zremisował i 18 przegrał.

</doc>
<doc id="827842" url="https://pl.wikipedia.org/wiki?curid=827842" title="Beza">
Beza

Beza – słodki wyrób cukierniczy wykonany z masy z białek jaj kurzych i cukru pudru (lub cukru kryształowego) upieczonej w niskiej temperaturze. Używane na ciastka oraz torty, wówczas przekładane bądź ozdabiane różnego rodzaju kremami. Bezy, jako ciastka, często podawane są bez dodatków, występują wówczas najczęściej w postaci małych, nieregularnych stożków. W zależności od temperatury pieczenia, ilości cukru oraz stopnia ostudzenia, bezy w środku są kruche (wysoka temp.) bądź lekko ciągliwe (niska).
W cukiernictwie najczęściej rozróżniane są trzy rodzaje bez:
Bezy włoska i szwajcarska są znacznie sztywniejsze od francuskiej i dobrze zachowują kształt.
Drobne bezy w formie ciasteczek nazywane są często bezikami. Inne określenia, uważane często za przestarzałe lub zarezerwowane dla bez powstałych przez zaparzanie ubitych białek syropem z cukru, to marengi, merengi lub meryngi.

</doc>
<doc id="827843" url="https://pl.wikipedia.org/wiki?curid=827843" title="Cmentarz żydowski w Brzegu">
Cmentarz żydowski w Brzegu

Cmentarz żydowski w Brzegu – żydowska nekropolia znajdująca się w Brzegu, przy ul. Makarskiego obok rzymskokatolickiego kościoła pw. Miłosierdzia Bożego, przy zjeździe z obwodnicy miasta na wysokości wsi Żłobizna.
Historia.
Teren pod cmentarz został zakupiony w 1798 roku, ale pierwszy pochówek nastąpił dopiero w 1801 roku. Ostatni pochówek odbył się w 1937 roku. Cmentarz zajmuje powierzchnię około 0,5 ha, znajduje się na nim 80 macew, z których najstarsza pochodzi z 1807. 85% macew wykonana jest z sudeckiego piaskowca, resztę wykuto z marmuru ze Sławniowic, a jeden nagrobek z granitu strzelińskiego. Wiele macew jest bogato rzeźbionych. W 2004 cmentarz został uporządkowany i ogrodzony siatką. Na cmentarz wchodzi się przez furtkę ze specjalnie wkomponowaną w nią gwiazdą Dawida.
28.12.1989 r. obiekt został wpisany do rejestru zabytków pod nr 235/89. 

</doc>
<doc id="827844" url="https://pl.wikipedia.org/wiki?curid=827844" title="Armata morska 102 mm Mk.XVI">
Armata morska 102 mm Mk.XVI



</doc>
<doc id="827846" url="https://pl.wikipedia.org/wiki?curid=827846" title="Hengifoss">
Hengifoss

Hengifoss (118 m) – trzeci co do wysokości wodospad na Islandii, położony na wypływającej z jeziora Hengifossarvatn rzece Hengifossa. Jego dość cienka nitka wspaniale prezentuje się na tle bazaltowej ściany przetykanej cienkimi czerwonymi nitkami gliny.
Hengifoss można osiągnąć z Fljótsdalur lub Egilsstaðir drogą numer 931. Od położonego pod wodospadem parkingu prowadzi do niego szlak turystyczny o średniej trudności. Droga do wodospadu trwa około 45 minut. Po drodze warto zatrzymać się przy otoczonym wspaniałymi bazaltowymi kolumnami wodospadzie Litlanesfoss. Od Litlanesfoss szlak robi się trudniejszy, wskazane jest posiadanie odpowiednich butów. Najwytrwalsi pokonają wypływający z wodospadu potok i rzucą okiem na niewielką jaskinię znajdującą się za kaskadą.

</doc>
<doc id="827847" url="https://pl.wikipedia.org/wiki?curid=827847" title="Plamiak">
Plamiak

Plamiak, łupacz, wątłusz srebrzysty ("Melanogrammus aeglefinus") – gatunek morskiej ryby dorszokształtnej z rodziny dorszowatych (Gadidae). Jedyny przedstawiciel rodzaju "Melanogrammus". Popularny konsumpcyjnie w krajach anglosaskich, gdzie razem z dorszem tworzy podstawę dania fish and chips. Mało popularny w kuchni polskiej. Łatwo rozpoznawalny ze względu na czarną linię boczną.
Występowanie.
Występuje po obu stronach północnego Atlantyku. Pojawia się w zachodniej części Morza Bałtyckiego. 
Opis.
Ciało typowe dla dorszowatych (wydłużone, trzy płetwy grzbietowe, dwie płetwy odbytowe). Nazwę "plamiak" zawdzięcza czarnej plamie ponad płetwą piersiową. Boki ciała srebrzyste, linia boczna wyraźna, ciemna. Długość przeciętnie 60–80 cm, ale może przekraczać 1 metr.
Plamiak jest gatunkiem wędrownym. Wędruje w dużych ławicach. Żeruje przy dnie zjadając mięczaki, szkarłupnie i ikrę innych gatunków.

</doc>
<doc id="827850" url="https://pl.wikipedia.org/wiki?curid=827850" title="RSD-10 Pionier">
RSD-10 Pionier

RSD-10 Pionier (kod NATO SS-20 Saber) – radziecki dwustopniowy rakietowy pocisk balistyczny pośredniego zasięgu (IRBM). Pionier był korzystającym z wyrzutni typu TEL, mobilnym pociskiem balistycznym na platformie samochodowej, przenoszącym pojedynczą głowicę termojądrową o mocy 1 megatony lub do trzech głowic MIRV o mocy 150 kiloton. Pociski te stanowiły w latach osiemdziesiątych XX w. istotny element zimnowojennej rywalizacji pomiędzy Układem Warszawskim, a państwami NATO.
Konstrukcja.
Program konstrukcyjny pocisku Pionier podjęto w Moskiewskim Instytucie Techniki Cieplnej (МИТ), prawdopodobnie w celu zastąpienia rozmieszczonych w środkowo-wschodniej Europie pocisków R-12 i R-14. Był to dwustopniowy pocisk balistyczny na paliwo stałe, którego konstrukcja bazowała na pierwszym i drugim stopniu napędowym mobilnego pocisku ICBM Temp-2S. Obydwa silniki wykonane były z materiałów kompozytowych. Sam pocisk umieszczony był w kontenerze startowym zamontowanym na wyrzutni typu TEL – będącej jednocześnie sześcioosiowym, samochodowym transporterem tego pocisku, typu MAZ-547W. Transporter wyposażony był w urządzenia zapewniające utrzymanie pocisku w stałej gotowości do wykonania niezbędnych przygotowań do startu oraz samego odpalenia pocisku.
Odpalenie pocisku nastąpić mogło ze specjalnego hangaru z rozsuwanym dachem albo z przygotowanego wcześniej odpowiedniego stanowiska polowego. Przed odpaleniem pocisku transporter wspierany był na hydraulicznych podporach, po czym następowało podniesienie zawierającego pocisk kontenera do pozycji pionowej i wypchnięcie pocisku z niego, z wykorzystaniem ciśnienia specjalnie w tym celu generowanych gazów. Zapłon silnika pierwszego stopnia następował już po opuszczeniu kontenera przez pocisk. Cała procedura startu przeprowadzana była zdalnie z odrębnego, mobilnego stanowiska dowodzenia.
System kontroli i naprowadzania pocisku korzystał z zainstalowanego w nim cyfrowego komputera oraz żyro-stabilizowanego układu naprowadzania, umożliwiającego pociskowi lot w pozycji horyzontalnej, w celu zapewnienia optymalnej dokładności celowania. Kontrolę lotu pocisku na etapie lotu atmosferycznego, gdy był napędzany za pomocą silnika pierwszego stopnia, zapewniono przez wykorzystanie aerodynamiki oraz stabilizatorów odrzutowych. Podczas lotu z napędem drugiego stopnia, gaz o niskiej temperaturze wstrzykiwany był do specjalnych odprowadzających go dysz, co odpowiednio stabilizowało lot.
Testy pocisku w locie przeprowadzone zostały na Czwartym Centralnym Poligonie Państwowym w Kapustin Jarze pomiędzy 21 września 1974 roku a 9 stycznia 1976 roku, po czym 11 marca tego samego roku, system rakietowy Pionier został skierowany do seryjnej produkcji w Wotkowińskich Zakładach Budowy Maszyn oraz przyjęty do służby. Pierwszy pułk wyposażony w nowe pociski rozpoczął dyżur bojowy 30 sierpnia 1976 roku.
Wersje pocisku.
Zgodnie ze źródłami zachodnimi, testowano trzy wersje pocisku: Mod. 1 i Mod. 3 wyposażone w jedną głowicę, oraz wersję Mod. 2 (Pionier-UTTH) przenoszącą trzy niezależnie wcelowywane głowice (MIRV) o mocy 150 Kt. Ta wersja uważana była na Zachodzie za wersję podstawową. W jej ramach, głowice MIRV umieszczone były w znajdującym się na szczycie pocisku „pojeździe post-startowym” ("post-boost vehicle" – PBV) i podczas startu nie były dodatkowo osłonięte czepcem balistycznym.
Testy w locie systemu zmodernizowanej wersji Pionier-UTTH (kod 15Ż53), rozpoczęły się w Kapustin Jarze 10 sierpnia 1979 roku. Testy te kontynuowano do 14 sierpnia 1980 roku, po czym ulepszony system zaakceptowano do służby 17 grudnia 1980 roku. Pionier-UTTH korzystał z identycznego systemu napędowego, jak poprzednik, ulepszono w nim jednak PBV (post boost vehicle) oraz system naprowadzania, dzięki czemu ten system uzyskał o 550 do 450 metrów lepszą celność (CEP) oraz zwiększył swój zasięg o 10%, a także rozszerzył możliwy do pokrycia głowicami MIRV obszar celu.
Rola w zimnej wojnie i traktat INF.
W latach 1978–1986 rozmieszczono łącznie 441 stacji bojowych systemu Pionier. Do czasu wejścia w życie podpisanego w 1987 roku Traktatu o całkowitej likwidacji pocisków rakietowych krótkiego i średniego zasięgu (ang. "Intermediate-Range Nuclear Forces Treaty", "INF Treaty"), liczba ta została zredukowana do 405 stacji. Wyrzutnie tych pocisków rozmieszczone zostały wzdłuż całej zachodniej granicy ówczesnego ZSRR, zwłaszcza przy granicy z PRL, a także na całym terytorium Ukraińskiej SRR. Przy swoim zasięgu, w zależności od wersji, sięgającym 5500 kilometrów, z każdej z tych lokalizacji mogły razić cele w całej Europie.
W czasie pełnienia dyżuru bojowego przez te pociski, w radzieckim dowództwie rozwinięto kilka koncepcji ograniczonej wojny jądrowej w Europie. Jedna z takich koncepcji na przykład, rozwinięta w pierwszej połowie lat 80 XX w., zakładała, iż wykorzystując operacyjne grupy manewrowe oraz wyprzedzające uderzenia sił powietrznych połączone ze stwarzanym przez pociski Pionier zagrożeniem nuklearnym, siły konwencjonalne Układu Warszawskiego będą w stanie szybko opanować teren aż do kanału La Manche, unikając wybuchu wojny jądrowej na masową skalę.
Odpowiednikiem pocisków Pionier po stronie państw NATO były rozmieszczone w Europie amerykańskie pociski Pershing II, które jednak jako pociski średniego zasięgu (MRBM) posiadały znacznie mniejszy od nich zasięg 1800 km. Słabością jednak systemu rakietowego Pionier względem pocisków amerykańskich była znacznie gorsza celność. O ile bowiem naprowadzane w końcowej fazie lotu radarowo Pershing II dysponowały celnością z marginesem błędu celności (CEP) wynoszącym 30 metrów, o tyle w przypadku pocisków radzieckich CEP wynosił aż 1300 – 1000 metrów, w zależności od wersji. Bardzo wysoka celność pocisków amerykańskich predestynowała je do wykonywania precyzyjnych uderzeń za pomocą niewielkiej głowicy o regulowanej mocy 5 do 50 kiloton (Kt) na cele punktowe, jak centra dowodzenia i łączności, zgrupowania wojsk, węzły komunikacyjne itp. Stosunkowo duży natomiast margines błędu celności radzieckich pocisków powodował, iż dla osiągnięcia podobnej do Pershing II skuteczności, przenosić musiały głowice jądrowe o znacznie większej mocy (1 Mt w wersjach Mod. 1 i Mod. 3) oraz 150 kt (Mod. 2), przez co zyskały sobie w ówczesnych mediach zachodnich przydomek „zabójcy miast”.
Zgodnie z postanowieniami zawartego między Stanami Zjednoczonymi i Związkiem Radzieckim traktatu INF o zakazie posiadania i używania stacjonujących na lądzie systemów rakietowych pośredniego i krótszego zasięgu (500 – 5500 km) oraz pocisków manewrujących, a także związanego z nimi wyposażenia, wszystkie z kilkoma wyjątkami systemy Pionier (509 wyrzutni oraz 654 pociski) zostały w latach 1988–1991 wyeliminowane. Pierwszy Pionier wraz z kontenerem startowym został zniszczony na poligonie w Kapustin Jarze w lipcu 1988 roku, ostatni zaś z 654 pocisków – 12 maja 1991 roku. Ostatnią z 499 wyrzutni zniszczono 28 maja 1991 roku w specjalnym zakładzie eliminacji wyrzutni w Sarnach. W ramach eliminacji tych systemów, dokonano odpalenia 72 pocisków – wszystkie odpalenia przebiegły poprawnie. Na mocy traktatu, każda z jego stron mogła wyeliminować do piętnastu pocisków nie przez fizyczne zniszczenie, lecz przez ich rozebranie, w celu późniejszego wystawienia w ekspozycjach muzealnych. W ten sposób, jeden z pocisków Pionier trafił do Stanów Zjednoczonych, w zamian za jeden z wyeliminowanych podobnym sposobem egzemplarzy pocisku Pershing II.

</doc>
<doc id="827854" url="https://pl.wikipedia.org/wiki?curid=827854" title="SS-20 SABER">
SS-20 SABER



</doc>
<doc id="827856" url="https://pl.wikipedia.org/wiki?curid=827856" title="Bezy">
Bezy



</doc>
<doc id="827858" url="https://pl.wikipedia.org/wiki?curid=827858" title="Birżyniany">
Birżyniany

Birżyniany (lit. "Biržuvėnai") – wieś na Litwie, w okręgu telszańskim, w rejonie telszańskim, w starostwie Łukniki. W 2001 roku liczyły 146 mieszkańców.
Historia.
Był stolicą jednego z traktów Księstwa Żmudzkiego i razem z okolicznymi dobrami wchodziły w skład dóbr stołowych Wielkich Książąt Litewskich.
W XIV w. był tu dwór Wielkich Książąt Litewskich, w XVII w. dobra należały do Woynów, od których w 1670 r. odkupili Gorscy i byli właścicielami do II wojny światowej. Były majętnością szlachecką, położoną w powiecie birżyniańskim w 1667 roku.
Zabytki.
Zachował się drewniany dwór z XVIII w., zespół zabudowań gospodarczych (kuźnia, elektrownia wodna i młyn), park krajobrazowy (10 ha).
W parku cmentarz żołnierzy niemieckich z I wojny światowej.

</doc>
<doc id="827860" url="https://pl.wikipedia.org/wiki?curid=827860" title="Lipowina">
Lipowina

Lipowina (niem. "Lindenau") – osada w Polsce, położona w województwie warmińsko-mazurskim, w powiecie braniewskim, w gminie Braniewo, przy drodze wojewódzkiej nr 507.
W latach 1975–1998 osada administracyjnie należała do województwa elbląskiego.
Historia.
Pierwotnie wieś czynszowa wzmiankowana w roku 1339.
Wieś była własnością rodziny "von Kalnein" w latach 1567-1704. Od 1739 przeszła na własność "Albrechta Zygmunta von Zeigut-Stanisławskiego", generalnego poczmistrza Prus Królewskich (syn warmińskiego wójta krajowego Wacława Stanisławskiego), Stanisławski był także właścicielem m.in. Mołdyt i pałacu) w Królewcu).
Około 1835 Lipowina przeszła na własność rodu zu Dohna-Lauck, następnie dobra te były w posiadaniu rodziny von Restorff. Ostatni z rodu Horst von Restorff był właścicielem Lipowiny przed rokiem 1945.
Kościół.
Kościół wybudowano tu z kamienia pod koniec XV wieku, z wieżą o drewnianej izbicy z roku 1575 oraz dwiema kaplicami grobowymi Stanisławskich i von Bredow z XVIII wieku. Kościół został zniszczony w 1945 roku.
Parafia w Lipowinie pod koniec XV w. należała do archiprezbiteratu braniewskiego. Współcześnie Parafia Najświętszej Maryi Panny Królowej Polski (ponownie powstała 3 maja 1990) należy do dekanatu braniewskiego.
Zabytki.
Do wojewódzkiego rejestru zabytków wpisane są obiekty:

</doc>
<doc id="827862" url="https://pl.wikipedia.org/wiki?curid=827862" title="Komandos">
Komandos



</doc>
<doc id="827863" url="https://pl.wikipedia.org/wiki?curid=827863" title="Litlanesfoss">
Litlanesfoss

Litlanesfoss – wodospad na rzece Hengifossa około kilometr poniżej Hengifoss – trzeciego co do wysokości wodospadu na Islandii.
Naprzeciw wodospadu znajduje się dobry punkt widokowy. Na otaczających Litlanesfoss bazaltowych kolumnach dobrze widać którędy przebiegały fale stygnącej lawy.
Od leżącego poniżej parkingu prowadzi dość łatwe podejście. Warto odwiedzić również leżący około kilometr dalej Hengifoss.

</doc>
<doc id="827866" url="https://pl.wikipedia.org/wiki?curid=827866" title="Powondeń">
Powondeń

Powondeń (lit. "Pavandenė") – miasteczko na Litwie, leży w okręgu telszańskiego w rejonie Telsze.
Był stolicą jednego z traktów Księstwa Żmudzkiego.
Dobra od końca XVI wieku należały do Gerwidów. W 1667 roku były prestymonium kustosza kapituły żmudzkiej (wymieniony jako wśród dóbr fundacji szlacheckiej, majątek płacił podymne do urzędu świeckiego). W 1773 roku właścicielem był Franciszek Bouffał – łowczy litewski, a w II poł. XIX w. w rękach Sakielów do 1941 r. gdy Sowieci zamordowali ostatniego właściciela.
W latach 1901–1905 nauczycielką we dworze była pisarka litewska Marija Pečkauskaitė (Pieczkowska).
Zachowały się ruiny dworu, który otacza nieduży park. W parku na wzgórzu Sklepkalnis – dawne grodzisko.
Kościół katolicki drewniany fundacji Antoniego Ignacego Giedgowda herbu Łabędź, regenta żmudzkiego, z 1802 roku, przebudowany na początku XX wieku. Obok drewniana dzwonnica z 1845 roku.

</doc>
<doc id="827868" url="https://pl.wikipedia.org/wiki?curid=827868" title="Pomeranian">
Pomeranian



</doc>
<doc id="827870" url="https://pl.wikipedia.org/wiki?curid=827870" title="I liga urugwajska w piłce nożnej (1984)">
I liga urugwajska w piłce nożnej (1984)

Mistrzostwa Urugwaju w roku 1984 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1985, a drugi musiał stoczyć pojedynek barażowy z mistrzem Urugwaju.
Liguilla Pre-Libertadores 1984.
Tabela końcowa Liguilla Pre-Libertadores 1984.
Z powodu równej liczby punktów dwóch pierwszych w tabeli drużyn rozegrano baraż o zwycięstwo w turnieju dające prawo gry w Copa Libertadores 1985.
Baraż.
Drugi zespół w tabeli Liguilla Pre-Libertadores CA Bella Vista stoczył pojedynek barażowy dający prawo gry w Copa Libertadores 1985 z mistrzem Urugwaju Central Español Montevideo.

</doc>
<doc id="827872" url="https://pl.wikipedia.org/wiki?curid=827872" title="Luster (film)">
Luster (film)

Luster ("Blask") – melodramat amerykański w reżyserii Everetta Lewisa z roku 2002.
Fabuła.
Historia rozgrywa się w Los Angeles, w którym mieszka i pracuje Jackson (Justin Herwick), niebieskowłosy punk i aktywny homoseksualista, ulubieniec gejowskiego środowiska.

</doc>
<doc id="827873" url="https://pl.wikipedia.org/wiki?curid=827873" title="Luster">
Luster



</doc>
<doc id="827875" url="https://pl.wikipedia.org/wiki?curid=827875" title="Aguirre (singel)">
Aguirre (singel)

Aguirre – pierwszy singel polskiego punkrockowego zespołu muzycznego Armia z 1987 roku.
Materiał został nagrany w kwietniu 1986 roku w "Studio Wawrzyszew" w Warszawie. Realizacja: Wojciech Kowalczyk.

</doc>
<doc id="827876" url="https://pl.wikipedia.org/wiki?curid=827876" title="Armata morska 102 mm Mark XVI*">
Armata morska 102 mm Mark XVI*



</doc>
<doc id="827878" url="https://pl.wikipedia.org/wiki?curid=827878" title="Armata morska 102 mm Mk.XVI*">
Armata morska 102 mm Mk.XVI*



</doc>
<doc id="827881" url="https://pl.wikipedia.org/wiki?curid=827881" title="Ashkum">
Ashkum

Ashkum – wieś w hrabstwie Iroquois, Illinois, Stany Zjednoczone. Według spisu z 2000 roku wioskę zamieszkują 724 osoby.
Geografia.
Według spisu wieś zajmuje powierzchnię 2,1 km2, całość stanowią lądy.
Demografia.
Według spisu z 2000 roku wieś zamieszkują 724 osoby skupione w 302 gospodarstwach domowych, tworzących 215 rodzin. Gęstość zaludnienia wynosi 340,9 osoby/km. Wieś zamieszkuje 98,90% ludności białych, 0,69% to ludność innej rasy - Hiszpanie lub Latynosi.
We wsi są 302 gospodarstwa domowe, w których 30,5% stanowią dzieci poniżej 18 roku życia żyjących z rodzicami, 54% stanowią małżeństwa, 10,3% stanowią kobiety nie posiadające męża oraz 28,5% stanowią osoby samotne. 24,8% wszystkich gospodarstw domowych składa się z jednej osoby oraz 14,9% żyjących samotnie ma powyżej 65 roku życia. Średnia wielkość gospodarstwa domowego wynosi 2,40 osoby, natomiast rodziny 2,88 osoby.
Przedział wiekowy kształtuje się następująco: 24,7% stanowią osoby poniżej 18 roku życia, 8,7% stanowią osoby pomiędzy 18 a 24 rokiem życia, 24,7% stanowią osoby pomiędzy 25 a 44 rokiem życia, 23,6% stanowią osoby pomiędzy 45 a 64 rokiem życia oraz 18,2% stanowią osoby powyżej 65 roku życia. Średni wiek wynosi 39 lat. Na każde 100 kobiet przypada 97,3 mężczyzn. Na każde 100 kobiet powyżej 18 roku życia przypada 97,5 mężczyzn.
Średni dochód dla gospodarstwa domowego wynosi 40 313 dolarów, a dla rodziny wynosi 52 857 dolarów. Dochody mężczyzn wynoszą średnio 32 321 dolarów, a kobiet 23 625 dolarów. Średni dochód na osobę w mieście wynosi 20 806 dolarów. Około 3,5% rodzin i 3,8% populacji miasta żyje poniżej minimum socjalnego, z czego 4,4% jest poniżej 18 roku życia i 1,5% powyżej 65 roku życia.

</doc>
<doc id="827883" url="https://pl.wikipedia.org/wiki?curid=827883" title="Janusz Rołt">
Janusz Rołt

Janusz „Grzmot” Rołt czasem widnieje jako Jan Rołt lub Janek Rołt (ur. 13 maja 1957 – zm. 31 lipca 1990) – polski perkusista. Brał udział w nagraniach m.in. takich zespołów jak: Brygada Kryzys, Armia, zespół Lecha Janerki. Grał również na gitarze basowej w grupie Big Bit. Zmarł śmiercią samobójczą. Został pochowany na Cmentarzu Północnym w Warszawie.

</doc>
<doc id="827884" url="https://pl.wikipedia.org/wiki?curid=827884" title="Blask">
Blask



</doc>
<doc id="827886" url="https://pl.wikipedia.org/wiki?curid=827886" title="Podlesie (Olszyniec)">
Podlesie (Olszyniec)

Podlesie – część wsi Olszyniec w Polsce, położona w województwie dolnośląskim, w powiecie wałbrzyskim, w gminie Walim, poniżej Szerzawy w Górach Czarnych.
W latach 1975–1998 miejscowość administracyjnie należała do województwa wałbrzyskiego.
Przez Podlesie przebiega żółty znakowany szlak pieszy z Jedliny-Zdrój do zamku Grodno. Pobyt Fryderyka II podczas trzeciej wojny śląskiej i odpoczynek w miejscowej karczmie upamiętnia Żelazna Lipa – żeliwny odlew stojącej niegdyś pod zajazdem lipy, 

</doc>
<doc id="827888" url="https://pl.wikipedia.org/wiki?curid=827888" title="Park Narodowy Haleakalā">
Park Narodowy Haleakalā

Park Narodowy Haleakalā – park narodowy w Stanach Zjednoczonych, na wyspie Maui w stanie Hawaje. Park zajmuje 134,62 km², z czego około 100 km² to obszar przyrody nienaruszonej przez człowieka.
Historia.
Pierwotnie Park Narodowy Haleakalā został stworzony jako część Parku Narodowego Wulkany Hawaiʻi wraz z wulkanami Mauna Loa i Kīlauea na wyspie Hawaiʻi w 1916, jako odrębny park narodowy zaistniał w 1961. W 1980 roku oba parki zostały zakwalifikowane jako rezerwat biosfery "Hawaii Islands". Nazwa Haleakalā pochodzi od hawajskiego słowa oznaczającego „dom Słońca”. Według lokalnej legendy heros Maui uwięził tu Słońce, aby wydłużyć dzień.
Charakterystycznym miejscem parku jest drzemiący wulkan Haleakalā, który ostatni raz wybuchł w 1790 roku. Park jest podzielony na dwie sekcje – region wulkanu i Kīpahulu.
Obie części parku odwiedza ponad milion turystów rocznie.
Krater Haleakalā.
Jedną z głównych części parku jest okolica krateru wulkanu Haleakalā.
Większą część tej części parku zajmuje krater Haleakalā, szeroki na 11,25 km, długi na 3,2 km i głęboki na około 800 metrów. Wnętrze krateru jest usiane przez wiele tworów wulkanicznych, np. wielkie stożki z popiołu.
Jednymi z atrakcji tego terenu są widowiskowe wschody i zachody słońca widoczne z krateru. Inną atrakcją jest Lasek Hosmer, unikatowy las egzotycznych drzew np. cedrów himalajskich z Himalajów, "Cryptomeria japonica" z Japonii, eukaliptusów z Australii i kilku gatunków z Ameryki Północnej (sosny, świerki, cyprysowate, jodły).
Park znany jest także jako bardzo dobre miejsce do obserwacji nieba, przyciągając wielu astronomów amatorów.
Kīpahulu.
Drugą częścią parku jest Kīpahulu. Turyści nie mogą jej zwiedzać bezpośrednio, ponieważ jest to obszar ściśle chroniony; mogą poruszać się jedynie krętą, nadmorską drogą prowadzącą wzdłuż nawietrznej części wybrzeża wyspy. Ta część parku leży wewnątrz niższej części doliny Kīpahulu, oddzielona od części kraterowej przez wyższą część doliny.
Kīpahulu posiada ponad dwa tuziny naturalnych kąpielisk wzdłuż strumienia Palikea w kanionie zwanym ʻOheʻo. Turyści mogą pływać w tych kąpieliskach lub wybrać się na pieszą wędrówkę do wodospadów Waimoku.

</doc>
<doc id="827889" url="https://pl.wikipedia.org/wiki?curid=827889" title="Live (Brygada Kryzys)">
Live (Brygada Kryzys)

Live – pierwszy album grupy muzycznej Brygada Kryzys. Materiał został nagrany pod koniec 1981 roku na debiutanckim koncercie zespołu w Warszawie. Wydany został bez wiedzy i zgody członków zespołu w Wielkiej Brytanii przez firmę Fresh Records UK. Płyta nie została autoryzowana przez zespół.
W 1999 roku ukazała się reedycja albumu na CD i na kasetach. Album wydała wytwórnia Pop Noise. Na reedycję trafiły dodatkowe utwory z 1982 roku.
Skład.
źródło:.
Gościnnie:

</doc>
<doc id="827891" url="https://pl.wikipedia.org/wiki?curid=827891" title="Lobkowski Dwór">
Lobkowski Dwór

Lobkowski Dwór (kaszb. "Lòbkòwsczi Dwòr", niem. "Lobeckshof") – nieistniejące już małe osiedle w Gdańsku, na obszarze dzielnicy Brętowo. Znajdowało się w bezpośrednim sąsiedztwie skrzyżowania ul. Słowackiego i ul. Potokowej, nad potokiem Strzyża. Wschodnią krawędzią przydworskich wybudowań Lobkowskiego Dworu był nasyp dawnej linii kolejowej Wrzeszcz-Kokoszki.
Historia.
W 1602 roku istniały kuźnica i dwór, który od 1711 roku zaczęto od nazwiska ówczesnego właściciela nazywać Lobekowem (Lobeckshof). Zakład przekształcono w folusz, a później młyn zbożowy, zwany Kamiennym Młynem (Steinmühle, 1809).

</doc>
<doc id="827892" url="https://pl.wikipedia.org/wiki?curid=827892" title="Creston (Illinois)">
Creston (Illinois)

Creston – wieś w USA, w stanie Illinois, w hrabstwie Ogle. Według spisu z 2000 roku wioskę zamieszkują 543 osoby.
Geografia.
Według spisu wieś zajmuje powierzchnię 1,1 km2, całość stanowią lądy.
Demografia.
Według spisu z 2000 roku wieś zamieszkiwały 543 osoby skupione w 195 gospodarstwach domowych, tworzących 54 rodzin. Gęstość zaludnienia wynosi 499,2 osoby/km2. W mieście znajdują się 204 budynki mieszkalne, a ich gęstość występowania wynosi 187,5 mieszkania/km2. Miasto zamieszkuje 95,58% ludności białej, 1,1 afrykanów, 0,37 azjatów, 1,84% ludności innej rasy. Hiszpanie lub Latynosi stanowią 5,34% populacji.
We wsi są 195 gospodarstwa domowe, w których 37,9% stanowią dzieci poniżej 18 roku życia żyjących z rodzicami, 64,6% stanowią małżeństwa, 10,8% stanowią kobiety nie posiadające męża oraz 21% stanowią osoby samotne. 19% wszystkich gospodarstw domowych składa się z jednej osoby oraz 7,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,78 osoby, natomiast rodziny 3,18 osoby.
Przedział wiekowy kształtuje się następująco: 29,8% stanowią osoby poniżej 18 roku życia, 6,4% stanowią osoby pomiędzy 18 a 24 rokiem życia, 30,9% stanowią osoby pomiędzy 25 a 44 rokiem życia, 21,9% stanowią osoby pomiędzy 45 a 64 rokiem życia oraz 10,9% stanowią osoby powyżej 65 roku życia. Średni wiek wynosi 34 lat. Na każde 100 kobiet przypada 96,7 mężczyzn. Na każde 100 kobiet powyżej 18 roku życia przypada 94,4 mężczyzn.
Średni dochód dla gospodarstwa domowego wynosi 40 000 dolarów, a dla rodziny wynosi 44 688 dolarów. Dochody mężczyzn wynoszą średnio 32 321 dolarów, a kobiet 23 125 dolarów. Średni dochód na osobę we wsi wynosi 18 927 dolarów. Około 5,1% rodzin i 5,2% populacji miasta żyje poniżej minimum socjalnego, z czego 6,5% jest poniżej 18 roku życia i 2,9% powyżej 65 roku życia.

</doc>
<doc id="827895" url="https://pl.wikipedia.org/wiki?curid=827895" title="Kania (Korne)">
Kania (Korne)

Kania () – część wsi Korne w Polsce, położona w województwie pomorskim, w powiecie kościerskim, w gminie Kościerzyna, nad rzeką Kanią. Wchodzi w skład sołectwa Korne.
W latach 1975–1998 Kania administracyjnie należała do województwa gdańskiego.

</doc>
<doc id="827897" url="https://pl.wikipedia.org/wiki?curid=827897" title="Davis Junction">
Davis Junction

Davis Junction – wieś w USA, w stanie Illinois, w hrabstwie Ogle. Według spisu z 2000 roku wioskę zamieszkiwało 491 osób, a w 2008 około 1500. W miejscowości linie kolejowe o nazwie "BNSF" oraz "Iowa, Chicago and Eastern Railroad" przecinają się z drogą "Illinois Road 72".
Geografia.
Davis Junction leży na 42°6'7" N, 89°5'37" W.
Według spisu wieś zajmuje powierzchnię 9,8 km², całość stanowi ląd.
Demografia.
Według spisu z 2000 roku wieś zamieszkuje 491 osób skupionych w 165 gospodarstwach domowych, tworzących 132 rodziny. Gęstość zaludnienia wynosi 50,0 osoby/km2. W mieście znajdują się 172 budynki mieszkalne, a ich gęstość występowania wynosi 17,5 mieszkania/km2. Miasto zamieszkuje 98,37% ludności białej, o,41% ludności azjatyckiej 0,81 ludności innej rasy. Hiszpanie lub Latynosi stanowią 1,02% populacji.
We wsi jest 165 gospodarstw domowych, w których 47,9% stanowią dzieci poniżej 18. roku życia żyjące z rodzicami, 66,7% stanowią małżeństwa, 7,3% niezamężne kobiety oraz 20% osoby samotne. 15,8% wszystkich gospodarstw domowych składa się z jednej osoby, a 6,7% żyjących samotnie ma powyżej 65. roku życia. Średnia wielkość gospodarstwa domowego wynosi 2,98 osoby, natomiast rodziny 3,37 osoby.
Przedział wiekowy kształtuje się następująco: 34,0% stanowią osoby poniżej 18. roku życia, 6,5% stanowią osoby pomiędzy 18. a 24. rokiem życia, 37,9% osoby pomiędzy 25. a 44. rokiem życia, 13,8% osoby pomiędzy 45. a 64. rokiem życia, a 7,7% osoby powyżej 65. roku życia. Średni wiek wynosi 31 lat. Na każde 100 kobiet przypada 107,2 mężczyzn. Na każde 100 kobiet powyżej 18. roku życia przypada 97,6 mężczyzn.
Średni dochód dla gospodarstwa domowego wynosi 47 375 dolarów, a dla rodziny 51 250 dolarów. Dochody mężczyzn wynoszą średnio 36 875 dolarów, a kobiet 22 917 dolarów. Średni dochód na osobę we wsi wynosi 16 915 dolarów. Około 2,5% rodzin i 2,6% populacji miasta żyje poniżej minimum socjalnego, z czego 0% jest poniżej 18. roku życia i 23,1% powyżej 65. roku życia.
W ostatnich kilku latach nastąpił znaczny przyrost liczby ludności w wyniku wybudowania w krótkim czasie wielu domów jednorodzinnych. W 2009 liczba mieszkańców przekroczyła 1500.

</doc>
<doc id="827898" url="https://pl.wikipedia.org/wiki?curid=827898" title="Kolporter Kielce">
Kolporter Kielce



</doc>
<doc id="827899" url="https://pl.wikipedia.org/wiki?curid=827899" title="Runął już ostatni mur">
Runął już ostatni mur

Runął już ostatni mur – pierwszy singel zespołu Tilt. Nagrań dokonano w "Studio Wawrzyszew" w Warszawie. Wydany w 1985 przez wytwórnię Tonpress.

</doc>
<doc id="827900" url="https://pl.wikipedia.org/wiki?curid=827900" title="Tomasz Kożuchowski">
Tomasz Kożuchowski

Tomasz „Gogo Szulc” Kożuchowski (ur. 20 marca 1965) – polski perkusista. Współpracował m.in. z zespołami: Tilt, Armia, TZN Xenna, Moskwa.

</doc>
<doc id="827902" url="https://pl.wikipedia.org/wiki?curid=827902" title="Mestwin I">
Mestwin I



</doc>
<doc id="827903" url="https://pl.wikipedia.org/wiki?curid=827903" title="Mestwin II">
Mestwin II



</doc>
<doc id="827904" url="https://pl.wikipedia.org/wiki?curid=827904" title="Nienormalny świat">
Nienormalny świat

Nienormalny świat – pierwszy singel zespołu Śmierć Kliniczna. Nagrań dokonano w "Studio Wawrzyszew" w Warszawie w październiku 1983 roku. Podczas sesji nagrano trzy utwory: „Nienormalny świat” (wokal: J. Szafir), „Edukacja – Kopulacja” (znany też jako „Nasza Edukacja”) (wokal: J. Mercik) oraz „ASP” (wokal: J. Mercik). Ostatecznie na singlu wydano pierwsze dwa. „ASP” ukazał się rok później na drugim singlu „Jestem ziarnkiem piasku”.

</doc>
<doc id="827907" url="https://pl.wikipedia.org/wiki?curid=827907" title="Jestem ziarnkiem piasku">
Jestem ziarnkiem piasku

Jestem ziarnkiem piasku – drugi singel zespołu Śmierć Kliniczna. Nagrań dokonano w "Studio Wawrzyszew" w Warszawie na początku 1984. Podczas sesji zarejestrowano dwa utwory: "Jestem ziarnkiem piasku" i "Psychopata". Piosenka "Psychopata" nie została dopuszczona przez cenzurę do publikacji ze względu na tekst (ukazała się dopiero w 2000 przy okazji reedycji kompilacji "Jeszcze młodsza generacja"). W tej sytuacji na singlu został wydany nagrany rok wcześniej (poddczas sesji do singla "Nienormalny świat") utwór "ASP".
Linki zewnętrzne.
Śmierć Kliniczna - Jestem ziarnkiem piasku (SP Tonpress 1984) Discogs

</doc>
<doc id="827909" url="https://pl.wikipedia.org/wiki?curid=827909" title="Forreston">
Forreston

Forreston – wieś w USA, w stanie Illinois, w hrabstwie Ogle. Według spisu z 2000 roku wioskę zamieszkuje 1469 osób.
Geografia.
Według spisu wieś zajmuje powierzchnię 2,1 km2, całość stanowią lądy.
Demografia.
Według spisu z 2000 roku wieś zamieszkuje 1469 osób skupionych w 594 gospodarstwach domowych, tworzących 414 rodzin. Gęstość zaludnienia wynosi 683,4 osoby/km2. W mieście znajdują się 632 budynki mieszkalne, a ich gęstość występowania wynosi 294,0 mieszkania/km2. Wieś zamieszkuje 99,25% ludności białej, 0,14% rdzennych Amerykanów, 0,20% ludności azjatyckiej, 0,07% ludności innej rasy. Hiszpanie lub Latynosi stanowią 1,23% populacji.
We wsi są 594 gospodarstwa domowe, w których 35,4% stanowią dzieci poniżej 18 roku życia żyjących z rodzicami, 58,2% stanowią małżeństwa, 8,4% stanowią kobiety nie posiadające męża oraz 30,3% stanowią osoby samotne. 26,4% wszystkich gospodarstw domowych składa się z jednej osoby oraz 16,2% żyjących samotnie ma powyżej 65 roku życia. Średnia wielkość gospodarstwa domowego wynosi 2,47 osoby, natomiast rodziny 3,01 osoby.
Przedział wiekowy kształtuje się następująco: 28,3% stanowią osoby poniżej 18 roku życia, 6,5% stanowią osoby pomiędzy 18 a 24 rokiem życia, 28,5% stanowią osoby pomiędzy 25 a 44 rokiem życia, 19,4% stanowią osoby pomiędzy 45 a 64 rokiem życia oraz 17,3% stanowią osoby powyżej 65 roku życia. Średni wiek wynosi 37 lat. Na każde 100 kobiet przypada 90,8 mężczyzn. Na każde 100 kobiet powyżej 18 roku życia przypada 87,7 mężczyzn.
Średni dochód dla gospodarstwa domowego wynosi 36 554 dolarów, a dla rodziny wynosi 44 853 dolarów. Dochody mężczyzn wynoszą średnio 35 463 dolarów, a kobiet 21 086 dolarów. Średni dochód na osobę we wsi wynosi 16 958 dolarów. Około 7,4% rodzin i 9,6% populacji miasta żyje poniżej minimum socjalnego, z czego 13,8% jest poniżej 18 roku życia i 9,2% powyżej 65 roku życia.

</doc>
<doc id="827910" url="https://pl.wikipedia.org/wiki?curid=827910" title="Zżera mnie dżuma">
Zżera mnie dżuma

Zżera mnie dżuma – jedyny singel zespołu Absurd. Nagrań dokonano w "Studio Wawrzyszew" w Warszawie w 1986 roku. Utwór tytułowy gościł na listach Rozgłośni Harcerskiej oraz Programu III Polskiego Radia.
Linki zewnętrzne.
Absurd - Zżera mnie dżuma (SP Tonpress 1987) Discogs

</doc>
<doc id="827913" url="https://pl.wikipedia.org/wiki?curid=827913" title="Ku przyszłości">
Ku przyszłości

Ku przyszłości – pierwszy singel zespołu Dezerter wydany przez Tonpress w 1983. Nagrań dokonano w „Studio Wawrzyszew” w Warszawie w 1983 roku. Ówczesny nakład płyty wyniósł około 35 000 egzemplarzy. Singiel znalazł się w całości na wydanym w USA przez niezależną wytwórnię Maximumrocknroll albumie Underground Out of Poland. W 2016 wydawnictwo muzyczne Antena Krzyku wydało reedycję singla.

</doc>
<doc id="827914" url="https://pl.wikipedia.org/wiki?curid=827914" title="Niszczyciele typu 1936B">
Niszczyciele typu 1936B

Niszczyciele typu 1936B – seria niemieckich wielkich niszczycieli z okresu II wojny światowej, z której ukończono 3 okręty. Był to ostatni typ niemieckich niszczycieli wprowadzony do służby podczas wojny.
Historia rozwoju.
W trakcie II wojny światowej Niemcy wprowadzili do służby wielkie niszczyciele Typ 1936A ("Narvik"), będące rozwinięciem linii przedwojennych niszczycieli typów 1934/1934A i 1936. Główną zmianą było zastosowanie wyjątkowo silnego uzbrojenia z 5 dział kalibru 150 mm, typowego dla lekkich krążowników, w miejsce pięciu dział kalibru 128 mm (nominalnie: 12,7 cm). Po serii 8 jednostek typu 1936A, 19 września 1939 rząd niemiecki zamówił dalsze 10 niszczycieli: Z-31 – Z-40, określonych z powodu zamówienia ze środków mobilizacyjnych jako Typ 1936A(Mob), nie różniących się zasadniczo od Typu 1936A, poza uproszczeniami technologicznymi. Później jeszcze zamówienie rozszerzono o okręty Z-41 – Z-47. Pomysł umieszczenia dziobowych dział w wieży nie był jednak udany, gdyż ciężka wieża pogorszyła własności morskie okrętu, ponadto była awaryjna. Również zastosowanie dział kalibru 150 mm na niszczycielach nie spełniło oczekiwań związanych z powiększeniem siły ognia (okręty tej wielkości nie stanowiły stabilnej platformy dla uzbrojenia, zwłaszcza w złej pogodzie, a szybkostrzelność dział była niska). Dlatego też zdecydowano powrócić do stosowania lżejszych dział kalibru 128 mm, co pozwoliło na wzmocnienie bardziej przydatnego uzbrojenia przeciwlotniczego. Opracowano w ten sposób typ niszczycieli 1936B (36B), który powtarzał w zasadzie konstrukcję typu 1936A, z wyjątkiem uzbrojenia.
Na początku 1941 te okręty typu 1936A(Mob), których budowy jeszcze nie rozpoczęto, zamówiono ponownie jako typ 1936B. Ostatecznie ukończono trzy okręty typu 1936B: Z-35, Z-36 i Z-43, które weszły do służby w latach 1943–1944. Dwa dalsze okręty Z-44 i Z-45 wodowano, lecz nie zdołano ukończyć ich budowy. Wszystkie okręty zostały zbudowane w stoczni Deschimag w Bremie. Ostatnie dwa okręty, których budowę rozpoczęto w 1942, Z-46 i Z-47, planowano następnie ukończyć według dalszego ulepszonego typu 1936C, lecz budowę przerwano na skutek trudności materiałowych (Typ 1936C miał być uzbrojony w 6 nowych dział uniwersalnych 127 mm w dwudziałowych wieżach, z tego dwóch na rufie).
Opis konstrukcji i ocena.
Niszczyciele typu 1936B miały architekturę typową dla niszczycieli, z podniesionym pokładem dziobowym na ok. 40% długości kadłuba. Ich konstrukcja i sylwetka była taka, jak okrętów typu 1936A, z wyjątkiem ponownego zastosowania dwóch pojedynczych dział na dziobie, w dwóch piętrach, jak na niszczycielach typów 1934/34A i 1936. Okręty miały trzy kotłownie i dwie maszynownie na śródokręciu w układzie liniowym. Wprawdzie nie zastosowano układu przemiennego siłowni, lecz w celu zwiększenia odporności na uszkodzenia, były one przedzielone innymi przedziałami (od dziobu: kotłownia, kotłownia, przedział kotła pomocniczego, kotłownia, maszynownia, przedział mechanizmów pomocniczych, maszynownia). Spaliny z kotłowni były odprowadzane przez dwa kominy. Podobnie jak u wcześniejszych okrętów, ich zaletą była duża żywotność dzięki dużym rozmiarom, natomiast w dalszym ciągu słabe były własności morskie, aczkolwiek nieco lepsze, niż w typie 1936A, dzięki lżejszemu uzbrojeniu na dziobie. 
Dość silne było uzbrojenie artyleryjskie, odpowiadające standardom niszczycieli typów 1934/34A i 1936, składające się z 5 pojedynczych dział kalibru 128 mm (nominalnie 12,7 cm): dwóch piętrowo na dziobie i trzech na rufie (jedno na pokładzie, dwa na nadbudówce rufowej, w osi wzdłużnej okrętu). Zapas amunicji był stosunkowo mały – 120 pocisków na działo oraz 80 pocisków oświetlających na okręt. Działa były chronione maskami przeciwodłamkowymi grubości 8 mm, masa kompletnego działa wynosiła 10,2 t.
Silniejsze, niż u poprzedników, było małokalibrowe uzbrojenie przeciwlotnicze, składające się z dwóch podwójnie sprzężonych działek 37 mm nowszego modelu M42 (zamiast mało skutecznego C/30) na platformach po obu stronach drugiego komina oraz aż trzech poczwórnie sprzężonych działek 20 mm (2 cm Flakvierling 38) na dachu nadbudówki rufowej i skrzydłach mostka, o dużej skuteczności przeciw bliskim celom. Uzbrojenie plot dopełniały trzy pojedyncze działka 20 mm. Podobnie jak w poprzednich typach, silne było również uzbrojenie torpedowe; oprócz ośmiu wyrzutni dodatkowo okręty zabierały maksymalnie do ośmiu torped zapasowych, co nie było powszechnie spotykane na niszczycielach. Mogły również przenosić aż po 76 min.
Służba.
Okręty typu 1936B używane były jedynie na Bałtyku. Jako pierwszy wszedł do służby we wrześniu 1943 Z-35 i od lutego 1944 działał w składzie 6. Flotylli Niszczycieli na Bałtyku, bazując w Tallinnie i Paldiskach (wraz z niszczycielami Z-25, Z-28, Z-39 i torpedowcem T-30). 7 lutego 1944 został lekko uszkodzony wybuchem miny dennej w rejonie Helu. W marcu i kwietniu 1944 brał udział w 6 akcjach stawiania zagród minowych Seeigel i ostrzeliwał pozycje radzieckie. Pod koniec czerwca 1944 do flotylli dołączył Z-36, po czym flotylla w lipcu przebazowała do Rygi. 20 sierpnia oba niszczyciele z Z-25, Z-28 i krążownikiem "Prinz Eugen" ostrzeliwały pozycje radzieckie koło Tukums w Zatoce Ryskiej, przy czym 21 sierpnia 1944 Z-35 został lekko uszkodzony od uderzenia o dno koło Saremy.
17 września 1944 flotylla przebazowała do Gdyni, osłaniając w tym czasie ewakuację wojsk niemieckich z Finlandii i Tallinna (Rewlu). Od października niszczyciele wraz z ciężkimi krążownikami głównie ostrzeliwały podchodzące wojska radzieckie. W dniach 11–12 i 14–15 października Z-35 i Z-36 wraz z Z-25 i 4 torpedowcami osłaniały krążowniki ciężkie „Prinz Eugen” i „Lützow” ostrzeliwujące pozycje radzieckie koło Memela. Ponownie 23–24 października Z-35 wraz z „Lützowem”, Z-28 i torpedowcami T-13, T-19, T-21 ostrzeliwał w tym rejonie pozycje radzieckie. 
W listopadzie do flotylli dołączył Z-43 i przez pewien czas, trzy niszczyciele typu 1936B były jedynymi zdolnymi do akcji okrętami 6. Flotylli. 12 grudnia 1944 w nocy, płynąc w składzie flotylli wraz z torpedowcami T-23 i T-28 na akcję stawiania min w Zatoce Fińskiej, na skutek błędu nawigacyjnego w trudnych warunkach, Z-35 i Z-36 weszły na niemiecką zagrodę minową Nashorn i zatonęły na minach, ze stratą ok. 520 ludzi.
Z-43 uczestniczył nadal w akcjach ostrzeliwania pozycji radzieckich, m.in. 18–19 lutego 1945 z „Admiral Scheer”, Z-38 i torpedowcami T-28 i T-35 oraz 23 lutego z Z-38 i T 28, w Kurlandii. Między 11 a 18 marca wspierał wraz z Z-34 i T-33 niemieckich obrońców Kołobrzegu. Od 20 marca wraz z Z-25, Z-31, Z-34 i „Lützowem” działał na Zatoce Gdańskiej, ostrzeliwując cele w rejonie Trójmiasta. Okręty walczyły głównie z radzieckim lotnictwem. 9 kwietnia 1945 Z-43 został uszkodzony bliskim wybuchem bomby przez szturmowce Ił-2 z 32. pułku szturmowego. 10 kwietnia 1945 został natomiast poważnie uszkodzony koło Helu na radzieckiej minie, prawdopodobnie postawionej przez okręt podwodny L-21. Został odholowany przez torpedowiec T-33 do Warnemünde. 3 maja przeholowany do Zatoki Flensburskiej i tam zatopiony przez załogę.
Z-44 został w trakcie wyposażania zatopiony w nalocie amerykańskim na Bremę 29 lipca 1944, po czym rozebrany na części dla innych okrętów, głównie Z-39. Z-45 nie został ukończony, po wojnie został zatopiony 20 lipca 1946 przez aliantów na Morzu Północnym.

</doc>
<doc id="827916" url="https://pl.wikipedia.org/wiki?curid=827916" title="Lista typów lekkich krążowników United States Navy">
Lista typów lekkich krążowników United States Navy

W United States Navy lekkie krążowniki miały oznaczenie CL. Zarówno ciężkie krążowniki jak i lekkie były oznaczane CL po roku 1931, co spowodowało luki w numeracji.

</doc>
<doc id="827918" url="https://pl.wikipedia.org/wiki?curid=827918" title="Góra Świętego Jana">
Góra Świętego Jana

1 miejscowość w Polsce:
2 wzgórza w Polsce:

</doc>
<doc id="827919" url="https://pl.wikipedia.org/wiki?curid=827919" title="Góra św. Jana">
Góra św. Jana



</doc>
<doc id="827920" url="https://pl.wikipedia.org/wiki?curid=827920" title="I liga urugwajska w piłce nożnej (1983)">
I liga urugwajska w piłce nożnej (1983)

Mistrzostwa Urugwaju w roku 1983 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1984, a drugi miał stoczyć pojedynek barażowy z mistrzem Urugwaju. W tym sezonie baraż nie był jednak konieczny, gdyż drugi klub w turnieju Liguilla Pre-Libertadores był jednocześnie mistrzem Urugwaju.
Primera División.
Końcowa tabela sezonu 1983.
Wobec równej liczby punktów drugi i trzeci zespół w tabeli rozegrały baraż o tytuł wicemistrza Urugwaju.
Wicemistrzem Urugwaju został klub Danubio FC.
Baraż o utrzymanie się w lidze.
Tylko zwycięzca turnieju barażowego w następnym sezonie miał zagrać w pierwszej lidze.

</doc>
<doc id="827923" url="https://pl.wikipedia.org/wiki?curid=827923" title="Dzieci z brudnej ulicy">
Dzieci z brudnej ulicy

Dzieci z brudnej ulicy – jedyny singel zespołu TZN Xenna wydany w czasach PRL-u. Nagrań dokonano w „Studio Wawrzyszew” w Warszawie w 1985 roku. Podczas sesji zarejestrowano cztery utwory, z czego „Dzieci z brudnej ulicy” i „Ciemny pokój” trafiły na singel, natomiast dwa pozostałe – „Gazety mówią” i „Co za świat?” – na kompilację różnych wykonawców "Jak punk to punk" (1988). Autorem zdjęcia na okładce singla był Michał Wasążnik.

</doc>
<doc id="827924" url="https://pl.wikipedia.org/wiki?curid=827924" title="Mówię ci, że…">
Mówię ci, że…

Mówię ci, że… – drugi singel zespołu Tilt. Nagrań dokonano w „Studio Wawrzyszew” w Warszawie. Został wydany w 1986 przez wytwórnię Tonpress. Piosenki zawarte na singlu zdobyły ogromną popularność – pierwsza z nich: „Mówię ci, że…” stała się w Polsce jednym z największych przebojów końca lat 80.
Skład.
Gościnnie:
Realizacja:
Linki zewnętrzne.
Tilt – Mówię ci, że… (SP Tonpress 1986) Discogs

</doc>
<doc id="827925" url="https://pl.wikipedia.org/wiki?curid=827925" title="Clockpunk">
Clockpunk

Clockpunk – odmiana science-fiction, która wyewoluowała ze steampunku. Akcja utworów rozgrywa się przeważnie w erze preindustrialnej, chociaż rozmach, z jakim jest stosowana technologia, sugeruje co innego. Technika opiera się przede wszystkim na sprężynach, podstawowej mechanice ("clockwork" – stąd nazwa gatunku) i wynalazkach podobnych do urządzeń Leonarda da Vinci.

</doc>
<doc id="827926" url="https://pl.wikipedia.org/wiki?curid=827926" title="Tu nie będzie rewolucji">
Tu nie będzie rewolucji

Tu nie będzie rewolucji – pierwszy singel zespołu 1984 wydany w roku 1987 przez wytwórnię Tonpress.

</doc>
<doc id="827927" url="https://pl.wikipedia.org/wiki?curid=827927" title="Star of Poland">
Star of Poland

SV Star of Poland (pol. "Gwiazda Polski") – stalowy czteromasztowy bark. 
Historia i rejsy.
Żaglowiec został zbudowany w 1901 roku jako "Acme" w stoczni A. Sewall w Bath w większości ze stali, dla Standard Oil Co. z Nowego Jorku. Pływał na trasie do Jokohamy.
W 1913 armatorem zostało towarzystwo Alaska Packers Association, a w 1915 r. nadano żaglowcowi nazwę "Star of Poland". 15 września 1918 roku w trakcie rejsu z USA, bark rozbił się przy sztormowej pogodzie u wschodnich wybrzeży Japonii (okolice Katsu'ura), zamierzając wejść do Zatoki Sagami.

</doc>
<doc id="827929" url="https://pl.wikipedia.org/wiki?curid=827929" title="Izajasz Boner">
Izajasz Boner

Izajasz Boner (ur. 1399 lub 1400 w Krakowie, zm. 8 lutego 1471 w Krakowie) – polski duchowny katolicki, augustianin, sługa Boży Kościoła katolickiego.
Życiorys.
Jego świeckie imię jest nieznane (najczęściej podaje się wersje Fryderyk oraz Ambroży) według tradycji zakonnej pochodził z zamożnej krakowskiej rodziny: jego ojciec zasiadał w radzie miasta, piastował również funkcję kierownika mennicy królewskiej. Do rezydującego w kościele św. Katarzyny na krakowskim Kazimierzu zakonu eremitów wstąpił w 1419 prawdopodobnie posiadając już pewne wykształcenie, wtedy też przyjął zakonne imię Izajasz (od biblijnego proroka Izajasza). Wkrótce wysłany został do szkoły zakonnej w Padwie, po jej ukończeniu (1438) kontynuował edukację na Akademii Krakowskiej, uzyskując, w 1443, tytuł doktora teologii. Od 1450 kierował na Akademii Krakowskiej katedrą nauk teologicznych, funkcję tę piastował nieprzerwanie przez dwadzieścia lat. Dzięki pracy na uniwersytecie poznał wiele osobistości działających w tamtym okresie w Krakowie, jego bliskimi przyjaciółmi byli m.in. św. Jan z Kęt, św. Szymon z Lipnicy oraz bł. Michał Giedroyć.
Krótko po podjęciu przez niego pracy na stanowisku wykładowcy na Akademii Krakowskiej, miało miejsce trzęsienie ziemi, w wyniku którego zniszczeniu uległ kościół św. Katarzyny. Izajasz Boner brał udział w jego odbudowie, jego staraniem gruntownej renowacji poddano m.in. znajdujący się w wydzielonej z krużganków kaplicy fresk przedstawiający Matkę Boską Pocieszenia (otoczony do dziś dużym kultem). Legenda głosi, iż kilka lat później, modląc się przed tym obrazem słowami "Monstra te esse Matrem" ("Okaż, że jesteś Matką") doprowadził do wskrzeszenia zmarłego dziecka. W pamięci Krakowian zachował się jako bezgranicznie oddany wiernym duszpasterz: wiele pracy poświęcał pomocy potrzebującym, był opiekunem chorych, często dobrowolnie oddawał się pokucie. Pełnił również działalność edukacyjną: zreorganizował kształcenie nowicjuszy w rodzimym zakonie, założył w nim również skryptorium. Przypisuje mu się autorstwo kilku traktatów teologicznych (m.in. „O Najświętszej Trójcy” oraz komentarz do "Sentencji" Piotra Lombarda), jednak prawdopodobnie żadne z jego dzieł nie zachowało się do naszych czasów.
Kult prywatny Izajasza Bonera, funkcjonujący w Krakowie praktycznie od czasu jego śmierci, umocnił się w XVII wieku. Ku jego czci pisano liczne pieśni i hymny, w 1871 roku wybito medalik upamiętniający jego postać. Grób mnicha, od końca XVIII wieku ulokowany w kaplicy jego imienia, nawiedzany był licznie przez mieszkańców miasta, proszących (według podań, czasem skutecznie) o wstawiennictwo i uleczenie. Jego proces beatyfikacyjny rozpoczął się, po latach starań, w 1997 roku. Rok wcześniej, z inicjatywy kardynała Franciszka Macharskiego, papież Jan Paweł II wyraził formalną zgodę na oddawanie kultu publicznego i kościelnego Izajasza Bonera na terenie Archidiecezji krakowskiej. Od tego czasu pozostaje on, wspólnie z Matką Boską Pocieszenia, św. Katarzyną Aleksandryjską oraz św. Ritą, patronem parafii św. Katarzyny w Krakowie.
Proces beatyfikacyjny.
Ojcowie augustianie przekonani o jego świątobliwości życia podjęli starania w celu wyniesienia go na ołtarze. 1 lutego 1957 Stolica Apostolska wydała dekret tzw. Nihil obstat wyrażający zgodę na rozpoczęcie jego procesu beatyfikacyjnego, a następnie 5 grudnia 1997 dekret o ważności postępowania diecezjalnego. Odtąd przysługuje mu tytuł Sługi Bożego.

</doc>
<doc id="827939" url="https://pl.wikipedia.org/wiki?curid=827939" title="Mariusz Zasada (piłkarz)">
Mariusz Zasada (piłkarz)

Mariusz Zasada (ur. 8 września 1982 w Łodzi) – polski piłkarz występujący na pozycji pomocnika. Jest wychowankiem Chojeńskiego Klubu Sportowego Łódź. Od sezonu 2010/2011 jako zawodnik Polonii Warszawa, przebywał na wypożyczeniu do Górnika Łęczna. Po rozwiązaniu kontraktu z Polonią, od 2011 roku do 2015 grał w drużynie Miedzi Legnica.

</doc>
<doc id="827940" url="https://pl.wikipedia.org/wiki?curid=827940" title="Centrala (singel)">
Centrala (singel)

Centrala – pierwszy singel zespołu Brygada Kryzys. Nagrań dokonano w Studio Wawrzyszew w Warszawie w 1982.

</doc>
<doc id="827946" url="https://pl.wikipedia.org/wiki?curid=827946" title="Rezerwat przyrody Słowińskie Błota">
Rezerwat przyrody Słowińskie Błota

Rezerwat przyrody „Słowińskie Błota” – torfowiskowy rezerwat przyrody w województwie zachodniopomorskim, w powiecie sławieńskim, w gminie Darłowo, 1,5 km na północny zachód od Słowina, 8 km na południowy wschód od Darłowa.
Został utworzony na mocy Rozporządzenia Nr 20/2005 Wojewody Zachodniopomorskiego z dnia 26 września 2005. Zajmuje powierzchnię 193,07 ha (akt powołujący podawał 192,55 ha).
Jedno z najlepiej zachowanych torfowisk wysokich typu bałtyckiego w Polsce. Kopuła torfowa wyniesiona na kilka metrów, na wierzchowinie bezleśne mszary torfowcowe, na zboczach bory bagienne. Złoże torfu ma formę kopuły z płaską wierzchowiną i wyraźnie nachylonymi zboczami. Od wschodu i zachodu zostało lokalnie zniszczone przez dawniejszą eksploatację torfu, ale centralna część kopuły jest dobrze zachowana. Akumulacja torfu, początkowo niskiego, rozpoczęła się około 5030 lat BP i została przerwana w wyniku pożaru około 3410 lat BP. Od tego czasu przyrastały torfy wysokie. Występuje tu rzadka, typowa dla torfowisk mrówka ozdobnica Forsslunda. Rozcinający i degradujący torfowisko rów w 2005 został staraniem Klubu Przyrodników zabudowany zastawkami.
Celem ochrony jest zachowanie kopułowego torfowiska bałtyckiego, z bardzo cennymi pozostałościami naturalnych torfotwórczych fitocenoz mszarnych oraz licznych gatunków roślin chronionych, typowych dla oligotroficznych i kwaśnych siedlisk wysokotorfowiskowych.
Rezerwat znajduje się na terenie Nadleśnictwa Sławno. Nadzór nad rezerwatem sprawuje Regionalny Konserwator Przyrody w Szczecinie. Na mocy obowiązującego planu ochrony ustanowionego w 2009 roku (z późniejszymi zmianami), obszar rezerwatu objęty jest ochroną czynną.
W zbliżonych granicach utworzono obszar siedliskowy sieci Natura 2000 „Słowińskie Błoto” PLH320016.

</doc>
<doc id="827949" url="https://pl.wikipedia.org/wiki?curid=827949" title="Rezerwat przyrody Torfowisko Pobłockie">
Rezerwat przyrody Torfowisko Pobłockie

Rezerwat przyrody Torfowisko Pobłockie – torfowisko wysokie typu bałtyckiego na południe od wsi Pobłocie i Rzuszcze, na terenie gminy Główczyce w województwie pomorskim. Ustanowione jako rezerwat przyrody o powierzchni 112,31 ha w 1982 roku. Wokół rezerwatu wyznaczono otulinę o powierzchni 311,04 ha.
W centralnej części bezleśny mszar z wrzoścem bagiennym, wokół bory bagienne, w kilku miejscach skupienia woskownicy. We wschodniej części jeszcze w latach 90. XX wieku znajdowało małe jeziorko Czarne, dziś zarośnięte. Rezerwat cierpi od przesuszenia w wyniku pocięcia rowami i odwodnienia okolicznych łąk. Staraniem Klubu Przyrodników w 2006 roku zbudowano zastawki na rowach.
Rezerwat posiada plan ochrony zatwierdzony w 2017 roku. Według tego planu cały obszar rezerwatu podlega ochronie czynnej.
Od 2009 roku teren rezerwatu jest także chroniony w ramach sieci Natura 2000 jako specjalny obszar ochrony siedlisk „Torfowisko Pobłockie” PLH220042.

</doc>
<doc id="827951" url="https://pl.wikipedia.org/wiki?curid=827951" title="Rezerwat przyrody Czarne Bagno">
Rezerwat przyrody Czarne Bagno

Rezerwat przyrody Czarne Bagno – torfowiskowy rezerwat przyrody w gminie Nowa Wieś Lęborska w województwie pomorskim. Obejmuje torfowisko wysokie typu bałtyckiego, zniszczone przez eksploatację torfu, lecz regenerujące się. Rezerwat został powołany Rozporządzeniem Nr 50/06 Wojewody Pomorskiego z dnia 3 kwietnia 2006. Zajmuje powierzchnię 102,86 ha.
Staraniem Klubu Przyrodników zbudowano zastawki zapobiegające dalszemu osuszaniu i prowadzi się eksperymenty nad reintrodukcją torfowców. W 2006 roku wraz z sąsiednim Łebskim Bagnem zgłoszony do sieci Natura 2000. W 2009 oba te rezerwaty weszły w skład nowo utworzonego obszaru Natura 2000 „Łebskie Bagna” (kod obszaru PLH220040).
Rezerwat leży na gruntach w zarządzie Nadleśnictwa Lębork. Nadzór nad rezerwatem sprawuje Regionalny Konserwator Przyrody w Gdańsku. Na mocy obowiązującego planu ochrony ustanowionego w 2007 roku, obszar rezerwatu objęty jest ochroną czynną.

</doc>
<doc id="827957" url="https://pl.wikipedia.org/wiki?curid=827957" title="Rezerwat przyrody Łebskie Bagno">
Rezerwat przyrody Łebskie Bagno

Rezerwat przyrody Łebskie Bagno – torfowiskowy rezerwat przyrody w gminie Nowa Wieś Lęborska w województwie pomorskim. Obejmuje torfowisko wysokie typu bałtyckiego w dolinie rzeki Łeby. Rezerwat został powołany w 2006 roku. Zajmuje powierzchnię 111,54 ha, zaś jego otulina liczy 119,83 ha. W 2006 roku wraz z sąsiednim Czarnym Bagnem zgłoszony do sieci Natura 2000. W 2009 roku oba te rezerwaty weszły w skład nowo utworzonego obszaru Natura 2000 „Łebskie Bagna” (kod obszaru PLH220040).
Rezerwat leży na gruntach w zarządzie Nadleśnictwa Lębork. Nadzór nad rezerwatem sprawuje Regionalny Konserwator Przyrody w Gdańsku. Na mocy obowiązującego planu ochrony ustanowionego w 2007 roku, obszar rezerwatu objęty jest ochroną czynną.

</doc>
<doc id="827960" url="https://pl.wikipedia.org/wiki?curid=827960" title="Mietek Folk">
Mietek Folk

Mietek Folk - zespół muzyczny z Bartoszyc grający folk i szanty. Początkowo miał być kabaretem, ale piosenki o życiu piratów na stałe związały zespół ze sceną szantową i żeglarską. Część zespołu tworzyła rockową kapelę Kuśka Brothers.
Skład zespołu.
Największe przeboje.
Chłopcy z Botany Bay, Jolly Roger, Nassau, Mr. Campbell, Spisek Collinsa, Czarnobrody kapitan

</doc>
<doc id="827964" url="https://pl.wikipedia.org/wiki?curid=827964" title="Darling River">
Darling River



</doc>
<doc id="827966" url="https://pl.wikipedia.org/wiki?curid=827966" title="Stanley Haidasz">
Stanley Haidasz

Stanley Haidasz właściwie Stanisław Haidasz (ur. 4 marca 1923 w Toronto, zm. 6 sierpnia 2009) − kanadyjski polityk, kardiolog i działacz polonijny polskiego pochodzenia. Pierwszy kanadyjski senator pochodzenia polskiego.
Życiorys.
Rodzice Haidasza wyemigrowali w 1910 do Kanady ze Stanisławowa.
Był członkiem i działaczem Liberalnej Partii Kanady. Absolwent wydziału medycyny na Uniwersytecie w Toronto w (1951). Zaawansowane studia specjalistyczne (choroby serca) w University of Chicago. W 1954 oddelegowany jako jeden z przedstawicieli Polonii kanadyjskiej do rozmów z premierem Kanady Louisem St. Laurentem na temat większego udziału Polonii w życiu politycznym Kanady. W latach 1954-55 prezydent Kongresu Kanadyjsko-Polskiego. Poseł polskiego pochodzenia, deputowany do Parlamentu Konfederacji Kanady w 1957.
W latach 1972–1974 był sekretarzem stanu ds. wielokulturowości w wieloetnicznej Kanadzie. W 1964 i 1965 był delegatem kanadyjskim na Zgromadzenie Ogólne ONZ. W latach 1981, 1982 i 1983 był delegatem parlamentarnym do Rady Północnoatlantyckiej. Od 1978 objął stanowisko senatora (pierwszy senator polskiego pochodzenia) w Ontario.
Jest jednym z fundatorów stypendiów Fundacji Władysława Reymonta i jako honorowy senator członkiem "Fundacji Pełne Zaufanie".
W 1991 otrzymał doktorat "honoris causa" Katolickiego Uniwersytetu Lubelskiego.
Życie prywatne.
W 1950 poślubił Natalię, z którą miał czworo dzieci.

</doc>
<doc id="827967" url="https://pl.wikipedia.org/wiki?curid=827967" title="Darling">
Darling

Osoby o nazwisku Darling:
Inne:
Muzyka
Filmy:
Informatyka

</doc>
<doc id="827971" url="https://pl.wikipedia.org/wiki?curid=827971" title="Fleurieu">
Fleurieu



</doc>
<doc id="827973" url="https://pl.wikipedia.org/wiki?curid=827973" title="Skolimów-Konstancin">
Skolimów-Konstancin

Skolimów-Konstancin – dawne miasto funkcjonujące w latach 1952–1968 w woj. warszawskim, w powiecie piaseczyńskim. Od 1969 w granicach miasta Konstancina-Jeziorny w woj. mazowieckim, w powiecie piaseczyńskim, gdzie stanowi jego południową uzdrowiskową część.
Obszar dawnego miasta Skolimów-Konstancin obejmuje następujące części składowe: Chylice, Jeziorna Oborska, Konstancin, Królewska Góra, Skolimów.
W latach 1867–1924 obszar miasta Skolimów-Konstancin wchodził w skład gminy Jeziorna w powiecie warszawskim. W 1924 roku wszedł w skład gminy Skolimów-Konstancin.
20 października 1933 gminę Skolimów-Konstancin podzielono na pięć gromad:
Podczas II wojny światowej w Generalnym Gubernatorstwie, w dystrykcie warszawskim. W 1943 Chylice liczyły 953 mieszkańców, Jeziorna Oborska – 213, Konstancin – 776, Królewska Góra – 325, a Skolimów – 735.
Od 1 lipca 1952 w powiecie piaseczyńskim. Tego samego dnia gminie Skolimów-Konstancin nadano ustrój miejski. 
W związku z reorganizacją administracji wiejskiej jesienią 1954, z miasta Skolimów-Konstancin wyłączono:
W roku 1956 miasto Skolimów-Konstancin liczyło 7,800 mieszkańców, a w 1962 – 7,000.
1 stycznia 1969 Skolimów-Konstancin (ze Skolimowem) połączono z miastem Jeziorna (prawa miejskie od 1962) w nowy ośrodek miejski o nazwie Konstancin-Jeziorna.
Instytucje z okresu istnienia miasta Skolimowa-Konstancina.
W mieście Skolimów-Konstancin funkcjonowała fabryka pasty do obuwia oraz hodowla zwierząt futerkowych (m.in. nutrii i lisów). W latach 50. XX wieku powstała stacja naukowa Instytutu Reumatologicznego oraz sanatorium reumatologiczne.

</doc>
<doc id="827974" url="https://pl.wikipedia.org/wiki?curid=827974" title="Swornica">
Swornica

Swornica – przysiółek wsi Grocholub w Polsce, położony w województwie opolskim, w powiecie krapkowickim, w gminie Walce.
W latach 1975–1998 przysiółek administracyjnie należał do ówczesnego województwa opolskiego.
Nazwa.
Nazwa osady wzięła się, od nazwy płynącej przy niej rzeki Swornicy. 
Historia.
Najprawdopodobniej, osada powstała ze względu na wydobywanie, z okolicznego terenu, piasku i żwiru, a ufundował ją klasztor norbertanów z Czarnowąs. Mieszkańcy osady zbierali z okolicy również żywicę i produkowali węgiel drzewny oraz smołę. 
Zabytki/Ciekawe miejsca.
Osada z epoki kamienia.
Położenie.
Przysiółek znajduje się przy drodze z Brożca do Grocholubia. 
Religia.
Od 1 maja 1954 roku, po odłączeniu od parafii Walce, Swornica przynależy do parafii rzymskokatolickiej w miejscowości Brożec.

</doc>
<doc id="827975" url="https://pl.wikipedia.org/wiki?curid=827975" title="Dzień czwarty">
Dzień czwarty

Dzień czwarty – polski paradokumentalny film wojenny z roku 1984 w reżyserii Ludmiły Niedbalskiej. Film czarno-biały.
Tematem filmu są przeżycia poety generacji wojennej Krzysztofa Kamila Baczyńskiego podczas powstania warszawskiego i okupacji.
W filmie wykorzystane zostały fragmenty piosenki Tomasza „Julka” Jaźwińskiego pt. „Szare Szeregi”, a także wierszy Baczyńskiego: "Gdy broń dymiącą z dłoni wyjmę...", "Barbara", "Na imieniny Jerzego". Można dostrzec także fragmenty autentycznych filmów "Warszawa walczy" kręconych przez operatorów Referatu Filmowego Biura Informacji i Propagandy Armii Krajowej podczas walk powstańczych 1944 roku.
Obsada.
W role powstańców wcielili się: Edmund Fetting, Bogusław Augustyn, Jacek Domański, Małgorzata Drozd, Ewa Serwa, Joanna Wizmur, Adam Bauman, Piotr Dobrowolski, Mirosław Guzowski, Dariusz Jakubowski, Jerzy Kramarczyk, Krzysztof Krupiński, Marcin Lisiak, Mieczysław Morański, Jerzy Zygmunt Nowak, Dariusz Odija, Grzegorz Potocki, Ewa Radzikowska, Bożena Robakowska, Marcin Rogoziński, Aleksander Trąbczyński, Krzysztof Tyniec, Artur Żmijewski.
Fabuła.
Akcja filmu rozgrywa się w pierwszych dniach powstania warszawskiego. Pierwsze sceny ukazują Warszawę i pluton, w którym walczył Baczyński, tuż przed nastąpieniem godziny „W”. Wydarzenia z powstania przeplatają się z przeżyciami Baczyńskiego podczas okupacji.

</doc>
<doc id="827976" url="https://pl.wikipedia.org/wiki?curid=827976" title="Chicago (zespół muzyczny)">
Chicago (zespół muzyczny)

Chicago - amerykańska grupa muzyczna powstała w 1967 roku. Przez pierwsze dwa lata zespół występował pod nazwą Chicago Transit Authority.
Historia.
Grupa debiutowała albumem prezentującym utwory przesiąknięte elektrycznym chicagowskim bluesem, klasyczną piosenką amerykańską, urozmaicone popisowymi partiami instrumentalnymi. Repertuar Chicago zaliczono do modnego wówczas nurtu - jazz rocka. 
Na kolejnych płytach zespół korzystał jedynie z muzycznych pomysłów z debiutanckiego albumu "Chicago Transit Authority".
Stopniowo grupa prezentowała coraz liczniejsze utwory z gatunku tradycyjnej muzyki rozrywkowej, w końcu lat 70. poddając się całkowicie wpływom muzyki dyskotekowej. W latach 80. nastąpił stopniowy powrót do stylu wczesnych utworów.

</doc>
<doc id="827977" url="https://pl.wikipedia.org/wiki?curid=827977" title="Jeziorna (Konstancin-Jeziorna)">
Jeziorna (Konstancin-Jeziorna)

Jeziorna – dzielnica Konstancina-Jeziorny w woj. mazowieckim, w powiecie piaseczyńskim. Dawniej miasto.
Nazwa Jeziorna odnosi się faktycznie do trzech, odrębnych, chociaż położonych bardzo blisko siedlisk – Jeziorny Królewskiej, pokrywającej się z obecną dzielnicą Jeziorna, pozostającej pod władzą króla; Jeziorny Oborskiej, obejmującej teren obecnej dzielnicy Grapa wzdłuż ul. Wilanowskiej i na wschód od niej, będącej własnością dziedziców Obór; Jeziorny Bankowej, obejmującej obecny Mirków, należącej do właścicieli fabryki papieru&lt;ref name="HO/TJ"&gt;&lt;/ref&gt;.
Wieś królewska Jeziora w 1580 roku położona była w powiecie warszawskim ziemi warszawskiej województwa mazowieckiego.
Historia.
Pierwsza wzmianka na temat Jeziorny pojawiła się w dokumentach z 1410 roku przy okazji wyłączenia parafii w Powsinie z parafii wilanowskiej&lt;ref name="HO/NJ"&gt;&lt;/ref&gt;. Z miejscowością wiąże się powiedzenie „Czy wiesz gdzie Jeziorna?”, oznaczające w XVIII wieku groźbę „apelacyi pod Jeziorną”, czyli pojedynku&lt;ref name="OK/A"&gt;&lt;/ref&gt;. Na terenie objętym władzą marszałka dworu pojedynki były zakazane. Granicę stanowiła rzeka Jeziorka, dlatego ówcześna ludność korzystała tam z ustronnego miejsca – prawdopodobnie położonego w miejscu dzisiejszego Parku Zdrojowego lub osiedla Grapa. Rzeka rozdzielała także Jeziornę Królewską (na północ od Jeziorki), pozostającą we władzy króla, od Jeziorny Oborskiej (na południu), należącej do właścicieli Obór.
24 czerwca 1607 r. rokoszanie Zebrzydowskiego obradując na polach Jeziorny uchwalili swój manifest do króla Zygmunta III Wazy, wydając akt detronizacji monarchy.
W roku 1956 liczyła 4800 mieszkańców, a w 1962 – 6100. Do 1954 roku siedziba wiejskiej gminy Jeziorna. W 1956 roku Jeziorna otrzymała prawa osiedla, a w 1962 prawa miejskie. W 1969 roku Jeziorna została połączona ze Skolimowem-Konstancinem (prawa miejskie 1952 r.) tworząc tym samym nowy ośrodek miejski - Konstancin-Jeziorna.
Papiernictwo.
Od początków XV wieku na terenie Jeziorny (konkretnie tzw. Jeziorna Oborska, leżąca na terenach dóbr Oborskich) funkcjonował młyn. W obecnym miejscu przy grobli nad Jeziorną zlokalizowany był co najmniej od 1730 roku. W 1775 roku baron Jan Kurtz zwrócił się do króla Poniatowskiego z propozycją założenia w Jeziornie papierni. Zakład został wybudowany półtora kilometra w dół rzeki od tego pierwszego młyna. Był to jeden z najstarszych zakładów papierniczych w Polsce i pierwszy na terenie Mazowsza. W powstałej wtedy Królewskiej Fabryce Papiery czerpano m.in. papier na którym spisana została Konstytucja 3 maja. Przy papierni powstała osada. W kolejnych latach zakład przechodził na własność Samuela Bruschkego, a następnie Józefa Krzyczkowskiego. Trzykrotnie spłonął – w latach 1804, 1819 i 1829.
W 1830 roku zakład przeszedł na własność Banku Polskiego. Powstawał w nim papier używany m.in. do druku papierów wartościowych. W 1836 r. wyposażony on został w nowoczesne maszyny sprowadzone dwa lata wcześniej z Wiednia – była to pierwsza maszyna papiernicza w Polsce, pozwalająca na produkcję „papieru bez końca”. Umieszczono ją w wykupionym na te potrzeby „górnym zakładzie”, zaprojektowanym przez Jana Jakuba Gaya w latach 1836–1838 i położonym w miejscu dawnego młyna. Stworzono wtedy nowoczesny kompleks industrialny, łączący dwa zakłady. Od tamtej pory przyjęło się nazywać nowy kompleks „górną papiernią”, stary zaś „dolną papiernią”. W 1888 r. zakład w Jeziornie wykupiło Akcyjne Towarzystwo Mirkowskiej Fabryki Papieru. Z inicjatywy Edwarda Natansona w rok później przeniesiono do Jeziorny z Mirkowa większość maszyn i fachowców. Również z jego inicjatywy powstało osiedle Porąbka, przeznaczone dla pracowników nowej fabryki. Dla uczczenia przemysłowca przez szereg lat używano na jego określenie nazwy Edwardów, sama zaś dzielnica nazywana jest obecnie Mirkowem od nazwy macierzystej papierni.
Po 1945 papiernia w Jeziornie znana była jako WZP – jeden z głównych producentów papieru w PRL, w latach 90. XX wieku sprywatyzowany. Przez lata górny kompleks zredukowany został do celów szmaciarni (i tym mianem jest nadal czasem określany) oraz magazynów. Spłonął niemal doszczętnie w pożarze w 1984 roku. W odrestaurowanych i rozbudowanych budynkach starej części papierni stworzono w 2002 roku centrum handlowe „Stara Papiernia” (według projektu architektów Bulanda i Mucha (BiM)). „Dolny” zakład, należący w ostatnim okresie działalności do Metsa, przestał produkować papier i został zamknięty w 2012 roku. Większość zakładu, z wyłączeniem niektórych obiektów zabytkowych i komina, wyburzono w latach 2013–2014.
Na terenie Jeziorny znajduje się elektrociepłownia przemysłowa.
Gmina żydowska.
Przed II wojną światową w Jeziornie silna była gmina żydowska. Według spisu powszechnego z roku 1921 Żydzi stanowili połowę mieszkańców osady (było ich 329), w roku 1939 liczba ta wzrosła do 455. Osiedlali się głównie w rejonie ul. Bielawskiej, Fabrycznej, Zgody i Koziej. Teren w okolicy ul. Koziej jest do dziś popularnie określany jako „Argentyna”, ze względu na kraj, do którego wyemigrowała za chlebem duża grupa Żydów z Jeziorny. Na terenie działała m.in. bożnica wybudowana na początku lat 30. u zbiegu ul. Warszawskiej i ul. Bielawskiej i mykwa (budynek zachowany do dziś, przy ul. Bielawskiej) oraz rytualna ubojnia. W mieście nie było kirkutu, zmarłych chowano w Górze Kalwarii lub Piasecznie.
W czasie wojny Niemcy najpierw zgromadzili Żydów z Jeziorny i okolic w krótko istniejącym getcie (znajdującym się między rzeką Jeziorką a ulicą Bielawską), a następne wywieźli ich do getta w Warszawie (dokładna data wywózki nie jest pewna – jedne źródła mówią o 25 stycznia 1941 roku inne o 22 lutego 1941 roku). Szarytki z pobliskiego Klarysewa ukrywały w czasie wojny ok. setki żydowskich dzieci, nie tylko z Jeziorny, ale także uratowanych z getta warszawskiego.

</doc>
<doc id="827978" url="https://pl.wikipedia.org/wiki?curid=827978" title="Jeziorna Fabryczna i Królewska">
Jeziorna Fabryczna i Królewska



</doc>
<doc id="827979" url="https://pl.wikipedia.org/wiki?curid=827979" title="Jeziorna Fabryczna">
Jeziorna Fabryczna



</doc>
<doc id="827980" url="https://pl.wikipedia.org/wiki?curid=827980" title="Jeziorna Królewska">
Jeziorna Królewska

Jeziorna Królewska – część miasta Konstancina-Jeziorny (SIMC 0920717), w województwie mazowieckim, w powiecie piaseczyńskim. Leży w środkowo-zachodniej części miasta, nad lewym brzegiem Jeziorki.
Początkowo wieś rolnicza, która w drugiej połowie XIX wieku przeżyła gwałtowny okres przyśpieszonego rozwoju, związany z rozwojem fabryki papieru, a przede wszystkim wraz z narodzinami letniska w sąsiednim Konstancinie. Wówczas wyodrębniła się z Jeziorny Królewskiej biedna osada Konstancinek dla obsługi elitarnego letniska. 
W latach 1867–1954 wieś w gminie Jeziorna w powiecie warszawskim, której była siedzibą. W 1924 roku z części obszaru gminy Jeziorna wyłączono rozwijającą się osadę-uzdrowisko Konstancin wraz z Konstancinkiem, tworząc z nich nową gminę Skolimów-Konstancin. 
20 października 1933 Jeziorna Królewska utworzyła gromadę w granicach gminy Jeziorna.
Podczas II wojny światowej w Generalnym Gubernatorstwie, w dystrykcie warszawskim. W 1943 Jeziorna Królewska liczyła 1201 mieszkańców.
Od 1 lipca 1952 w powiecie piaseczyńskim.
W związku z reorganizacją administracji wiejskiej jesienią 1954 Jeziorna Królewska weszła w skład gromady Jeziorna Królewska, wraz z Gawrońcem, Jeziorną Fabryczną, Klarysewem, Konstancinkiem, parcelą Obory oraz skrawkiem miasta Skolimów-Konstancin.
1 stycznia 1956 gromadę Jeziorna Królewska przekształcono w osiedle o nazwie Jeziorna, przez co Jeziorna Królewska stała się integralną częścią Jeziorny, a w związku z nadaniem Jeziornie praw miejskich 18 lipca 1962 – częścią miasta. 1 stycznia 1969 Jeziornę połączono ze Skolimowem-Konstancinem (prawa miejskie 1962) w nowy ośrodek miejski o nazwie Konstancin-Jeziorna.

</doc>
<doc id="827981" url="https://pl.wikipedia.org/wiki?curid=827981" title="Antoszka (Walce)">
Antoszka (Walce)

Antoszka – przysiółek wsi Walce w Polsce, położony w województwie opolskim, w powiecie krapkowickim, w gminie Walce.
W latach 1975–1998 przysiółek administracyjnie należał do ówczesnego województwa opolskiego.
2 kwietnia 1949 r. nadano miejscowości, wówczas administracyjnie związanej z Walcami i należącej do powiatu prudnickiego, polską nazwę "Jantośka".

</doc>
<doc id="827983" url="https://pl.wikipedia.org/wiki?curid=827983" title="Kaposvári Rákóczi FC">
Kaposvári Rákóczi FC

Kaposvári Rákóczi FC – węgierski klub piłkarski z siedzibą w mieście Kaposvár. Obecnie klub uczestniczy w rozgrywkach Nemzeti Bajnokság III.
Historia.
Początek.
Drużyna została założona 15 sierpnia 1923 jako Rákóczi Sport Club (Klub Sportowy "Rákóczi") przez pracowników lokalnej cukrowni. Nazwa pochodzi od węgierskiej rodziny książęcej. Był to zespół amatorski, który rozgrywał jednak mecze przeciw zawodowcom także. Rákóczi był klubem występującym pomiędzy 2 a 3 ligą.
Lata komunizmu.
W latach 50. komuniści zmienili nazwę zespołu na Kaposvári Kinizsi SK. W 1960 zespół awansował do II ligi. W 1970 nastąpił powrót do starej nazwy, a rok później zespół spadł do III ligi, lecz jak się później okazało tylko na rok. Po kolejnych dwóch sezonach nastąpił historyczny awans do ekstraklasy. Pierwszy w historii występ w najwyższej lidze pupile Kaposvaru rozegrali na własnym stadionie przeciw Vasasowi w obecności 22 000 widzów. Pobyt w lidze trwał 3 sezony. Później udawało się Rakociemu występować w szeregach najlepszych w sezonach 1980/81 i 1987/88.
Po 1989 roku.
Po zmianie ustroju Rákóczi znowu występował między 2 a 3 ligą. W lecie 2003 zespół objął Laszlo Prukner. Mimo ubytku kilku zawodników udało mu się wywalczyć awans do NB I w 2004.
Osiągnięcia.
W lidze (16 sezonów): 1974/75-1976/77, 1980/81, 1987/88, 2004/05-2013/14, 2019/20

</doc>
<doc id="827984" url="https://pl.wikipedia.org/wiki?curid=827984" title="802.1q">
802.1q



</doc>
<doc id="827985" url="https://pl.wikipedia.org/wiki?curid=827985" title="Brzezina (powiat krapkowicki)">
Brzezina (powiat krapkowicki)

Brzezina – osada w Polsce położona w województwie opolskim, w powiecie krapkowickim, w gminie Walce.
Historia.
W 1851 właścicielem osady stała się rodzina von Seherr-Thoss. 1 października 1948 r. nadano miejscowości, wówczas administracyjnie związanej z Ćwierciami i należącej do powiatu prudnickiego, polską nazwę Brzezina.
Obecnie w osadzie znajduje się 1 zamieszkały dom.

</doc>
<doc id="827989" url="https://pl.wikipedia.org/wiki?curid=827989" title="Krzewiaki">
Krzewiaki

Krzewiaki – przysiółek wsi Walce w Polsce, położony w województwie opolskim, w powiecie krapkowickim, w gminie Walce, przy drodze Grocholub – Walce.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="827991" url="https://pl.wikipedia.org/wiki?curid=827991" title="Posiłek (Walce)">
Posiłek (Walce)

Posiłek – część wsi Walce w Polsce, położona w województwie opolskim, w powiecie krapkowickim, w gminie Walce.
W latach 1975–1998 Posiłek administracyjnie należał do ówczesnego województwa opolskiego.

</doc>
<doc id="827993" url="https://pl.wikipedia.org/wiki?curid=827993" title="Szczawnica-Krościenko">
Szczawnica-Krościenko

Szczawnica-Krościenko – miasto istniejące w latach 1973–1982, później podzielone na miasto Szczawnica i wsie Krościenko nad Dunajcem i Tylka w woj. małopolskim, w powiecie nowotarskim.
Historia.
Utworzenie miasta.
Miasto Szczawnica-Krościenko zostało utworzone w 1973 roku w wyniku administracyjnego połączenia miasta Szczawnicy (prawa miejskie 1962) z osiedlem Krościenko (obecnie pod nazwą "Krościenko nad Dunajcem"). W roku 1956 Krościenko liczyło 2800 mieszkańców, a Szczawnica 4400. W roku 1962 Krościenko liczyło 3000 mieszkańców, a Szczawnica 4900.
Rozdzielenie miasta.
Data rozdzielenia miasta nie jest jednoznaczna, ponieważ manewr ten nastąpił w okresie stanu wojennego i był opóźniany kolejnymi rozporządzeniami a sam fakt rozdzielenia opisany był w dwóch oddzielnych dokumentach ustawodawczych:
Miasto Szczawnica-Krościenko przestało istnieć z dniem 1 stycznia 1982 (po przemianowaniu na Szczawnica), jednakże funkcjonowało ono de facto (pod względem administracyjnym i o dawnym zasięgu geograficznym) aż do 1 października 1982, kiedy to faktycznie odłączono Krościenko i utworzono nową gminę.

</doc>
<doc id="827995" url="https://pl.wikipedia.org/wiki?curid=827995" title="Peißenberg (gmina)">
Peißenberg (gmina)

Peißenberg – gmina targowa w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Leży około 8 km na południowy zachód od Weilheim in Oberbayern, nad rzeką Amper, przy drodze B472 i linii kolejowej Weilheim in Oberbayern – Landsberg am Lech - Augsburg.
Polityka.
Wójtem gminy jest Manuela Vanni z SPD, wcześniej urząd ten obejmował Hermann Schnitzer, rada gminy składa się z 24 osób.
Współpraca.
Miejscowości partnerskie:

</doc>
<doc id="827996" url="https://pl.wikipedia.org/wiki?curid=827996" title="Terry Butcher">
Terry Butcher

Terence Ian "Terry" Butcher (ur. 28 grudnia 1958 w Singapurze) – angielski piłkarz grający na pozycji obrońcy. Występował w takich klubach jak Ipswich Town czy Rangers. Wielokrotny reprezentant Anglii, trzykrotny uczestnik Mistrzostw Świata. Od 1990 pracuje jako trener.
Kariera piłkarska.
Kariera klubowa.
Urodzony w Singapurze (do 1959 kolonii brytyjskiej) Butcher dzieciństwo spędził w Lowestoft we wschodnioangielskim hrabstwie Suffolk. Pierwszym profesjonalnym klubem w jego karierze był Ipswich Town. W pierwszym zespole zadebiutował w 1978. Młody obrońca szybko zdobył zaufanie menedżera Bobby'ego Robsona i wywalczył miejsce w drużynie Ipswich, która była wtedy jedną z czołowych w angielskiej ekstraklasie (dwa razy z rzędu, w 1981 i 1982, Ipswich z Butcherem w składzie zdobyło Wicemistrzostwo Anglii). Butcher przyczynił się również do zdobycia w sezonie 1980-1981 Pucharu UEFA. W 1986 Ipswich spadło z ekstraklasy a Butcher przeniósł się do Glasgow, by bronić barw Rangersów. W szkockim zespole pełnił funkcję kapitana, trzykrotnie sięgał po tytuł mistrzowski oraz po Puchar Ligi Szkockiej. W 1990 powrócił do Anglii, by objąć funkcję grającego menedżera w Coventry City. Wystąpił w zaledwie sześciu meczach, po czym zdecydował się zakończyć występy na boisku. Do gry w piłkę powrócił na krótko w 1993, gdy pełnił funkcję szkoleniowca Sunderland.
Reprezentacja.
Już w pierwszych latach występów w Ipswich Butcher zwrócił na siebie uwagę selekcjonera reprezentacji Rona Greenwooda. 31 maja 1980 w meczu z Australią po raz pierwszy wystąpił w narodowych barwach. Dwa lata później znalazł się w kadrze na mundial w Hiszpanii. Podczas turnieju finałowego rozegrał 4 mecze. Wraz z objęciem w 1982 funkcji selekcjonera reprezentacji przez dotychczasowego menedżera Ipswich Bobby'ego Robsona Butcher stał się podstawowym zawodnikiem kadry narodowej. W 1986 kierował grą angielskiej obrony podczas Mistrzostw Świata w Meksyku, gdzie Anglicy dotarli do 1/4 finału. Kontuzja, której doznał w 1987 uniemożliwiła mu występ w finałach Euro 1988.
Pamiętny mecz w narodowych barwach rozegrał 6 września 1989 w Sztokholmie przeciwko Szwecji, w ramach eliminacji mundialu 1990. W trakcie spotkania Butcher doznał kontuzji głowy. Mimo poważnego urazu kontynuował grę z opatrunkiem na czole do końca meczu. Wielokrotne interwencje głową doprowadziły do rozejścia się szwów i krwawienia. Po zakończeniu gry niemal cała koszulka Butchera była czerwona od krwi. Mecz zakończył się bezbramkowym remisem. Uważa się, że swoją postawą w trakcie spotkania ze Szwedami Butcher walnie przyczynił się do wywalczenia cennego remisu, który przybliżył Anglików do awansu do Mistrzostw Świata. Występ Butchera jest do dziś pamiętany na Wyspach Brytyjskich jako przykład wyjątkowego poświęcenia dla drużyny.
Z drugiej strony, by widzów meczu na stadionie i przed telewizorami nie zrażać do futbolu widokiem krwi, FIFA po tym zdarzeniu przygotowała i wprowadziła w życie regulację, iż krwawiący zawodnik nie może powrócić do gry, dopóki nie zostanie skutecznie opatrzony. Sędziowie piłkarscy zostali zobowiązani do jej rygorystycznego egzekwowania.
W 1990 Anglicy dotarli do półfinału mundialu we Włoszech. Butcher ponownie kierował grą obrony zespołu "Trzech Lwów". Zastępował również kontuzjowanego Bryana Robsona w roli kapitana zespołu. W grze o wejście do finału turnieju Anglicy musieli uznać wyższość zespołu Niemiec. Rozegrane 4 lipca 1990 spotkanie z Niemcami było ostatnim występem Butchera w narodowych barwach. Bilans gier w angielskiej kadrze zamknął na 77 meczach i 3 golach.
Kariera szkoleniowa.
Po zakończeniu występów w Rangersach i reprezentacji Anglii, w listopadzie 1990 Butcher objął funkcję grającego menedżera w Coventry City. Był wówczas najmłodszym szkoleniowcem prowadzącym klub w angielskiej ekstraklasie. Coventry pod jego kierownictwem z trudem broniło się przed spadkiem z ligi. 6 stycznia 1992 Butcher stracił stanowisko i przez ponad rok pozostawał bez pracy. Od lutego do grudnia 1993 prowadził Sunderland, pomagając drużynie także jako zawodnik. Także i ten zespół bronił się przed spadkiem, w związku z czym pod koniec roku Butcher pożegnał się z posadą menedżera. Do pracy szkoleniowej powrócił w 2001 obejmując funkcję asystenta w szkockim Motherwell. Rok później zastąpił Erica Blacka na stanowisku menedżera. Drużynę Motherwell prowadził przez cztery sezony. W tym czasie uniknął spadku z ekstraklasy, a w 2005 doprowadził Motherwell do finału Pucharu Ligi, przegranego z Rangersami. Rok później przeniósł się do australijskiego Sydney FC, jednak już w lutym 2007 został zwolniony. Od 30 marca pełnił funkcję asystenta w Partick Thistle, by miesiąc później podjąć pracę jako menedżer spadkowicza z League One - Brentford. Rok później Butcher został asystentem George'a Burleya w reprezentacji Szkocji. Pracował tam przez jeden rok, po czym w styczniu 2009 roku został trenerem Inverness Caledonian Thistle. 
Terry Butcher udziela się również jako komentator meczów piłkarskich w radiu, telewizji oraz w grach komputerowych.

</doc>
<doc id="827998" url="https://pl.wikipedia.org/wiki?curid=827998" title="Peiting">
Peiting

Peiting – gmina targowa w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Leży około 18 km na południowy zachód od Weilheim in Oberbayern, nad rzeką Lech, przy drodze B17, B23, B472 i linii kolejowej Weilheim in Oberbayern – Augsburg.
Polityka.
Wójtem gminy jest Michael Asam z SPD, rada gminy składa się z 24 osób.
Oświata.
W gminie znajduje się 7 przedszkoli, 2 szkoły podstawowe (26 nauczycieli, 491 uczniów), Hauptschule (25 nauczycieli, 374 uczniów) 3 szkoły (45 nauczycieli, 897 uczniów), specjalna szkoła zawodowa (40 nauczycieli, 488 uczniów) oraz szkoła zawodowa (5 nauczycieli, 76 uczniów).

</doc>
<doc id="827999" url="https://pl.wikipedia.org/wiki?curid=827999" title="Altenstadt (powiat Weilheim-Schongau)">
Altenstadt (powiat Weilheim-Schongau)

Altenstadt – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, siedziba wspólnoty administracyjnej Altenstadt. Leży około 20 km na zachód od Weilheim in Oberbayern, przy drodze B17, B472 i linii kolejowej Weilheim in Oberbayern – Augsburg.
Polityka.
Wójtem gminy jest Albert Hadersbeck, rada gminy składa się z 16 osób.

</doc>
<doc id="828000" url="https://pl.wikipedia.org/wiki?curid=828000" title="Interpretacja dzieła literackiego">
Interpretacja dzieła literackiego



</doc>
<doc id="828003" url="https://pl.wikipedia.org/wiki?curid=828003" title="Hohenfurch">
Hohenfurch

Hohenfurch – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Altenstadt. Leży około 18 km na zachód od Weilheim in Oberbayern, przy drodze B17 i linii kolejowej Weilheim in Oberbayern – Augsburg.
Polityka.
Wójtem gminy jest Guntram Vogelsgesang z CSU, wcześniej urząd ten pełnił Karl Heinz Gerbl, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła (6 nauczycieli, 111 uczniów).

</doc>
<doc id="828004" url="https://pl.wikipedia.org/wiki?curid=828004" title="Ingenried">
Ingenried

Ingenried – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Altenstadt. Leży około 27 km na północny wschód od Weilheim in Oberbayern, przy drodze B472.
Polityka.
Wójtem gminy jest Xaver Fichtl, rada gminy składa się z 8 osób.
Oświata.
W gminie znajduje się przedszkole (50 miejsc).

</doc>
<doc id="828005" url="https://pl.wikipedia.org/wiki?curid=828005" title="Gustav Lantschner">
Gustav Lantschner

Gustav Lantschner (ur. 12 sierpnia 1910 w Innsbrucku - zm. 19 marca 2011 w Krailling) – austriacki narciarz alpejski reprezentujący także III Rzeszę, wicemistrz olimpijski, trzykrotny medalista mistrzostw świata.
Kariera.
W 1931 roku Gustav Lantschner wystartował na pierwszych w historii mistrzostwach świata odbywających się w Mürren. W swoim jedynym starcie zajął tam piąte miejsce w biegu zjazdowym, tracąc do podium blisko 10 sekund. Na rozgrywanych rok później mistrzostwach świata w Cortina d'Ampezzo w tej samej konkurencji wywalczył złoty medal, wyprzedzając bezpośrednio dwóch Szwajcarów: Davida Zogga i Otto Furrera. W slalomie zajął tam dziesiąte miejsce, wystarczyło to jednak do zdobycia brązowego medalu w kombinacji, w której wyprzedzili go tylko Otto Furrer i kolejny Austriak, Hans Hauser. Kolejny medal wywalczył podczas mistrzostw świata w Innsbrucku, zajmując drugie miejsce w slalomie. W zawodach tych rozdzielił swego rodaka, Antona Seelosa oraz Szwajcara Fritza Steuriego. Na tej samej imprezie był też szesnasty w zjeździe, co dało mu piąte miejsce w kombinacji. W 1936 roku wystartował na igrzyskach olimpijskich w Garmisch-Partenkirchen. Po zjeździe do kombinacji zajmował trzecie miejsce, tracąc do prowadzącego Birgera Ruuda z Norwegii 10,8 sekundy. W slalomie okazał uzyskał drugi wynik, co dało mu srebrny medal. Ostatecznie wyprzedził go tylko inny reprezentant III Rzeszy, Franz Pfnür, a trzecie miejsce zajął Émile Allais z Francji.
Po zakończeniu kariery sportowej został aktorem. Pracował między innymi przy filmach Leni Riefenstahl: "Olimpiada" i "Triumf woli" oraz "Burza nad Mont Blanc" Arnolda Fancka. Był członkiem SS. W czasie II wojny światowej pracował jako korespondent wojenny. Po wojnie wyjechał do Argentyny, jednak wrócił do Niemiec Zachodnich w latach 60'.
Lantschner był autorem pierwszego rekordu szybkości na nartach - w 1930 roku osiągnął prędkość 105,675 km/h.
Jego siostry: Ingeborg i Hadwig oraz kuzyn Hellmut Lantschner także uprawiali narciarstwo alpejskie.

</doc>
<doc id="828006" url="https://pl.wikipedia.org/wiki?curid=828006" title="Schwabbruck (Bawaria)">
Schwabbruck (Bawaria)

Schwabbruck – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Altenstadt. Leży około 25 km na zachód od Weilheim in Oberbayern.
Polityka.
Wójtem gminy jest Erwin Sporrer, rada gminy składa się z 8 osób.
Oświata.
W gminie znajduje się przedszkole (50 miejsc).

</doc>
<doc id="828008" url="https://pl.wikipedia.org/wiki?curid=828008" title="Schwabsoien">
Schwabsoien

Schwabsoien – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Altenstadt. Leży około 25 km na zachód od Weilheim in Oberbayern.
Polityka.
Wójtem gminy jest Sepp Konrad, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa (97 uczniów w roku szkolnym 2009/2010).

</doc>
<doc id="828017" url="https://pl.wikipedia.org/wiki?curid=828017" title="Ogórecznik">
Ogórecznik

Ogórecznik ("Borago" L.) – rodzaj roślin należący do rodziny ogórecznikowatych. Należy do niego 5 gatunków. Występują one w basenie Morza Śródziemnego. Uprawiany i szeroko rozprzestrzeniony został ogórecznik lekarski "B. officinalis", uprawiany i przejściowo dziczejący (jako efemerofit) także w Polsce. Sadzony jest jako roślina ozdobna, miododajna i olejodajna (z nasion wytwarza się olej z ogórecznika). Kwiaty dodawane są do sałatek, a dawniej roślina wykorzystywana była także jako warzywo liściaste.
Systematyka.
Rodzaj należy do podplemienia "Boragininae", plemienia "Boragineae", podrodziny "Boraginoideae" z rodziny ogórecznikowatych "Boraginaceae".

</doc>
<doc id="828018" url="https://pl.wikipedia.org/wiki?curid=828018" title="Borago">
Borago



</doc>
<doc id="828023" url="https://pl.wikipedia.org/wiki?curid=828023" title="Maria Kaniewska">
Maria Kaniewska

Maria Kaniewska "wł. Maria Kaniewska-Forbert" (ur. 27 maja 1911 w Kijowie, zm. 11 grudnia 2005 w Warszawie) – polska reżyserka, scenarzystka, aktorka i pedagog.
Życiorys.
Młodość.
Uczennica m.in. Stefana Jaracza i Aleksandra Zelwerowicza. Zadebiutowała 14 października 1933 r. w Teatrze Miejskim w Toruniu. W tym samym roku ukończyła studia na Wydziale Aktorskim Państwowego Instytutu Sztuki Teatralnej, w 1948 r. na Wydziale Reżyserii Państwowej Wyższej Szkoły Filmowej w Łodzi. W 1948 została pierwszym w kraju reżyserem dubbingu. Poczynając od 1949 r. przez czterdzieści lat pracowała naukowo dla PWSFTViT. Była dziekanem Wydziału Aktorskiego w latach 1968−1969 oraz 1974−1976.
Reżyser filmów fabularnych.
Wyreżyserowała takie filmy jak "Awantura o Basię" (1959), "Szatan z siódmej klasy" (1960), "Panienka z okienka" (1964) czy "Bicz Boży" (1966). Była też autorką scenariuszy do tych filmów. Za pierwszy z wymienionych tytułów otrzymała w 1960 roku Brązowego Lwa na Festiwalu Filmowym w Wenecji (MFF dla Dzieci i Młodzieży).
Zmarła 11 grudnia 2005 roku w Warszawie, została pochowana na cmentarzu Powązkowskim.

</doc>
<doc id="828024" url="https://pl.wikipedia.org/wiki?curid=828024" title="Hellmut Lantschner">
Hellmut Lantschner

Hellmut Lantschner (ur. 11 listopada 1909 w Igls, zm. 4 lipca 1993 w Lans) – austriacki biegacz, skoczek i narciarz alpejski, reprezentant Austrii i Niemiec, czterokrotny medalista mistrzostw świata. 
Wziął udział w mistrzostwach świata w Engelberguu w 1938 roku, zdobywając medale we wszystkich konkurencjach. Najpierw zajął trzecie miejsce w zjeździe, w którym wyprzedzili go dwaj Francuzi: James Couttet i Émile Allais. Następnie był trzeci w slalomie, plasując się za Rudolfem Romingerem ze Szwajcarii Émile'em Allaisem. Ponadto trzeci był także w kombinacji, za Allaisem i Romingerem. Na rozgrywanych rok później mistrzostwach świata w Zakopanem zwyciężył w biegu zjazdowym, wyprzedzając innego reprezentanta III Rzeszy, Josefa Jenneweina oraz Karla Molitora ze Szwajcarii. Na tej samej imprezie był też piąty w slalomie i kombinacji.
Pięciokrotny mistrz Austrii: dwukrotnie w kombinacji norweskiej (1930) oraz w biegu, slalomie i kombinacji alpejskiej (1950), dwukrotny mistrz Niemiec: w zjeździe i kombinacji (1934).
Po zakończeniu kariery został trenerem.
Jego kuzyni: Gustav Lantschner, Otto Lantschner, Gerhard Lantschner i Hadwig Pfeifer oraz Inge Wersin-Lantschner także uprawiali narciarstwo alpejskie.

</doc>
<doc id="828031" url="https://pl.wikipedia.org/wiki?curid=828031" title="Gogo Szulc">
Gogo Szulc



</doc>
<doc id="828032" url="https://pl.wikipedia.org/wiki?curid=828032" title="Asbyrgi">
Asbyrgi



</doc>
<doc id="828041" url="https://pl.wikipedia.org/wiki?curid=828041" title="Friedl Däuber">
Friedl Däuber

Friedl Däuber (ur. 5 stycznia 1911 w Berchtesgaden, zm. 1 maja 1997 tamże) – niemiecki narciarz alpejski i biegacz narciarski, dwukrotny medalista mistrzostw świata.
Kariera.
Pierwszy sukces w karierze osiągnął w 1931 roku, zdobywając brązowy medal w slalomie podczas mistrzostw świata w Mürren. W zawodach tych wyprzedzili go jedynie David Zogg ze Szwajcarii i Austriak Anton Seelos. Na rozgrywanych rok później mistrzostwach świata w Cortina d’Ampezzo w tej samej konkurencji był najlepszy. Wyprzedził tam bezpośrednio Szwajcara Otto Furrera i Austriaka Hansa Hausera. Na tych samych mistrzostwach był też czwarty w kombinacji, przegrywając walkę o medal z Austriakiem Gustavem Lantschnerem o 0,545 pkt. Podczas mistrzostw świata w Innsbrucku w 1933 roku jego najlepszym wynikiem było piąte miejsce w slalomie. Startował także na mistrzostwach świata w Sankt Moritz w 1934 roku, zajmując 12. miejsce w kombinacji, 15. w zjeździe i 14. miejsce w slalomie.
Uprawiał także biegi narciarskie. W 1936 roku wziął udział w igrzyskach olimpijskich w Garmisch-Partenkirchen, zajmując 29. miejsce w biegu na 18 km i szóste w sztafecie 4x10 km. Zajął też między innymi szóste miejsce w biegu na 18 km na mistrzostwach świata w Innsbrucku.

</doc>
<doc id="828053" url="https://pl.wikipedia.org/wiki?curid=828053" title="Malaga (prowincja)">
Malaga (prowincja)

Malaga – prowincja w Hiszpanii, w Andaluzji, mająca stolicę w mieście o tej samej nazwie. Graniczy z prowincjami: Kadyks, Sewilla, Kordoba i Grenada oraz z Morzem Śródziemnym.
Populacja jest skoncentrowana głównie w aglomeracji Malagi i wzdłuż wybrzeża. Dwie piąte populacji prowincji mieszka w stolicy prowincji. Gęstość zaludnienia prowincji wynosi 218 os/km² i jest wyższa od średniej krajowej i średniej Andaluzji.
Główną gałęzią przemysłu i sławą prowincji jest resorty turystyczne, szczególnie te, które leżą wzdłuż wybrzeży Costa del Sol ("Słoneczne Wybrzeże"). Te plaże są odwiedzane przez miliony europejskich turystów rocznie. Poza plażami, górzysta prowincja ma bardzo interesujące miejsca do odwiedzenia, jak wąwóz El Chorro lub Torcal w Antequera.
Prowincja Malaga ma 100 gmin. Poza stolicą prowincji, główne miasta to Marbella, Vélez-Málaga, Antequera i Ronda.
W Maladze jest ciepły klimat śródziemnomorski z suchymi, długimi latami i krótkimi, łagodnymi zimami. Generalnie, środkowo-wschodnie wybrzeża mają subtropikalny klimat śródziemnomorski, podczas gdy na wschodnim krańcu z powodu Atlantyku jest więcej opadów, które są dosyć obfite. Na północy Malagi jest klimat śródziemnomorski kontynentalny z zimnymi, suchymi zimami i ciepłymi latami.
Comarki.
W skład prowincji Málaga wchodzą następujące "comarki":

</doc>
<doc id="828056" url="https://pl.wikipedia.org/wiki?curid=828056" title="Otto Furrer">
Otto Furrer

Otto Furrer (ur. 19 października 1903 w Zermatt, zm. 26 lipca 1951 na Matterhornie) – szwajcarski narciarz alpejski, klasyczny i biathlonista, pięciokrotny medalista mistrzostw świata w narciarstwie alpejskim.
Kariera.
W 1928 roku Furrer wziął udział w igrzyskach olimpijskich w Sankt Moritz. W biegu na 18 km zajął 21. miejsce, a w patrolu wojskowym, który był dyscypliną pokazową, zajął trzecie miejsce.
Trzy lata później, na mistrzostwach świata w narciarstwie alpejskim w Mürren wywalczył srebrny medal w zjeździe. W zawodach tych rozdzielił na podium dwóch rodaków: Waltera Pragera i Fritza Steuriego. Najlepsze wyniki osiągnął podczas mistrzostw świata w Cortina d’Ampezzo w 1932 roku, gdzie zdobył trzy medale. Najpierw zajął trzecie miejsce w zjeździe, przegrywając tylko z Austriakiem Gustavem Lantschnerem i kolejnym Szwajcarem, Davidem Zoggiem. Następnie był drugi w slalomie, plasując się między Friedlem Däuberem z Niemiec i Austriakiem Hansem Hauserem. Wyniki te pozwoliły mu zwyciężyć w kombinacji alpejskiej, przed Hauserem i Lantschnerem. Ostatni medal zdobył na mistrzostwach świata w Innsbrucku w 1933 roku, gdzie zajął trzecie miejsce w kombinacji. Na tych samych mistrzostwach był piąty w zjeździe i czwarty w slalomie, gdzie walkę o medal przegrał ze Steurim o 0,4 sekundy. Startował także w mistrzostwach świata w Mürren w 1935 roku, gdzie jego najlepszym wynikiem było szóste miejsce w slalomie.
W latach 1931 (Mürren), 1932 (Sankt Anton am Arlberg) i 1934 (Mürren) wygrywał rywalizację w slalomie, zjeździe i kombinacji w ramach zawodów Arlberg-Kandahar. Wygrał także zawody Parsenn-Derby w Davos w 1933 roku.
Uprawiał także skialpinizm oraz alpinizm, był również przewodnikiem górskim. Furrer był współzałożycielem ośrodka narciarskiego w rodzinnym Zermatt. Ponadto stworzył szkołę narciarską, której był dyrektorem od 1935 roku do śmierci.
Zginął 26 lipca 1951 r., kiedy podczas zejścia z Matterhornu pękła lina, co spowodowało upadek i śmierć na miejscu.

</doc>
<doc id="828058" url="https://pl.wikipedia.org/wiki?curid=828058" title="Gminy prowincji Cáceres">
Gminy prowincji Cáceres



</doc>
<doc id="828059" url="https://pl.wikipedia.org/wiki?curid=828059" title="Gminy prowincji Badajoz">
Gminy prowincji Badajoz



</doc>
<doc id="828060" url="https://pl.wikipedia.org/wiki?curid=828060" title="Franz Zingerle">
Franz Zingerle

Franz Zingerle (ur. 11 grudnia 1908 w Axams, zm. 12 czerwca 1988 tamże) – austriacki narciarz alpejski, mistrz świata.
Wziął udział w mistrzostwach świata w Cortina d'Ampezzo w 1932 roku, zajmując 14. miejsce w zjeździe, 6. w slalomie i 11. w kombinacji. Na rozgrywanych rok później mistrzostwach świata w Innsbrucku był siódmy w zjeździe. W tej samej konkurencji wywalczył złoty medal podczas mistrzostw świata w Mürren w 1935 roku. W zawodach tych wyprzedził Francuza Émile'a Allaisa i Willego Steuriego ze Szwajcarii. Był to jego jedyny medal wywalczony na międzynarodowej imprezie tej rangi. Dzień wcześniej wystartował w slalomie, jednak nie ukończył rywalizacji, skutkiem czego nie był też klasyfikowany w kombinacji. Brał też udział w mistrzostwach świata w Chamonix w 1937 roku, gdzie zajął 19. miejsce w zjeździe, 13. w slalomie i 16. w kombinacji.

</doc>
<doc id="828064" url="https://pl.wikipedia.org/wiki?curid=828064" title="Autostrada międzystanowa nr 65">
Autostrada międzystanowa nr 65

Autostrada międzystanowa nr 65 (ang. Interstate 65) – amerykańska autostrada międzystanowa znajdująca się w środkowo-wschodniej części kraju; biegnąca z północy na południe. Zaczyna się w Gary w stanie Indiana (południe Chicago), a kończy się w mieście Mobile w stanie Alabama blisko zatoki meksykańskiej. Droga ma długość 1428 km/ 887,3 mil.
Autostrada biegnie przez stany:
Jest ważną arterią komunikacyjną miast:

</doc>
<doc id="828065" url="https://pl.wikipedia.org/wiki?curid=828065" title="Rudolph Matt">
Rudolph Matt

Rudolph Matt (ur. 10 września 1909 w Sankt Anton, zm. 18 listopada 1993 w Innsbrucku) – austriacki narciarz alpejski.
Wziął udział w mistrzostwach świata w Cortina d’Ampezzo w 1932 roku, które były drugą edycją tej imprezy. Zajął tam ósme miejsce w zjeździe, jedenaste w slalomie i dziesiąte w kombinacji. Na rozgrywanych cztery lata później mistrzostwach świata w Innsbrucku zwyciężył w slalomie. Wyprzedził tam swojego rodaka, Eberharda Kneisla i Rudolfa Romingera ze Szwajcarii. Był to jego jedyny medal wywalczony na międzynarodowych zawodach tej rangi. Na tej samej imprezie zajął szóste miejsce w zjeździe, a w kombinacji był czwarty. Walkę o medal przegrał z Eberhardem Kneislem. Blisko podium był podczas mistrzostw świata w Engelbergu w 1938 roku, gdzie był czwarty w slalomie. Tym razem w walce o podium lepszy okazał się reprezentujący III Rzeszę Hellmut Lantschner. 
Wystąpił w kilku filmach fabularnych o tematyce narciarskiej, m.in. w "Der weiße Rausch – neue Wunder des Schneeschuhs" z 1931.

</doc>
<doc id="828068" url="https://pl.wikipedia.org/wiki?curid=828068" title="Start from the Dark">
Start from the Dark

Start from the Dark – szósta z kolei, a pierwsza po reaktywacji płyta zespołu Europe.

</doc>
<doc id="828070" url="https://pl.wikipedia.org/wiki?curid=828070" title="James Couttet">
James Couttet

James Couttet (ur. 18 lipca 1921 w Chamonix – zm. 13 listopada 1997 tamże) – francuski narciarz alpejski i skoczek narciarski, dwukrotny medalista olimpijski oraz pięciokrotny medalista mistrzostw świata w narciarstwie alpejskim.
Kariera.
Pierwszy sukces w karierze osiągnął w 1938, kiedy podczas mistrzostw świata w narciarstwie alpejskim w Engelbergu zwyciężył w biegu zjazdowym. Pozostałe miejsca na podium tych zawodów zajęli: Émile Allais oraz Hellmut Lantschner. Couttet wyprzedził Allaisa o dwie sekundy, a Lantschnera o ponad sześć sekund. Rok później wystąpił na mistrzostwach świata w narciarstwie klasycznym w Zakopanem, zajmując 29. miejsce w konkursie skoków narciarskich. Jego karierę przerwała II wojna światowa.
Po zakończeniu wojny zdobył dwa tytuły mistrza Francji w 1946, wygrywając w zjeździe i slalomie. W 1948 wystąpił na igrzyskach olimpijskich w Sankt Moritz, zdobywając dwa medale. W pierwszym występie, biegu zjazdowym, zajął trzynaste miejsce, tracąc do podium siedem sekund. Następnie zdobył brązowy medal w kombinacji alpejskiej, przegrywając tylko z Henrim Oreillerem i Karlem Molitorem. W zjeździe do kombinacji zajął ósme miejsce, jednak w slalomie uzyskał najlepszy wynik, co dało mu awans na podium. Couttet zdobył też srebrny medal w slalomie, rozdzielając na podium Ediego Reinaltera i Henriego Oreillera. W pierwszym przejeździe był drugi, a w drugim uzyskał czwarty wynik, w efekcie plasując się pół sekundy za Reinalterem. Na tych samych igrzyskach wystąpił także w konkursie skoków narciarskich, zajmując 25. miejsce wśród 49 zawodników. W tym samym roku zdobył także tytuł mistrza kraju w zjeździe. Kolejne dwa medale wywalczył na rozgrywanych dwa lata później mistrzostwach świata w narciarstwie alpejskim w Aspen. W slalomie zajął drugie miejsce, o 1,3 sekundy za Zeno Colò, a o 0,6 sekundy przed Egonem Schöpfem. Cztery dni wcześniej zdobył brązowy medal w gigancie, ulegając tylko Zeno Colò i Fernandowi Grosjeanowi.
W 1952 startował na igrzyskach olimpijskich w Oslo, najlepszy wynik osiągając w slalomie, który ukończył na szóstej pozycji. Ponadto w zjeździe był jedenasty, a rywalizację w gigancie zakończył na czternastej pozycji. Brał także udział w mistrzostwach świata w narciarstwie alpejskim w Åre w 1954, gdzie zajął piąte miejsce w kombinacji, tracąc do podium blisko pięć punktów. Ponadto Francuz wielokrotnie wygrywał zawody Arlberg-Kandahar: zjazd w Mürren w 1939 roku, kombinację w Mürren w 1947, zjazd i kombinację w Chamonix w 1948 oraz zjazd, slalom i kombinację w Mürren w 1950. W 1955 zakończył karierę.
Po zakończeniu kariery został trenerem. Prowadził między innymi reprezentację Francji podczas igrzysk olimpijskich w Cortina d’Ampezzo. Pracował także przy projektowaniu wyciągów narciarskich.
Jego żoną była reprezentantka Francji w narciarstwie alpejskim, Lucienne Schmith.

</doc>
<doc id="828074" url="https://pl.wikipedia.org/wiki?curid=828074" title="Charles Hambro">
Charles Hambro

Charles Eric Alexander Hambro, baron Hambro (ur. 24 lipca 1930, zm. 7 listopada 2002) – brytyjski przedsiębiorca i polityk, syn pułkownika Charlesa Hambro i Pameli Cobbold, córki Johna Cobbolda.
Stracił matkę mając dwa lata. Jego ojciec ożenił się następnie z wdową po Marcusie Wallenbergu. Szwedzkie koneksje macochy umożliwiły Charlesowi wyjazd do Szwecji podczas II wojny światowej. Później przebywał w Stanach Zjednoczonych. Do Anglii powrócił w 1943 r. i uczęszczał do Eton College. Później przez 2 lata odbywał służbę wojskową w Coldstream Guards. Następnie rozpoczął pracę w rodzinnym banku, Hambros Bank. Już po 5 latach został tam dyrektorem zarządzającym. W 1965 r. został zastępcą prezesa, a w 1972 r. prezesem. Na tym stanowisku pozostawał do 1997 r. Podczas krachu giełdowego lat 1973–1974 był jednym z prezesów banku wytypowanych przez Bank Anglii do udzielenia pomocy finansowej po upadku firmy Slater Walker i przy groźbie kryzysu finansowego. W latach 80. przeniósł siedzibę banku do londyńskiego City, niedaleko Tower of London. Nie radząc sobie z narastającą w latach 90. konkurencją innych banków, Hambro sprzedał swój bank w 1998 r.
Był związany z Partią Konserwatywną. Był m.in. skarbnikiem tej partii i pomógł jej zlikwidować dług w wysokości 19 mln funtów, co pozwoliło na skuteczną kampanię wyborczą i zwycięstwo nad laburzystami w wyborach powszechnych 1992 r. Za swoje działania jako skarbnika partii został uhonorowany dożywotnim parostwem jako baron Hambro. Zasiadł wówczas w Izbie Lordów.
Od 1968 r. był powiernikiem Royal National Pension Fund of Nurses. W latach 1984–1994 był powiernikiem British Museum. Dużo czasu spędzał w swych posiadłościach w Gloucestershire. Lubił polowania, interesował się rolnictwem i leśnictwem. Twierdził, że "gentleman nie powinien być widziany gdy ciężko pracuje".
1 lipca 1954 r. poślubił Rose Evelyn Cotterell (ur. 4 października 1932), córkę podpułkownika Richarda Cotterella, 5. baroneta, i lady Lettice Lygon, córki 7. hrabiego Beauchamp. Charles i Rose mieli razem dwóch synów i córkę:
Pierwsze małżeństwo lorda Hambro zakończyło się rozwodem w 1976 r. Po raz drugi stanął na ślubnym kobiercu 2 lipca 1976 r. z Cherry Felicity Huggins, córką sir Johna Hugginsa. Małżeństwo to nie doczekało się potomstwa.

</doc>
<doc id="828076" url="https://pl.wikipedia.org/wiki?curid=828076" title="Tremplin du Praz">
Tremplin du Praz

Tremplin du Praz – kompleks skoczni narciarskich we francuskiej miejscowości Courchevel. 
Historia.
Pierwsza skocznia narciarska w dzielnicy Le Praz w Courchevel powstała już na początku lat 30. XX wieku. W 1944 r. w miejscu dzisiejszego kompleksu powstała kolejna tymczasowa skocznia. Kolejne obiekty istniały również na Courchevel 1850 .
Następnie na Zimowe Igrzyska Olimpijskie w Albertville 1992 zbudowane zostały skocznie K120 i K90. Prace budowlane rozpoczęły się w 1989 r. i trzeba było przetransportować 30 000 m³ ziemi i kamienia w celu uformowania skoczni narciarskich na wzgórzu i ochrony przed wiatrem. Jednocześnie na miejscu zatrudnionych było do 200 pracowników, a całkowity koszt budowy wyniósł blisko 20 milionów euro - ponad dwukrotnie więcej niż pierwotny budżet.
Na skoczniach odbyły się konkursy Igrzysk Olimpijskich w Albertville w 1992 roku. Na skoczni normalnej triumfował Ernst Vettori, natomiast na skoczni dużej złotym medalistą został 16-letni Toni Nieminen. Na skoczni dużej rozgrywane są konkursy Letniego Grand Prix i Pucharu Kontynentalnego. W 2011 roku w ramach Letniej Grand Prix rozegrano konkurs, w którym Kamil Stoch pobił rekord skoczni, uzyskując 137 metrów. Rekord wyrównali w 2022 roku podczas Letniego Grand Prix dwaj austriaccy skoczkowie: Michael Hayböck i Daniel Tschofenig. Obecnie skocznia służy jako miejsce do treningów reprezentacji Francji w skokach narciarskich i kombinacji norweskiej.

</doc>
<doc id="828083" url="https://pl.wikipedia.org/wiki?curid=828083" title="Chude">
Chude

Chude – osada w Polsce położona w województwie zachodniopomorskim, w powiecie wałeckim, w gminie Wałcz.
W latach 1975–1998 miejscowość administracyjnie należała do województwa pilskiego.

</doc>
<doc id="828089" url="https://pl.wikipedia.org/wiki?curid=828089" title="Prusinówko">
Prusinówko

Prusinówko – część wsi Prusinowo Wałeckie w Polsce, położona w województwie zachodniopomorskim, w powiecie wałeckim, w gminie Wałcz.
W latach 1975–1998 Prusinówko administracyjnie należało do województwa pilskiego.

</doc>
<doc id="828094" url="https://pl.wikipedia.org/wiki?curid=828094" title="Josef Jennewein">
Josef Jennewein

Josef "Pepi" Jennewein (ur. 21 listopada 1919 w St. Anton am Arlberg – zm. 27 lipca 1943 w Orle, Rosja) – niemiecki narciarz alpejski, trzykrotny medalista mistrzostw świata. 
Wystartował na mistrzostwach świata w Zakopanem w 1939 roku, gdzie zdobył medale we wszystkich konkurencjach. Najpierw zajął drugie miejsce w zjeździe, rozdzielając swego rodaka, Hellmuta Lantschnera oraz Karla Molitora ze Szwajcarii. Następnie drugie miejsce zajął w slalomie, plasując się za Szwajcarem Rudolfem Romingerem i kolejnym reprezentantem III Rzeszy - Wilhelmem Walchem. Ponadto zwyciężył w kombinacji, wyprzedzając Walcha i Romingera. W 1941 roku wystartował na mistrzostwach świata w Cortina d'Ampezzo, zdobywając złote medale w zjeździe i kombinacji. Na tej samej imprezie był szósty w slalomie. W 1946 roku Międzynarodowa Federacja Narciarska uznała te mistrzostwa za niebyłe z powodu ograniczonej liczby uczestników z krajów przyjaznych Niemcom podczas II wojny światowej.
Służył w Luftwaffe jako pilot myśliwca odbył 271 misji, odnosząc 86 zwycięstw, z czego pięć na froncie zachodnim i 81 na froncie wschodnim. Otrzymał następujące odznaczenia: Krzyż Żelazny pierwszej i drugiej klasy, złoty Krzyż Niemiecki oraz Ehrenpokal der Luftwaffe – Honorowy Puchar za szczególne osiągnięcia w walce powietrznej. 27 lipca 1943 roku wylądował za liniami radzieckimi i od tego czasu jest uważany za zaginionego. Jego kolega z klubu narciarskiego Josef Gabl wykonał tę misję wraz z Jenneweinem we własnej maszynie i otrzymał wiadomość radiową od Jenneveina, że jego silnik uległ awarii. Pośmiertnie awansowany na porucznika i otrzymał Krzyż Rycerski 5 grudnia 1943 roku.

</doc>
<doc id="828095" url="https://pl.wikipedia.org/wiki?curid=828095" title="Dobrzyca (Rudki)">
Dobrzyca (Rudki)

Dobrzyca – część wsi Rudki w Polsce, położonaw województwie zachodniopomorskim, w powiecie wałeckim, w gminie Wałcz, nad rzeką Dobrzycą. Wchodzi w skład sołecdtwa Rudki.
W latach 1975–1998 Dobrzyca administracyjnie należała do województwa pilskiego. 
Dobrzyca, jako wieś, założono w latach 50 XIX wieku. 
Przed I wojną światową miejscowość należała do rodziny Golców jako "Döberitz". W okresie PRL znajdował się tam PGR. Funkcjonowały obory, stajnia oraz kuźnia podlegające Kombinatowi PGR w Karsiborze. W końcowym okresie zostały wybudowane dwa bloki mieszkalne dla pracowników zakładu. Do lat 90 XX wieku wieś nosiła nazwę Dobrzyca Wielka.
W Dobrzycy znajdował się pałac wybudowany w latach 50 XIX wieku. W okresie od września do grudnia 2016 roku został rozebrany jako popadający w ruinę pustostan.
Lasy znajdujące się dokoła należą do nadleśnictwa Wałcz.
We wrześniu 2015 roku został wybudowany nowy plac zabaw dla dzieci ze wsi.
100% mieszkańców to wyznawcy katolicyzmu.
Demografia.
Dane z maja 2017 roku. Na podstawie spisu ludności.
Ważne wydarzenia.
Podczas II wojny światowej od 5 do 8 lutego 1945 toczyły się bitwy o majątek w Dobrzycy. Bitwa była nazywana „Bitwą o Dobrzycę”.

</doc>
<doc id="828104" url="https://pl.wikipedia.org/wiki?curid=828104" title="Popowo (powiat wałecki)">
Popowo (powiat wałecki)

Popowo – osada w Polsce położona w województwie zachodniopomorskim, w powiecie wałeckim, w gminie Wałcz.
W 2015 roku utworzono Sołectwo Popowo.
Znajduje się tu dworek wraz z parkiem z dziewiętnastego wieku.
W latach 1975–1998 miejscowość administracyjnie należała do województwa pilskiego.
Zobacz też: Popowo

</doc>
<doc id="828106" url="https://pl.wikipedia.org/wiki?curid=828106" title="Bernbeuren">
Bernbeuren

Bernbeuren – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, siedziba wspólnoty administracyjnej Bernbeuren. Leży około 30 km na południowy zachód od Weilheim in Oberbayern.
Polityka.
Wójtem gminy jest Martin Hinterbrandner, rada gminy składa się z 14 osób.
Oświata.
W gminie znajduje się przedszkole (75 miejsc) oraz szkoła podstawowa z częścią Hauptschule (7 nauczycieli, 125 uczniów).

</doc>
<doc id="828108" url="https://pl.wikipedia.org/wiki?curid=828108" title="Brzezinki (Ługi Wałeckie)">
Brzezinki (Ługi Wałeckie)

Brzezinki – część wsi Ługi Wałeckie, położona w województwie zachodniopomorskim, w powiecie wałeckim, w gminie Wałcz.
W latach 1975–1998 Brzezinki administracyjnie należały do województwa pilskiego.

</doc>
<doc id="828110" url="https://pl.wikipedia.org/wiki?curid=828110" title="Burggen">
Burggen

Burggen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Bernbeuren. Leży około 25 km na południowy zachód od Weilheim in Oberbayern.
Polityka.
Wójtem gminy jest Josef Schuster z BL, wcześniej urząd ten obejmował Johann Selzle, rada gminy składa się z 12 osób.

</doc>
<doc id="828111" url="https://pl.wikipedia.org/wiki?curid=828111" title="Boguszyn (Dębołęka)">
Boguszyn (Dębołęka)

Boguszyn – część wsi Dębołęka w Polsce, położona w województwie zachodniopomorskim, w powiecie wałeckim, w gminie Wałcz.
W latach 1975–1998 Boguszyn administracyjnie należał do województwa pilskiego.

</doc>
<doc id="828113" url="https://pl.wikipedia.org/wiki?curid=828113" title="Joachim Badeni">
Joachim Badeni

Joachim Badeni, właśc. Kazimierz Stanisław hrabia Badeni herbu Bończa (ur. 14 października 1912 w Brukseli, zm. 11 marca 2010 w Krakowie) – polski prezbiter rzymskokatolicki, dominikanin, mistyk, duszpasterz akademicki, rekolekcjonista, hrabia, autor książek.
Życiorys.
Rodowód i lata młodzieńcze.
Potomek rodu Badenich, których wpływy polityczne i potęga finansowa sprawiły, że Galicję i Lodomerię nazywano niegdyś „republiką badeńską”. Syn dyplomaty Ludwika Badeniego (1873–1916) i Szwedki Alicji z domu Ankarcrona (1889–1985). Imię otrzymał po dziadku Kazimierzu Badenim (1846–1909), namiestniku Galicji i premierze Austro-Węgier z nadania cesarza Franciszka Józefa (w latach 1895–1897). W 1914 rodzina Badenich przeniosła się do Szwajcarii, a następnie do Wiednia, gdzie dwa lata później zmarł jego ojciec. Od 1916 zamieszkał razem z matką w Busku w dzisiejszej Ukrainie. Po ponownym zamążpójściu matki za arcyksięcia Karola Olbrachta Habsburga z Żywca urodziło się jego przyrodnie rodzeństwo: brat Karol Stefan (ur. 1921), siostry: Maria Krystyna (ur. 1923) i Renata Maria (ur. 1931) oraz zmarły w wieku dziecięcym Olbracht Maksymilian.
Studia i okres II wojny światowej.
W 1930 zdał egzamin dojrzałości w Gimnazjum Państwowym im. M. Kopernika w Żywcu. Ukończył studia na Wydziale Prawa Uniwersytetu Jagiellońskiego (1937).
Po wybuchu II wojny światowej przebywał w Rumunii, następnie przez Jugosławię i Grecję dostał się do Marsylii, a następnie do Coëtquidan w Bretanii, gdzie wstąpił do 3. Kompanii Strzeleckiej formującego się we Francji wojska polskiego. Następnie w szeregach Strzelców Podhalańskich. Walczył pod Narwikiem, we Francji i Maroku. Był sekretarzem misji polskiej w Gibraltarze. Od początku 1943 przeniesiony do sztabu gen. Władysława Sikorskiego w Anglii. Następnie w brygadzie spadochronowej.
W tym czasie poznał Józefa Marię (o. Innocentego) Bocheńskiego, który pogłębił w nim, istniejące już wcześniej, powołanie kapłańskie. W lipcu 1943 wstąpił do seminarium duchownego w Anglii, w lipcu 1944 – do nowicjatu dominikanów w Howkesyard. 16 sierpnia 1945 w dniu imienin Joachima (stąd przyjęte przez niego imię zakonne) złożył pierwszą profesję.
Kapłaństwo.
Od 1947 mieszkał w Polsce, gdzie odbył studia teologiczne. W 1950 przyjął święcenia kapłańskie z rąk biskupa Stanisława Rosponda. Był m.in. duszpasterzem akademickim w Poznaniu (1957–1975), Wrocławiu (1975–1976) i Krakowie (1977–1988).
Dorobek.
Był m.in. współtwórcą krakowskiego duszpasterstwa akademickiego „Beczka”, duchowym opiekunem rodzącego się w Polsce Ruchu Odnowy w Duchu Świętym.
Wśród jego zainteresowań duchowych były m.in. buddyzm zen, psychologia głębi Junga, nauka Mistrza Eckharta i twórczość Tolkiena. W artykułach wspomnieniowych uznawany za mistyka, choć sam mówił o sobie, że jest prorokiem. Wspominane są też przykłady uzdrowień za jego pośrednictwem, choć sam Badeni nigdy nie mówił o tym publicznie.
Po 90. roku życia zaczęły się ukazywać jego książki wspomnieniowe, dotyczące zarówno spraw teologicznych, jak i egzystencjalnych (rozmowy spisywane przez dziennikarzy mediów katolickich, m.in. Artura Sporniaka, Jana Strzałkę, czy Alinę Petrową). Jego książka "Sekrety mnichów czyli sprawdzone przepisy na szczęśliwe życie", napisana wspólnie z o. Leonem Knabitem, wyróżniona została nagrodą Krakowska Książka Miesiąca w styczniu 2008. Żadnej książki nie napisał własnoręcznie, wszystkie dyktował, lub są zapisem wywiadów.
Zmarł 11 marca 2010 o godz. 1:16 w nocy w krakowskim klasztorze oo. Dominikanów przy ul. Stolarskiej. Jego ostatnie słowa brzmiały: „Wesele przygotowane. Oblubieniec nadchodzi. Idę tańczyć.”. Postanowieniem prezydenta RP Lecha Kaczyńskiego z 12 marca 2010 został pośmiertnie odznaczony Krzyżem Komandorskim Orderu Odrodzenia Polski „za wybitne zasługi dla niepodległości Rzeczypospolitej Polskiej, za osiągnięcia w pracy naukowej oraz działalność duszpasterską w środowisku akademickim”. Został pochowany na Cmentarzu Rakowickim w Krakowie 15 marca 2010. 

</doc>
<doc id="828114" url="https://pl.wikipedia.org/wiki?curid=828114" title="Antdorf">
Antdorf

Antdorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Habach. Leży około 15 km na południowy wschód od Weilheim in Oberbayern, przy autostradzie A95.
Polityka.
Wójtem gminy jest Paul Frech junior, rada gminy składa się z 12 osób.
Oświata.
W gminie znajduje się przedszkole.

</doc>
<doc id="828115" url="https://pl.wikipedia.org/wiki?curid=828115" title="Łąki (Gostomia)">
Łąki (Gostomia)

Łąki – część wsi Gostomia w Polsce, położona w województwie zachodniopomorskim, w powiecie wałeckim, w gminie Wałcz. Łąki znajdują się ok. 2,3 km na południowy zachód od Gostomi.
W latach 1975–1998 Łąki administracyjnie należały do województwa pilskiego. 
Przez Łąki przebiega droga wojewódzka nr 178.
Łąki stanowią samodzielne sołectwo. Rada sołecka może się składać z 3–6 członków.

</doc>
<doc id="828117" url="https://pl.wikipedia.org/wiki?curid=828117" title="Cena/Zysk">
Cena/Zysk



</doc>
<doc id="828119" url="https://pl.wikipedia.org/wiki?curid=828119" title="Habach (Bawaria)">
Habach (Bawaria)

Habach – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, siedziba wspólnoty administracyjnej Habach. Leży około 15 km na południowy wschód od Weilheim in Oberbayern, przy drodze B472.
Polityka.
Wójtem gminy jest Michael Strobl junior, wcześniej urząd ten obejmował Josef Neuner, rada gminy składa się z 12 osób.
Oświata.
W gminie znajduje się przedszkole (50 miejsc).

</doc>
<doc id="828120" url="https://pl.wikipedia.org/wiki?curid=828120" title="Lisandro López">
Lisandro López

Lisandro López (ur. 2 marca 1983 w Rafael Obligado) – argentyński piłkarz występujący na pozycji napastnika. Obecnie gra w Sarmiento.
Ze względu na pochodzenie przodków posiada również obywatelstwo włoskie.
Kariera klubowa.
Lisandro López zawodową karierę rozpoczął w 2003 w Racing Club de Avellaneda. 14 czerwca w zremisowanym 2:2 meczu przeciwko Vélezowi Sársfield zadebiutował w argentyńskiej Primera División. Pierwszego gola w ligowych rozgrywkach Lisandro strzelił 10 października podczas zakończonego takim samym rezultatem spotkania z Lanúsem. Argentyński napastnik zdobywając dwanaście bramek w dziewiętnastu występach został najlepszym strzelcem turnieju otwarcia w sezonie 2004/2005. Dobra skuteczność spowodowała, że pozyskaniem Lópeza zainteresowało się kilka europejskich klubów, między innymi Charlton i FC Porto.
Ostatecznie za dwa i pół miliona euro Lisandro latem 2005 odszedł do FC Porto. W portugalskiej Superlidze zadebiutował 21 sierpnia w wygranym 1:0 pojedynku przeciwko Estreli. Pierwszego gola w lidze Argentyńczyk uzyskał 2 października, kiedy to Porto zremisowało z CS Marítimo 2:2. W całym sezonie López wystąpił w 26 meczach Superligi i zdobył siedem goli, wpisał się na listę strzelców również w spotkaniu Ligi Mistrzów ze szkockim Rangers. Razem z ekipą "Smoków" sięgnął także po tytuł mistrza Portugalii. W kolejnych rozgrywkach wychowanek Racing Clubu również strzelił w lidze siedem bramek i także wywalczył mistrzostwo kraju, oprócz tego uzyskał dwa trafienia w pojedynku Champions League przeciwko Hamburgerowi SV. W sezonie 2007/2008 Lisandro prezentował już znacznie lepszą skuteczność i w 27 meczach Superligi zdobył 24 gole. Został królem strzelców rozgrywek i drugiego w tej klasyfikacji Óscara Cardozoa wyprzedził aż o trzynaście trafień. Razem z Porto argentyński zawodnik sięgnął też po trzeci z rzędu tytuł mistrza Portugalii, a sam został wybrany najlepszym piłkarzem Superligi.
7 lipca Lisandro López podpisał kontrakt z Olympique Lyon, do którego został sprowadzony w celu zastąpienia Karima Benzemy. Francuska drużyna zapłaciła za transfer 24 miliony euro. Jeśli wypełniona zostałaby klauzula dotycząca liczby goli jakie Lisandro strzeli dla Lyonu to Porto otrzymałoby dodatkowe 4 miliony. W Ligue 1 zadebiutował 8 sierpnia w meczu z Le Mans, kiedy to zdobywając gola z rzutu wolnego w 90. minucie ustalił wynik na 2:2. 25 sierpnia 2009 López strzelił hat-tricka w zwycięskim 3:1 meczu eliminacji Ligi Mistrzów z Anderlechtem. Łącznie w sezonie 2009/2010 Lisandro strzelił 15 goli w 33 ligowych występach i zdobył wicemistrzostwo Francji.
Kariera reprezentacyjna.
W reprezentacji Argentyny López zadebiutował 9 marca 2005 w zremisowanym 1:1 pojedynku z Meksykiem. Następnie wystąpił jeszcze w wygranym 2:1 spotkaniu przeciwko Węgrom, po czym na dłuższy okres wypadł z kadry. Powrócił do niej dopiero w 2008, kiedy to 26 marca Alfio Basile wpuścił go na boisko na ostatnie pięć minut towarzyskiego meczu z Egiptem zakończonego zwycięstwem "Albicelestes" 2:0. 12 sierpnia 2009 w zwycięskim 3:2 pojedynku towarzyskim z Rosją López zdobył swoją pierwszą bramkę dla reprezentacji.

</doc>
<doc id="828121" url="https://pl.wikipedia.org/wiki?curid=828121" title="Autostrada międzystanowa nr 45">
Autostrada międzystanowa nr 45

Interstate 45 – amerykańska autostrada międzystanowa znajdująca się w całości w stanie Teksas. Łączy miasta Houston i Dallas. Jej długość wynosi 459 km.
Houston - skrzyżowanie z autostradą międzystanową nr 10.
Dallas - skrzyżowanie z autostradą międzystanową nr 20.

</doc>
<doc id="828122" url="https://pl.wikipedia.org/wiki?curid=828122" title="Omulno">
Omulno

Omulno – część wsi Lubno w Polsce, położona w województwie zachodniopomorskim, w powiecie wałeckim, w gminie Wałcz.
W latach 1975–1998 Omulno administracyjnie należało do województwa pilskiego. 
W okolicach Omulna wypływa struga Kłębowianka, dopływ Dobrzycy.

</doc>
<doc id="828123" url="https://pl.wikipedia.org/wiki?curid=828123" title="Obersöchering">
Obersöchering

Obersöchering – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Habach. Leży około 12 km na południowy wschód od Weilheim in Oberbayern, przy drodze B472.
Polityka.
Wójtem gminy jest Josef Kennerknecht, rada gminy składa się z 12 osób.
Oświata.
W gminie znajduje się przedszkole oraz szkoła podstawowa.

</doc>
<doc id="828125" url="https://pl.wikipedia.org/wiki?curid=828125" title="Sindelsdorf">
Sindelsdorf

Sindelsdorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Habach. Leży około 20 km na południowy wschód od Weilheim in Oberbayern, przy autostradzie A95, drodze B472.
Polityka.
Wójtem gminy jest Josef Buchner, rada gminy składa się z 12 osób.

</doc>
<doc id="828128" url="https://pl.wikipedia.org/wiki?curid=828128" title="Piotr Romanowski (szachista)">
Piotr Romanowski (szachista)

Piotr Romanowski, ros. Пётр Арсениевич Романовский (ur. 29 lipca 1892 w Sankt Petersburgu, zm. 1 marca 1964 w Moskwie) – rosyjski szachista i sędzia klasy międzynarodowej.
Kariera szachowa.
Dwukrotnie zdobył tytuł mistrza Związku Radzieckiego, w 1923 w Piotrogrodzie oraz 1927 roku w Moskwie (wraz z Fiodorem Bochatyrczukiem). W 1925 podzielił I miejsce (wraz z Jefimem Bogolubowem) w mistrzostwach Leningradu. W 1927 w turnieju rozegranym w tym mieście zwyciężył, natomiast w 1934 podzielił II lokatę (za Michaiłem Botwinnikiem). W 1935 otrzymał, jako pierwszy radziecki szachista tytuł zasłużonego mistrza sportu.
W roku 1950 otrzymał tytuł mistrza międzynarodowego, zaś rok później - sędziego klasy międzynarodowej. Według retrospektywnego systemu Chessmetrics, najwyższy ranking osiągnął w kwietniu 1926 r., z wynikiem 2647 punktów zajmował wówczas 13. miejsce na świecie.

</doc>
<doc id="828129" url="https://pl.wikipedia.org/wiki?curid=828129" title="Andrew Higginson">
Andrew Higginson

Andrew Higginson (ur. 13 grudnia 1977 w Cheshire) − angielski snookerzysta. Obecnie mieszka w Widnes. Rozpoczął profesjonalną karierę w 1995 roku. Plasuje się na 58 miejscu pod względem zdobytych setek w profesjonalnych turniejach, ma ich łącznie 146.
W 2007 r. podczas turnieju Welsh Open, w trakcie meczu z Allisterem Carterem, pierwszy raz w swojej karierze uzyskał 147-punktowy break. Wygrał ten mecz 5:1. Następnie pokonał Johna Higginsa 5:3, Michaela Judge’a 5:1 oraz Stephena Maguire'a 6:3 i dostał się do finału. Po pierwszej sesji przegrywał z Neilem Robertsonem 2:6. W drugiej sesji zdołał zdobyć prowadzenie 8:6, jednak Robertson ustanowił remis 8:8. W ostatnim frejmie został pokonany. Otrzymał wówczas £20,000 za 147-punktowy break, £2000 za najwyższy break turnieju, oraz £17,500 za zajęcie drugiego miejsca.

</doc>
<doc id="828131" url="https://pl.wikipedia.org/wiki?curid=828131" title="Sedilia">
Sedilia

Sedilia – miejsce w kościele przeznaczone dla celebransa i służby liturgicznej. Zazwyczaj znajduje się w prezbiterium.
Szczególnym rodzajem sedilii, zarezerwowanym dla biskupa ordynariusza jest katedra. Katedra znajduje się tylko w kościele katedralnym (od sedilii biskupa wzięła się nazwa budynku katedry).
Najpierw sedilie znajdowały się w absydzie bazyliki. Były raczej proste w formie. Z czasem miejsce tych siedzeń zajął ołtarz stały. Wówczas sedilie umieszczano przy ścianie w prezbiterium. Siedzenia te zaczęły upodabniać się do tronu, zwłaszcza siedzenie dla celebransa. 
Kapłan udaje się tam na czas śpiewów wykonywanych przez chór lub podczas czytań, natomiast wszelkie czynności właściwe celebransowi wykonuje przy ołtarzu – jest to jednocześnie znak nieposiadania (absencji) jurysdykcji, a jego kapłańska moc wypływa z ołtarza.
Odnowiona liturgia wymaga, aby siedzenia dla celebransa, jego asysty i ministrantów były dostosowane do struktury kościoła i tak usytuowane, aby wierni z łatwością widzieli, że celebrans rzeczywiście stoi na czele wspólnoty liturgicznej.

</doc>
<doc id="828132" url="https://pl.wikipedia.org/wiki?curid=828132" title="Zgoda (województwo warmińsko-mazurskie)">
Zgoda (województwo warmińsko-mazurskie)

Zgoda (niem. "Gerlachsdorf") – osada pofolwarczna w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego.
Inne miejscowości o nazwie Zgoda: Zgoda

</doc>
<doc id="828135" url="https://pl.wikipedia.org/wiki?curid=828135" title="Język juracki">
Język juracki



</doc>
<doc id="828137" url="https://pl.wikipedia.org/wiki?curid=828137" title="Sopwith Aviation Company">
Sopwith Aviation Company

Sopwith Aviation Company – brytyjska wytwórnia lotnicza projektująca i produkująca podczas I wojny światowej samoloty głównie dla brytyjskiego Royal Flying Corps, Royal Naval Air Service a później także Royal Air Force. Jedną z najsłynniejszych maszyn wytwórni był samolot myśliwski Sopwith Camel, który tak jak i inne modele był użytkowany także poza Wielką Brytanią, przez siły powietrzne Francji, Belgii i Stanów Zjednoczonych.
Historia.
Wytwórnia Sopwith Aviation Company została założona w czerwcu 1912 w Kingston upon Thames przez Thomasa Sopwitha, sportowca zainteresowanego lotnictwem, żeglarstwem i wyścigami motocyklowymi. Pierwsza należąca do wytwórni fabryka powstała w grudniu tego samego roku na terenie nieużywanego lodowiska i podczas I wojny światowej zatrudniano tam 5000 robotników, którzy wyprodukowali ponad 16 tysięcy samolotów. O wiele więcej maszyn zostało wyprodukowanych przez firmy kooperujące niż przez macierzystą fabrykę Sopwitha. Głównymi podwykonawcami były wytwórnie Fairey, Clayton &amp; Shuttleworth, William Beardmore and Company i Ruston Proctor. W 1919 wytwórnia Sopwith zakupiła ABC Motors fabrykę silników lotniczych, samochodowych i motocyklowych, w celu rozszerzenia asortymentu po zakończeniu działań wojennych i zmniejszeniu zamówień na samoloty wojskowe. Inwestycja ta okazała się nietrafiona i w konsekwencji doprowadziła do upadku Sopwith Aviation Company.
Samoloty wytwórni Sopwitha.
Początkowo Thomas Sopwith wraz z byłym mechanikiem Fredem Sigristem prowadzili prace projektowe nad samolotami dla lotnictwa marynarki wojennej RNAS, które jednak nie wyszły poza fazę prototypu. Pierwszym znaczącym sukcesem wytwórni był mały i szybki samolot sportowy Sopwith Tabloid, który powstał przy współpracy z pilotem testowym wytwórni Australijczykiem Harrym Hawkerem. Wyposażona w pływaki odmiana tego samolotu Sopwith Schneider, wygrała zmagania wodnosamolotów o Puchar Schneidera w 1914 roku. Wersja maszyny z podwoziem kołowym była używana przez brytyjskie RNAS i RFC na początku wojny, a wyposażony w mocniejszy silnik pływaki wodnosamolot wyewoluował do nowej konstrukcji Sopwith Baby, główną maszynę RNAS wykorzystywaną prawie do końca I wojny światowej.
W 1916 głównym inżynierem wytwórni został Herbert Smith, pod którego kierownictwem powstał bardzo udany Sopwith 1½ Strutter, "półtora zastrzałowiec" nazwany tak ze względu na nietypową konstrukcję skrzydeł. Maszyna ta nosząca oznaczenie fabryczne Type 9901 była szeroko wykorzystywana w działaniach wojennych przez RNAS, RFC i francuskie Aéronautique Militaire jako jednomiejscowy bombowiec, dwumiejscowy myśliwiec, samolot rozpoznania artyleryjskiego i maszyna szkolna. Wkrótce zbudowano pomniejszoną wersję maszyny przeznaczona do zadań myśliwskich nazwaną Sopwith Scout, a nieoficjalnie Pup (od ang. "szczeniak"). Obie te maszyny były pierwszymi udanymi brytyjskimi samolotami zbudowanymi w konfiguracji z ciągnącym śmigłem i synchronizowanymi karabinami maszynowymi umożliwiającymi strzelanie przez śmigło. Pierwszym brytyjskim synchronizatorem było urządzenie Sopwith-Kauper, ale później używano synchronizatorów także innych projektów. Myśliwce Sopwith Pup były szeroko używane przez RFC i RNAS, także jako samoloty pokładowe, a po zakończeniu działań wojennych jako maszyny szkolne.
Eksperyment polegający na wyposażeniu samolotu Pup w trzy płaty i mocniejszy silnik doprowadził do powstania kolejnej udanej maszyny myśliwskiej Triplane, która była używana od wiosny 1917 w bardzo małej liczbie, ale dzięki znakomitym własnościom lotnym i eskadrze "Black Flight", którą dowodził kanadyjski as myśliwski Raymond Collishaw zapisała się w historii jako jeden z najlepszych myśliwców I wojny światowej. Mimo wielu prób konstrukcji trzypłatowego samolotu wojskowego podejmowanych przez różnych producentów, tylko niemiecki Fokker Dr.I był maszyną, która odniosła porównywalny sukces.
Na początku lata 1917 wprowadzono doskonale uzbrojony w dwa karabiny maszynowe myśliwiec Camel, charakteryzujący się bardzo dużą zwrotnością. Do końca wojny zbudowano ponad 5000 maszyn tego typu. Mimo bardzo trudnego pilotażu zniszczyły one więcej samolotów wroga niż jakakolwiek inna maszyna brytyjska, chociaż przyczyniły się również do wielu śmiertelnych wypadków wśród niedoświadczonych młodych pilotów. Camel był używany także jako nocny myśliwiec i samolot pokładowy. Poza lotnictwem Wielkiej Brytanii był wykorzystywany również przez Belgów i Amerykanów.
Kolejnymi maszynami bojowymi wytwórni Sopwith Aviation Company były napędzany chłodzonym cieczą silnikiem rzędowym i uzbrojony w 4 karabiny maszynowe Dolphin i napędzany unowocześnionym silnikiem rotacyjnym myśliwiec Snipe, który ze względu na zakończenie wojny został wprowadzony do uzbrojenia tylko w niewielkiej liczbie.
Pod koniec wojny zbudowano jeszcze samolot torpedowy Cuckoo i oparty na konstrukcji myśliwca Snipe samolot szturmowy Salamander, ale obie maszyny pojawiły się zbyt późno aby wziąć udział w walkach. Podczas wojny zbudowano wiele maszyn eksperymentalnych, których nazwy pochodziły od zwierząt np. Hippo, Gnu itd. co przyczyniło się do powstania pojęcia 'Sopwith Zoo'.
Po zakończeniu działań wojennych Sopwith Snipe został wybrany główną maszyną myśliwską znacznie ograniczonych brytyjskich sił powietrznych RAF i ostatecznie zastąpiony w latach 20.
Po wojnie wytwórnia Sopwith podjęła próby budowy cywilnych maszyn opartych na maszynach wojskowych takich jak Dove pochodzący od myśliwca Pup i Swallow, jednopłatowa wersja Camela, ale nadwyżki pozostałych po wojnie maszyn i spadek ich cen spowodował, że żadna z nich nie weszła w fazę produkcyjną.
Po zamknięciu wytwórni Sopwith Aviation Company, Thomas Sopwith wraz z Harrym Hawkerem, Fredem Sigristem i Billem Eyre założyli kolejną firmę "H.G. Hawker Engineering", która z czasem przeobraziła się w wytwórnię Hawker Siddeley. Sopwith pełnił funkcje prezesa nowej firmy aż do emerytury, a Hawker i jego następcy skonstruowali wiele doskonałych maszyn okresu międzywojennego takich jak Hawker Hart i Demon, oraz wykorzystywanych podczas II wojny światowej myśliwców Hurricane, Typhoon i Tempest. Po zakończeniu wojny z wytwórni Hawker Siddely wyszły kolejne maszyny wojskowe Sea Fury, Hunter i Harrier. Wszystkie te maszyny były produkowane w tych samych hangarach, w których budowano myśliwce Snipe w 1918 roku.

</doc>
<doc id="828147" url="https://pl.wikipedia.org/wiki?curid=828147" title="Sitowo">
Sitowo

Sitowo – osada w Polsce, położona w województwie zachodniopomorskim, w powiecie wałeckim, w gminie Wałcz.
W latach 1975–1998 miejscowość administracyjnie należała do województwa pilskiego.
Około 1,5 km na zachód od osady znajduje się jezioro o nazwie Sitowo.

</doc>
<doc id="828149" url="https://pl.wikipedia.org/wiki?curid=828149" title="Czeremcha (roślina)">
Czeremcha (roślina)

Czeremcha ("Padus" ) – rodzaj roślin z rodziny różowatych wyróżniany w niektórych, zwłaszcza dawniejszych systemach klasyfikacyjnych. W nowszych ujęciach traktowana raczej jako podrodzaj w obrębie rodzaju śliwa ("Prunus"). Obejmuje około 20 gatunków występujących w Ameryce Północnej (dwa lub trzy gatunki w zależności od ujęcia) i wschodniej Azji (16 gatunków). Jeden gatunek (czeremcha zwyczajna) rośnie naturalnie w Europie.
Systematyka.
Rodzaj "Padus" wyróżniony został w 1754 przez Philipa Millera i przyjęty został w wielu systemach klasyfikacyjnych. Karol Linneusz włączył zaliczane tu gatunki do rodzaju "Prunus", w ramach którego wyodrębniane były jako podrodzaj "Padus". Po raz pierwszy pomysł scalenia wszystkich gatunków śliw w szeroko ujmowany rodzaj "Prunus" opublikowany został przez Benthama i Hookera w 1865. Podrodzaj "Padus" był wyróżniany jako jeden z kilku w jego obrębie. Koehne w 1893 podzielił ten podrodzaj na dwie sekcje "Laurocerasus" i "Eupadus". W szeroko zaakceptowanej klasyfikacji Rehdera z 1940 podrodzaj "Padus" był jednym z pięciu taksonów tej rangi w obrębie rodzaju "Prunus", w tym obok m.in. podrodzaju "Laurocerasus".
Podziały dokonywane na podstawie różnic morfologicznych wskazywały na bliskie relacje "Padus" i "Laurocerasus" – w obu tych rodzajach, podrodzajach lub sekcjach (w zależności od ujęcia) kwiaty skupione są w szczytowych gronach. Różnicą między nimi jest dominacja roślin zrzucających liście w pierwszym przypadku i zimozielonych w drugim. Badania molekularne z początków XXI wieku podważyły tradycyjne klasyfikacje śliw. Okazało się z nich, że "Padus" jest grupą polifiletyczną w obrębie rodzaju "Prunus" "s.l.", w szczególności wymieszane są na drzewie filogenetycznym przedstawiciele podrodzajów "Padus" i "Laurocerasus". Brak potwierdzenia monofiletyczności także dla innych taksonów w obrębie szeroko ujmowanych śliw, tj. podważenie trafności dotychczasowych klasyfikacji rodzajów (podrodzajów) w obrębie grupy "Prunus" "s.l.", stało się powodem preferowania łączenia wszystkich taksonów z tej grupy do jednego zbiorowego rodzaju "Prunus". W jego obrębie podrodzaj "Padus" (określany też mianem grupy lub kompleksu "Padus-Laurocerasus" dla uniknięcia ścisłych rozstrzygnięć taksonomicznych) obejmuje gatunki zarówno tradycyjnie zaliczane do "Padus", jak i "Laurocerasus", w niektórych analizach także "Pygeum" i "Maddenia".

</doc>
<doc id="828150" url="https://pl.wikipedia.org/wiki?curid=828150" title="Otto-von-Guericke-Universität Magdeburg">
Otto-von-Guericke-Universität Magdeburg



</doc>
<doc id="828152" url="https://pl.wikipedia.org/wiki?curid=828152" title="Uniwersytet Otto von Guericke w Magdeburgu">
Uniwersytet Otto von Guericke w Magdeburgu



</doc>
<doc id="828153" url="https://pl.wikipedia.org/wiki?curid=828153" title="Winfred Omwakwe">
Winfred Omwakwe

Winfred Adah Omwakwe (ur. w 1981 w Nairobi) – pierwsza Kenijka, która zdobyła koronę konkursu piękności. Wprawdzie nie wygrała ona, ale po detronizacji Džejli Glavović jako pierwsza wicemiss przejęła koronę.
Poprzedniczka: Džejla Glavović (zdetronizowana) Miss Earth 2002; Następczyni: Dania Prince.
Zobacz też: Miss Earth

</doc>
<doc id="828154" url="https://pl.wikipedia.org/wiki?curid=828154" title="Watson (Minnesota)">
Watson (Minnesota)

Watson - miasto położone w hrabstwie Chippewa, w zachodniej części stanu Minnesota
Liczy 209 mieszkańców.

</doc>
<doc id="828155" url="https://pl.wikipedia.org/wiki?curid=828155" title="Dania Prince Méndez">
Dania Prince Méndez

Dania Prince Méndez (ur. 10 lutego 1980 w Choluteca w Hondurasie) - została Miss Earth w 2003 r.
Prince była również wydelegowana na Miss Universe i Top Model of the World w 1998 r.

</doc>
<doc id="828156" url="https://pl.wikipedia.org/wiki?curid=828156" title="Józef Hutten-Czapski">
Józef Hutten-Czapski



</doc>
<doc id="828159" url="https://pl.wikipedia.org/wiki?curid=828159" title="Czepiec (województwo zachodniopomorskie)">
Czepiec (województwo zachodniopomorskie)

Czepiec – osada, położona w województwie zachodniopomorskim, w powiecie wałeckim, w gminie Wałcz.
W latach 1975–1998 miejscowość administracyjnie należała do województwa pilskiego.
Zobacz też: Czepiec.

</doc>
<doc id="828160" url="https://pl.wikipedia.org/wiki?curid=828160" title="Ashanti Gold SC">
Ashanti Gold SC

Ashanti Gold Sporting Club (w skrócie Ashanti Gold SC) – ghański klub piłkarski, mający siedzibę w Obuasi. Powstał w latach 1978 i występuje w Ghana Telecom Premier League.
Historia.
Ashanti Gold powstało w 1978. Nosiło wtedy nazwę "Ashanti Goldfields" z powodu, że zostało zapoczątkowane w rejonach kopalnianych. Zespół już na początku istnienia miał sponsora AGC, która w roku 1993 zerwała patronactwo. Odwiecznymi rywalami drużyny są czołowe zespoły: Asante Kotoko oraz Accra Hearts of Oak SC.

</doc>
<doc id="828161" url="https://pl.wikipedia.org/wiki?curid=828161" title="Goodhue">
Goodhue

Goodhue - miasto położone w południowo-wschodniej części stanu Minnesota. 
Liczy 778 mieszkańców.

</doc>
<doc id="828162" url="https://pl.wikipedia.org/wiki?curid=828162" title="Catharina Svensson">
Catharina Svensson

Catharina Svensson (ur. 24 lipca 1982 w Kopenhadze) - pierwsza zdobywczyni tytułu Miss Earth (2001).
Jest Dunką. W 2001 roku zdobyła tytuł Miss Earth. Była pierwszą Dunką od 1981 roku, która zwyciężyła w jednym z czterech najważniejszych konkursów piękności na świecie. W chwili zdobycia korony była studentką trzeciego roku prawa.
Poprzedniczka: Brak Miss Earth 2001 Następczyni: Džejla Glavović.

</doc>
<doc id="828167" url="https://pl.wikipedia.org/wiki?curid=828167" title="Jeziorko (województwo zachodniopomorskie)">
Jeziorko (województwo zachodniopomorskie)

Jeziorko – osada w Polsce, położona w województwie zachodniopomorskim, w powiecie wałeckim, w gminie Wałcz.
W latach 1975–1998 miejscowość administracyjnie należała do województwa pilskiego.
Zobacz też: Jeziorko.

</doc>
<doc id="828172" url="https://pl.wikipedia.org/wiki?curid=828172" title="Plummer (Minnesota)">
Plummer (Minnesota)

Plummer - miasto położone w północnej części stanu Minnesota. 
Liczy 270 mieszkańców.

</doc>
<doc id="828173" url="https://pl.wikipedia.org/wiki?curid=828173" title="Kaliningrad Czkałowsk">
Kaliningrad Czkałowsk

Kaliningrad Czkałowsk (ros. "Чкаловск-Люблино-Новое", niem. "Tannenwalde", ang. "Chkalovsk-Lyublino-Novoye") - baza lotnicza Floty Bałtyckiej Marynarki Wojennej Federacji Rosyjskiej, położona w obwodzie kaliningradzkim, 9 km na północny zachód od Kaliningradu.
Jest to jedna z największych instalacji wojskowych wojsk rosyjskich w Europie środkowej z czterema oddzielnymi kompleksami dla stacjonowania bombowców i myśliwców.
Historia.
Historia lotniska sięga 1935. W 1963 baza rozpoczęła przyjmowanie pierwszych bombowców strategicznych Tu-22, których liczba w 1976 wyniosła 30.Stacjonowały tu 846. OMSHAP (846. Pułk Szturmowego Lotnictwa Morskiego), wyposażony w 44 samoloty szturmowe Su-17 i
15. ODRAP (15. Samodzielny Pułk Lotnictwa Rozpoznaczego Dalekiego Zasięgu) wyposażony w 30 bombowców Tu-22 (w latach 1966-1982) i 12 Su-24 od lat 90 XX w.
W latach 1964 i 1966 miały miejsce dwie katastrofy lotnicze Tu-22 - nastąpiła kolizja z innymi samolotami, stacjonującymi na tym lotnisku.
W 1992 Tu-22 wycofano do bazy Przybytki na Białorusi, a wyposażenie bazy w Czkałowsku uzupełniono wielozadaniowymi samolotami uderzeniowymi Su-24 MR.
Wyposażenie.
Zdjęcia satelitarne wskazują na obecność bombowców strategicznych Tu-22M i myśliwców przechwytujących Su-27. Serwis scramble.nl doniósł o przemieszczeniu do tej bazy w 2002 jednostek 689 Gv IAP i 288 OVP 64, składających się w sumie z 64 myśliwców przechwytujących Su-27, zdolnych do przenoszenia taktycznych bomb termojądrowych na odległość do 850 km. Stacjonuje tu też 288. Samodzielna Eskadra Śmigłowców, składająca się z eskadr Mi-24 i Mi-8.
Baza w paź. 2018 została oddana do użytku po modernizacji, do bazy powróciły Su-30SM i Su-24M. Lotnisko ma pas startowy długi na 3.1 kilometra.

</doc>
<doc id="828176" url="https://pl.wikipedia.org/wiki?curid=828176" title="Klatka dla ptaków">
Klatka dla ptaków

Klatka dla ptaków (ang. "The Birdcage") – amerykańska komedia w reżyserii Mike’a Nicholsa z 1996 r. Remake francusko-włoskiego filmu "Klatka szaleńców" z 1978 roku w reżyserii Jeana Poiret i Francisa Vebera z Michelem Serraultem i Ugo Tognazzim w rolach głównych.

</doc>
<doc id="828177" url="https://pl.wikipedia.org/wiki?curid=828177" title="Lipie (powiat wałecki)">
Lipie (powiat wałecki)

Lipie – osada położona w województwie zachodniopomorskim, w powiecie wałeckim, w gminie Wałcz.
Do 2011 r. miejscowość była ustalona urzędowo jako część wsi Laski Wałeckie.
W latach 1975–1998 miejscowość administracyjnie należała do województwa pilskiego.

</doc>
<doc id="828178" url="https://pl.wikipedia.org/wiki?curid=828178" title="Westfälische Wilhelms-Universität">
Westfälische Wilhelms-Universität



</doc>
<doc id="828183" url="https://pl.wikipedia.org/wiki?curid=828183" title="The Birdcage">
The Birdcage



</doc>
<doc id="828185" url="https://pl.wikipedia.org/wiki?curid=828185" title="Birdcage">
Birdcage



</doc>
<doc id="828186" url="https://pl.wikipedia.org/wiki?curid=828186" title="Grzędowo">
Grzędowo

Grzędowo – osada w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego.

</doc>
<doc id="828191" url="https://pl.wikipedia.org/wiki?curid=828191" title="Alfred Borkowski">
Alfred Borkowski

Alfred Henryk Borkowski (ur. 15 czerwca 1930 w Mchowie k. Przasnysza, zm. 12 lutego 2012 w Ciechanowie) – polski lekarz pulmonolog, pisarz, działacz społeczny.
Życiorys.
Absolwent Publicznej Szkoły Powszechnej w Przasnyszu (1945), Państwowego Gimnazjum i Liceum w Przasnyszu (matura 1951), Szkoły Felczerskiej w Bydgoszczy oraz Akademii Medycznej w Gdańsku (dyplom 1957). W 1967 uzyskał II stopień specjalizacji z zakresu chorób płuc.
Praca zawodowa.
Pracował jako lekarz w szpitalu w Suszu (w latach 1962–1967 był dyrektorem tegoż szpitala). W sierpniu 1967 został ordynatorem Oddziału Przeciwgruźliczego szpitala w Ciechanowie, od 1969 był ordynatorem Oddziału Chorób Płuc tegoż szpitala. W latach 1968–1972 prowadził Powiatową Przychodnię Obwodową w Ciechanowie. W 1996 przeszedł na emeryturę.
Działalność społeczno-polityczna.
Radny miejski i powiatowy w Iławie (1961–1967), radny Miejskiej Rady Narodowej w Ciechanowie i Wojewódzkiej Rady Narodowej w Warszawie, zastępca przewodniczącego Komisji Zdrowia WRN. Po reorganizacji podziału administracyjnego kraju zastępca przewodniczącego WRN w Ciechanowie (1975–1984). Prezes Towarzystwa Wiedzy Powszechnej (1970–1975), przewodniczący Powiatowego Komitetu Stronnictwa Demokratycznego, w latach 1975–1984 przewodniczący Wojewódzkiego Komitetu SD w woj. ciechanowskim. W 1972 powołał w Ciechanowie Klub Pracy Twórczej i był jego prezesem do połowy 1986. W 1997 zorganizował oddział Związku Literatów Polskich (prezes do 2001). Członek założyciel Związku Literatów na Mazowszu (2009). Przewodniczył Towarzystwu Przeciwtytoniowemu, od 1981 był członkiem Zarządu Towarzystwa Miłośników Ziemi Ciechanowskiej.
Twórczość literacka i publicystyczna.
Autor blisko 30 książek o tematyce regionalnej, biograficznej, dotyczących służby zdrowia oraz jedenastu zbiorów poezji. Jego utwory były tłumaczone na kilka języków europejskich oraz we fragmentach na japoński. Był publicystą czasopism medycznych, społeczno-kulturalnych i regionalnych.
Wydał m.in.:
Nagrody i odznaczenia.
Odznaczony Kawalerskim i Oficerskim Krzyżem OOP oraz licznymi odznaczeniami i dyplomami. Laureat Międzynarodowej i Niezależnej Fundacji Popierania Kultury Polskiej: Polcul Foundation (marzec 1995). W 1993 obdarzono go tytułem Ciechanowianina Roku. Laureat Medalu Stanisława Ostoja-Kotkowskiego za 2009 rok w kategorii "Medal Honorowy". 27 czerwca 2010 r. podczas obchodów jubileuszu 80. urodzin odznaczony został medalem Pro Masovia.

</doc>
<doc id="828192" url="https://pl.wikipedia.org/wiki?curid=828192" title="Moergestel">
Moergestel

Moergestel - holenderska wieś w prowincji Brabancja Północna, w gminie Oisterwijk. W pobliżu przebiega autostrada A58. Moergestel zamieszkuje około 5800 osób.

</doc>
<doc id="828194" url="https://pl.wikipedia.org/wiki?curid=828194" title="Alfred Henryk Borkowski">
Alfred Henryk Borkowski



</doc>
<doc id="828195" url="https://pl.wikipedia.org/wiki?curid=828195" title="Universität Bielefeld">
Universität Bielefeld



</doc>
<doc id="828196" url="https://pl.wikipedia.org/wiki?curid=828196" title="Chinatown (Bangkok)">
Chinatown (Bangkok)



</doc>
<doc id="828197" url="https://pl.wikipedia.org/wiki?curid=828197" title="Francisco de Asís de Borbón">
Francisco de Asís de Borbón

Francisco de Asís de Borbón y Borbón (właśc. "Francisco de Asís María Fernando de Borbón y Borbón-Dos Sicilias", ur. 13 maja 1822 w Aranjuez, Hiszpania; zm. 17 kwietnia 1902 w Épinay-sur-Seine, Francja) – książę Kadyksu, król małżonek Hiszpanii jako mąż królowej Izabeli II. Otrzymał imię upamiętniające św. Franciszka z Asyżu.
Jego ojcem był książę Kadyksu - Franciszek de Paula (syn króla Karola IV i królowej Marii Ludwiki Parmeńskiej). Jego matką była Ludwika Charlotta, księżniczka Obojga Sycylii, najstarsza córka króla Franciszka I i Marii Izabeli Hiszpańskiej (która była młodszą siostrą Franciszka de Paulo). Był ich drugim synem.
10 października 1846 Francisco ożenił się z Izabelą II (1830-1904). Tego samego dnia odbył się ślub młodszej siostry Izabeli - Ludwiki Ferdynandy - z Antonim Orleańskim, najmłodszym synem króla Ludwika Filipa. Franciszek został mianowany naczelnym wodzem armii hiszpańskiej i otrzymał tytuł "króla małżonka". Franciszek i Izabela doczekali się 12 dzieci, z których tylko czworo dożyło do wieku dorosłego. 
Od 1864 Franciszek był przewodniczącym hiszpańskiej rady ministrów ("Consejo del Reino"). W 1868 razem z żoną udał się na wygnanie do Francji - począwszy od tego momentu małżonkowie zbliżyli się do siebie i zostali przyjaciółmi. Na wygnaniu Francisco używał tytułu "hrabia Moratalla". W 1874 na tronie Hiszpanii zasiadł jego syn – Alfons XII, ale Franciszek nie wrócił do Hiszpanii i w 1881 zamieszkał na stałe w zamku Épinay-sur-Seine, gdzie też zmarł. Został pochowany w panteonie królów Hiszpanii, w Escorialu. Od 1906 w jego zamku w Épinay-sur-Seine mieści się ratusz.

</doc>
<doc id="828198" url="https://pl.wikipedia.org/wiki?curid=828198" title="Józef Hutten-Czapski (1806–1900)">
Józef Hutten-Czapski (1806–1900)

Józef Ludwik Hutten-Czapski herbu Leliwa, hrabia, (ur. 12 maja 1806 w Mierzanowie k. Płocka, zm. 12 maja 1900 w Krakowie) – oficer wojsk powstania listopadowego i powstania wielkopolskiego 1848 roku, generał w powstaniu styczniowym, ochotnik-szeregowiec armii francuskiej w wojnie francusko-pruskiej 1870 roku, kawaler orderu Virtuti Militari.
Życiorys.
Pochodził z uboższej linii rodu (tzw. smętowskiej), która doszła do znaczenia dopiero w 1. poł. XVIII wieku dzięki biskupowi kujawskiemu Walentemu Czapskiemu (zm. 1751). Był synem Wojciecha, uczestnika powstania kościuszkowskiego i Rozalii z Ciemniewskich. Nauki pobierał w warszawskim liceum pijarskim i na Uniwersytecie Warszawskim. W roku 1826 wstąpił jako szeregowiec do wojsk Królestwa Kongresowego, w czasie powstania listopadowego był już porucznikiem ułanów, odznaczył się w bitwie pod Liwem i otrzymał w kwietniu 1831 roku order Virtuti Militari.
Po klęsce powstania Czapski udał się na emigrację, gdzie był członkiem Towarzystwa Demokratycznego w Paryżu. Oddelegowany w roku 1846 jako tajny emisariusz polityczny do kraju, został w czasie powrotu do Francji aresztowany na granicy pruskiej i uwięziony w twierdzy Moabit w Berlinie. Zwolniony, udał się ponownie do Francji. W roku 1848 przyłączył się do powstania wielkopolskiego i wyróżnił się w potyczce pod Książem, za co otrzymał pochwałę od Ludwika Mierosławskiego.
Po klęsce Wielkopolan Czapski wrócił do Francji, gdzie przez jakiś czas pracował jako zecer w drukarni polskiej w Paryżu. W roku 1861 otrzymał posadę wykładowcy taktyki kawalerii w Polskiej Szkole Wojskowej w Cuneo i Genui, gdzie zaprzyjaźnił się z Marianem Langiewiczem, wykładowcą taktyki artylerii. Po wybuchu powstania styczniowego Czapski udał się do Polski, ale zatrzymała go we Wrocławiu choroba, tak że nie mógł objąć przewidzianego dla niego przez Komitet Centralny Narodowy stanowiska naczelnika wojennego województw krakowskiego i lubelskiego. Do kwatery Langiewicza zgłosił się dopiero w marcu 1863 r. i zajął się ćwiczeniem kawalerii. Mianowany wkrótce generałem brygady i naczelnym dowódcą kawalerii w oddziałach Langiewicza, brał udział m.in. w potyczkach – w bitwie pod Chrobrzem i bitwie pod Grochowiskami. Uwięziony pod koniec powstania w Brodach, uciekł z aresztu i przedostał się do Szwajcarii i dalej do Francji.
W ostatnich latach na emigracji Czapski działał jako prezes komitetu b. wojskowych polskich w Paryżu. W czasie oblężenia Paryża w roku 1871 walczył jako szeregowiec w pieszych oddziałach Gwardii Narodowej. W roku 1874 uzyskał zezwolenie władz austriackich na osiedlenie się w Galicji i osiadł najpierw w Zboiskach, po czym przeniósł się do Krakowa, gdzie zmarł w przytułku dla ubogich w wieku lat 94 ("Polska Encyklopedia Powszechna PWN" podaje niewłaściwy rok zgonu, 1890).
Zmarli powstańcy 1863 roku zostali odznaczeni przez prezydenta RP Ignacego Mościckiego 21 stycznia 1933 roku Krzyżem Niepodległości z Mieczami. 

</doc>
<doc id="828199" url="https://pl.wikipedia.org/wiki?curid=828199" title="Heini-Klopfer-Skiflugschanze">
Heini-Klopfer-Skiflugschanze

Heini-Klopfer-Skiflugschanze – mamucia skocznia narciarska o punkcie konstrukcyjnym K200 i rozmiarze HS 235, zlokalizowana w niemieckim Oberstdorfie w dolinie Stillachtal. Pod względem rozmiaru (HS) - ex aequo z Kulm - trzecia na świecie.
Jako pierwszy mamuci obiekt na świecie posiadała sztuczne oświetlenie, a premierowy wieczorny konkurs lotów narciarskich w ramach Pucharu Świata zorganizowano na niej w sezonie 2003/2004. Po przebudowie z 2016 r. punkt konstrukcyjny obiektu wynosi 200 metrów, natomiast od 2018 r. jego rozmiar to 235 metrów. Stało się to wskutek nowych przepisów Międzynarodowej Federacji Narciarskiej. Wcześniej rozmiar skoczni wynosił 225 metrów.
Oprócz zawodów Pucharu Świata organizowane są na niej mistrzostwa świata w lotach narciarskich (1973, 1981, 1988, 1998, 2008 i 2018).
Historia.
Powstała z inicjatywy trójki miejscowych skoczków: Heiniego Klopfera, Josefa Weilera i Toniego Brutschera, którzy marzyli o wybudowaniu w Niemczech obiektu większego od Bloudkovej velikanki w Planicy. Pierwotnie rozważano rozbudowę istniejącej Schattenbergschanze, jednak w 1949 r. podjęto decyzję o stworzeniu od podstaw skoczni w nowej lokalizacji. Budowę drewnianej konstrukcji, opartej na projekcie architekta i skoczka Heiniego Klopfera, ukończono w zaledwie pięć miesięcy − pomiędzy lipcem 1949 r., a 10 grudnia 1949. Pierwsze testowe skoki oddano na niej 2 lutego 1950, a wykonali je trzej pomysłodawcy obiektu (inauguracyjny lot na 90 m odbył Heini Klopfer, zaś najdłuższy − Sepp Weiler na 115 m). Oficjalnie skocznię otwarto tygodniem lotów narciarskich, trwającym od 28 lutego do 5 marca 1950, wzorowanym na zawodach z Planicy, który według różnych źródeł przyciągnął od 60 000 do 170 000 widzów. Początkowo posiadała ona drewniany rozbieg z metalowymi elementami. W 1973 r. wzniesiono - użytkowaną do dziś - betonową wieżę najazdową wysokości 72 metrów. Skocznia przez następne kilkanaście lat była powiększana, głównie przez pogłębianie zeskoku w jego dolnej części. W 1986 r. przebudowano pawilon techniczny. Szereg rozbudów obiekt przeszedł w latach 1997−2000. W 2001 r., gdy niemożliwym stało się podkopanie zeskoku, zdecydowano o podwyższeniu progu. Na potrzeby Mistrzostw Świata 2008 poprawiono infrastrukturę skoczni i wokół niej. W związku z utratą homologacji po zawodach FIS Team Tour 2013 i organizacją Mistrzostw Świata 2018 postanowiono zmodernizować obiekt. Przebudowa rozpoczęła się w kwietniu 2016 r., na podstawie projektu Hansa-Martina Renna, a jej koszt wyniósł 11,6 miliona euro. Obejmowała ona m.in. cofnięcie progu o 7 metrów i podwyższenie go o 5 metrów (przy jednoczesnym pozostawieniu wieży najazdowej w aktualnej formie), zmianę profilu zeskoku, budowę nowej wieży sędziowskiej, montaż torów lodowych oraz budowę nowego wyciągu dla skoczków. Modernizacja zakończyła się w styczniu 2017 r., a pierwszy skok po przebudowie oddał Karl Geiger, który skoczył na odległość 184 metrów.
Na tej skoczni mistrzami świata w lotach zostawali Hans-Georg Aschenbach (1973), Jari Puikkonen (1981), Ole Gunnar Fidjestøl (1988), Kazuyoshi Funaki (1998), Gregor Schlierenzauer (2008) i Daniel-André Tande (2018).

</doc>
<doc id="828200" url="https://pl.wikipedia.org/wiki?curid=828200" title="Robert Bellarmin">
Robert Bellarmin

Robert Bellarmin, właśc. wł. "Roberto Francesco Bellarmino" (ur. 4 października 1542 w Montepulciano, zm. 17 września 1621 w Rzymie) – włoski jezuita, kardynał, inkwizytor, święty Kościoła katolickiego i doktor Kościoła.
Życiorys.
Był synem Vincenza Bellarmine i Cinzii Cervini, a także siostrzeńcem papieża Marcelego II. Na chrzcie otrzymał imiona: Roberto Francesco Romolo. W 1560 wstąpił do Towarzystwa Jezusowego, wbrew woli ojca, który przewidywał dlań karierę polityczną. Studiował filozofię w Kolegium Rzymskim (1560–1563), następnie na uniwersytetach: we Florencji (1564–1567), w Mondovi (1564–1567) i w Padwie. Następnie, generał zakonu Franciszek Borgiasz polecił mu kontynuować studia w Lowanium. Bellarmin złożył profesję zakonną 6 stycznia 1570, a w Niedzielę Palmową tego samego roku przyjął święcenia kapłańskie. Przez sześć lat był profesorem i wykładowcą teologii w Lowanium. W 1576 powierzono mu katedrę teologii w Kolegium Rzymskim, a w 1578 został rektorem tegoż kolegium.
W tym czasie stworzył swoje rozprawy teologiczne i inne dzieła, z których słynne katechizmy pozostawały w użyciu aż do soboru watykańskiego I. W czasie swojej działalności naukowej był także spowiednikiem Alojzego Gonzagi, a po latach został postulatorem jego procesu beatyfikacyjnego. W 1590 Bellarmin towarzyszył kardynałowi Enrico Caetaniemu w podróży legackiej do Francji, by bronić interesów Stolicy Apostolskiej przed wojnami religijnymi. Po powrocie został także członkiem komisji rewidującej Wulgatę.
W 1597 papież Klemens VIII zwolnił go z obowiązków wykładowcy, mianował swoim teologiem, konsultorem Kongregacji Św. Oficjum, a 3 marca 1599 wyniósł go do godności kardynała prezbitera z kościołem tytularnym S. Maria in Via. Według hagiografii, Bellarmino uczynił wówczas następujące postanowienia: "nie gromadzić majątku, nie wspierać krewnych, ale ubogich, być zawsze zakonnikiem". Nie przyjął wówczas wysokiej pensji, ofiarowanej mu przez króla Hiszpanii, Filipa III.
18 marca 1602 został mianowany arcybiskupem Kapui, co można uznać za pewnego rodzaju zesłanie. Sakrę biskupią przyjął 21 kwietnia. Na konklawe po śmierci Klemensa VIII, był jednym z rozważanych kandydatów na Tron Piotrowy. Następny papież Paweł V przywrócił go na stanowiska w Rzymie, w wyniku czego Bellarmin zrezygnował z archidiecezji 31 sierpnia 1605. W latach 1606–1607 wdał się w spór pomiędzy Stolicą Apostolską a Republiką Wenecką. Dzięki jego pośrednictwu i napisaniu trzech orzeczeń ws. autorytetu papiestwa, nałożonego na Wenecję interdyktu i potwierdzenia założeń z soborów w Konstancji i Bazylei, udało się załagodzić nieporozumienia. Rok później wystąpił przeciwko angielskiemu królowi Jakubowi I, który nakazywał katolikom podpisywać przysięgę, że uznają prymat władzy królewskiej nad papieską.
Bellarmin konsultował się i utrzymywał przyjazne kontakty z Galileuszem, podczas gdy po raz pierwszy wysunął teorię heliocentryzmu w 1615. Kiedy Inkwizycja rzymska potępiła tę tezę, kardynał miał dostarczyć Galileuszowi upomnienie i odebrać jego deklarację pokory. Jako inkwizytor Bellarmino nadzorował proces i egzekucję na stosie Giordana Bruna. Od stycznia 1617, przez roczną kadencję pełnił rolę kamerlinga Kolegium Kardynałów. W 1618 został także prefektem Kongregacji Indeksu i pozostał nim do roku 1621, kiedy to zrezygnował z funkcji ze względu na zły stan zdrowia. W tym samym roku zmarł.
Dzieła.
Do najważniejszych dzieł Bellarmina należą:
A oprócz tego, wydał także:
Kult.
Proces beatyfikacyjny rozpoczął w 1623 Urban VIII, jednak został on przerwany z powodów politycznych. Papież Pius XI 13 maja 1923 ogłosił Bellarmina błogosławionym, zaś 29 czerwca 1930 go kanonizował. 17 września 1931 nadał mu tytuł Doktora Kościoła. Jego wspomnienie liturgiczne jest obchodzone w "dies natalis" (17 września). Jako święty, Robert Bellarmin jest patronem katechetów.
Relikwie Roberta Bellarmina przechowywane są w kaplicy św. Joachima w kościele św. Ignacego Loyoli na Polu Marsowym w Rzymie.
Peleryna kardynalska św. Roberta Bellarmina przechowywana jest w Muzeum Towarzystwa Jezusowego Prowincji Polski Południowej w Starej Wsi k. Brzozowa (woj. podkarpackie).

</doc>
<doc id="828203" url="https://pl.wikipedia.org/wiki?curid=828203" title="Wiedźmy (serial telewizyjny)">
Wiedźmy (serial telewizyjny)

Wiedźmy – polski serial telewizyjny wyprodukowany i wyświetlany przez TVP1 od 22 października 2005 do 12 lutego 2006.
Opis.
Akcja serialu rozgrywa się w eleganckiej kamienicy na zaniedbanej warszawskiej Pradze. Praska zabudowa mieści kilka biur, firm, sklepów. Tam wśród barwnych mieszkańców żyją trzy „wiedźmy”: Dorota, Mariola i Agata.
W serialu pojawiają się wątki obyczajowe i kryminalne. Każdy z trzynastu odcinków opowiada o innej historii, chociaż wszystkie posiadają jedną cechę: prywatne perypetie bohaterek.

</doc>
<doc id="828208" url="https://pl.wikipedia.org/wiki?curid=828208" title="Donskoje">
Donskoje

Donskoje () – osiedle typu miejskiego, najdalej na zachód położona baza lotnicza Floty Bałtyckiej Marynarki Wojennej Federacji Rosyjskiej. Znajduje się 1 km na wschód od wioski Donskoje w rejonie swietłogorskim obwodu kaliningradzkiego.
Wyposażenie.
Stacjonują tu 396. OKPLVP (396. Samodzielna Eskadra Śmigłowców Pokładowych do Zwalczania Okrętów Podwodnych, ), wyposażona w 22 śmigłowce Ka-27, i 745. OPLVP
(745. Samodzielna Eskadra Śmigłowców do Zwalczania Okrętów Podwodnych), wyposażony w 15 śmigłowców Mi-14 i 5 Ka-25.

</doc>
<doc id="828211" url="https://pl.wikipedia.org/wiki?curid=828211" title="Columbia Heights, Minnesota">
Columbia Heights, Minnesota



</doc>
<doc id="828212" url="https://pl.wikipedia.org/wiki?curid=828212" title="Gross-Titlis">
Gross-Titlis



</doc>
<doc id="828213" url="https://pl.wikipedia.org/wiki?curid=828213" title="Wielewo (powiat braniewski)">
Wielewo (powiat braniewski)

Wielewo – osada w Polsce położona w województwie warmińsko-mazurskim, w powiecie braniewskim, w gminie Braniewo w pobliżu trasy linii kolejowej Elbląg-Braniewo-Królewiec i przy drodze krajowej nr .
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.
Inne miejscowości o nazwie Wielewo: Wielewo

</doc>
<doc id="828223" url="https://pl.wikipedia.org/wiki?curid=828223" title="Glinka (powiat braniewski)">
Glinka (powiat braniewski)

Glinka (niem. "Hermannsdorf") – osada w Polsce położona w województwie warmińsko-mazurskim, w powiecie braniewskim, w gminie Braniewo przy drodze krajowej nr .
W latach 1975–1998 miejscowość administracyjnie należała do województwa elbląskiego. Osada znajduje się w historycznym regionie Warmia.
Inne miejscowości o nazwie Glinka: Glinka

</doc>
<doc id="828224" url="https://pl.wikipedia.org/wiki?curid=828224" title="Wanda Wąsowska">
Wanda Wąsowska

Wanda Wąsowska (wł. Wanda Siniarska-Czaplicka Wąsowska, ur. 28 czerwca 1931 w Niemojewie) – polska olimpijka w jeździectwie, trenerka i działaczka Polskiego Związku Jeździeckiego. Absolwentka Akademii Rolniczo-Technicznej w Olsztynie (1957) oraz poznańskiej Akademii Wychowania Fizycznego (1978).
Kariera sportowa.
Karierę sportową rozpoczęła w roku 1957. Była zawodniczką klubów:
W latach pięćdziesiątych XX wieku pracowała jako jeździec wyścigowy na warszawskim Służewcu (ówczesna nazwa: Państwowe Tory Wyścigów Konnych). Przez blisko 10 lat, od roku 1979 należała do polskiej Kadry Narodowej. W latach 1978 i 1979 była wicemistrzynią Polski w dyscyplinie ujeżdżenia. 
W 1980 roku wzięła udział w Igrzyskach Olimpijskich w Moskwie. Drużynowo, wraz z Elżbietą Morciniec i Józefem Zagorem zdobyła 4 miejsce (2945.0 punktów). W konkursie indywidualnym zajęła ostatnie miejsce na 14 startujących z wynikiem 930.0 punktów. Obydwa starty odbyły się na koniu "Damazy".
Pośród wychowanków Wandy Wąsowskiej znajdują się najlepsi jeźdźcy w Polsce, jak Katarzyna Milczarek – mistrzyni Polski w ujeżdżeniu oraz Danuta Konończuk – mistrzyni Polski w ujeżdżeniu w damskim siodle.
Za osiągnięcia w sporcie została odznaczona Złotym i Srebrnym Krzyżem Zasługi. Ponadto wyróżniona medalem „Pro Masovia”.

</doc>
<doc id="828228" url="https://pl.wikipedia.org/wiki?curid=828228" title="Czerniachowsk (baza lotnicza)">
Czerniachowsk (baza lotnicza)

Baza lotnicza w Czerniachowsku – baza lotnictwa morskiego Floty Bałtyckiej Marynarki Wojennej Rosji, położona 4 km na południowy zachód od Czerniachowska w obwodzie kaliningradzkim. W czasach ZSRR była bazą bombowców strategicznych. Współcześnie pełni funkcję lotniska rezerwowego, gotowego przyjąć przebazowane bombowce strategiczne.
Historia.
Była głównym miejscem stacjonowania wielozadaniowych samolotów uderzeniowych Su-24. Stacjonował tu 15. ODRAP (15. Samodzielny Pułk Rozpoznawczy dalekiego Zasięgu). Prawdopodobnie w latach 60. i 70. stacjonowały tu bombowce strategiczne Tu-16.
Stan obecny.
Stacjonuje tu 4. Samodzielny Pułk Morskiego Lotnictwa Szturmowego, wyposażony w samoloty Su-24.

</doc>
<doc id="828229" url="https://pl.wikipedia.org/wiki?curid=828229" title="Hendrum">
Hendrum

Hendrum - miasto położone w zachodniej części stanu Minnesota. 
Liczy 315 mieszkańców.

</doc>
<doc id="828231" url="https://pl.wikipedia.org/wiki?curid=828231" title="Józefowo (powiat braniewski)">
Józefowo (powiat braniewski)

Józefowo (niem. "Josephsau") – osada w Polsce położona w województwie warmińsko-mazurskim, w powiecie braniewskim, w gminie Braniewo.
W latach 1975–1998 miejscowość administracyjnie należała do województwa elbląskiego.
W miejscowości działało Państwowe Gospodarstwo Rolne.

</doc>
<doc id="828232" url="https://pl.wikipedia.org/wiki?curid=828232" title="Mieczysław Agafon">
Mieczysław Agafon

Mieczysław Stanisław Agafon (ur. 18 listopada 1971 w Trzebini) – polski piłkarz występujący na pozycji pomocnika, trener.
Kariera piłkarska.
Grał przede wszystkim na Górnym Śląsku i w jego bliskim sąsiedztwie – w Górniku Zabrze, Odrze Wodzisław Śląski, GKS Katowice, Koszarawie Żywiec, Podbeskidziu Bielsko-Biała czy Ruchu Radzionków. Najlepszy okres w swojej karierze spędził w Górniku, w którym rozegrał 184 ligowe spotkania i zdobył 18 bramek. W ekstraklasie grał jeszcze w barwach Petra/Orlenu Płock oraz Katowic. Profesjonalną karierę zakończył po rundzie jesiennej sezonu 2004/05.
W 1994 reprezentował Polskę w zespole do lat 21.
Kariera trenerska.
Pracę trenera rozpoczął w Tęczy Wielowieś, z którą wywalczył awans do klasy okręgowej.
W grudniu 2010 został ogłoszony skautem Górnika Zabrze.
W latach 2014–2015 był asystentem trenera Energetyka ROW Rybnik.
Udział w aferze korupcyjnej.
W lutym 2021 Komisja Dyscyplinarna Polskiego Związku Piłki Nożnej, po rozpoznaniu spraw dotyczących korupcji ukarała Agafona czteroletnią dyskwalifikacją.

</doc>
<doc id="828236" url="https://pl.wikipedia.org/wiki?curid=828236" title="Bacula">
Bacula

Bacula – system do tworzenia kopii zapasowych typu klient/serwer, udostępniany na licencji otwartego oprogramowania (GPL), pozwalający tworzyć zaawansowane, profesjonalne systemy kopii bezpieczeństwa.
System umożliwia dopasowanie strategii kopii bezpieczeństwa do potrzeb małych, średnich i dużych konfiguracji. Pozwala m.in. na szyfrowanie transmisji, kompresję plików w locie, zdalny monitoring ze stacji klienckiej, wykorzystanie bibliotek taśmowych, dysków twardych, dysków DVD. Informacje o wszystkich przechowywanych plikach (tzw. katalog) trzyma w bazie danych (MySQL, PostgreSQL, SQLite).
Architektura Baculi dzieli się na kilka usług:
Poszczególne usługi mogą pracować na jednej maszynie lub na wielu komputerach w sieci komputerowej, komunikując się poprzez protokoły TCP/IP.
Wspierane systemy operacyjne.
Oficjalnie wspierane przez Baculę systemy operacyjne:
Pozbawione oficjalnego wsparcia, ale zgłoszone jako pracujące z klientem Baculi, są:

</doc>
<doc id="828237" url="https://pl.wikipedia.org/wiki?curid=828237" title="Flota Bałtycka">
Flota Bałtycka

Flota Bałtycka Marynarki Wojennej Federacji Rosyjskiej (ros. Балтийский флот ВМФ России) – związek operacyjny Imperium Rosyjskiego, Związku Radzieckiego i Marynarki Wojennej Federacji Rosyjskiej, wydzielony do wykonywania operacji na Morzu Bałtyckim.
Historia.
Flota Bałtycka carstwa i cesarstwa rosyjskiego.
Rosyjska Flota Bałtycka carstwa rosyjskiego została utworzona w czasie III wojny północnej przez cara Piotra Wielkiego w Lodejnoje Pole (ujście rzeki Siaś do jeziora Ładoga) i na rzece Świr w latach 1702–1703. W październiku 1702 Flotylla wiosłowa brała udział w opanowaniu Noteburga (później Szlisselburg). 18 maja 1703 żołnierze rosyjscy na 30 szalupach zdobyli abordażem dwa szwedzkie okręty – 10-działowy „Gedan” i 8-działowy „Astrid”, co uważane jest za pierwszą bitwę Floty Bałtyckiej i dzień jej święta. W 1704 rozpoczęto budowę Admiralskiej Stoczni w Petersburgu. Pierwszymi budowniczymi okrętów majstrowie: F. M. Sklajew, G. Mienszikow, I. Ramberg. Przygotowanie kadr oficerskich dla Floty rozpoczęto w 1701 w Moskwie w Szkole Nawigacyjnej (przeniesiona w 1715 do Petersburga i nazwana Akademią Gwardii Morskiej, a od 1752 Morskim Korpusem Kadetów).
Pierwszym jej dowódcą został holenderski admirał Cornelius Cruys, którego w 1723 zastąpił hrabia generał-admirał Fiodor Apraksin. Od 1703 Flota stacjonowała w nowo wybudowanej bazie w Kronszłog (później Kronsztadzie). Początkowo składała się jedynie z wiosłowych galer i używana była do przeprowadzania desantu piechoty. W ten sposób wojska rosyjskie zdobyły m.in. Szlisselburg (1702). W 1724 cesarska flota bałtycka liczyła już 141 żaglowych jednostek liniowych i kilkaset okrętów wiosłowych.
W czasie III wojny północnej Flota ta przeprowadziła serię udanych rajdów, zdobywając Wyborg, Rewel (obecnie Tallinn), Rygę, Helsinki i Turku. Pierwszym znaczącym zwycięstwem morskim Floty Bałtyckiej było rozbicie floty szwedzkiej w bitwach pod Gangutem (Hanko) w 1714, Ezele (1719) i Grengam w 1720. Flota podchodziła pod wybrzeże Szwecji, wysadzała desanty, niszczyła garnizony twierdz.
W czasie wojny siedmioletniej rosyjska Flota Bałtycka wspierała od strony morza działania wojsk rosyjskich w Prusach Wschodnich i na Pomorzu Zachodnim. W rezultacie wojny północnej Rosja stała się silnym państwem morskim.
W czasie wojny siedmioletniej 1756–1763 eskadra Floty współdziałała z wojskami lądowymi w operacjach na Pomorzu. W 1757 osłaniała zdobycie Kłajpedy, w 1761 przeprowadziła udaną blokadę Kołobrzegu. Zablokowała cieśniny duńskie, uniemożliwiając tym samym wpłynięcie na Bałtyk floty brytyjskiej. Sytuacja międzynarodowa w drugiej połowie XVIII wieku zmusiła Rosję do zwiększenia sił Floty. W latach 1775–1800 było zbudowanych 50 okrętów liniowych, 31 fregat, 168 okrętów bombardujących i pomocniczych, 362 okręty wiosłowe.
Podczas wojny rosyjsko-tureckiej 1768–1774, Flota Bałtycka wpłynęła na Morze Śródziemne i rozbiła w 1770 marynarkę turecką w bitwie pod Czesmą.
W czasie wojny rosyjsko-szwedzkiej 1788–1790, Flota broniła wybrzeża Bałtyku, zrywała ataki Szwedów na Kronsztad i Petersburg, rozbiła flotę szwedzką koło wyspy Gotland (1788), Roshesalme (1789), Rewlem (Tallinnem) i Wyborgiem (1790). Po serii zwycięstw Flota Bałtycka poniosła sromotną klęskę w drugiej bitwie pod Svenskund w 1790. Rosjanie stracili w niej 9500 marynarzy i jedną trzecią swej floty.
W wojnach rosyjsko-tureckich przełomu XVIII/XIX wieku Flota brała udział w operacjach morskich na Morzu Śródziemnym, w celu związania walka sił przeciwnika w rejonie ujścia Dunaju i na morzu Czarnym, w czasie wojny o niepodległość Grecji. Rozbiła flotę turecka w bitwie dardanelskiej 1807, bitwie ateńskiej 1807. Stoczyła z flotą turecko-egipską zwycięską bitwę pod Navarino w 1827.
Sytuacja ekonomiczna Rosji i prowadzone lokalne wojny nie pozwoliły jej na zbudowanie parowej floty przed wojną krymska 1853–1856. Flota Bałtycka do rozpoczęcia tej wojny miała 11 fregat parowych, podczas gdy Francuzi i Anglicy mieli 42 okręty parowe o napędzie śrubowym lub bocznokołowym. Mimo to Flota Bałtycka skutecznie zablokowała w Zatoce Fińskiej połączoną flotę brytyjsko-francuską i osłaniała Sankt Petersburg. W czasie tej wojny były po raz pierwszy zastosowane na Bałtyku miny morskie, wynalezione przez rosyjskiego uczonego B.S. Jakobiego. W 1861 rozpoczęła się budowa pierwszego okrętu pancernego – „Opyt”, a w 1869 był zbudowany pierwszy pancernik wieżowy „Piotr Wielikij”. W 1860 zmieniono organizację Floty. Porty podzielono na główne: Kronsztad, Petersburg i pomocnicze: Rewel, Swiborg, a w 1891 Flota została podzielona na dwie dywizje. Utworzono stanowiska naczelnego dowódcy Floty, dowódców portów, dowódcy obrony morskiej Morza Bałtyckiego (od września 1908 dowódca Sił Morskich Morza Bałtyckiego, a od 1909 dowódca Czynnej Floty Morza Bałtyckiego). W końcu XIX wieku Flota Bałtycka miała ponad 250 okrętów. W latach 1902–1903 pojawiły się pierwsze proletariackie organizacje.
W czasie wojny rosyjsko-japońskiej z jednostek Floty Bałtyckiej została sformowana w II Eskadra Pacyfiku pod dowództwem admirała Zinowija Rożestwienskiego, a następnie także III Eskadra. Formacje te opłynęły Afrykę, Indie i Indochiny i 28 maja 1905 zostały doszczętnie rozbite przez flotę japońską w bitwie pod Cuszimą.
W chwili rozpoczęcia I wojny światowej, Flota Bałtycka miała 4 starsze pancerniki (przeddrednoty), 6 krążowników pancernych i 4 krążowniki pancernopokładowe, 50 niszczycieli (w większości przestarzałych), 25 torpedowców, 7 stawiaczy min, 11 okrętów podwodnych (w większości przestarzałych), 7 kanonierek i okręty pomocnicze. Została wycofana z wysuniętych baz w Tallinnie i Helsinkach do Kronsztadu. Została w latach 1914–1918 uzupełniona 4 nowoczesnymi pancernikami (drednotami) typu "Gangut", a także 17 nowoczesnymi niszczycielami oraz okrętami podwodnymi. Flota prowadziła minowanie akwenów, operacje u wybrzeża przeciwnika i na komunikacjach. Flota straciła 36 okrętów bojowych. Zablokowana przez cesarską flotę niemiecką nie odegrała większego znaczenia.
Flota Bałtycka Marynarki Wojennej Rosji radzieckiej i ZSRR.
Flota Bałtycka Marynarki Wojennej ZSRR (ros. "Дважды Краснознамённый Балтийский флот" Flota Bałtycka dwukrotnie odznaczona Orderem Czerwonego Sztandaru) – związek operacyjny marynarki radzieckiej istniejący w latach 1917–1991; od lutego 1946 do stycznia 1947 - Flota Północno-Bałtycka (Северо-Валтийский флот), od stycznia 1947 do stycznia 1956 - 8 Flota Marynarki Wojennej; Główna Baza Marynarki Wojennej - Tallin. Równolegle od lutego 1946 do stycznia 1947 Flota Południowo-Bałtycka, od stycznia 1947 do stycznia 1956 4 Flota Marynarki Wojennej; Główna Baza Marynarki Wojennej Bałtijsk.
W 1915 w Kronsztadzie został utworzone Centrum Organizacji Bolszewickiej Floty Bałtyckiej. W czasie rewolucji lutowej 1917 marynarze Floty przeszli na stronę rewolucji (w lecie 1917 uczestniczyło w rewolucyjnych organizacjach ok. 12 tys. marynarzy). We wrześniu – październiku marynarze bronili Piotrogradu. Po rewolucji 1917 marynarze Floty Bałtyckiej uczestniczyli w wojnie domowej. Około 20 tys. marynarzy walczyło w składzie formacji lądowych. W okresie luty – maj 1918 siły główne Floty Bałtyckiej wykonały tzw. Lodowe przejście Floty Bałtyckiej z portów Rewel (Tallinn) i Helsingfors (Helsinki) do Kronsztadu w celu jej ratowania przed przejęciem przez Niemców. W 1919 Flota walczyła w obronie Piotrogrodu. Popierając bolszewików, stanowili najbardziej radykalny element tworzonych rad robotniczych i żołnierskich. W 1920 Rada Pracy i Obrony podjęła decyzje o odbudowie Floty. Do floty było skierowanych ok. 700 starych marynarzy bolszewików.
Jednak już wkrótce wybuchło w 1921 powstanie w Kronsztadzie, zorganizowane przez rozczarowanych terrorem bolszewików marynarzy Floty Bałtyckiej. Powstanie zostało krwawo stłumione. W 1928 flota została wyróżniona orderem Czerwonego Sztandaru. W okresie międzywojennym Flota była przezbrajana w nowe okręty. Wyposażono ja w samoloty, działa obrony wybrzeża dalekiego zasięgu. W latach trzydziestych sztab i bazy Flota Bałtycka stały się organizatorem Floty Północnej i Floty Oceanu Spokojnego. Flota Bałtycka była najsilniejszą z radzieckich flot.
Flota ta wzięła udział w wojnie radziecko-fińskiej, ostrzeliwując fińskie baterie nadbrzeżne. Flota współdziałała z wojskami Leningradzkiego Okręgu Wojskowego w natarciu na przesmyku Karelskim. Lotnictwo Floty przeprowadziło bombardowanie cywilnej ludności Helsinek.
W czasie II wojny światowej, w chwili ataku Niemiec w czerwcu 1941 roku Flota Bałtycka liczyła: 2 pancerniki, 2 krążowniki, 21 niszczycieli, 69 okrętów podwodnych, 6 stawiaczy min, 33 trałowce, 7 dozorowców, 2 kanonierki, 48 kutrów torpedowych i mniejsze jednostki lub pomocnicze oraz 659 samolotów. Już w pierwszych tygodniach walk flota poniosła dotkliwe straty w okrętach, przede wszystkim od niemieckich min, a także lotnictwa, okrętów podwodnych i kutrów torpedowych, przy braku starć z większymi okrętami przeciwnika. W związku z szybkimi postępami wojsk niemieckich zaszła konieczność ewakuacji baz w Lipawie, Windawie i Rydze, a w końcu Tallinna. W czasie ewakuacji z głównej bazy w Tallinie pod koniec sierpnia, Flota poniosła bardzo ciężkie straty w okrętach (zatopione przez miny i lotnictwo 68 okrętów i statków, w tym: 5 niszczycieli, 3 dozorowce, 5 trałowców, 2 okręty podwodne, 46 transportowców) oraz ludziach. Ocalałe siły były ewakuowane do twierdzy Kronsztad chroniącej Leningrad. Dalsze straty, w tym trzy niszczyciele, pociągnęła ewakuacja bazy Hanko między 26 października a 3 grudnia 1941 roku.
Kolejne ciężkie straty w okrętach przyniosła blokada Leningradu, w której trakcie garnizon Kronsztadu był wysuniętą placówką oblężonego miasta w latach 1941–1943. Okręty Floty uczestniczyły w obronie miasta jako pływająca artyleria, a 68 000 marynarzy zostało skierowanych do walk na lądzie We wrześniu 1941 Kronsztad stał się celem intensywnych ataków niemieckiego lotnictwa i artylerii. Zmasowane naloty przeprowadzane zostały 19, 21, 22, 23 i 27 września. Mimo bardzo silnej obrony przeciwlotniczej Flota straciła wówczas około połowy jednostek. Zatonął m.in. pancernik „Marat” (ze stratą 326 członków załogi), nieukończony krążownik „Pietropawłowsk”, lider (niszczyciel) „Minsk” i inne okręty, a więcej zostało uszkodzonych, w tym drugi pancernik „Oktiabrskaja Riewolucyja”. Łącznie w pierwszym roku wojny Flota straciła m.in. 1 pancernik, 17 niszczycieli, 27 okrętów podwodnych, 4 dozorowce, 47 trałowców, 3 stawiacze min, 2 kanonierki, 23 kutry torpedowe, a szereg innych okrętów odniosło poważne uszkodzenia. Flota Bałtycka również stawiała w tym czasie liczne miny w Zatoce Fińskiej, na których zatonęło kilka jednostek przeciwnika, lecz w większości wysiłek ten był bezcelowy, gdyż Niemcy nie zamierzali podejmować prób podejścia morskiego do Kronsztadu.
Po zablokowaniu większych jednostek w Kronsztadzie, główną ofensywną aktywnością Floty Bałtyckiej stała się od 1942 roku wojna podwodna, lecz prowadzona w ograniczonym zakresie z uwagi na ograniczone siły własne i dużą trudność wyjścia na Bałtyk. Na skutek rozbudowy niemieckich zagród minowych w Zatoce Fińskiej i utworzenia niemiecko-fińskich rubieży przeciwpodwodnych, z sieciami zagrodowymi i linią patroli, wychodzenie na patrole radzieckich okrętów podwodnych stało się bardzo niebezpieczne. Pomimo dużych strat, ich załogi odnosiły też pewne sukcesy w zwalczaniu niemieckiej żeglugi; aktywne było też lotnictwo Floty Bałtyckiej. Mimo to, w 1942 roku flota radziecka spowodowała stratę mniej niż 1% ładunków transportowanych przez Bałtyk. Angażowała jednak na tym akwenie pewne siły niemieckie do osłony konwojów. Wzmocnienie rubieży przeciwpodwodnej od wiosny 1943 roku wyeliminowało w praktyce możliwości działania radzieckich okrętów podwodnych aż do października 1944 roku. Po odblokowaniu Leningradu, postępach Armii Czerwonej na lądzie i wyjściu Finlandii z wojny po stronie Niemiec, Flota znowu odzyskała możliwości działania, ograniczone jednak w praktyce do okrętów podwodnych i małych jednostek, wspierających wysadzanie desantów taktycznych. Odnoszone sukcesy bojowe nie były jednak wielkie, a największym okrętem zatopionym przez radzieckie okręty (kutry torpedowe) był niszczyciel T-31 (typu 1939).
W latach 1944–1945 Flota wzięła udział w rozbiciu wojsk niemieckich pod Leningradem, w opanowaniu krajów nadbałtyckich, Prus Wschodnich, Pomorza. Dziesiątki tysięcy marynarzy Floty walczyło na lądzie w składzie morskich brygad. Pod koniec wojny okręty podwodne tej Floty zatopiły kilka niemieckich jednostek pływających, m.in. transportowiec Kriegsmarine MS „Wilhelm Gustloff”, transportowce MS „Steuben” i MS „Goya”.
17 maja 1954 Baza Morska Kronsztad była nagrodzona orderem Czerwonego Sztandaru, a 7 maja 1965 Flota Bałtycka była wyróżniona tym samym orderem. W czasie zimnej wojny, wobec blokady cieśnin duńskich przez okręty państw NATO, Flota Bałtycka straciła swoje znaczenie strategiczne.
W 1975 na fregacie „Storożewoj”, stacjonującej w Rydze, doszło do buntu marynarzy, którzy wystąpili przeciwko totalitarnym rządom Leonida Breżniewa. W październiku 1981 doszło do incydentu międzynarodowego, gdy sowiecki okręt podwodny S-363 wszedł na skały na wodach Szwecji w pobliżu bazy w Karlskronie.
Dowództwo.
Kwatera główna dowództwa Floty Bałtyckiej znajduje się w Kaliningradzie. Jej dowódcą jest wiceadmirał Wiktor Krawczuk (ros. Виктор Петрович Кравчук). Dowódca Floty jest jednocześnie komendantem Kaliningradzkiego Rejonu Obronnego ("Калининградский оборонный район"), w skład którego wchodzą jednostki wszystkich rodzajów broni, stacjonujące w obwodzie kaliningradzkim. Dowódca Floty Bałtyckiej bezpośrednio podlega ministrowi Obrony Federacji Rosyjskiej i szefowi Sztabu Generalnego Sił Zbrojnych Federacji Rosyjskiej.
Okręt flagowy dowódcy to niszczyciel proj. 956 „Nastojcziwyj” («Настойчивый»).
Cele i zadania.
W czasach zimnej wojny, doktryna wojenna ZSRR zakładała uderzenie zmasowanych sił konwencjonalnych wojsk radzieckich i państw Układu Warszawskiego na Europę zachodnią, połączone z użyciem taktycznej broni jądrowej dla zniszczenia wybranych celów wroga. Flota Bałtycka w założeniu miała wykonać uderzenie na cieśniny duńskie, w celu ich zablokowania.
Jakkolwiek po upadku ZSRR Flota Bałtycka straciła swoje znaczenie wybitnie ofensywne to zgodnie z nową doktryną wojenną Rosji, w czasie hipotetycznego konfliktu zbrojnego Flota Bałtycka może dokonać wyprzedzającego uderzenia na wybrane cele. Prawdopodobnie zostanie użyta do zniszczenia jednostek pływających państw NATO na Morzu Bałtyckim. Według słów rosyjskiego ministra obrony Siergieja Iwanowa Flota Bałtycka stanowi wysuniętą pięść Rosji w Europie Środkowej.
Jednym z zadań Floty Bałtyckiej stał się udział w budowie Gazociągu Północnego na dnie Bałtyku i późniejsza jego ochrona. Okręty hydrograficzne tej floty mają wziąć udział w wyznaczaniu przebiegu tej linii, a bezzałogowe batyskafy będą układały jej instalacje.
Skład i uzbrojenie.
Siły morskie.
Stanowią trzon Floty Bałtyckiej. Ich zadaniem jest neutralizacja okrętów podwodnych wroga na Morzu Bałtyckim i utrzymanie niezamarzających baz dla floty rosyjskiej. W chwili obecnej nie wydaje się, by były w stanie samodzielnie opanować cieśniny duńskie. Liczą 91 okrętów.
Wojska rakietowe.
Na terenie obwodu kaliningradzkiego stacjonuje bliżej nie rozpoznana jednostka rosyjskich wojsk rakietowych, prawdopodobnie w sile brygady. Wojska rakietowy dysponują tutaj taktycznymi i taktyczno-operacyjnymi rakietami balistycznymi krótkiego zasięgu OTR-21 Toczka (w kodzie NATO: SS-21 Scarab) o zasięgu 70 km i OTR-21 Toczka-U o zasięgu 120 km. Wszystkie one mogą zostać uzbrojone w głowice nuklearne. Dla ochrony tych instalacji umieszczono 2 brygady zestawów przeciwlotniczych średniego zasięgu S-300 (90 szt).
W grudniu 2011 w obwodzie kaliningradzkim oddano do użytku stację radiolokacyjną systemu wczesnego ostrzegania o ataku rakietowym Woroneż-DM. Przewidywano ponadto rozmieszczenie tu wyrzutni rakiet Iskander o zasięgu 500 km, zdolnych do przenoszenia taktycznej broni atomowej, odpowiednie przygotowania rozpoczęto w styczniu 2012. W kwietniu 2012 obrona powietrzna obwodu została wzbogacona w systemy rakietowe S-400, tym samym obwód uzyskał je jako drugie miejsce po Moskwie. Ponadto istnieją tu magazyny zdolne do magazynowania taktycznej broni atomowej, co oznacza, że może się ona znajdować na jego terytorium w dowolnej chwili.
W 2018 Rosjanie potwierdzili, że rakiety Iskander, znajdujące się do tej pory w obwodzie kaliningradzkim wyłącznie na czas ćwiczeń, zostały tam zainstalowane na stałe.
Siły lądowe.
Ich zadaniem jest obrona wybrzeża, portów, stoczni i baz lotniczych przed ewentualnym desantem wroga. W krótkim czasie są gotowe do przejścia do działań zaczepnych w razie zagrożenia.
Resztki 11 Armii Gwardyjskiej sformowane w Siły Obrony Wybrzeża i Terytorium Floty Bałtyckiej, składające się z 7. Brygady Strzelców Zmotoryzowanych i 79 Brygady Strzelców Zmotoryzowanych, wzmocnionych 336 Brygadą piechoty morskiej. Jak wynika z obserwacji ćwiczeń „Zapad-99”, w razie konfliktu zbrojnego jednostki te prawdopodobnie połączą się z siłami wojsk rosyjskich stacjonującymi na Białorusi. Siły te w chwili obecnej liczą ok. 25 000 żołnierzy, są skadrowane i mają niepełne składy osobowe. Na Białorusi, w Wilejce, znajduje się Centrum Łączności Marynarki Wojennej, podległe dowództwu Floty Bałtyckiej.
Siły powietrzne.
Służą głównie do zniszczenia okrętów podwodnych wroga, osłony powietrznej działań marynarki i utrzymania baz morskich i lotniczych do czasu nadejścia sił głównych. Duża liczba samolotów uderzeniowych Su-24 i samolotów wielozadaniowych Su-27, nosicieli pocisków nuklearnych o zasięgu operacyjnym 850 km świadczy o możliwości wyprowadzenia uderzenia taktyczną bronią jądrową aż po Ren. Zdjęcia satelitarne wskazujące na obecność tutaj bombowców strategicznych Tu-22M, świadczyły prawdopodobnie o chwilowym przebazowaniu ćwiczebnym.
Miejscami stacjonowania Floty Bałtyckiej są bazy w Kronsztadzie, Piławie i Królewcu. Jednak główne siły floty dyslokowane są w obwodzie kaliningradzkim, gdzie znajduje się jedyny niezamarzający rosyjski port bałtycki. Okrętem flagowym Floty Bałtyckiej jest niszczyciel rakietowy „Nastojczywyj” typu "Sowriemiennyj".
Pod koniec lat 90. w skład tej Floty wchodziło ok. 100 okrętów (3 niszczyciele rakietowe typu "Sowriemiennyj", 26 fregat rakietowych, 9 taktycznych okrętów podwodnych) oraz ok. 230 okrętów pomocniczych. Dla osłony działań floty w obwodzie kaliningradzkim stacjonuje 25 000 żołnierzy, w tym piechoty morskiej, a w skład Grupy Lotnictwa Floty wchodzi 70 samolotów bojowych. 3 stycznia 2001 amerykański dziennik „The Washington Times” doniósł o przerzuceniu przez Rosjan do obwodu kaliningradzkiego dużej ilości taktycznej broni jądrowej. Głowice jądrowe rakiet balistycznych i taktyczne pociski artyleryjskie są tu składowane jeszcze od czasów radzieckich. Wprowadzając nowe siły do wsparcia Floty Bałtyckiej (w tym rakiety krótkiego zasięgu uzbrojone w głowice nuklearne), Rosjanie wykorzystali fakt, że limit traktatu o konwencjonalnych siłach zbrojnych w Europie nie dotyczy w ogóle jednostek tego typu, a układ o całkowitej likwidacji rakiet krótkiego i średniego zasięgu (INF) zakłada jedynie likwidację potencjału rakiet o zasięgu większym niż 500 km.

</doc>
<doc id="828239" url="https://pl.wikipedia.org/wiki?curid=828239" title="Lubaszka">
Lubaszka



</doc>
<doc id="828240" url="https://pl.wikipedia.org/wiki?curid=828240" title="Kopalnia diamentów Mirnyj">
Kopalnia diamentów Mirnyj



</doc>
<doc id="828242" url="https://pl.wikipedia.org/wiki?curid=828242" title="Kopalnia Mirnyj">
Kopalnia Mirnyj



</doc>
<doc id="828244" url="https://pl.wikipedia.org/wiki?curid=828244" title="Mieczysław Franciszek Rakowski">
Mieczysław Franciszek Rakowski



</doc>
<doc id="828245" url="https://pl.wikipedia.org/wiki?curid=828245" title="Lisandro Lopez">
Lisandro Lopez



</doc>
<doc id="828247" url="https://pl.wikipedia.org/wiki?curid=828247" title="Damaszka (śliwa)">
Damaszka (śliwa)



</doc>
<doc id="828250" url="https://pl.wikipedia.org/wiki?curid=828250" title="Karol Hutten-Czapski">
Karol Hutten-Czapski

Karol Jan Aleksander Hutten-Czapski herbu Leliwa (ur. 15 sierpnia 1860 w Stańkowie k. Mińska Litewskiego, zm. 17 stycznia 1904 we Frankfurcie nad Menem) – polski hrabia i filantrop. Prezydent Mińska Litewskiego (1890–1901).
Dzieciństwo i młodość.
Był najstarszym synem hr. Emeryka Hutten-Czapskiego, znanego numizmatyka, i Elżbiety Hutten-Czapskiej z baronów Meyendorff. Nauki podstawowe pobierał w domu, po czym został zapisany do niemieckiego gimnazjum w Petersburgu, gdzie w 1878 zdał maturę. Następnie studiował ekonomię polityczną i statystykę na Uniwersytecie w Dorpacie (dziś Tartu) i w 1882 otrzymał stopień kandydata (w systemie rosyjskim odpowiednik doktora). Należał do Konwentu Polonia. Ojciec Emeryk wystąpił w tych latach z rosyjskiej służby państwowej i zajął się porządkowaniem i katalogowaniem swych kolekcji, więc Karolowi przypadło zadanie administracji dóbr rodzinnych.
Prezydent Mińska Litewskiego.
W 1890 wybrano go na prezydenta Mińska Litewskiego. Wśród jego wielu zasług dla miasta było:
Karol Czapski mieszkał przez te wszystkie lata w swym majątku Stańków i jeździł do miasta na ogół konno, bez względu na pogodę. W Stańkowie założył bezpłatny szpital chorób zakaźnych dla ludności swych majątków, przez cały czas obok obowiązków głowy miasta wypełniał jak najsumienniej zadania administratora dóbr rodzinnych. Działalność w Mińsku, mieście niebogatym, finansował w dużej mierze z własnych środków, co było nie bez dużego uszczerbku dla rodzinnej finansów. Zbudował w mieście pałac Czapskiego, obecnie nieistniejący, w którym mieściła się siedziba ; był członkiem jego rady i aktywnym działaczem. Na początku XX wieku był właścicielem 25 000 dziesięcin ziemi w powiecie mińskim i powiecie ihumeńskim. W wieku czterdziestu jeden lat musiał ustąpić ze względów zdrowotnych ze stanowiska prezydenta Mińska Litewskiego i zmarł trzy lata później na gruźlicę płuc we Frankfurcie nad Menem.
W 2014 na ścianie mińskiego browaru AAT Piuzawod Aliwaryja, którego Karol Hutten-Czapski był właścicielem i który zmodernizował, umieszczono poświęconą mu tablicę pamiątkową.
Życie prywatne.
Żonaty z Marią Leontyną Pusłowską (1870–1965). Miał czworo dzieci. Syn Emeryk August był za czasów II Rzeczypospolitej starostą w przygranicznych Stołpcach i później posłem na Sejm (wybierany w 1930 i 1935).

</doc>
<doc id="828252" url="https://pl.wikipedia.org/wiki?curid=828252" title="Rybarze">
Rybarze

Rybarze - przysiółek wsi Stradunia w Polsce, położony w województwie opolskim, w powiecie krapkowickim, w gminie Walce. Wchodzi w skład sołectwa Stradunia.
W latach 1975–1998 przysiółek administracyjnie należał do ówczesnego województwa opolskiego. 
Nazwa.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie stosowaną, polską nazwą "Rybarze" oraz nazwą zgermanizowaną "Fischerei".

</doc>
<doc id="828253" url="https://pl.wikipedia.org/wiki?curid=828253" title="Oisterwijk">
Oisterwijk

Oisterwijk – miasto i gmina w Holandii, w prowincji Brabancja Północna. Pod koniec roku 2006 Oisterwijk zamieszkiwało 25 712 osób. Całkowita powierzchnia miasta to 65,11 km².
Oisterwijk otrzymało prawa miejskie w 1230 roku.
Okolice miasta są popularne pod względem turystycznym – Oisterwijk położone jest wśród kompleksów leśnych – "Oisterwijkse Bossen en Vennen" i "Kampina".

</doc>
<doc id="828256" url="https://pl.wikipedia.org/wiki?curid=828256" title="Roman Władysław Odzierzyński">
Roman Władysław Odzierzyński



</doc>
<doc id="828258" url="https://pl.wikipedia.org/wiki?curid=828258" title="Przerwa (Stradunia)">
Przerwa (Stradunia)

Przerwa – przysiółek wsi Stradunia w Polsce, położony w województwie opolskim, w powiecie krapkowickim, w gminie Walce. Wchodzi w skład sołectwa Stradunia.
W latach 1975–1998 przysiółek administracyjnie należał do ówczesnego województwa opolskiego. 

</doc>
<doc id="828260" url="https://pl.wikipedia.org/wiki?curid=828260" title="Władysław Eugeniusz Sikorski">
Władysław Eugeniusz Sikorski



</doc>
<doc id="828262" url="https://pl.wikipedia.org/wiki?curid=828262" title="Wielewo">
Wielewo

2 miejscowości w Polsce:

</doc>
<doc id="828263" url="https://pl.wikipedia.org/wiki?curid=828263" title="EMTEC">
EMTEC

EMTEC (European Multimedia Technologies) – francuskie przedsiębiorstwo, z siedzibą w Gennevilliers, we Francji, zajmujące się produkcją i dystrybucją materiałów eksploatacyjnych do urządzeń elektronicznych, takich jak: nośniki magnetyczne, optyczne, papier do wydruków fotograficznych, pamięci typu flash i inne, o mniejszym znaczeniu w wolumenie sprzedaży firmy.

</doc>
<doc id="828264" url="https://pl.wikipedia.org/wiki?curid=828264" title="Ihab Kareem">
Ihab Kareem

Ihab Kareem (26 stycznia 1981 – 20 lutego 2007, Bagdad) – piłkarz iracki, grający na pozycji pomocnika.
Był graczem klubu Al-Sinaa, grającego w irackiej ekstraklasie. Był także członkiem irackiej kadry U–17.
14 lutego 2007 roku piłkarz został poważnie ranny w zamachu w Bagdadzie, w którym zginęło około 80 osób, a jego klubowy kolega Ahmed Naser stracił nogę. Ten piłkarski wątek zamachu nagłośniła Asian Football Confederation, dzięki czemu wiadomość ta dotarła do światowych mediów. Piłkarz zmarł 20 lutego w szpitalu Al Kendi Hospital.

</doc>
<doc id="828265" url="https://pl.wikipedia.org/wiki?curid=828265" title="Molineux Stadium">
Molineux Stadium

Molineux Stadium – nazwa kompleksu złożonego z boiska piłkarskiego wraz z trybunami i pełną infrastrukturą wokoło niego. Kompleks ten usytuowany jest w mieście Wolverhampton (będącym satelitarnym miastem Birmingham) w środkowej Anglii.
Drużyną piłkarską grającą na Molineux jest angielski zespół Wolverhampton Wanderers.
Historia stadionu.
Początki stadionu Molineux datuje się na rok 1889. Początkowo był to jedynie ubogo zagospodarowany kawałek placu do gry pozbawiony większych trybun i oświetlenia. Miejsce to zaczęto rozbudowywać w latach dwudziestych i trzydziestych XX wieku, kiedy piłka nożna zaczęła być coraz bardziej popularnym sportem na Wyspach Brytyjskich. Wybudowano wówczas pojemne trybuny na planie prostokąta wzdłuż czterech boków boiska. Wszystkie cztery komplety trybun posiadały swoje nazwy: Trybuna Północna (najbardziej popularna wśród fanów), Trybuna Południowa, Trybuna Waterloo (w której mieściło się także biuro zarządu i szatnie piłkarskie) oraz Trybuna Street (elegancka część trybuny przeznaczona dla zamożniejszych fanów).
W roku 1979 stadion uległ częściowej modernizacji. Wraz z kryzysem zespołu przypadającym na lata osiemdziesiąte XX wieku, zaprzestano finansowania rozwoju stadionu. Wskutek tego trybuny poczęły starzeć się i niszczeć.
W roku 1985, po tragicznym pożarze na stadionie konkurencyjnej drużyny angielskiej Bradford City, Brytyjska Federacja Piłkarska wprowadziła w życie rygorystyczne przepisy bezpieczeństwa na stadionach. Wskutek tego podjęto decyzje o zamknięciu dwu niszczejących trybun Molineux – Północnej i Waterloo.
Stadion Wolverhampton odzyskał dawną chwałę wraz z przybyciem dystyngowanego biznesmena Sir Jacka Haywarda (obecnie prezydenta zespołu Wolverhampton) w roku 1990. Zburzono i postawiono od nowa najbardziej starzejące się trybuny a pozostałe totalnie wyremontowano. Przemianowano także nazwy trybun na cześć najbardziej zasłużonych piłkarzy grających w historii dla zespołu Wolves. I tak powstała trybuna Billy'ego Wrighta, Jacka Harrisa, Stana Cullisa i Steve'a Bulla. W roku 2003 przed wejściem do poszczególnych trybun postawiono odlane z brązu pomniki upamiętniające dorobek legendarnych piłkarzy Billy'ego Wrighta i Stana Cullisa.
Koszt całościowej modernizacji Molineux wynosił 20 milionów funtów szterlingów, główną grupą architektoniczną był Alan Cotterell Partnership.

</doc>
<doc id="828266" url="https://pl.wikipedia.org/wiki?curid=828266" title="Antyutleniacz">
Antyutleniacz



</doc>
<doc id="828267" url="https://pl.wikipedia.org/wiki?curid=828267" title="Bisfenol A">
Bisfenol A

Bisfenol A (BPA) – organiczny związek chemiczny z grupy fenoli, stosowany do produkcji tworzyw sztucznych.
Wpływ na zdrowie.
Istnieją przypuszczenia, że bisfenol A może być przyczyną niektórych chorób. Amerykańskie koncerny przemysłu tworzyw sztucznych postanowiły wycofać BPA z procesu produkcji opakowań do przechowywania żywności, a rząd Stanów Zjednoczonych zadeklarował zmiany w ustawie o bezpieczeństwie żywności, które zagwarantują całkowite wyeliminowanie wszelkich produktów zawierających BPA, które mogłyby szkodzić konsumentom do czasu, gdy badania wykażą niekancerogenny wpływ BPA na człowieka.
Otrzymywanie.
Bisfenol A po raz pierwszy został otrzymany przez rosyjskiego chemika Aleksandra Dianina (1851–1918) w 1891. W metodzie Dianina bisfenol A jest produktem kondensacji acetonu (stąd symbol „A” w nazwie związku) i dwóch cząsteczek fenolu. Reakcja jest katalizowana przez kwasy, np. HCl lub żywicę jonowymienną zawierającą silnie kwasowe grupy sulfonowe ().
Reakcję prowadzi się zazwyczaj w obecności dużego nadmiaru fenolu. Jedynym produktem ubocznym reakcji głównej jest woda, jednak w wyniku reakcji równoległych i następczych tworzą się także inne związki, przede wszystkim izomer bisfenolu A – 2-(2-hydroksyfenylo)-2-(4-hydroksyfenylo)propan (tzw. "o","p"′-BPA) oraz dimery izopropenylofenoli.
Analogicznej reakcji ulega wiele innych ketonów.
Zastosowanie.
Produkcja tworzyw sztucznych:

</doc>
<doc id="828271" url="https://pl.wikipedia.org/wiki?curid=828271" title="Urdzik">
Urdzik

Urdzik ("Soldanella" ) – rodzaj roślin należący do rodziny pierwiosnkowatych. Obejmuje 16 gatunków. Rośliny te występują w górach w Europie Środkowej i Południowej. W Polsce, w Tatrach, rosną trzy gatunki: urdzik górski ("S. montana"), karpacki ("S. carpatica") i węgierski ("S. hungarica"). Szereg gatunków i mieszańców uprawianych jest jako rośliny ozdobne, zwłaszcza w ogrodach skalnych.
Systematyka.
Rodzaj należy do podrodziny "Primuloideae" w obrębie rodziny pierwiosnkowatych "Primulaceae". W obrębie podrodziny rodzaj ten tworzy monofiletyczny klad wspólnie z rodzajami: okrężnica "Hottonia", "Bryocarpum" i "Omphalogramma".

</doc>
<doc id="828276" url="https://pl.wikipedia.org/wiki?curid=828276" title="Soldanella">
Soldanella



</doc>
<doc id="828281" url="https://pl.wikipedia.org/wiki?curid=828281" title="Kościół Podwyższenia Świętego Krzyża w Bytomiu">
Kościół Podwyższenia Świętego Krzyża w Bytomiu

Kościół Podwyższenia Krzyża Świętego ("niem. Heiligen Kreuzkirche") – rzymskokatolicki kościół parafialny w Śródmieściu Bytomia, przy ul. Juliusza Ligonia 2.
Historia.
Kościół powstał przed wybuchem II wojny światowej, w latach 1936–1937. Budowę poprzedzono konkursem na projekt nowej świątyni. Udział w nim wzięło trzech architektów: Otto Linder ze Stuttgartu, Otto Hammerling z Gliwic oraz Theodor Ehl z Bytomia.
Ostatecznie zwycięzcą okazał się Niemiec Otto Linder; z kolei Teodora Ehla mianowano kierownikiem całej budowy. Prace budowlane powierzono F.E. Neumannowi, majstrowi z Bytomia. Za wnętrze odpowiedzialna była grupa artystów: malarz Sutor z Katowic (ołtarz główny i prezbiterium), malarz Platzek z Kluczborka (sgraffita, malarstwo ścienne i droga krzyżowa), włoski rzeźbiarz Ghiberti (figury Ewangelistów) i malarz Meyer z Monachium (witraże).
Kościół konsekrowano, która nastąpiła dnia 31 października 1937 roku. W trzy lata później utworzona została parafia. Po kilkudziesięciu latach (1990) postanowiono wykonać remont generalny całego kościoła.
8 października 1984 roku bł. ks. Jerzy Popiełuszko odprawił mszę świętą w kościele Podwyższenia Krzyża Świętego.
Architektura.
Projekt świątyni nawiązuje do kościoła pw. Najświętszego Serca Pana Jezusa w Raciborzu. Kościół jest wolnostojący. Ma formę rotundy z półkolistym prezbiterium. Przy prezbiterium znajduje się dzwonnica pełniąca również funkcję wieży zegarowej. Całe wnętrze opiera się na filarach, które przechodzą w żebra podpierające kopułę. Konstrukcja nośna jest żelbetowa z wypełnieniem ściankami z elementów żelbetowych. Cały kościół jest otynkowany, a kopuły pokrywa blacha, która zastąpiła dachówki. Plebania jest połączona ze świątynią za pomocą podcieniowego przejścia. Cała budowla utrzymana jest w stylu monumentalnego konstruktywizmu.

</doc>
<doc id="828284" url="https://pl.wikipedia.org/wiki?curid=828284" title="Trznadelek">
Trznadelek

Trznadelek ("Schoeniclus pusillus") – gatunek małego wędrownego ptaka z rodziny trznadli (Emberizidae), występujący w Eurazji. W Polsce obserwowany sporadycznie. Nie jest zagrożony wyginięciem.
Systematyka.
Część systematyków zalicza trznadelka do rodzaju "Emberiza". Jest to gatunek monotypowy.
Zasięg występowania.
Gniazduje w północnej i północno-wschodniej Europie, północnej Azji i północno-wschodnich Chinach. Wędrowny (przeloty w V i w IX–X). Zimuje w subtropikalnych obszarach ciągnących się od północno-wschodnich Indii po południowe Chiny i Tajwan.
Środowisko.
Występuje w tundrze i tajdze w miejscach podmokłych i luźno zadrzewionych.
Pożywienie.
W okresie karmienia piskląt owady, w pozostałych sezonach nasiona.
Status i ochrona.
IUCN uznaje trznadelka za gatunek najmniejszej troski (LC, "Least Concern") nieprzerwanie od 1988 roku. Liczebność światowej populacji, obliczona w oparciu o szacunki organizacji BirdLife International dla Europy na rok 2015, zawiera się w przedziale około 30–60 milionów dorosłych osobników. Ze względu na brak dowodów na spadki liczebności bądź istotne zagrożenia dla gatunku organizacja ta ocenia globalny trend liczebności populacji jako stabilny, trend populacji europejskiej nie jest znany.
W Polsce jest obserwowany bardzo rzadko. Do końca 2021 odnotowano 47 pewnych stwierdzeń (w sumie obserwowano 48 osobników). W 2020 miał miejsce najliczniejszy dotąd pojaw – odnotowano wówczas 9 stwierdzeń, w tym 6 w Helu. Tak jak prawie wszystkie wróblowe na terenie kraju gatunek ten jest objęty ścisłą ochroną gatunkową.

</doc>
<doc id="828285" url="https://pl.wikipedia.org/wiki?curid=828285" title="Rycerski Zakon Krzyża i Miecza">
Rycerski Zakon Krzyża i Miecza

Rycerski Zakon Krzyża i Miecza – polska tajna organizacja o charakterze katolickim i moralnym skupiająca wojskowych, działająca w końcowym okresie II Rzeczypospolitej i w pierwszych latach okupacji niemieckiej.
Okres II Rzeczypospolitej.
Inicjatorem powołania Rycerskiego Zakonu Krzyża i Miecza był kpt. dypl. pil. Władysław Polesiński. Bezpośrednim impulsem było dramatyczne wydarzenie, które miało miejsce w 1934 r. 28-letni W. Polesiński, wówczas pilot wojskowy w 2. Pułku Lotniczym w Krakowie, wracał samolotem z lotu ćwiczebnego ze Lwowa na macierzyste lotnisko. Podczas lądowania doszło jednak do awarii, samolot spadł na ziemię, paląc się. W. Polesiński usłyszał rzekomo głos, który kazał mu natychmiast oddalić się, po czym samolot eksplodował. Dowiedział się on później, że jego żona w tym czasie modliła się za niego, polecając go opiece Maryi. Kapitan W. Polesiński zaczął gromadzić wokół siebie grupę młodych oficerów różnych rodzajów broni, którzy w 1937 r. napisali w „Polsce Zbrojnej” cykl artykułów, określających podstawy nowego ruchu. Głosili ideę wykształcenia silnych charakterów, nowej elity, czegoś w rodzaju nowoczesnego rycerstwa i wychowania „mocnego człowieka” o żarliwej wierze i gotowości do jak najwierniejszej służbie Polsce. Celem tego miało być dokonanie swoistej „sanacji moralnej”, powstrzymanie upadku moralności i kultury. W 1938 r. inicjatywa została sformalizowana poprzez oficjalne powołanie Rycerskiego Zakonu Krzyża i Miecza, na którego czele stanął kpt. dypl. W. Polesiński. Wśród jego członków byli m.in. ppor. pil. Jerzy Maringe i rtm. Jan Włodarkiewicz. Utworzenie i działalność Zakonu spotkało się z życzliwym poparciem Kościoła i niektórych środowisk prawicy. Natomiast zostało negatywnie przyjęte przez wyższych wojskowych i sanacyjne władze, gdyż głoszone hasła wskazywały, że dotychczasowe kierownictwo, zarówno wojskowe, jak też cywilne, nie uosabia postulowanych cech charakteru. W tej sytuacji rozpoczęto śledztwo i w maju 1938 r. władze wojskowe zakazały Zakonowi prowadzenia dalszej działalności. Także i wśród środowisk katolickich istniały bardzo poważne wątpliwości co do faktycznych celów działania tego Zakonu.
Program i organizacja.
Organizacja stawiała sobie za cel zrealizowanie nauki Chrystusa w życiu państwa i zdobycie dla Polski przewodnictwa moralnego wśród narodów, rozwój sił duchowych narodu w oparciu o etykę katolicką, wychowanie mocnych i prawych ludzi – przewodników moralnych. W tym celu jej członkowie codziennie wieczorem brali udział w apelu do Jezusa Chrystusa i Maryi – Królowej Narodu Polskiego. Nawiązywano do tradycji rycerskich dawnej Polski. Dla członków Zakonu tradycja była czymś więcej niż zwykłym przywiązaniem do przeszłości, ale czymś żywym. Pragnęli oni odbudować dawny autorytet rycerza-żołnierza, który łączy swoje działania z głęboką wiarą. Przejawem tego miała być pogarda śmierci i hańby oraz miłość do Boga, Prawdy i Ojczyzny. Polska miała być krajem przeznaczonym do wielkich czynów, mocarstwowej pozycji i moralnego przewodniczenia narodom. Zanim to jednak nastąpi, musiała najpierw dojrzeć duchowo, w czym pomocna miała być etyka katolicka. Każdy z „rycerzy” miał wypełniać swoje obowiązki w przykładny sposób, stając się wzorem dla innych, jak też samemu kształtując w sobie zalety niezbędne do służby krajowi. Zakon miał ponadto bardzo silny charakter antykomunistyczny. Wydawał pismo pt. „Krzyż i Miecz”.
Z powodu tajności działania do Zakonu nie można było się zapisać, a jedynie zostać przyjętym. Członkami mogli być tylko Polacy wyznania katolickiego. Upatrzonych kandydatów o właściwej postawie moralnej zapraszano na specjalne rozmowy przedstawiające cele i zadania organizacji. Następnie wypełniali oni kwestionariusze rozpatrywane przez kierownictwo. Przyjęci kandydaci przybierali sobie pseudonimy i tylko pod nimi byli znani w organizacji. Nie ograniczano się zresztą tylko do wojskowych, werbowano również nauczycieli, literatów, czy dziennikarzy.
Okupacja niemiecka.
Założyciel Zakonu, kpt. dypl. W. Polesiński, zginął jeszcze podczas wojny obronnej 1939 r. zestrzelony 16 września 1939 r. w rejonie Brześcia nad Bugiem. Pozostali członkowie, którzy nie dostali się do niewoli i pozostali w kraju, podjęli w 1940 r. działalność konspiracyjną pod nazwą Zakon Krzyża i Miecza. Blisko współpracowano z powstałym w 1941 r. Frontem Odrodzenia Polski. Działacze Zakonu, w tym przede wszystkim rtm. J. Włodarkiewicz, zakładali inną podziemną organizację – Tajną Armię Polską. W 1941 r. Zakon wszedł w skład chadeckiej Unii.

</doc>
<doc id="828286" url="https://pl.wikipedia.org/wiki?curid=828286" title="Kamakiriad">
Kamakiriad

Kamakiriad - druga płyta w dorobku Donalda Fagena z 1993 roku, utrzymana w jazzowo-popowym brzmieniu, z najbardziej znanymi z telewizji muzycznych utworami "Tomorrow's Girls" i "Snowbound". 
Album, w zamyśle opowiadać ma o futurystycznej wyprawie sedanem przyszłości, a jednocześnie zwracać uwagę na problemy, przeżycia i doświadczenia związane z wiekiem średnim (pierwsza płyta odnosi się do okresu młodości, zaś ostatnia Morph the Cat do starości). "Kamakiri" w języku japońskim oznacza "modliszkę".
Listy przebojów.
Album
Single

</doc>
<doc id="828287" url="https://pl.wikipedia.org/wiki?curid=828287" title="Barry Opdam">
Barry Opdam

Barry Opdam (ur. 27 lutego 1976 w Lejdzie) – holenderski piłkarz grający na pozycji obrońcy lub defensywnego pomocnika.
Karierę rozpoczął w małym klubie FC Lisse, skąd w wieku 20 lat przeszedł do ówczesnego beniaminka Eredivisie, AZ Alkmaar. Pewne miejsce w jedenastce drużyny z DSB Stadion wywalczył sobie dopiero w sezonie 1999/2000. Ekipa Opdama nie walczyła już wtedy jedynie o utrzymanie, stawiała sobie coraz ambitniejsze cele. Po udanym roku 2004 (5. miejsce w lidze) pierwszy raz od 22 lat zakwalifikowała się do europejskich pucharów i odpadła dopiero w półfinale PUEFA ze Sportingiem. W następnym sezonie wprawdzie AZ uplasowało się na podium (3. miejsce), ale w Pucharze UEFA odpadła już w trzeciej rundzie, z Realem Betis. Kiedy Co Adriaanse ustąpił ze stanowiska, trudniejsze czasy nastały dla samego zawodnika, bowiem nowy trener rzadko na niego stawiał. Szansa częstszych występów otworzyła się dopiero pod koniec sezonu, kiedy kontuzji doznał Joris Mathijsen. Zespół ukończył rozgrywki na drugim miejscu.
Barry po odejściu Mathijsena do HSV był kluczowym zawodnikiem holenderskiego zespołu, wraz z nim dotarł do fazy grupowej Pucharu UEFA. W 2008 roku opuścił Alkmaar i odszedł do austriackiego Red Bull Salzburg. W 2009 i 2010 roku wywalczył z nim mistrzostwo kraju. Latem 2010 odszedł do FC Volendam. Właśnie tam, występując w Eerste divisie zakończył piłkarską karierę.
Zaliczył osiem występów i strzelił jedną bramkę w reprezentacji Holandii, debiutował 4 czerwca 2005 w wygranym 2-0 meczu z Rumunią. Nie został powołany na mundial w Niemczech, był jednak drugim rezerwowym.

</doc>
<doc id="828289" url="https://pl.wikipedia.org/wiki?curid=828289" title="Komorsk">
Komorsk

Komorsk – część wsi Wielki Komorsk w Polsce, położona w województwie kujawsko-pomorskim, w powiecie świeckim, w gminie Warlubie.
W latach 1975–1998 Komorsk należał administracyjnie do województwa bydgoskiego.
W Komorsku urodził się Juliusz Zieliński.

</doc>
<doc id="828293" url="https://pl.wikipedia.org/wiki?curid=828293" title="Li Zhaoxing">
Li Zhaoxing

Li Zhaoxing (; ur. 20 października 1940 w Jiaonan w prowincji Szantung) − chiński polityk i dyplomata.
W 1964 ukończył studia na Uniwersytecie Pekińskim. Później był ambasadorem w Kenii (1970–1977) i Lesotho (1983–1985). W latach 1995–1998 i 2001–2003 pełnił funkcję wiceministra spraw zagranicznych, zaś w latach 1998–2001 był ambasadorem Chińskiej Republiki Ludowej w Stanach Zjednoczonych. W latach 2003–2007 pełnił funkcję ministra spraw zagranicznych.
Ma żonę i jednego syna.

</doc>
<doc id="828295" url="https://pl.wikipedia.org/wiki?curid=828295" title="DiM">
DiM

DiM (do 2006 roku jako Dusza i Mercik) – polski zespół reggae, działający w latach 2005–2009.
Historia.
Zespół założyli Dariusz Dusza (m.in. zespół Shakina Dudiego) i Jerzy Mercik („Mercedes”, m.in. R.A.P.) pod koniec 2005. Muzycy ci wcześniej występowali razem w zespole Śmierć Kliniczna (w latach 80. XX w.), a także tworzyli okazjonalnie duet Dusza i Mercik (na początku XXI w.) W pierwszym składzie DiM, z roku 2006, poza założycielami grali muzycy z częstochowskiego Habakuka: Wojtek Cyndecki – bas, Jarek Puszek – perkusja, Krzysiek Niedźwiecki – gitara. W chórkach śpiewał Krzysiek oraz gościnnie Mateusz Mercik. 
Zespół wystąpił m.in. na festiwalach w Ostródzie, Bielawie i na Winter Reggae. Oprócz premierowych piosenek DiM wykonywał również utwory RAP-u i Śmierci Klinicznej. W styczniu 2007 zespół nagrał swoją pierwszą płytę długogrającą, wydaną rok później. W nagraniu udział wziął nowy skład, gdyż muzycy Habakuka skupili się na grze w macierzystym zespole. W latach 2007–2008 obejmował on założycieli oraz następujących muzyków: Dariusz Budkiewicz (m.in. De Press), Adam Szuraj, Cezary Nowak (później znany jako CeZik) oraz Mateusz Mercik jako stały członek. 

</doc>
<doc id="828298" url="https://pl.wikipedia.org/wiki?curid=828298" title="Kościół Podwyższenia Świętego Krzyża">
Kościół Podwyższenia Świętego Krzyża



</doc>
<doc id="828303" url="https://pl.wikipedia.org/wiki?curid=828303" title="Mątasek">
Mątasek

Mątasek – osada kociewska w Polsce położona w województwie kujawsko-pomorskim, w powiecie świeckim, w gminie Warlubie.
W latach 1975–1998 miejscowość należała administracyjnie do województwa bydgoskiego.

</doc>
<doc id="828304" url="https://pl.wikipedia.org/wiki?curid=828304" title="Skośnica">
Skośnica

Skośnica (także "Przekop Klucz-Ustowo") – struga, kanał wodny o długości 2,7 km, łączy Odrę Zachodnią w km 29,8 z Odrą Wschodnią w 730,5 km. Śródlądowa droga wodna o znaczeniu międzynarodowym, klasa Vb. Jeden z cieków Międzyodrza.
Nazwę Skośnica wprowadzono urzędowo rozporządzeniem w 1949 roku, zastępując poprzednią niemiecką nazwę "Querfahrt".

</doc>
<doc id="828305" url="https://pl.wikipedia.org/wiki?curid=828305" title="Thomas Sopwith">
Thomas Sopwith

Thomas Octave Murdoch (T.O.M.) Sopwith (ur. 18 stycznia 1888, zm. 27 stycznia 1989) – angielski pionier lotnictwa, inżynier, utytułowany żeglarz.
Thomas Octave Murdoch Sopwith urodził się w Kensington w zachodnim Londynie jako ósme dziecko i jedyny syn inżyniera budownictwa. Ukończył szkołę Cottesmore School w Hove, a tytuł inżyniera uzyskał w Seafield Park w Lee-on-Solent.
Zainteresowanie lotnictwem zaczęło się od obserwacji pierwszego przelotu z pasażerem przez kanał La Manche dokonanym przez amerykańskiego pilota Johna Moisanta.
Pierwszy lot Sopwitha jako pasażera odbył się na pilotowanym przez Gustava Blondeau samolocie konstrukcji Henri Farmana z lotniska Brooklands. Podczas nauki pilotażu Thomas Sopwith odbył swój pierwszy samodzielny lot zakupionym samolotem Howard Wright 22 października 1910 roku, który zakończył się katastrofą po przeleceniu około 300 metrów. Sopwith kupił jednak kolejny samolot i kolejny lot 22 listopada przebiegł zgodnie z planem, co pozwoliło mu uzyskać licencję pilota Aeroklubu Królewskiego o numerze 31. Już cztery dni później ustanowił brytyjski rekord długości lotu (108 mil w 3 godziny 12 minut).
18 grudnia tego samego roku Thomas Sopwith wygrał nagrodę barona de Forresta w wysokości 4000 funtów za najdłuższy lot z Anglii na kontynent europejski na samolocie produkcji brytyjskiej. Lot z Eastchurch trwał 3 godziny i 40 minut i zakończył się w Belgii po 161 milach. 
W 1911 roku Sopwith przebywał w USA, gdzie zdobywał nagrody w różnych zawodach lotniczych. Pieniądze z nagród posłużyły do założenia w początku 1912 Szkoły Pilotażu Sopwitha w Brooklands, gdzie Sopwith nauczył latać m.in. Harry’ego Hawkera czy Hugh Trencharda. W czerwcu 1912 roku Thomas Sopwith lecąc samolotem Blériot XI ze średnią prędkością 94 km/h wygrał pierwsze Aerial Derby, a pod koniec tego roku założył wytwórnię Sopwith Aviation Company wraz z Fredem Sigristem i kilkoma innymi udziałowcami. Zbudowała ona wiele słynnych maszyn okresu I wojny światowej takich jak Camel, Pup czy Snipe. W 1918 Thomas Sopwith został odznaczony Orderem Imperium Brytyjskiego.
Po zakończeniu wojny wytwórnia Sopwitha zbankrutowała, a sam Thomas Sopwith powrócił do przemysłu lotniczego kilka lat później stając się w listopadzie 1920 roku współzałożycielem i udziałowcem kolejnej wytwórni, nazwanej od nazwiska głównego konstruktora i pilota testowego Sopwith Aviation Harry’ego Hawkera. Thomas Sopwith został dyrektorem nowej wytwórni Hawker Aircraft. W latach 1925-27 był prezesem Towarzystwa Brytyjskich Konstruktorów Lotniczych. Po utworzeniu na bazie poprzednich zakładów koncernu Hawker Siddeley, Sopwith został w 1936 jego prezesem i pełnił tę funkcję do emerytury.
W latach 1934 i 1937, Sopwith wziął udział w regatach o Puchar Ameryki na zakupionym przez siebie jachtach "Endeavour" i "Endeavour II". Obie jednostki zostały zbudowane z użyciem największych ówcześnie zdobyczy techniki, ale mimo to nie udało mu się zwyciężyć regat.
W 1953 roku Thomas Sopwith został uhonorowany tytułem szlacheckim. W 1979 roku został przyjęty do Międzynarodowej Galerii Sławy Lotnictwa ("International Aerospace Hall of Fame") w San Diego.
Po nacjonalizacji wytwórni Hawker Siddeley, Thomas Sopwith pracował jako konsultant aż do końca 1980 roku. Setne urodziny zostały uczczone przelotem samolotów wojskowych nad jego domem. Thomas Sopwith zmarł w Hampshire 27 stycznia 1989 roku w wieku 101 lat.

</doc>
<doc id="828306" url="https://pl.wikipedia.org/wiki?curid=828306" title="Bąkowski Młyn">
Bąkowski Młyn

Bąkowski Młyn – osada kociewska stanowiąca sołectwo w Polsce położona w województwie kujawsko-pomorskim, w powiecie świeckim, w gminie Warlubie.
W latach 1975–1998 miejscowość należała administracyjnie do województwa bydgoskiego.
We wsi rosną 2 pomniki przyrody powołane w 1991 roku:

</doc>
<doc id="828309" url="https://pl.wikipedia.org/wiki?curid=828309" title="Kompleks preinicjacyjny">
Kompleks preinicjacyjny

Kompleks preinicjacyjny - biorący udział w procesie transkrypcji u eukariotów kompleks białkowy, który wiąże się z promotorem genu umożliwiając polimerazie RNA rozpoczęcie pracy. W jego skład wchodzą ogólne czynniki transkrypcyjne.
Polimeraza RNA I.
Rozpoczęcie transkrypcji przez polimerazę RNA I wymaga czynnika SL1, składającego się z białka TBP (ang. "TATA-box binding protein") i białek TAF (ang. "TBP-associated factors").
Polimeraza RNA II.
Ogólne czynniki transkrypcyjne wchodzące w skład kompleksu preinicjacyjnego wiążącego polimerazę RNA II to TFIIA, TFIIB, TFIID, TFIIE, TFIIF i TFIIH. Składanie sekwencyjne kompleksu preinicjacyjnego rozpoczyna się, kiedy białko TBP (ang. "TATA-box binding protein"), które wraz z białkami TAF (ang. "TBP-associated factors") tworzy czynnik transkrypcyjny TFIID, zwiąże się z sekwencją TATA (ang. "TATA box") położoną -25 nukleotydów od miejsca startu transkrypcji. TFIID rozpoznaje też i wiąże sekwencje promotorów niezawierających sekwencji TATA. Następnie dołączają do niego TFIIA i TFIIB. Kolejny etap to związanie polimerazy RNA II (pol II) i TFIIF. Do tego kompleksu dołącza TFIIE, a na końcu TFIIH. 
Wydaje się, że istnieje również alternatywna droga tworzenia kompleksu preinicjacyjnego. W komórce występuje holoenzym pol II, zawierający polimerazę RNA II, TFIIB, TFIIE, TFIIF, TFIIH, acetylotransferazę histonów oraz remodelujący chromatynę kompleks SWI/SNF, natomiast nie zawiera ogólnych czynników transkrypcyjnych TFIID i TFIIA.
Polimeraza RNA III.
Kompleks preinicjacyjny polimerazy RNA III zawiera czynniki TFIIIB (składający się z białek TFIIIB90, TBP (ang. "TATA-box binding protein") i BRF homologicznego do TFIIB) i TFIIIC. Do transkrypcji 5S rRNA konieczne jest także czynnik TFIIIA.

</doc>
<doc id="828315" url="https://pl.wikipedia.org/wiki?curid=828315" title="Frantic (singel)">
Frantic (singel)

Frantic – piosenka amerykańskiego zespołu Metallica otwierająca album St. Anger z 2003 roku. Kompozytorami utworu są James Hetfield, Lars Ulrich, Kirk Hammett i Bob Rock.
Nad tekstem do utworu pracowali wszyscy członkowie zespołu, jednak zdecydowanie największy wpływ na powstanie tekstu do "Frantic" miał Lars. Przesłaniem utworu jest to, że jesteśmy śmiertelni (stąd „Frantic tick tick tick tick tick tick tock”), a tracimy swoje bezcenne dni na leczenie kaca, siedzenie przed telewizorem, czy też spanie do południa. Czy robilibyśmy te czynności wiedząc, że zostało nam np. 567 dni życia? Lars twierdzi, że nie. Uważa, iż staralibyśmy się maksymalnie wykorzystać pozostały nam czas. Tekst tej piosenki ma uświadomić nam, że nie warto tracić czasu na bezsensowne czynności, bo nikt z nas nie wie, kiedy przyjdzie nam umrzeć.
15 września 2003 roku utwór został wydany jako singel.
"Frantic" bardzo często grany jest na koncertach Metalliki. Zagrano go m.in. na MTV Video Music Awards w 2003 roku. Zadebiutował w maju tego samego roku na MTV Icon.
Teledysk.
Teledysk do utworu "Frantic" składa się z dwóch części: pierwsza część to historia dwudziestopięcioletniego mężczyzny, który traci kontrolę nad swoim życiem i decyduje się je zakończyć powodując kraksę wielu samochodów. W innej scenie rozpamiętuje on swoje dekadenckie życie. Nad klipem pracowało 80 techników, a jego całkowity koszt wyniósł 1 mln $. Reżyserem tego teledysku jest "Wayne Isham", który pracował już wcześniej z "Metalliką" przy wielu klipach. Sceny kaskaderskie zaaranżował Andy Armstrong (pracował m.in. przy filmie Aniołki Charliego). Teledysk został nagrany w Montrealu. Zdjęcia zakończono 21 lipca 2003 roku, a 16 sierpnia odbyła się jego premiera.
Lista utworów na singlach.
CD Single #1
Piosenki Live zarejestrowane 1 sierpnia 2003 roku na Download Festival w Donington, UK.
CD Single #2
Piosenki Live zarejestrowane 1 sierpnia 2003 roku na Download Festival w Donington, UK.
International 2 track single
„No Remorse” zarejestrowany 1 sierpnia 2003 roku na Download Festival w Donington, UK.
Belgia/Holandia limitowana edycja
„Harvester of Sorrow” zarejestrowany 15 sierpnia 2003 na Fields of Rock Festival w Nijmegen, Holandia.
„Welcome Home (Sanitarium)” &amp; „No Remorse” zarejestrowane zostały 28 sierpnia 2003 roku na Werchter Festival w Werchter, Belgia.
Hiszpania/Portugalia limitowana edycja
Piosenki Live zarejestrowano 21 sierpnia 2003 na Doctor Music Festival w Barcelonie.
Włochy limitowana edycja
Piosenki Live zarejestrowano 13 sierpnia 2003 roku na Imola Jammin’ Festival w Imoli we Włoszech.
Skandynawska limitowana edycja
Piosenki Live zarejestrowano 26 sierpnia 2003 roku na Roskilde Festival w Roskilde w Danii.
Niemiecka limitowana edycja #1
Piosenki Live zarejestrowano 8 sieprpnia 2003 roku na Rock Am Ring Festival w Nurburgring w Niemczech.
Niemiecka limitowana edycja #2
Piosenki Live zarejestrowano 8 sieprpnia 2003 roku na Rock Am Ring Festival w Nurburgring w Niemczech.
Francuska limitowana edycja
Piosenki Live zarejestrowano 11 sierpnia 2003 w Le Bataclan w Paryżu.
Japońska EP
Piosenki Live zarejestrowano 1 sierpnia 2003 roku na Download Festival w Donington, UK
12" Vinyl

</doc>
<doc id="828316" url="https://pl.wikipedia.org/wiki?curid=828316" title="Karburator">
Karburator



</doc>
<doc id="828317" url="https://pl.wikipedia.org/wiki?curid=828317" title="Petri Pasanen">
Petri Pasanen

Petri Pasanen (ur. 24 września 1980 w Lahti) – fiński piłkarz, grający na pozycji prawego lub środkowego obrońcy.
Regularnie występował w klubie FC Lahti, od czasu awansu tego klubu do pierwszej ligi i podczas dwóch sezonów zaliczył 42 występy w Veikkausliiga. Wtedy młodym defensorem zainteresowało się wiele klubów z całej Europy, ostatecznie trafił on do słynnego holenderskiego Ajaxu Amsterdam.
U trenerów: Co Adriaanse i Ronalda Koemana miał pewne miejsce w składzie, aż do sierpnia 2001, kiedy w meczu ligowym złamał prawą nogę i stracił praktycznie cały sezon. Po długim okresie rehabilitacji powrócił do gry i spisywał się nawet lepiej, niż przed kontuzją. W 2003 roku udało mu się wraz z Ajaxem awansować aż do ćwierćfinału Ligi Mistrzów. W styczniu 2004 został wypożyczony do angielskiego Portsmouth F.C. Zagrał w zaledwie 12 meczach tej drużyny w Premiership, przeważnie wchodząc na boisko z ławki rezerwowych.
Najlepszy okres w jego karierze przypadł na występy w Werderze Brema. Był zawodnikiem klubu prowadzonego przez Thomasa Schaafa od lata 2004 do 2011 roku, będąc kluczowym elementem defensywy. W sezonach 2005/06 i 2007/08 zdobywał z nim wicemistrzostwo Bundesligi, wraz z kolegami trzykrotnie zdobył ponadto trzecie miejsce w tabeli (w sezonie 2004/05), 2006/07 oraz 2009/10). W 2009 roku wywalczył z Werderem Puchar Niemiec oraz dotarł do finału ostatniej edycji Pucharu UEFA, w którym klub z Weserstadion poniósł porażkę z Szachtarem Donieck.
Po 8 latach występów dla bremeńskiej drużyny odszedł do występującego w austriackiej Bundeslidze Red Bull Salzburg, z którym sięgnął po mistrzostwo Austrii, lecz wraz z końcem sezonu nie przedłużył z nim kontraktu. W lipcu 2012 związał się dwuletnim kontraktem z Aarhus GF występującym w duńskiej Superligaen.
Od lat jest podporą piłkarskiej reprezentacji Finlandii. Debiutował w niej 25 listopada 2000 przeciwko Irlandii i od tej pory zaliczył 76 meczów, w których zdobył 1 bramkę.

</doc>
<doc id="828322" url="https://pl.wikipedia.org/wiki?curid=828322" title="Kanał Leśny">
Kanał Leśny

Kanał Leśny (także "Kanał Odyńca", do 1945 niem. "Goedhartkanal") – sztuczny kanał wodny w Szczecinie łączący Regalicę w km 733,5 z Odrą Zachodnią w km 33,8.
Długość wynosi kanału 3,6 km. Do niedawna w kanale znajdował się tor regatowy Dziewoklicz, który z uwagi na duży stopień dewastacji został rozebrany. We wschodniej części zlokalizowane jest postojowisko barek, natomiast w części południowo-zachodniej plaża miejska „Dziewoklicz”.
Południowym brzegiem kanału przebiega granica administracyjna między Szczecinem a gminą Kołbaskowo. Granica „włącza” Kanał Leśny do Szczecina. Na tym brzegu przebiega również północna granica Parku Krajobrazowego Doliny Dolnej Odry, który rozciąga się na Międzyodrzu w kierunku południowym do Widuchowej.
Kanał powstał prawdopodobnie na początku XX wieku, na skutek poboru z Międzyodrza gruntu niezbędnego do budowy nasypu kolejowego oraz ul. Floriana Krygiera biegnącego wzdłuż kanału.
Nazwę Kanał Leśny wprowadzono urzędowo zarządzeniem w 1950 roku, zastępując poprzednią niemiecką nazwę "Gödhart Kanal".

</doc>
<doc id="828325" url="https://pl.wikipedia.org/wiki?curid=828325" title="Teodor Potocki">
Teodor Potocki



</doc>
<doc id="828326" url="https://pl.wikipedia.org/wiki?curid=828326" title="Leki przeciwbólowe">
Leki przeciwbólowe



</doc>
<doc id="828327" url="https://pl.wikipedia.org/wiki?curid=828327" title="Analgetyki">
Analgetyki

Analgetyki, leki przeciwbólowe, środki przeciwbólowe – substancje chemiczne powodujące analgezję, czyli zniesienie czucia bólu. Należą do nich związki o różnej budowie oraz sile i mechanizmie działania. Zgodnie z drabiną analgetyczną dzielą się na leki opioidowe oraz nieopioidowe.
Opioidy.
Zasady działania.
Leki opioidowe doprowadzają do zamknięcia kanału wapniowego i otwarcia kanału potasowego w receptorach opioidowych, co prowadzi do zmniejszenia przewodnictwa komórkach nerwowych w rogach tylnych rdzenia kręgowego. Większość receptorów opioidowych występuje w rdzeniu kręgowym oraz układzie nerwowym, ale można spotkać je też w mięśniach gładkich i komórkach układu odpornościowego.
Podział.
Leki opioidowe dzielimy na słabe i silne.
Słabe opioidy: tramadol, kodeina.
Silne opioidy: morfina, heroina, fentanyl, oksykodon, metadon, buprenorfina.
Morfina.
Związek chemiczny o silnym działaniu agonistycznym dla receptorów μ, działający przeciwbólowo, przeciwkaszlowo i przeciwbiegunkowo. Oprócz oddziaływania na receptory opioidowe doprowadza do skurczu mięśni gładkich w naczyniach krwionośnych, jelitach i drogach moczowych oraz uwolnienia histaminy.
Historia.
Morfinę uzyskał po raz pierwszy Friedrich Sertürner w 1803 roku. Wyodrębnił ją z opium.
Działania niepożądane.
Działania niepożądane morfiny to:
Heroina.
Heroina (diacetylomorfina) to pochodna morfiny niedziałająca bezpośrednio na receptory opioidowe, ale po wprowadzeniu do organizmu zmieniająca się w morfinę, co doprowadza do pobudzenia receptorów opioidowych.
Historia.
Heroina została otrzymana przez Aldera Wrighta w 1874 w wyniku gotowania bezwodnego alkaloidu morfiny z bezwodnikiem octowym. Zdobyła ona popularność jako lek dopiero w 1897, kiedy to ponownie uzyskał ją chemik Felix Hoffmann. Nazwę nadano jej z powodu relacji robotników, na których ją testowano, mówiących, że czuli się „heroicznie”. W 1899 Bayer produkował około tony heroiny rocznie. Wkrótce odkryto, iż w organizmie człowieka rozkłada się ona na morfinę, co doprowadziło do zakazu jej sprzedaży bez recepty w 1914.
Działania niepożądane.
Działania niepożądane heroiny to:
Leki nieopioidowe.
Niesteroidowe leki przeciwzapalne.
Działanie NLPZ opiera się na hamowaniu produkcji prostaglandyn. Dochodzi do tego na skutek działania na cyklooksygenazy. Istnieją trzy formy cyklooksygenaz: COX-1 (cyklooksygenaza konstytutywna) i COX-2 (cyklooksygenaza indukowana), a także COX-3, odkryta u psów cyklooksygenaza powstająca z tego samego genu co COX-1, ale z zachowanym intronem 1. Działanie przeciwzapalne NLPZ jest spowodowane głównie inhibicją działania dwóch pierwszych.
Podział.
Działania niepożądane niesteroidowych leków przeciwzapalnych.
Działania niepożądane niesteroidowych leków przeciwzapalnych to:
Ze strony układu krążenia i powikłania hematologiczne (z wyjątkiem kwasu acetylosalicylowego):
Ze strony układu pokarmowego:
Ze strony nerek:
Ze strony wątroby:
Inne: oszołomienie, duszność, palpitacja, bóle i zawroty głowy, obrzęki, senność lub bezsenność, ból lub osłabienie mięśni, rzadziej hiperkaliemia.
Ostre zatrucie.
Objawy ostrego zatrucia to:
Paracetamol.
Stosowany głównie w leczeniu bólu o łagodnym lub umiarkowanym nasileniu, a także migrenowych bólów głowy i gorączki.
Działanie.
Paracetamol jest słabym inhibitorem produkcji prostaglandyn, lecz mechanizm takiego działania nie jest jasny.
Paracetamol jako NLPZ III generacji.
Jedna z teorii o mechanizmie działania paracetamolu zakłada, że jest on selektywnym inhibitorem COX-2. Dokonuje tego w sytuacji, kiedy stężenie kwasu arachidowego jest niskie. Świadczy o tym podobne działanie jak NLPZ III generacji (zmniejszanie obrzęku po operacjach jamy ustnej i zapalenia u myszy i szczurów), ale w przeciwieństwie do nich nie leczy procesu zapalnego w reumatoidalnym zapaleniu stawów. Działanie przeciwbólowe wynika natomiast z aktywacji zstępujących dróg serotoninergicznych.
Cyklooksygenaza 3.
W 2002 roku została odkryta cyklooksygenaza 3 (COX-3), uważana za odmianę cyklooksygenazy 1 (COX-1). Znajduje się ona głównie w OUN i w sercu. Porównanie aktywności psiej COX-3 z mysią COX-1 i COX-2 dowodzi, iż niektóre leki przeciwzapalne (w tym paracetamol) doprowadzają do jej inhibicji, co może być podstawą działania przeciwbólowego i przeciwgorączkowego. Jej odkrycie przyczyniło się do powstania hipotezy kontinuum cyklooksygenaz, według której możliwe jest powstawanie COX o różnym mechanizmie regulowania ekspresji. Teoria ta jest jednak podważana przez niektórych autorów, którzy uważają, że inhibicja COX-3 nie ma żadnego wpływu na organizm.
Historia.
Paracetamol został odkryty w 1948 przez chemików Juliusa Axelroda i Bernarda Brodiego. Uzyskali go oni jako produkt rozkładu acetanilidu.
Ostre zatrucie paracetamolem.
Objawy ostrego zatrucia paracetamolem to:

</doc>
<doc id="828329" url="https://pl.wikipedia.org/wiki?curid=828329" title="Kościół Świętej Trójcy w Bytomiu">
Kościół Świętej Trójcy w Bytomiu

Kościół Świętej Trójcy – rzymskokatolicki kościół parafialny zaprojektowany przez Paula Jackischa w stylu neogotyckim, wzniesiony w latach 1883–1886 w śródmieściu Bytomia, wpisany do rejestru zabytków nieruchomych województwa śląskiego.
Historia.
Obecny kościół Świętej Trójcy stanął na miejscu dawnej kaplicy cmentarza parafialnego kościoła Wniebowzięcia Najświętszej Maryi Panny. Owa stara nekropolia znajdowała się niegdyś poza miastem, na tzw. „Piekarskim Przedmieściu”. Z racji dynamicznego rozwoju Bytomia w XIX wieku i szybkiego wzrostu ludności (na początku stulecia liczba mieszkańców wynosiła zaledwie ok. 1700 obywateli, a w roku 1900 przekroczyła 51 000) Piekarskie Przedmieście zostało wchłonięte do miasta i zabudowane budynkami mieszkalnymi. W związku z tym wiele osób żyjących w bliskim sąsiedztwie cmentarza protestowało przeciwko jego dalszemu istnieniu. W połączeniu ze złym stanem kaplicy cmentarnej około 1864 roku, zaowocowało to podjęciem decyzji o przeniesieniu nekropolii na pola poza miasto w okolicach dzisiejszej ulicy Piekarskiej. O budowie nowego kościoła w tym miejscu postanowiono znacznie później, bo dopiero w 1873 roku. Na ten cel nałożono na mieszkańców Bytomia podatek kościelny w wysokości 25%, który składano w Śląskim Towarzystwie Kredytowym na koncie oprocentowanym na 3,5%. Początkowo nowy kościół planowano postawić na miejscu starej kaplicy Świętego Jacka w Rozbarku, ale gmina Rozbark nie wyraziła na to zgody. Rozważano także lokalizacje naprzeciw gimnazjum, lecz zrezygnowano z tego pomysłu, ponieważ koszty zakupu tego terenu były za wysokie, poza tym jego właściciel nie zamierzał oddać swojej działki na ten cel. W końcu zdecydowano się na wybudowanie kościoła na miejscu zamkniętego cmentarza na Piekarskim Przedmieściu. Niestety z powodu śmierci proboszcza Józefa Szafranka budowa opóźniła się o kilka lat. Około 2 października 1882 roku biskup wrocławski Robert Herzog udzielił pozwolenia na budowę nowej świątyni. Ostatecznie 21 maja 1883 roku wmurowano kamień węgielny, a nowy kościół ukończono w 1886 roku. 20 czerwca 1886 roku świątynia została konsekrowana przez biskupa-sufragana Hermanna Gleicha. W 1945 roku budynek uległ znacznemu zniszczeniu; następnie wstawiono nowe ołtarze boczne, nowe witraże, wzniesiono dwa portale, które z piaskowca szydłowieckiego wykonał Aleksander Bohurs. Rewitalizacja wnętrza zakończyła się w 1956 roku, pozostałe prace trwały do 1963 roku.
Architektura.
Duży, orientowany kościół wolno stojący, bazylikowy posiadający trzy nawy z nawą krzyżową. Nad zachodnią kruchtą wejściową znajduje się 60-metrowa wieża, a na kalenicy dachu zobaczyć można sygnaturkę. Wnętrza są otynkowane i nakryte sklepieniami krzyżowo żebrowymi. Z zewnątrz cała budowla jest murowana z cegły. W środku znajduje się jedna empora chóru muzycznego z organami. Cała budowla jest utrzymana w stylu neogotyckim. Przy kościele znajduje się zabytkowa plebania z 1880 roku.
Wyposażenie.
Wewnątrz kościoła znajduje się tylko jedna pamiątka po dawnej kaplicy cmentarnej, jest to figura Świętego Józefa stworzona w XVII wieku. Reszta pochodzi z okresu budowy kościoła. Najbardziej interesujący jest ołtarz główny z rzeźbami wykonanymi przez Buhla z Wrocławia i obrazem Świętej Trójcy na tle miasta autorstwa Fahnrotha. Warto zwrócić także uwagę na polichromie ścian które zostały utworzone w latach 1922-1923. Prócz wcześniej wymienionych arcydzieł imponujące są także dekoracje rzeźbione w piaskowcu m.in. maswerki okien czy dekoracja zwieńczenia wieży. Organy zbudowała austriacka firma Rieger, posiadają 50 głosów. Całość wyposażenia w pełni odwzorowuje płomienisty gotyk.

</doc>
<doc id="828331" url="https://pl.wikipedia.org/wiki?curid=828331" title="Grążel">
Grążel

Grążel ("Nuphar" ) – rodzaj roślin należący do rodziny grzybieniowatych. Obejmuje w zależności od ujęcia od 9 do 13 gatunków. Rośliny te występują na półkuli północnej w strefie umiarkowanej i podzwrotnikowej. Rodzaj najbardziej zróżnicowany jest w Ameryce Północnej, mniej w Azji i Europie. W tej ostatniej rosną dwa gatunki i oba występują także w Polsce – grążel żółty i drobny. 
Grążel żółty, rzadziej inne gatunki, uprawiany bywa jako roślina ozdobna. Kłącza "Nuphar advena" były spożywane i wykorzystywane jako lecznicze. Klamatowie ucierali nasiona "Nuphar polysepala" na mąkę.
Systematyka.
Klad bazalny w obrębie rodziny grzybieniowatych wyodrębniany w osobną monotypową podrodzinę "Nupharoideae" . Najbliższej spokrewniony w gradzie ewolucyjnym grzybieniowatych jest rodzaj barklaja ("Barclaya"). Klasyfikacja taksonów w obrębie rodzaju jest bardzo kłopotliwa z powodu dużej zmienności morfologicznej przedstawicieli, łatwości hybrydyzacji i posiadania tej samej liczby chromosomów. Z analiz morfologicznych i genetycznych wynika, że w obrębie rodzaju dwie linie rozwojowe obejmują odrębnie gatunki ze Starego i Nowego Świata. Spośród gatunków północnoamerykańskich najbliżej spokrewnionym z grążelami eurazjatyckimi jest "N. microphylla".
Klad bazalny w obrębie rodziny grzybieniowatych. Rodzina grzybieniowate należy do rzędu grzybieniowców ("Nymphaeales" Dumort.), stanowiącej drugie w kolejności po amborellowatych odgałęzienie w historii rozwoju okrytonasiennych.

</doc>
<doc id="828333" url="https://pl.wikipedia.org/wiki?curid=828333" title="Viva! Najpiękniejsi">
Viva! Najpiękniejsi



</doc>
<doc id="828336" url="https://pl.wikipedia.org/wiki?curid=828336" title="Dorota Kawęcka">
Dorota Kawęcka

Dorota Kawęcka-Leśniewska (ur. 10 lipca 1951 w Warszawie, zm. 2 października 2020 tamże) – polska aktorka i reżyser dubbingu. W roku 1974 ukończyła Państwową Wyższą Szkołę Teatralną w Warszawie. W latach 1974–1978 występowała w Teatrze Nowym w Warszawie, w latach 1978-92 w Teatrze Popularnym (Szwedzka 2/4) w Warszawie.
Zmarła po długiej i ciężkiej chorobie. 9 października 2020 została pochowana na cmentarzu w Powsinie.

</doc>
<doc id="828345" url="https://pl.wikipedia.org/wiki?curid=828345" title="Danthonia decumbens">
Danthonia decumbens



</doc>
<doc id="828347" url="https://pl.wikipedia.org/wiki?curid=828347" title="BFG Technologies">
BFG Technologies

BFG Technologies – producent kart graficznych opartych na technologii i chipsecie NVIDII. Produkty przedsiębiorstwa dostępne są w Europie i Ameryce Północnej, w sklepach detalicznych oraz internetowych. Jego główna siedziba mieściła się w Lake Forest.
Firma produkowała karty graficzne do komputerów średniej i wyższej klasy. BFG był znany głównie przez komputerowych entuzjastów, gdyż było pierwszym przedsiębiorstwem, które wypuściło na rynek fabrycznie przetaktowane karty graficzne.
Sztandarowy produkt, "BFG Tech GeForce 8800 GTX 768MB Water Cooled PCI Express", był pierwszą na świecie kartą graficzną ze sprzętową obsługą DirectX 10 oraz chłodzeniem wodnym. Dzięki temu karta może pracować na bardzo wysokich obrotach osiągając tym samym temperaturę chipsetu w okolicach 30 stopni Celsjusza.
Przedsiębiorstwo produkowało także płyty główne na chipsecie nForce.
Przedsiębiorstwo zostało zlikwidowane w 2010 roku.

</doc>
<doc id="828348" url="https://pl.wikipedia.org/wiki?curid=828348" title="Molinia coreulea">
Molinia coreulea



</doc>
<doc id="828352" url="https://pl.wikipedia.org/wiki?curid=828352" title="Sierpc (stacja kolejowa)">
Sierpc (stacja kolejowa)

Sierpc – stacja kolejowa w Sierpcu, w województwie mazowieckim, w Polsce.
W roku 2017 stacja obsługiwała 300–499 pasażerów na dobę.
Stacja posiada 3 perony i leży na skrzyżowaniu linii kolejowych nr 27 Toruń Wschodni – Nasielsk i nr 33 Kutno – Brodnica.
Historia.
Historia kolei w Sierpcu sięga 1916 roku, kiedy niemiecka armia wybudowała wąskotorową linię kolejową Lubicz – Nasielsk. Stacja kolejki znajdowała się w okolicach dzisiejszego Cmentarza Parafialnego przy ulicy Kościuszki.
Odcinek Sierpc – Nasielsk przebudowano na linię normalnotorową i oddano do prowizorycznego użytku w czerwcu 1924 roku, a oficjalne otwarcie nastąpiło 19 października 1925 roku. Również w roku 1924 oddano do użytku budynek dworca. Taka też data widnieje na portalu dworca od strony peronów. W pobliżu zbudowano wieżę ciśnień według znormalizowanego projektu z lat 20 XX wieku, budynki magazynu towarowego, wagę i kolonię domków kolejarskich. Brak danych o istnieniu w tym czasie w Sierpcu parowozowni. Nad Skrwą w Mieszczku umieszczono punkt ujęcia wody dla stacji, połączony około 2-kilometrowym rurociągiem z wieżą ciśnień.
W latach 30. XX wieku wybudowano trzy nastawnie w stylu modernistycznym, dokonano niewielkiej korekty układu torowego stacji oraz wybudowano niewielką parowozownię w miejscu istniejącej. W roku 1934 otwarto linię Sierpc – Płock, w 1936 roku Sierpc – Toruń i roku później Sierpc – Brodnica. W roku 1937, po przeprowadzeniu przez Sierpc nowych linii kolejowych, miasto stało się ważnym węzłem kolejowym co znacznie przyczyniło się do jego rozwoju. W roku 1910 Sierpc liczył około 8 tysięcy mieszkańców, w 1921 8 466, a w roku 1939 roku 10 900. Budynki na nowych liniach były skromniejsze – bez elementów tzw. pruskiego muru i nieotynkowanych ceglanych elewacji.
28 marca 1939 roku na stacji wyładowano Nowogródzką Brygadę Kawalerii, która następnie przeszła w rejon Gójska, a potem Lidzbarka. 3 września tego samego roku stacja została zbombardowana i uszkodzona przez niemieckie lotnictwo. 4 września 1939 roku brygada ponownie znalazła się w rejonie stacji. Świadek (płk Ludwik Schweizer, dowódca 26. Pułku Ułanów Wielkopolskich) wspominał: "Na stacji Sierpc widać było ślady ataków powietrznych. Rozbite pociągi i dymiące magazyny".
W czasie wojny stacja była intensywnie wykorzystywana przez okupanta. Zarazem była pod stałą obserwacją Armii Krajowej. Rozbudowano parowozownię, a obok istniejących obiektów wybudowano tymczasową, prowizoryczną halę, która miała służyć do czasu wzniesienia nowej. Koniec wojny przerwał prace, a budynki uległy zniszczeniu. Jednak zachowane niemieckie plany wykorzystano do kontynuacji prac.
Z okresem powojennym w historii stacji związana jest postać Wiktora Stryjewskiego, który służył w tutejszej Służbie Ochrony Kolei. W latach 50. XX w. (prawdopodobnie w 1954 r.) zakończono budować nową halę parowozowni. Był to ceglany, czterostanowiskowy obiekt na planie prostokąta z wjazdem od jednej strony (parowozownia czołowa) o architekturze typowej dla kolei niemieckich lat 30. i 40. Przez kolejne 30 lat dokonywano niewielkich inwestycji. Pod koniec lat 70. wybudowano stanowisko do tankowania lokomotyw spalinowych na zakończeniu tzw. „trójkąta torowego”, przy ul. Żeromskiego.
Linie wychodzące z Sierpca, w tym odcinek Nasielsk – Sierpc, obsługiwała zazwyczaj lokomotywownia sierpecka. Pociągi w kierunku Torunia i Brodnicy odjeżdżały z peronu 2, a w kierunku Nasielska i Kutna, a potem, po elektryfikacji odcinka Kutno – Płock, do Płocka – z peronu 3. Peron pierwszy był rezerwowy i czasem używano go do odprawiania pociągów rozpoczynających tutaj bieg. Żaden z peronów nie był wyposażony w zadaszenia; znajdowały się na nich jedynie ławki i latarnie. Przejścia przez tory na perony zabezpieczane były rogatkami obsługiwanymi przez pracownika, którego maleńki budyneczek mieścił się na skraju 1 peronu.
W ruchu dominowały parowozy Ty2 i Tr203 (ten można było często spotkać na manewrach w obrębie stacji) oraz kilka sztuk Ok1, zastąpionych na początku lat 70. przez lokomotywy serii Ol49. Oprócz tego pojawiły się TKt48 z Nasielska oraz Pt47 z Iłowa, prowadzące dalekobieżne pociągi z Warszawy przez Sierpc do Kołobrzegu. Pociągi z/do Torunia obsługiwane były czasem wagonem motorowym SN61, często z doczepionym zwykłym wagonem. Pod koniec lat 80. ruch powoli był przejmowany przez trakcję spalinową.
Obok istniejącej parowozowni wybudowano niewielką, dwustanowiskową halę postojowo-naprawczą dla lokomotyw spalinowych. Oprócz tego w roku 1990 dokonano modernizacji parowozowni – wyburzono ścianę czołową starej hali i wydłużono o kilka metrów stanowiska oraz dokonano remontu i adaptacji wnętrza do obsługi spalinowozów. Nowa elewacja była podobna do poprzedniej, nieco jednak uproszczona i otynkowana.
Budynek dworca.
W 1924 roku oddano do użytku okazały budynek dworca, zbudowany w stylu dworkowym (zwanym również narodowym), stworzonym w oparciu o klasycyzm i nawiązującym do architektury baroku, a niekiedy renesansu. Powierzchnia użytkowa dworca to 639,16 m².
Parterowy dworzec zbudowano na rzucie wydłużonego prostokąta, ze skrajnym ryzalitem od zachodu i niewielką przybudówką. Zachodnia część piętrowa z częściowo użytkowym poddaszem. Główna bryła budynku przekryta została wysokim dachem dwuspadowym. Ryzalit przekryto również dachem dwuspadowym, ale położonym poprzecznie do osi budynku. Szczyty ryzalitu (północny i południowy) zwieńczone zostały neobarokowymi spływami wolutowymi i zamknięte przełamanymi naczółkami segmentowymi z kulą pośrodku. W części wschodniej – od południa i północy umieszczono bogato zdobione portale wejściowe, flankowane jońskimi półkolumnami podtrzymującymi belkowanie z prostą attyką i wieńczącą kulą. Obecnie brakuje kul na obu fasadach.
Dostępna dla podróżnych część budynku dworcowego składała się z pasażu przechodzącego przez całą budowlę. Okazały korytarz z obu stron zamknięty był dwuskrzydłowymi drzwiami. Przy drzwiach od strony ulicy wisiał jeden z niewielu w Sierpcu międzystrefowy automat telefoniczny typu AWS-7. Po prawej stronie (patrząc od strony ulicy) znajdowała się poczekalnia z dużym ściennym rozkładem jazdy (godziny odjazdów i przyjazdów), ławkami oraz kasą biletową i przechowalnią bagażu. Następnym pomieszczeniem za poczekalnią był bufet. Przy wyjściu na perony w gablocie na ścianie wisiały tabelowe rozkłady jazdy. Na początku lat 80. ub. wieku nastąpiła niewielka przebudowa – kasę biletową przeniesiono na lewą stronę pasażu i zwiększono ilość okienek do obsługi podróżnych, co rozwiązało problem kolejek – do tego czasu okienko było jedno i tworzyły się przed nim bardzo długie kolejki, gdyż rozkład jazdy był tak ułożony, że bardzo często spotykały się tu cztery pociągi. Wtedy też wykonano wyjście do miasta omijające dworzec od strony wschodniej.
Podobne budynki dworców znajdują się w Płońsku, Modlinie, a mniejszy w Raciążu. Projektantem budynku był architekt Jan Jaroszyński; natomiast inne źródła wskazują na autorstwo architektów Romualda Millera lub Eugeniusza Szrettera. Bardzo wysokie podobieństwo do tutejszego dworca cechuje również neorenesansowy dworzec w Kole i poprzedni, nieistniejący już budynek dworca w Koninie. W tym samym czasie na innych liniach kolejowych w Polsce według tego samego, lecz okrojonego o jedno skrzydło projektu (w porównaniu do obu wyżej wskazanych dworców) powstały mniejsze dworce w Gostyninie, Łęczycy, Ozorkowie i Sierpcu. W pierwszej połowie lat 20. wykonano projekt typowy dla stacji średniej wielkości w dwóch wariantach – podstawowym i rozszerzonym. Wariant podstawowy przewidywał dwie poczekalnie (I i II oraz III klasy), kasę z pomieszczeniem bagażowym oraz pomieszczenia dla zawiadowcy i dyżurnego ruchu. W wariancie rozszerzonym wprowadzono dodatkowo hall, bufet z zapleczem kuchennym oraz punkt pocztowy. Od strony torów zaplanowano wysunięte poza obrys budynku pomieszczenie z dużymi oknami dla dyżurnego ruchu, gdzie znajdowały się urządzenia do sterowania ruchem kolejowym. Na wyższych kondygnacjach przewidziano mieszkania służbowe dla urzędników kolejowych. W wariancie rozszerzonym uwzględniono ponadto możliwość wyprowadzenia z holu schodów do piwnicy i połączenie w ten sposób dworca z ewentualnym tunelem pod torami, a w efekcie bezkolizyjne przejście na dalsze perony.
Budynek wpisany do rejestru zabytków, decyzją z dnia 5 października 1999 r. pod nr 181.
Wypadek kolejowy z 1 maja 1972 r..
1 maja 1972 r. na stacji parowóz Ty2-1191 zderzył się z 3 wagonami osobowymi.
Stacja Sierpc w kulturze.
Na stacji Sierpc kręcono sceny do filmu "Generał Nil", a Sierpc udawał Białą Podlaską. Oprócz tego stację wykorzystywali twórcy filmu "Historia Roja, czyli w ziemi lepiej słychać". Ponadto na stacji na początku 2011 r. kręcono sceny do filmu "Syberiada polska".
„Legenda” sierpeckiego węzła kolejowego.
Sierpc stał się dla wielu miłośników kolei miejscem kultowym. W 1991 roku jeździły w Sierpcu jeszcze 3 parowozy Do końca 1988 roku Sierpc był prawdziwą enklawą parowozową, bowiem stacja nie posiadała na stanie ani jednej lokomotywy spalinowej i ruch we wszystkich 4 kierunkach praktycznie w 99% opierał się na parowozach. Była to jedyna taka stacja na Mazowszu. Pierwsze dwie lokomotywy spalinowe serii SP45 pojawiły się w Sierpcu w 1989 r., eliminując po 2 latach trakcję parową.
Współczesność stacji.
W połowie lat 80. narzekano już w prasie na stan dworca. Od 1990 r. następuje powolny upadek stacji, połączony z dewastacją dworca (od roku 2003 zamkniętego dla podróżnych) i jego otoczenia. Budynki są w opłakanym stanie. Większość zrujnowana. Zachowały się: dworzec (zamknięty, powybijane okna, brak kas), wieża ciśnień (wejście zamurowane, okna powybijane, brak dachu), budynki dodatkowe (w fatalnym stanie), semafory (kształtowe). Parowozownia została wyburzona w marcu 2015 r. Kolejne obiekty kolejowe (magazyn i noclegownia) decyzją PKP zostały przeznaczone do rozbiórki. W 2017 r. PKP PLK S.A. umieściła na peronie 2 wiatę, a na peronie 1 ławki.
Od 1990 r. zmniejszała się liczba pociągów na wszystkich liniach węzła sierpeckiego. W 2000 r. zamknięto dla ruchu pasażerskiego linię do Brodnicy. W latach 1996–2007 zawieszone były połączenia do Płocka, a w latach 2004–2006 do Nasielska. Petycja o wznowienie ruchu pomiędzy Sierpcem i Brodnicą i lepsze dostosowanie ruchu pomiędzy Sierpcem i Toruniem do potrzeb podróżnych spotkała się z odmową samorządu województwa kujawsko – pomorskiego.
18 marca 2020 zawieszono kursowanie pociągów w kierunku Torunia.
W październiku 2020 r. PKP SA wystawiła budynek dworca na sprzedaż za kwotę 140 tys. PLN. Jako powód podano brak ekonomicznego uzasadnienia dla dalszego utrzymywania budynku.
31 stycznia 2022 przywrócono połączenie Toruń – Sierpc.
Pod koniec roku 2022 budynek dworca – wobec braku oferentów na zakup – został nieodpłatnie przekazany miejscowemu samorządowi, który zapowiedział rewitalizację obiektu.
Linki zewnętrzne.
Zdjęcia:

</doc>
<doc id="828360" url="https://pl.wikipedia.org/wiki?curid=828360" title="Magdalena Stużyńska Brauer">
Magdalena Stużyńska Brauer



</doc>
<doc id="828361" url="https://pl.wikipedia.org/wiki?curid=828361" title="Lullacry">
Lullacry

Lullacry – pochodzący z Helsinek fiński zespół grający melodyczny metal, w którym widoczne są wpływy gotyku.
Zespół nagrał pierwsze demo ("Weeper's Aeon") w roku 1998 i niedługo potem miał wystarczającą ilość materiału by nagrać w 1999 roku całą płytę "Sweet Desire", która przyciągnęła uwagę wytwórni Spinefarm Records, z którą zespół podpisał kontrakt. Ich kariera zaczęła się rozwijać po wydaniu w 2001 roku albumu "Be My God" i wspólnej trasie koncertowej z zespołem Edguy. Jednakże wokalistka Tanya Kemppainen opuściła zespół w roku 2002. Jej miejsce zajęła nikomu wówczas nieznana Tanja Lainio. Następny wydany przez zespół album nosi tytuł "Crucify My Heart".
W czerwcu 2005 zespół ogłosił ukończenie pracy nad czwartym albumem zatytułowanym "Vol. 4", który został wydany we wrześniu tego samego roku, a singel "Stranger in You", zawierający też cover piosenki "I Stole You Love" wykonywanej oryginalnie przez grupę Kiss, wydano w lipcu.
W 2014 roku grupa została rozwiązana.

</doc>
<doc id="828363" url="https://pl.wikipedia.org/wiki?curid=828363" title="Izberbasz">
Izberbasz

Izberbasz () – miasto w Rosji, w Republice Dagestanu, położone na wybrzeżu Morza Kaspijskiego, 56 kilometrów na południowy wschód Machaczkały.
Zostało założone w 1932 roku, a prawa miejskie otrzymało w 1949 roku.

</doc>
<doc id="828371" url="https://pl.wikipedia.org/wiki?curid=828371" title="Bohater gracza">
Bohater gracza



</doc>
<doc id="828374" url="https://pl.wikipedia.org/wiki?curid=828374" title="Nuphar lutea">
Nuphar lutea



</doc>
<doc id="828381" url="https://pl.wikipedia.org/wiki?curid=828381" title="Konwalijka">
Konwalijka

Konwalijka ("Maianthemum" ) – rodzaj roślin należący do rodziny szparagowatych ("Asparagaceae") według APweb. Należy tu 39 gatunków występujących głównie w Ameryce Północnej i Środkowej oraz we wschodniej Azji sięgając do Himalajów, poza tym w północnej i środkowej Europie. Jedynym przedstawicielem we florze Polski i zarazem gatunkiem typowym jest konwalijka dwulistna "M. bifolium".
Niektóre gatunki uprawiane są jako ozdobne, zwłaszcza konwalijka dwulistna, majówka groniasta "M. racemosum" i majówka gwiazdkowata "M. stellatum". Poza tym dwa ostatnie z wymienionych gatunków wykorzystywane są jako lecznicze. Owoce majówki groniastej są też jadalne.
Systematyka.
Ze względu na zagnieżdżenie przedstawicieli rodzaju "Maianthemum" "sensu stricto" w obrębie tradycyjnie wyróżnianego rodzaju "Smilacina" – oba te rodzaje są łączone w jeden pod nazwą "Maianthemum".
Klad okrytonasienne, klad jednoliścienne ("monocots"), rząd szparagowce ("Asparagales"), rodzina szparagowate ("Asparagaceae"), podrodzina "Nolinoideae" Burnett. Wcześniej w systemie APG II (2003) i systemie APG I (1998) konwalijka klasyfikowana była do rodziny myszopłochowatych ("Ruscaceae") i plemienia "Convallarieae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht. rząd szparagowce ("Asparagales" Bromhead), rodzina konwaliowate ("Convallariaceae" Horan.), plemię "Maianthemeae" Dumort., rodzaj konwalijka ("Maianthemum" F. H. Wigg.).

</doc>
<doc id="828382" url="https://pl.wikipedia.org/wiki?curid=828382" title="Illiasu Shilla">
Illiasu Shilla

Illiasu Shilla (ur. 26 października 1982 w Temie) – ghański piłkarz występujący na pozycji obrońcy.
Przebieg kariery.
Illiasu zawodową karierę rozpoczynał w zespole grającym w ghańskiej Premier League – King Faisal Babes. Spędzając tam sezony od 2003 do 2005 nie osiągnął znaczących sukcesów, ale został zauważony przez trenerów wielokrotnego mistrza Ghany Asante Kotoko, gdzie został kupiony na rok. Po dobrej grze i intensywnych treningach wywalczył miejsce w pierwszej jedenastce. Został powołany na Mistrzostwa Świata w Niemczech, gdzie pokazał się z dobrej strony i kilka dni po przyjeździe do ojczyzny ofertę kupna złożyła rosyjska drużyna Saturn Ramienskoje, gdzie występował z innym ghańskim piłkarzem Baffourem Gyan’em. W 2009 roku odszedł z klubu, a kolejny znalazł w 2011 roku. Był to Real Tamale United. Jeszcze w 2011 roku zmienił klub i odszedł do ormiańskiego Impulsu Diliżan. W 2013 roku zakończył tam karierę.
Kariera reprezentacyjna.
W kadrze narodowej zadebiutował kilka tygodni przed Mistrzostwami Globu, 29 maja 2006 roku przeciwko Jamajce, kiedy rozegrał całe spotkanie. Został powołany jako ostatni obrońca do całej kadry na mistrzostwa, gdzie z narodowymi kolegami grał do 1/8 finału. Łącznie rozegrał 315 minut, trzy razy był faulowany i trzy razy faulował. Dostał również żółtą kartkę.
W drużynie narodowej rozegrał 13 spotkań.

</doc>
<doc id="828383" url="https://pl.wikipedia.org/wiki?curid=828383" title="Powiat bialski (województwo krakowskie)">
Powiat bialski (województwo krakowskie)

Powiat bialski – dawny powiat z siedzibą w Białej (po I wojnie światowej "Biała Krakowska") istniał w latach 1855–1950.
Od powstania w 1867 aż do 1918 roku galicyjski powiat Biała leżał w austriackiej Galicji, będąc jedną z części obwodu wadowickiego. W latach 1867–1910 w skład powiatu wchodziły obwody sądowe: bialski, kęcki i oświęcimski (ten ostatni jest zasadniczą częścią powiatu oświęcimskiego, istniejącego w latach 1910–1931, 1951–1975 i od 1999 roku).
Po odzyskaniu przez Polskę niepodległości w roku 1918 powiat wszedł w skład województwa krakowskiego.
Do 1 sierpnia 1934 powiat bialski – jak i pozostałe powiaty „województw galicyjskich” – podzielony był na gminy jednostkowe.
Po zniesieniu powiatu oświęcimskiego 1 kwietnia 1932, miasto Oświęcim oraz 22 gminy jednostkowe trafiły do powiatu bialskiego (Babice, Broszkowice, Brzeszcze, Brzezinka, Dwory, Grojec, Harmęże, Jawiszowice, Klucznikowice, Kruki, Łazy, Monowice, Pławy, Polanka Wielka, Poręba Wielka, Przecieszyn, Rajsko, Skidzin, Stare Stawy, Wilczkowice, Włosienica i Zaborze).
31 lipca 1934 powiat bialski dzielił się na 4 miasta – Biała Krakowska, Kęty, Oświęcim i Wilamowice i 54 gminy jednostkowe: Babice, Bestwina, Bestwinka, Bielany, Broszkowice, Brzeszcze, Brzezinka, Buczkowice, Bujaków, Bulowice, Bystra Krakowska, Czaniec, Dankowice, Dwory (II), Godziski (Godziszka), Grojec, Hałcnów, Harmęże, Hecznarowice, Janowice, Jawiszowice, Kaniów (Stary), Klucznikowice, Kobiernice, Komorowice Krakowskie, Kozy, Kruki, Łazy, Łęki, Malec, Meszna, Międzybrodzie Bialskie, Mikuszowice Krakowskie, Monowice, Nowa Wieś, Osiek, Pisarzowice, Pławy, Polanka Wielka, Porąbka, Poręba Wielka, Przecieszyn, Rajsko, Rybarzowice, Skidzin, Stara Wieś, Stare Stawy, Straconka, Szczyrk, Wilczkowice, Wilkowice, Witkowice, Włosienica i Zaborze.
1 sierpnia 1934 zlikwidowano gminy jednostkowe tworząc gminy zbiorowe. W powiecie bialskim, obok 4 miast, powstało ich 8: Bestwina, Biała, Brzeszcze, Bystra-Wilkowice, Kęty, Osiek, Oświęcim i Porąbka.
Podobnie jak powiat bielski, w czasie II wojny światowej teren podległy starostwu w Białej wszedł w skład "Landratu Bielitz" (patrz "Historia powiatu bielskiego do 1950 roku").
W 1945 podzielono przywrócony powiat bialski na 8 gmin zbiorowych: Bestwina, Biała, Brzeszcze, Bystra-Wilkowice, Kęty, Osiek, Oświęcim i Porąbka oraz 4 miasta: Biała Krakowska, Kęty, Oświęcim i Wilamowice. 1 kwietnia 1946 utworzono gminę Szczyrk. 1 lipca 1948 Biała została powiatem miejskim.
Historia powiatu bialskiego kończy się 1 stycznia 1951, kiedy Bielsko i Białą połączono w jeden organizm miejski – Bielsko-Białą, która wraz z gminami Biała, Bestwina, Bystra-Wilkowice i Szczyrk znalazła się w powiecie bielskim w woj. katowickim (a więc tam gdzie wcześniej znajdowało się Bielsko), natomiast pozostałe jednostki zniesionego powiatu bialskiego pozostały w woj. krakowskim: gminę Porąbka włączono do powiatu żywieckiego, a miasto i gminę Oświęcim, miasto i gminę Kęty, miasto Wilamowice oraz gminy Brzeszcze i Osiek weszły w skład reaktywowanego powiatu oświęcimskiego (tego samego dnia utworzono tam również gminę Wilamowice z części obszaru gmin Bestwina i Kęty).

</doc>
<doc id="828384" url="https://pl.wikipedia.org/wiki?curid=828384" title="Maianthemum">
Maianthemum



</doc>
<doc id="828387" url="https://pl.wikipedia.org/wiki?curid=828387" title="Matrei in Osttirol">
Matrei in Osttirol

Matrei in Osttirol (hist. "Windisch-Matrei") – gmina targowa w Austrii, w kraju związkowym Tyrol, w powiecie Lienz. Liczy 4677 mieszkańców (1 stycznia 2015). Otoczona jest szczytami Großglockner i Großvenediger. Miejscowość gminy Ganz, w dolinie Virgen skrywa cenne romańskie freski kościoła pw. św. Mikołaja "(St. Nikolaus)". W pobliżu znajduje się znana wśród alpinistów osada Kals am Großglockner.
Współpraca.
Miejscowość partnerska:

</doc>
<doc id="828388" url="https://pl.wikipedia.org/wiki?curid=828388" title="Nuphar">
Nuphar



</doc>
<doc id="828390" url="https://pl.wikipedia.org/wiki?curid=828390" title="Baranek Shaun">
Baranek Shaun

Baranek Shaun (, 2007–2016) – brytyjski serial animowany poklatkowo, będący spin-offem krótkometrażowego filmu "" (ang. "Wallace &amp; Gromit in A Close Shave") z 1995 roku.
Tytułowy baranek Shaun pojawił się w tym filmie jako postać drugoplanowa. Prócz tego pojawił się on w jednym z krótkich filmików wchodzących w skład kompilacji „Cracking Contraptions”. Najprawdopodobniej swoje imię zawdzięcza on incydentowi z maszyną do pielęgnacji wełny będącej produktem roztargnionego wynalazcy Wallace’a.
Od 2006 roku wytwórnia Aardman Animations i HiT Entertainment pod kierownictwem Nicka Parka stworzyła serial animowany w całości poświęcony tej postaci oraz jej życiu na farmie. Serial składa się z 170 odcinków trwających ok. 7 minut każdy.
Wersja polska.
Piosenkę tytułową śpiewał: Tomasz Szwed, Adam Krylik.
Opracowanie: Telewizja Polska Agencja Filmowa.
Polskie wydania DVD.
Seria pierwsza
Seria druga

</doc>
<doc id="828394" url="https://pl.wikipedia.org/wiki?curid=828394" title="Uniwersytet w Kassel">
Uniwersytet w Kassel

Uniwersytet w Kassel (niem. "Universität Kassel") – uczelnia w Kassel, w Hesji, założona w 1971 jako "Gesamthochschule Kassel" (Zintegrowana Szkoła Wyższa w Kassel).
Była to pierwsza uczelnia tego typu oraz jedyna "Gesamthochschule" poza Nadrenią Północną-Westfalią. Pierwszy nabór studentów na studia w opracowanym na tej uczelni zunifikowanym modelu nauczania ("Kasseler Modell") odbył się w 1974 r.
Koncepcja szkoły wyższej opracowana w Kassel zakładała przede wszystkim połączenie w jedną uczelnię różnych, istniejących już na terenie Kassel, szkół wyższych – w tym przypadku były to "Hochschule für Bildende Künste" (Wyższa Szkoła Sztuk Plastycznych), "Ingenieurschule" (Wyższa Szkoła Inżynierska) oraz "Höhere Wirtschaftsfachschule" (Wyższa Szkoła Ekonomiczna). W tym celu rozpoczęto koncentrację budynków różnych wydziałów wokół centralnego miejsca (kampusu) przy "Holländischer Platz".
Skupianie budynków uczelni w tym miejscu nie jest jeszcze zakończone. Poszczególne wydziały są rozproszone po całym mieście (Heinrich-Plett-Straße, Menzelstraße, Wilhelmshöher Allee, Damaschke-Straße). Administracja od 1985 znajduje się przy głównym kampusie w północno-wschodniej części centrum, w dzielnicy Nord-Holland, na dawnych terenach firmy Henschel, dzisiejszym Holländischer Platz. Dodatkowo w 2002 władze landu przejęły tereny należące do byłej fabryki namiotów "Gottschalk &amp; Co", które to tereny zostały przekazane uczelni na podstawie koncepcji zabudowy opracowanej w 2005 r.
W 1993 r. "Gesamthochschule Kassel" została przekształcona w "Universität Gesamthochschule Kassel" oraz przyjęta do Fundacji na rzecz Nauki Niemieckiej (Deutsche Forschungsgemeinschaft). Od 2003 oficjalna nazwa uczelni brzmi "Universität Kassel" (decyzja senatu uniwersyteckiego).
Historia.
Pierwszy uniwersytet w Kassel został założony w 1633 r. Począwszy od tego momentu Kassel przez 20 lat było nazywane miastem uniwersyteckim. Jednak po odbiciu Marburga Uniwersytet Filipa został w 1653 ponownie przeniesiony do Marburga. Następny etap w historii wyższej uczelni w Kassel to 1777, w którym Landgraf Friedrich II założył dzisiejszą Wyższą Szkołę Sztuk Plastycznych – wtedy nazwaną Akademią Sztuki. W XIX wieku założono tutaj "Höhere Gewerbeschule" (Wyższą Szkołę Rzemiosła), na której wykładali m.in. chemicy Heinrich Buff, Friedrich Wöhler i Robert Bunsen. Uczelnia ta, jak również "Staatsbauschule Kassel" (Państwowa Szkoła Budowlana) uznawane są za zaczątki Uniwersytetu w Kassel.
Również w XIX wieku (1898) w miejscowości Witzenhausen powstała "Tropenschule" (Niemiecka Szkoła Kolonialna). Obecnie kampus w Witzenhausen jest siedzibą wydziału nr 11 "Ekologiczna Agronomia".
Pierwsze żądania utworzenia uniwersytetu w Kassel podniesione zostały w 1958 r. Następnie powołana została do życia inicjatywa obywatelska, która miała za cel wdrożenie tego postulatu. W 1970 r. parlament Hesji uchwalił utworzenie uczelni typu "integrierte Gesamthochschule". Za założyciela GhK uważany jest minister kultury i oświaty w Hesji, Ludwig von Friedeburg. Uczelnia podjęła pracę 25 października 1971. Pierwszym rektorem została dr Vera Rüdiger. Pierwszy nabór studentów na studia w zunifikowanym modelu nauczania ("Kasseler Modell") odbył się w 1974. W rok później stanowisko rektorskie objął prof. dr Ernst Ulrich von Weizsäcker. Od 1985 centralny kampus znajduje się przy Holländischer Platz, w skrócie "HoPla". W jubileusz 20-lecia uczelni uniwersytet liczył studiujących. W roku akademickim 2001/2002 z pomocą sponsorów zostały wprowadzone dwa nowe interdyscyplinarne kierunki: informatyka i "Wirtschaftsingenieurwesen".
15 lutego 2002, 30 lat po założeniu, uczelnia świętowała swój pierwszy Dzień Uniwersytetu. Od tej pory impreza ta odbywa się raz do roku w miesiącach zimowych. W ramach procesu bolońskiego począwszy od roku 2004 zostały wprowadzone nowe typy studiów ("bachelor" i "master"), poza tym zostały utworzone następne kierunki dyplomowe: mechatronika i "nanostructure and molecular sciences". W ramach wdrażania postanowień bolońskich wprowadzany jest system punktów kredytowych ECTS.

</doc>
<doc id="828396" url="https://pl.wikipedia.org/wiki?curid=828396" title="Baldur's Gate II">
Baldur's Gate II



</doc>
<doc id="828401" url="https://pl.wikipedia.org/wiki?curid=828401" title="Reute (Szwajcaria)">
Reute (Szwajcaria)

Reute (gsw. "I de Rüüti") – gmina (niem. "Einwohnergemeinde") w Szwajcarii, w kantonie Appenzell Ausserrhoden. Do 1995 należała do okręgu Vorderland. Graniczy od północy z gminą Heiden, od wschodu i zachodu z Oberegg i od południa z Balgach, Rebstein i Marbach. 
31 grudnia 2014 gminę zamieszkiwały 674 osoby. Powierzchnia gminy wynosi 4,99 km². Wysokość bezwzględna gminy wynosi 703 metry. W gminie za urzędowy uważa się język niemiecki.

</doc>
<doc id="828402" url="https://pl.wikipedia.org/wiki?curid=828402" title="Franciszek seraficki">
Franciszek seraficki



</doc>
<doc id="828404" url="https://pl.wikipedia.org/wiki?curid=828404" title="Robert Wright (dziennikarz)">
Robert Wright (dziennikarz)

Robert Wright (ur. 15 stycznia 1957 w Lawtonie) – amerykański dziennikarz, autor kilku światowej sławy książek poruszających tematy psychologii ewolucyjnej, religii czy teorii gier, profesor wizytujący na Uniwersytecie w Pensylwanii.
Jego najpopularniejsze publikacje to: "Moralne zwierzę" (jedna z 12 najpopularniejszych książek w 1994) oraz "Nonzero. Logika ludzkiego przeznaczenia".

</doc>
<doc id="828422" url="https://pl.wikipedia.org/wiki?curid=828422" title="Caçapa">
Caçapa

Caçapa, właśc. Claudio Roberto da Silva (ur. 29 maja 1976 w Lavras) – brazylijski piłkarz grający na pozycji obrońcy, a obecnie trener.
Kariera.
Caçapa grał jak dotąd jedynie w dwóch dobrych zespołach. Jest wychowankiem brazylijskiego Clube Atlético Mineiro z Belo Horizonte, gdzie swoją przygodę z piłką rozpoczął w kadrze juniorskiej. Dopiero w roku 1997 doczekał się debiutu w seniorach. Wtedy swoje mecze rozgrywał regularnie, jedynie nagła kontuzja albo choroba nie pozwalały wyjść mu na boisko w podstawowej jedenastce. Grał głównie na prawej obronie, ale kiedy został sprzedany do Olympique Lyon, został przekwalifikowany na środkowego obrońcę, stopera. Swój debiut w Ligue 1 zaliczył 17 lutego 2001 roku, przeciwko Toulouse FC (1:1). Latem 2007 przeszedł do angielskiego Newcastle United. W latach 2009–2010 był zawodnikiem w Cruzeiro EC. Pierwszą część 2011 spędził w drugoligowym Evian Thonon Gaillard FC, z którym awansował do Ligue 1. Od 25 lipca 2011 był zawodnikiem pierwszoligowego Avaí FC, w którym w tym samym roku zakończył karierę piłkarską.
W reprezentacji Brazylii rozegrał jedynie cztery spotkania i swoje mecze rozgrywał tam w latach 2000–2001. Debiut zaliczył pod koniec lutego 2000 roku.

</doc>
<doc id="828424" url="https://pl.wikipedia.org/wiki?curid=828424" title="Morph the Cat">
Morph the Cat

Morph the Cat – trzecia w dorobku Donalda Fagena, solowa płyta wydana w 2006 roku. Określana przez samego Fagena jako zakończenie swoistego tryptyku, odnoszącego się w swobodny sposób do trzech etapów w życiu człowieka (młodość, dojrzałość, śmierć). "Morph the Cat" to spojrzenie doświadczonego, starszego człowieka na świat, z charakterystycznym dla artysty przymrużeniem oka i z jazzowo-popową muzyką, do której przyzwyczaił słuchaczy dwoma poprzednimi wydawnictwami.
Pozycje na listach.
Album

</doc>
<doc id="828425" url="https://pl.wikipedia.org/wiki?curid=828425" title="Roberto Caçapa">
Roberto Caçapa



</doc>
<doc id="828433" url="https://pl.wikipedia.org/wiki?curid=828433" title="Sonny Chiba">
Sonny Chiba

Sonny Chiba, znany również jako , właściwie – japoński aktor i mistrz wschodnich sztuk walki.
Życiorys.
Urodził się w Fukuoce, największym mieście japońskiej wyspy Kiusiu jako drugie z pięciorga dzieci Haruko i Shichinosuke Maeda, wojskowego pilota testowego. Miał młodszego brata Jirō (ur. 6 stycznia 1949). W młodym wieku zainteresował się tradycją japońskiego teatru i trenował baseball, piłkę siatkową i biegi. W szkole średniej poświęcił się gimnastyce artystycznej i w klasie trzeciej wygrał Narodowy Festiwal Sportu Japonii, jednak po kontuzji pleców zakończył karierę gimnastyczną. W 1957 roku rozpoczął studia na prywatnym uniwersytecie japońskiego wychowania fizycznego w Setagayi w Tokio. Tam zaczął ćwiczyć sztuki walki, w tym karate, judo, kendo ninjutsu, Shōrinji Kenpō i kyokushin pod kierunkiem Masutatsu „Mas” Ōyamy. W 1965 roku zdobył czarny pas pierwszego stopnia, a w 1984 roku – czarny pas czwartego stopnia.
W 1960 roku został odkryty podczas konkursu „Nowych Twarzy”, zorganizowanego przez wytwórnię Toei Company, natomiast niedługo później postanowił zmienić swoje nazwisko na Shin’ichi Chiba. Karierę ekranową rozpoczął w latach 60. od udziału w japońskich produkcjach telewizyjnych, filmach akcji i dreszczowcach. Jego pierwszą rolą w filmie opowiadającym o sztukach walki była postać Naoto Kiby w filmie zatytułowanym "Karate Kiba" (1973), natomiast rok później zagrał w międzynarodowym filmie "Uliczny wojownik" (1974). W 1981 roku zadebiutował na scenie jako jeden z najbardziej znanych i romantycznych samurajów w epoce feudalnej Japonii Yagyū Jūbei Mitsuyoshi w sztuce zatytułowanej "Yagyū jūbei makai tenshō". Rozgłos międzynarodowy przyniosła mu rola Hanzō Hattoriego, wytwórcy mieczy samurajskich z pierwszej części filmowego dyptyku "Kill Bill" (2003) w reżyserii Quentina Tarantino, za którą był nominowany do Nagrody Saturna w kategorii najlepszy aktor drugoplanowy. W 2004 roku został uhonorowany American Choreography Award za wybitne osiągnięcie w choreografii walk. W kryminalnym dramacie sensacyjnym Justina Lina "" (2006) zagrał postać wuja Kamaty, szefa yakuzy.
Zmarł 19 sierpnia 2021 w Kimitsu w wieku 82 lat w wyniku komplikacji po przejściu COVID-19.
Życie prywatne.
Był dwukrotnie żonaty; w latach 1972–1994 z Yōko Nogiwą, z którą miał córkę Juri Manase (ur. 1 stycznia 1975), a w latach 1996–2015 z Tamami, z którą miał dwóch synów – J. J. Jr. Mackenyu (ur. 16 listopada 1996) i Gordona (ur. 9 stycznia 2000).

</doc>
<doc id="828435" url="https://pl.wikipedia.org/wiki?curid=828435" title="Karol Zechenter">
Karol Zechenter

Karol Gustaw Zechenter - (ur. 4 marca 1824 r. w Bańskiej Bystrzycy, zm. 20 sierpnia 1908 r. w Kremnicy) - lekarz z wykształcenia, popularyzator nauki, przyrodnik i mineralog. W II połowie XIX w. był popularnym słowackim pisarzem, prozaikiem i klasykiem słowackiego humoru. Używał pseudonimu Laskomerski.
Życiorys.
Ojciec Gustawa, Ignac Zechenter, urodzony również w Bańskiej Bystrzycy w 1772 roku, służył w wojsku austriackim, potem ukończył studia w Bańskiej Bystrzycy i został dyrektorem huty w Ponicach. W 1807 roku, będąc urzędnikiem górniczym w Moštenicy, ożenił się z Katarzyną Aschner (urodzoną w 1784 r. w Kremnicy), która pochodziła ze słowackiej rodziny nauczycieli. Ojciec Gustawa zmarł w 1842 r., a matka w 1863.
Gustaw był najmłodszym z rodzeństwa. Ukończył 6 letnie gimnazjum, po czym rozpoczął studia filozoficzne w Vácu, a następnie w Peszcie. Po śmierci ojca, matka przeniosła się do Radoboja w Chorwacji, gdzie żyła siostra Ignaca, Stefania z mężem Karolem Roesnerem. Ten umożliwił Gustawowi Zechenterowi dalsze studia medycyny w Wiedniu, w czasie których utrzymywał się dając lekcje. 
W 1848 roku wybrał się do siostry do Radoboja, gdzie poznał się z wiedeńskim botanikiem i paleontologiem prof. Ungerem, który rozbudził jego zainteresowania tymi dziedzinami wiedzy. W czasie rewolucji w 1848 r. wykorzystał swoje medyczne wiadomości przy opatrywaniu rannych, a następnie zaprzyjaźnił się z rewolucjonistami Lajosa Kossutha. Został członkiem legionu akademickiego, a w końcu jego porucznikiem. Brał udział w bitwach pod Budatinem i przy odsieczy pod Komarnem. 
Po rewolucji powrócił do Wiednia, by ukończyć studia. 25 lutego 1850 r. otrzymał tytuł doktora medycyny. 23 lipca 1850 r. został lekarzem okręgowym w Bańskiej Bystrzycy. W maju 1856 roku ożenił się z dwudziestoletnią Marią Szakmayerową, z którą rozszedł się po roku. Przyjaciel Jan Čipka poznał go w maju 1857 roku z Emilią Grozerową (urodzoną w 1835 r.), w Bańskiej Bystrzycy, z którą wziął ślub 14 lutego 1858 r. Zamieszkali w Kremnicy, gdzie urodziło się im czworo dzieci: Bertika (26 lutego 1859 r.), Mariška (1861 r.), Olga (1862 r.) i Gustlik (1867 r.). Po śmierci żony zmarłej na tyfus w 1872 r., ożenił się ponownie z Emilą Kereszfalvy, która kształciła się w Nowym Sączu. 
Gustaw miał liczne powiązania z Polską i polskością. Utrzymywał też liczne kontakty z rodziną Zechenterów mieszkającą w Polsce (w Galicji).
W Bańskiej Bystrzycy znajduje się jego obelisk z tablicą. Podobne tablice pamiątkowe znajdują się na domu w którym się urodził w Bańskiej Bystrzycy i na domu, w którym mieszkał i zmarł.
Dorobek pisarski.
W II połowie XIX w. był popularnym pisarzem słowackim i klasykiem słowackiego humoru. Większość dzieł wydawał pod pseudonimem Laskomerski (Laskomerský). Publikował liczne artykuły w wiedeńskich aktualnościach, w czasie rewolucji 1848 r., a następnie liczne powieści i humoreski, z których najbardziej znane są:
Napisał też pamiętniki z podróży do Chorwacji, do Bombaju, Aten, Carogrodu, do Włoch i z Tatr. 
Najlepsze jego dzieła powstały w latach 70. XIX w.: 
Swoje felietony, które sam określał jako humoreski, drukowane były w wyd. Orol. Szczegółowy wykaz wszystkich kilkudziesięciu jego dzieł zestawiony jest w Slovenskim Biograficzeskym Slovniku (Matica Slovenska Martin 1994 r.).
Jego "Geologický opis elazničnej čiary od Jalnej po Štubňu" zawiera opisy kilku słowackich jaskiń z geologicznego punktu widzenia. Na mapie geologicznej okolic Czeremoszu i Wielkiej Fatry określił starsze warstwy wulkaniczne Kremnickiego przedgórza. 
Był popularyzatorem nauki i założycielem organizacji "Matica slovenská", której podarował jej swoją kolekcję historii naturalnej. 

</doc>
<doc id="828441" url="https://pl.wikipedia.org/wiki?curid=828441" title="Edge of Seventeen">
Edge of Seventeen

Edge of Seventeen – amerykański film fabularny (komedia romantyczna) z 1998 roku w reżyserii Davida Moretona.
Projekt wyróżniono wieloma nagroda filmowymi, w tym czterema laurami podczas L.A. Outfest w 1998 r.
Zarys fabuły.
Film jest autobiografią reżysera Davida Moretona, a jego akcja osadzona jest w stanie Ohio w latach 80. XX wieku. Nastoletni gej odkrywa, kim jest i czego chce; dowiaduje się, kim są jego przyjaciele i kogo kocha.

</doc>
<doc id="828445" url="https://pl.wikipedia.org/wiki?curid=828445" title="Wiaczesław Kozłow">
Wiaczesław Kozłow

Wiaczesław Anatoljewicz Kozłow, rus. Вячеслав Анатольевич Козлов (ur. 3 maja 1972 w Woskriesiensku) – rosyjski hokeista, reprezentant Rosji. Trener hokejowy.
Jego szwagrem został inny hokeista Jewgienij Namiestnikow.
Kariera zawodnicza.
Wychowanek Chimika Woskriesiensk. W drafcie NHL z 1990 został wybrany przez Detroit Red Wings w trzeciej rundzie draftu z 45 miejsca z rosyjskiego klubu [CSKA Moskwa. Podczas lokautu NHL grał w rosyjskiej Superlidze. Jednak po jednym sezonie powrócił o NHL. Łącznie w tej lidze rozegrał 18 sezonów, a w nich 1321 meczów, w których uzyskał 941 punkty.
Po zakończeniu sezonu KHL (2011/2012) nie grał aż do końca grudnia, gdy został zawodnikiem Spartaka Moskwa. W barwach tego klubu zagrał 13 meczów, w których uzyskał 8 punktów. W marcu 2013 roku przedłużył kontrakt ze Spartakiem o rok. Od lipca 2014 zawodnik Atłanta Mytiszczi.
Wielokrotnie reprezentował swój kraj w międzynarodowych imprezach zarówno juniorskich oraz seniorskich. Uczestniczył w turniejach Canada Cup 1991, mistrzostw świata w 1991, 1994 i Pucharu Świata 1996.
Kariera trenerska.
Od czerwca 2015 do października 2016 asystent trenera Spartaka Moskwa. W grudniu 2017 został szkoleniowcem macierzystego Chimika Woskriesiensk, a w kwietniu 2018 przedłużył umowę. Pracował tam do 2019. W sezonie KHL (2019/2020) był trenerem w sztabie Awangardu Omsk. W lipcu 2020 został pomocnikiem pierwszego szkoleniowca w sztabie chińskiego klubu Kunlun Red Star. W kwietniu 2021 wszedł do sztabu Dinama Moskwa. 

</doc>
<doc id="828452" url="https://pl.wikipedia.org/wiki?curid=828452" title="David Gibson-Watt">
David Gibson-Watt

James David Gibson-Watt (11 września 1918, zm. 7 lutego 2002) – brytyjski polityk Partii Konserwatywnej.
Wykształcenie odebrał w Eton College i w Trinity College w Cambridge. W latach 1939-1946 służył w Gwardii Walijskiej ("Welsh Guards") i walczył w Afryce Północnej i we Włoszech. W 1943 r. został odznaczony Military Cross. Po wojnie zasiadał w Radzie Hrabstwa Radnor i był prezesem Livestock Export Council.
Bezskutecznie startował w wyborach do Izby Gmin w 1950 i 1951 r. z okręgu Brecon and Radnor. Do Parlamentu udało mu się dostać dopiero w lutym 1956 r. z okręgu Hereford. W Izbie Gmin zasiadał do września 1974 r. Był Lordem Komisarzem Skarbu w latach 1959-1961, speakerem opozycji w sprawach komunikacji w latach 1965-1970 i ministrem stanu w ministerstwie Walii w latach 1970-1974. W 1974 r. został członkiem Tajnej Rady. W latach 1976-1986 był Komisarzem Lasów, w latach 1980-1986 przewodniczącym Rady Trybunałów, a w latach 1975-1979 zasiadał w Radzie Zabytków Walijskich. W 1979 r. został dożywotnim parem jako baron Gibson-Watt.
Lord Gibson-Watt był również przewodniczącym Timber Growers United Kingdom w latach 1987-1990 i jego honorowym prezesem w latach 1993-1998, członkiem Królewskiego Towarzystwa Rolniczego oraz przewodniczącym Królewskiego Walijskiego Towarzystwa Rolniczego w 1976 r.
Baron zmarł w wieku 84 lat. Był dwukrotnie żonaty i miał syna i dwie córki.

</doc>
<doc id="828454" url="https://pl.wikipedia.org/wiki?curid=828454" title="Peryferia (komputery)">
Peryferia (komputery)



</doc>
<doc id="828460" url="https://pl.wikipedia.org/wiki?curid=828460" title="Ahl al-Bayt">
Ahl al-Bayt



</doc>
<doc id="828461" url="https://pl.wikipedia.org/wiki?curid=828461" title="International Association of Students in Agricultural and Related Sciences">
International Association of Students in Agricultural and Related Sciences

Międzynarodowe Stowarzyszenie Studentów Kierunków Rolniczych i Nauk Pokrewnych (International Association of Students in Agricultural and Related Sciences [IAAS]) jest wiodącą, apolityczną organizacją studencką typu non-profit, skupiającą młodych ludzi zorientowanych na edukację w szeroko pojętym rolnictwie (nauki przyrodnicze, ochrona środowiska, technologia żywności, architektura krajobrazu, ekonomia i wiele innych).
Misja IAAS brzmi: "„Promowanie wymiany doświadczeń, wiedzy i pomysłów oraz budowanie wzajemnego zrozumienia między studentami kierunków rolniczych i nauk pokrewnych na całym świecie”"
Ze względu na jej międzynarodowy wymiar, oficjalnymi językami IAAS-u są: język angielski i hiszpański.
IAAS założony został w 1957 w Tunisie.
W Polsce komitet narodowy znajduje się w Szkole Głównej Gospodarstwa Wiejskiego w Warszawie.
11 maja 2007 IAAS Polska został zarejestrowany w Krajowym Rejestrze Sądowym pod numerem 0000280379.
Kraje członkowskie.
Obecnie w IAAS zrzeszone są komitety z następujących krajów: Austria, Białoruś, Belgia, Bułgaria, Benin, Chiny, Chorwacja, Kuba, Czechy, Niemcy, Finlandia, Francja, Gruzja, Dania, Ghana, Grecja, Gwatemala, Węgry, Indie, Indonezja, Włochy, Kenia, Macedonia, Meksyk, Czarnogóra, Nepal, Holandia, Niger, Nigeria, Norwegia, Polska, Portugalia, Rosja, Rwanda, Serbia, Słowenia, Hiszpania, Szwecja, Szwajcaria, Tadżykistan, Tajlandia, Togo, Trynidad i Tobago, Uganda, Ukraina, USA, Uzbekistan, Zambia i Zimbabwe.

</doc>
<doc id="828466" url="https://pl.wikipedia.org/wiki?curid=828466" title="Emirates">
Emirates

Emirates Airline ("Emirates") – linia lotnicza mająca siedzibę w Dubaju, w Zjednoczonych Emiratach Arabskich. Jej głównym węzłem jest lotnisko w Dubaju.
W okresie rozliczeniowym 2012–2013 linia przewiozła 39 391 000 pasażerów oraz 2 086 000 ton ładunków. Średni współczynnik zapełnienia samolotów w tym okresie wyniósł 79,7%. Linia zatrudnia ponad 60 000 osób oraz jest własnością rządu Zjednoczonych Emiratów Arabskich.
Historia Emirates.
Linia powstała 25 października 1985. Na początku dysponowała dwoma wyleasingowanymi samolotami: Boeing 737 oraz Airbus A300. Pierwsze loty odbywały się do Karaczi oraz Mumbaju. Pierwszym europejskim portem docelowym był Londyn (Gatwick) dodany w lipcu 1987. Lot do Singapuru w czerwcu 1990 zainicjował pierwsze połączenie z Azją Południowo-Wschodnią
Połączenia – Emirates.
Emirates i Emirates SkyCargo latają do 146 miejsc w 62 krajach na 6 kontynentach.
Afryka.
Algieria
Angola
Dżibuti
Egipt
Etiopia
Ghana
Gwinea
Kenia
Libia
Malawi
Maroko
Mauritius
Nigeria
Republika Południowej Afryki
Senegal
Seszele
Sudan
Tanzania
Tunezja
Uganda
Wybrzeże Kości Słoniowej
Zambia
Zimbabwe
Ameryka Północna.
Kanada
Stany Zjednoczone
Ameryka Południowa.
Argentyna
Brazylia
Chile
Azja.
Afganistan
Arabia Saudyjska
Bahrajn
Bangladesz
Chiny
Filipiny
Hongkong
Indie
Indonezja
Iran
Irak
Japonia
Jemen
Jordania
Katar
Korea Południowa
Kuwejt
Liban
Malediwy
Malezja
Oman
Pakistan
Singapur
Sri Lanka
Syria
Tajlandia
Tajwan
Wietnam
Europa.
Austria
Cypr
Czechy
Dania
Francja
Grecja
Hiszpania
Holandia
Irlandia
Malta
Niemcy
Polska
Portugalia
Rosja
Szwecja
Szwajcaria
Turcja
Wielka Brytania
Włochy
Australia i Oceania.
Australia
Nowa Zelandia
Flota Emirates.
Emirates do niedawna posiadał tylko samoloty szerokokadłubowe – obecnie jedynym wąskokadłubowym samolotem należący do tej linii lotniczej jest Airbus A319-100CJ. Jako drugi przewoźnik na świecie (po Singapore Airlines) otrzymał Airbusa A380. Pierwszy A380 został dostarczony 28 lipca 2008. Linia na salonie lotniczym w Dubaju w 2007 r. złożyła jedno z największych zamówień w historii na 70 Airbusów A350 (z opcją na 50), 11 A380 i 12 Boeing 777-300ER o wartości 34,8 miliarda $ (ceny katalogowe).
Podczas targów Dubai Air Show pod koniec 2013r. Emirates piszą od nowa historię rekordów w lotnictwie cywilnym dzięki zamówieniu 150 Boeingów 777X (obejmującemu 35 Boeingów 777- 8X i 115 Boeingów 777- 9X, wraz z prawami nabycia dodatkowych 50 egzemplarzy) oraz zamówieniu 50 Airbusów A380. Zamówienie maszyn Airbusa i Boeinga (z wyłączeniem praw zakupu) według cen katalogowych jest warte 99 miliardów dolarów, to także największe w historii zamówienie samolotów w lotnictwie cywilnym, jak i największe do tej pory zamówienie linii Emirates.
W środę 11 czerwca 2014 r. Emirates odwołały zamówienie na 70 samolotów pasażerskich dalekiego zasięgu A350. Decyzja przewoźnika ze Zjednoczonych Emiratów Arabskich odbiła się poważnymi spadkami cen akcji europejskiego koncernu. Emirates tłumaczyły, że podjęły decyzję po dokładnym przeglądzie „potrzeb floty”. Jednocześnie największe linie lotnicze w regionie zwiększyły zamówienie na produkowane od 1994 roku Boeingi 777. W listopadzie linie Emirates wycofały ze służby swoje ostatnie samoloty Airbus A330 i A340. Tym samym przewoźnik, jako pierwszy i jedyny na świecie, dysponuje flotą pasażerską złożoną w całości z Airbusów A380 i Boeingów 777. Rezygnacja ze starszych samolotów odbywa się przy jednoczesnym wprowadzaniu do służby nowych modeli. Dzięki temu Emirates dysponują jedną z najmłodszych flot na świecie – jej średni wiek to 5,2 roku.
Stan floty na kwiecień 2022:
Nagrody i wyróżnienia.
Emirates zdobyły nagrodę dla Najlepszego Przewoźnika według Skytrax w 2001 i 2002. W 2003 i 2004 linie zajęły 2. miejsce, w 2005 – 3. miejsce. W latach 2007-2008 Emirates zostały sklasyfikowane na 9. miejscu.
Kabiny Emirates.
First Class.
Najnowsze modele Boeing 777-200LR (B77L), Boeing 777-300ER (B77W) oraz Airbus A380 posiadają prywatne apartamenty z zamykanymi drzwiami, minibarem, fotelem zamienianym w płaskie, poziome łóżko. Zawierają pokładowy system rozrywki (ICE) z 23-calowym monitorem. W czasie lotów na długich trasach serwowanych jest 7 posiłków z kartą dań oraz pełny wybór win.
W starszych samolotach fotele rozkładają się, ale nie do pozycji poziomej i monitory są mniejsze.
Business Class.
Modele Boeing 777-200LR (B77L), Boeing 777-300ER (B77W) oraz Airbus A380 są wyposażone w rozkładane, poziome łóżka, ICE, gniazdka do ładowania laptopa, telefon, a niektóre maszyny wi-fi.
Starsze maszyny posiadają fotele z dużym kątem pochylenia i mniejszą ilością miejsca na nogi. ICE ma mniejszy ekran.
Economy Class.
Kabina Economy jest podobna do wszystkich innych linii lotniczych. W każdym fotelu znajduje się monitor ICE, w którym dostępne są opcje telefonu, SMS oraz poczta elektroniczna.
Sponsoring.
Emirates jest głównym sponsorem klubów piłki nożnej: A.C. Milan, Arsenal F.C., Hamburger SV, i Real Madryt. Emirates jest także sponsorem mistrzostw świata Formuły 1 oraz kolarskiego zespołu UAE Team Emirates jeżdżącego w UCI WorldTour.
Ochrona środowiska.
Linie lotnicze wprowadzają szereg długoterminowych inicjatyw na rzecz zrównoważonego rozwoju, które ograniczają ilość generowanych odpadów. Słomki plastikowe zastąpiono papierowymi, wyeliminowano plastikowe mieszadełka, a torby plastikowe używane do zakupów detalicznych podczas lotu zostały zastąpione torebkami papierowymi. Już w 2017 roku Linie Emirates wprowadziły w klasie ekonomicznej koce wykonane z plastikowych butelek pochodzących z recyklingu.

</doc>
<doc id="828467" url="https://pl.wikipedia.org/wiki?curid=828467" title="Pluton egzekucyjny">
Pluton egzekucyjny

Pluton egzekucyjny – oddział, którego zadaniem jest wykonanie kary śmierci przez rozstrzelanie.
Opis.
Rozstrzelanie przez pluton egzekucyjny to forma wykonania kary śmierci zarezerwowana zwykle dla żołnierzy. Skazaniec stoi lub siedzi przy ceglanym murze lub innej solidnej przeszkodzie. Kilku strzelców ustawia się obok siebie w odległości kilku lub kilkunastu metrów od skazanego i każdy z nich celuje bronią palną w serce więźnia. Po wywołaniu sygnału przez oficera, wszyscy strzelcy powinni jednocześnie wystrzelić.
W większości przypadków więźniowie stający przed plutonem egzekucyjnym mają przesłonięte oczy opaską, ale czasami skazani proszą, aby nie zakrywać im oczu, by mogli obserwować swoich egzekutorów, lecz takie sytuacje należą do rzadkości. Opaska na oczy jest często tak samo potrzebna dla egzekutorów, jak i dla więźnia. Gdy skazany może patrzeć bezpośrednio na członków plutonu egzekucyjnego, znacznie zmniejsza to anonimowość strzelców, stwarzając bardziej stresującą sytuację dla tych, którzy wypełniają swój obowiązek.
Chociaż każdy członek plutonu egzekucyjnego musi oddać strzał, jeden ze strzelców zwykle otrzymuje broń ze ślepym nabojem, gdyż gwarantuje to, że nikt w grupie nie wie, który z nich wystrzelił śmiertelny pocisk. Jeśli skazaniec został trafiony kilkoma pociskami i pomimo tego przeżył, jeden z egzekutorów dobija go z bliskiej odległości.
Przez lata różne siły zbrojne wykorzystywały pluton egzekucyjny do eliminowania ze swoich szeregów żołnierzy, którzy dopuścili się zdrady lub niesubordynacji. Była to również standardowa kara dla wojskowych, którzy popełnili zbrodnie, takie jak gwałty lub zabójstwo niewinnych cywilów. Chociaż ta procedura zanikła wraz z abolicją kary śmierci w Europie, nadal jest uważana za legalną metodę postępowania z żołnierzami kryminalnymi i postaciami politycznymi w wielu krajach. W 2015 roku w amerykańskim stanie Utah przywrócono wykonywanie kary śmierci z wykorzystaniem plutonu egzekucyjnego, w przypadku braku mieszanek trucizn stosowanych standardowo.
Pluton egzekucyjny nie jest zarezerwowany wyłącznie dla osób służących w siłach zbrojnych. Niektóre armie wykorzystywały tę metodę do masakr obywateli państw, które najeżdżały. Ofiary tych szwadronów śmierci po rozstrzelaniu najczęściej chowane były w zbiorowych mogiłach. Takie bezprawne rozstrzeliwanie stanowi zbrodnię wojenną i może być karane przez Międzynarodowy Trybunał Karny w Hadze.

</doc>
<doc id="828468" url="https://pl.wikipedia.org/wiki?curid=828468" title="Egzekutor (film 1999)">
Egzekutor (film 1999)

Egzekutor - polski film obyczajowy w reżyserii Filipa Zylbera z 1999 roku.
Opis fabuły.
Alex zakochuje się w Mai, dziewczynie Kowalika, człowieka z dużą kasą niewiadomego pochodzenia. Kowalik ma zobowiązania wobec Napalonego, który zainwestował pieniądze i nie może ich odzyskać. Alex w ramach praktyk studenckich opiekuje się byłym pracownikiem UB Kozarem. Kozar zmęczony starością i chorobami prosi Alexa, żeby odebrał mu życie w zamian za 16 tysięcy dolarów. Chłopak waha się, ale ostatecznie ulega namowom starca.

</doc>
<doc id="828469" url="https://pl.wikipedia.org/wiki?curid=828469" title="Tom Thabane">
Tom Thabane

Tom Thabane, właściwie Thomas Motsoahae Thabane (ur. 28 maja 1939 w Maseru) – lesotyjski polityk, minister spraw zagranicznych w latach 1990–1991 oraz 1998–2002, minister spraw wewnętrznych od 2002 do 2004 oraz minister komunikacji w latach 2004–2006. W latach 2006–2012 lider opozycji, premier Lesotho od 8 czerwca 2012 do 17 marca 2015 i ponownie od 16 czerwca 2017 do 20 maja 2020.
Życiorys.
Tom Thabane urodził się w 1939 jako najstarszy z ośmiorga rodzeństwa. W 1958 ukończył szkołę Lesotho High School, rozpoczynając studia. Został absolwentem nauk politycznych, języka angielskiego oraz filozofii na University of Botswana, Lesotho and Swaziland (ob. Uniwersytet Botswany). Wstąpił wówczas również do Kongresowej Partii Basuto ("Basotholand Congress Party", BCP). W trakcie nauki w ramach Komitetu Solidarności Afro-Azjatyckiej wyjechał na wymianę studencką do ZSRR.
Po zakończeniu nauki, rozpoczął w latach 60. pracę jako urzędnik w brytyjskiej administracji kolonialnej. Następnie pełnił funkcję sekretarza stanu ds. zdrowia w rządzie premiera Leabui Jonathana. W latach reżimu wojskowego (1986–1993) zajmował stanowisko sekretarza Rady Wojskowej, a następnie ministra spraw zagranicznych i informacji (1990–1991).
Na początku 1995 objął funkcję doradcy premiera Ntsu Mokhehle. W czerwcu 1998 objął stanowisko ministra spraw zagranicznych w rządzie premiera Bethuela Pakalithy Mosisili, które zajmował do czerwca 2002. Następnie, od czerwca 2002 do listopada 2004 pełnił w jego gabinecie funkcję ministra spraw wewnętrznych i bezpieczeństwa publicznego oraz od listopada 2004 do października 2006 ministra komunikacji, nauki i technologii.
9 października 2006 zrezygnował z członkostwa w rządzącym Kongresie Lesotho na rzecz Demokracji ("Lesotho Congress for Democracy", LCD) i założył własne ugrupowanie All Basotho Convection (ABC). Do nowej partii przyłączyło się także 17 innych parlamentarzystów partii rządzącej, dzięki czemu ABC stała się trzecią siłą w parlamencie. Ponieważ LCD po secesji części jego członków do ABC liczył 61 posłów w 120-osobowym parlamencie, pod koniec listopada parlament rozwiązano i rozpisano wcześniejsze wybory, wyznaczając ich datę na 17 lutego 2007. All Basotho Convection zajęła w nich trzecie miejsce, zdobywając 17 miejsc w Zgromadzeniu Narodowym, podczas gdy LCD zdobył 61 mandatów.
Przed kolejnymi wyborami parlamentarnymi na scenie politycznej Lesotho doszło nowego podziału. Na początku 2012 premier Pakalitha Mosisili opuścił szeregi LCD i utworzył własne ugrupowanie, Kongres Demokratyczny ("Democratic Congress"). Powodem tej decyzji była porażka w rywalizacji o przywództwo w LCD z Mothetjoą Metsingiem. Podział w szeregach partii rządzącej stworzył szansę zdobycia władzy przez ABC w zbliżających się wyborach. W wyborach tych, przeprowadzonych 26 maja 2012, All Basotho Convection zajęła drugie miejsce, zdobywając 30 ze 120 mandatów. Pomimo zwycięstwa Kongresu Demokratycznego (48 mandatów), Pakalitha Mosisili nie był w stanie utworzyć nowego rządu. W wyniku rozmów koalicyjnych pod przewodnictwem Thabane, 30 maja 2012 zawiązana została koalicja ABC, LCD (26 mandatów) oraz trzech pomniejszych partii, dysponująca w sumie większością 64 głosów. 8 czerwca 2012 Tom Thabane został zaprzysiężony na stanowisku nowego szefa rządu. W 2014 roku po nieudanym zamachu wojskowym Thabane wyjechał do RPA. Do kraju wrócił 20 września tego roku. W wyborach parlamentarnych w 2015 roku, kierowana przez niego partia All Basotho Convection (ABC), uzyskała 37.75%, co poskutkowało zdobyciem 46 mandatów w 120-osobowym parlamencie. Nie udało się jednak podtrzymać koalicji. Thabane jednak uzyskał mandat deputowanego do krajowego parlamentu.

</doc>
<doc id="828470" url="https://pl.wikipedia.org/wiki?curid=828470" title="SHR Wojcieszyce">
SHR Wojcieszyce

SHR Wojcieszyce – polski wielosekcyjny klub sportowy (z sekcjami: piłkarską, brydżową i kulturystyczną) założony w 1948, jako "Ludowy Zespół Sportowy Wojcieszyce". Akronim "SHR" - od 1958 obecny w nazwie klubu - oznacza Stację Hodowli Roślin, która przez wiele lat wspierała finansowo i organizacyjnie drużynę piłkarską.
Początkowo w klubie działała wyłącznie sekcja piłki nożnej - która z czasem odnosiła największe sukcesy i najbardziej rozsławiła go w kraju - jednak pod koniec lat 80. utworzono również sekcje: brydża sportowego oraz kulturystyczną, które działają do dziś.
W latach 80. piłkarze przez kilka sezonów grali w III lidze. W sezonie 1987/1988 zajęli 3 miejsce w końcowej tabeli, awansując jednocześnie do 1/8 finału Pucharu Polski.
Sekcja piłkarska.
Swój pierwszy mecz drużyna złożona z mieszkańców wsi rozegrała przeciw żołnierzom Armii Czerwonej w 1945. Trzy lata później założono Ludowy Zespół Sportowy Wojcieszyce, który pod koniec 1958 zmienił nazwę na Zakładowy Ludowy Klub Sportowy SHR Wojcieszyce. Wówczas działacze klubu - aby uzyskać dostęp do ciągnika, bądź samochodu na mecze wyjazdowe - w czasie wolnym pracowali przy zbiorze rzepaku dla SHR-u.
W latach 50. piłkarze przebierali się w klubokawiarni. Zawodnicy klubu przechowywali we własnych domach stroje i sprzęt do gry. Później szatnia znajdowała się w centrum wsi, w budynku po byłej kuźni. Pod koniec lat 70. i na początku 80. piłkarzom służyły pomieszczenia Domu Socjalnego SHR. W 1982 na terenie stadionu oddano do użytku pawilon sportowy, w którym mieściły się szatnie z natryskami, magazyn oraz biuro klubu.
Największe sukcesy klubu miały miejsce w latach 80. Dzięki trenerowi Tadeuszowi Lisowskiemu, w zespole - oprócz miejscowych zawodników - grali również studenci gorzowskiej filii Akademii Wychowania Fizycznego w Poznaniu. W 1983 zespół po raz pierwszy w swojej historii awansował do III ligi. Przygoda w tych rozgrywkach trwała tylko jeden sezon. W 1985 piłkarze powrócili na zaplecze II ligi. Przez trzy kolejne sezony drużyna zajmowała miejsce w czołówce. W sezonie 1987/1988 była blisko awansu do II ligi, zajmując w swojej grupie 3 miejsce, tracąc do lidera Chemikiem Police trzy punkty.
W tym samym sezonie klub znalazł się w szesnastce najlepszych drużyn w Pucharze Polski. Wojcieszyczanie pokonali kolejno: Energetyka Gryfino 3:1, Arkę Gdynia 3:0, Gwardię Koszalin 2:0, Ruch Chorzów 2:1. W 1/8 finału ulegli ŁKS Łódź 1:2. Wówczas na mecze gromadziło się na stadionie w Wojcieszycach po kilka tysięcy widzów.
Likwidacja Stacji Hodowli Roślin oznaczała konieczność poszukiwania nowych rozwiązań organizacyjnych i ekonomicznych dla wojcieszyckiego klubu. W styczniu 1995 nastąpiła fuzja SHR-u z "Różą Różanki", skutkująca utworzeniem SHR-Róża Wojcieszyce.
W 2002 działacze z Różanek założyli nowy klub pod nazwą Róża Różanki, jednak klub z Wojcieszyc nie zmienił swej nazwy. Od 2004 r. stosowano nieoficjalną nazwę Kłodawski Klub Sportowy SHR Wojcieszyce. W grudniu 2009 r. oficjalnie nazwę zmieniono na GKS SHR Wojcieszyce.
Sekcja brydżowa.
Sekcja brydża sportowego powstała za sprawą Józefa Szołdrowskiego, zastępcy nadleśniczego w Kłodawie. Obecnie klub występuje w klasie okręgowej.
Sekcja kulturystyczna.
Sekcja kulturystyczna "SHR" powstała dzięki Grzegorzowi Siwakowi, mieszkańcowi Wojcieszyc, który od 1983 uprawiał kulturystykę. Wówczas nie należał do żadnego klubu. Jednak odniósł znaczące osiągnięcia.

</doc>
<doc id="828471" url="https://pl.wikipedia.org/wiki?curid=828471" title="Rezerwat przyrody Szczelina Lechicka">
Rezerwat przyrody Szczelina Lechicka

Rezerwat przyrody Szczelina Lechicka (kaszb "Lechickô Strzelëna") – leśny rezerwat przyrody na Pojezierzu Kaszubskim (utworzony w 1990 r., o powierzchni 41,32 ha) na obszarze Kaszubskiego Parku Krajobrazowego w kompleksie Lasów Mirachowskich. Ochronie podlegają lasy bukowe (kwaśna buczyna niżowa i żyzna buczyna pomorska), łęgi i olsy położone nad brzegami jezior Kocenko (Kocinko, Kłączyno Duże) i Potęgowskiego.
Znajdują się tu stanowiska licznych gatunków roślin podlegających ochronie (m.in. widłak goździsty, widłak jałowcowaty i wroniec widlasty jak również bluszcz pospolity, marzanka wonna, kalina koralowa i kruszyna pospolita. Na południowym brzegu jeziora rosną daglezje, jodły i sosny wejmutki.
Najbliższe miejscowości to Kamienica Królewska i Linia.
W pobliżu rezerwatu przebiega turystyczny Szlak Kaszubski.
Rezerwat położony jest na terenie obszarów Natura 2000: Kurze Grzędy PLH220014 oraz Lasy Mirachowskie PLB220008.

</doc>
<doc id="828476" url="https://pl.wikipedia.org/wiki?curid=828476" title="Interstate 45">
Interstate 45



</doc>
<doc id="828479" url="https://pl.wikipedia.org/wiki?curid=828479" title="Tereza Hlavsová">
Tereza Hlavsová

Tereza Hlavsová (ur. 26 listopada 1986 w Žamberku, zm. 18 lutego 2006 w Hejnicach k. Ústí nad Orlicí, Rep.Czeska) – była czeską biathlonistką, mistrzynią świata juniorek.
Była zawodniczką klubu OEZ Letohrad, wielokrotną mistrzynią Czech, zarówno w biathlonie zimowym, jak i letnim. Medalistka mistrzostw Europy, w 2003 została mistrzynią świata juniorek (Kościelisko).
Była nadzieją czeskiego biathlonu. Zmarła w wyniku ran odniesionych po wypadku samochodowym.
Wyniki w najważniejszych imprezach.
Mistrzostwa świata juniorek:
Mistrzostwa Europy juniorek

</doc>
<doc id="828492" url="https://pl.wikipedia.org/wiki?curid=828492" title="Ryszard Forbrich">
Ryszard Forbrich

Ryszard Forbrich ps. „Fryzjer”, „Szczota”, „Architekt” (ur. 10 marca 1946 we Wronkach) – polski działacz piłkarski, przestępca uważany za główną postać afery korupcyjnej w polskiej piłce nożnej, z zawodu fryzjer. 
Życiorys.
Mieszkał we wsi Zielonagóra nad Wartą koło Obrzycka. Był więziennym fryzjerem w Zakładzie Karnym we Wronkach, później posiadał własny zakład fryzjerski z siedzibą we Wronkach.
Karierę działacza sportowego zaczął w Olimpii Poznań za czasów prezesury pułkownika Milicji Obywatelskiej Edmunda Sikory. W 1990 roku działał w występującym wówczas w rozgrywkach klasy B wiejskim klubie LZS Czarni Wróblewo. W 1991 roku podpisał umowę patronacką pomiędzy swoim klubem a Fabryką Kuchni „Wromet” we Wronkach. W następnym roku doprowadził do połączenia Błękitnych Wronki z Czarnymi/Wromet Wróblewo – tak 21 czerwca 1992 roku powstała Amica Wronki, z którą był związany do 2000 roku. W tym czasie był także delegatem okręgu pilskiego w Wielkopolskim Związku Piłki Nożnej, a także wiceprezesem Wielkopolskiego Związku Piłki Nożnej. Za jego kadencji w Amice Wronki (początkowo jako kierownika drużyny, później – menedżera klubu) klub z Wronek błyskawicznie awansował do I ligi – awans o 6 klas rozgrywkowych zajął mu tylko 4 sezony, m.in. dzięki decyzji podjętej przez władze Wielkopolskiego Związku Piłki Nożnej o przeniesieniu nowo powstałej drużyny z klasy A do IV ligi. W ciągu tych dziesięciu lat klub z Wronek trzykrotnie (w latach 1998, 1999 i 2000) zwyciężał w rozgrywkach o Puchar Polski i dwukrotnie (w 1998 i 1999) zdobył Superpuchar Polski. 27 listopada 2000 roku uchwałą Prezydium Zarządu Polskiego Związku Piłki Nożnej Ryszard Forbrich został uznany za "persona non grata" w polskim futbolu, co oznaczało zakaz działania w strukturach Polskiego Związku Piłki Nożnej oraz w klubach występujących w rozgrywkach na szczeblu centralnym. Decyzja ta została następnie uchylona przez Komisję Odwoławczą.
Jeden z głównych podejrzanych w największej w historii polskiego futbolu aferze korupcyjnej. Odpowiedzialny za ustawianie i kupowanie meczów w I, II i III lidze piłkarskiej. Od jego pseudonimu została utworzona tzw. lista Fryzjera opublikowana na łamach „Przeglądu Sportowego”.
3 kwietnia 2009 roku został posadzony na ławie oskarżonych w tzw. sprawie Arki Gdynia. Ostatecznie łączny wyrok ogłoszony przez sędziego to kara bezwzględna 3 lat i 6 miesięcy pozbawienia wolności oraz kara grzywny w wysokości 320 000 złotych. Ryszard Forbrich jednak odwołał się od wyroku do sądu wyższej instancji. 20 maja 2010 roku Sąd Apelacyjny we Wrocławiu utrzymał w mocy wyrok skazujący "Fryzjera" na karę 3 lat i 6 miesięcy pozbawienia wolności wydany przez sąd niższej instancji.
W czerwcu 2009 roku "Fryzjer" został ponownie wezwany przez śledczych z prokuratury we Wrocławiu i usłyszał dziesięć nowych zarzutów korupcyjnych.
3 lutego 2011 roku decyzją Wydziału Dyscypliny Polskiego Związku Piłki Nożnej wraz z Marianem Duszą został wykluczony ze struktur związkowych w następstwie czynów korupcyjnych. Od końca 2019 roku odbywa karę 4,5 roku pozbawienia wolności. 
23 czerwca 2022 Sąd Okręgowy we Wrocławiu wydał wyrok łączny w wysokości 6 lat pozbawienia wolności. Połączono wyroki z 3 spośród 4 toczących się postępowań sądowych, w których oskarżonym jest Ryszard Forbrich.
Wyrok odsiadywał w zakładzie karnym we Wrocławiu.

</doc>
<doc id="828509" url="https://pl.wikipedia.org/wiki?curid=828509" title="Obrazkopodobne">
Obrazkopodobne



</doc>
<doc id="828518" url="https://pl.wikipedia.org/wiki?curid=828518" title="Aleksander Drwęcki">
Aleksander Drwęcki

Aleksander Drwęcki (ur. 12 grudnia 1921 w Przasnyszu, zm. 26 grudnia 2009 tamże) – nauczyciel, regionalista, publicysta historyczny.
Życiorys.
Aleksander Drwęcki urodził się 12 grudnia 1912 r. w Przasnyszu. W 1936 r. ukończył Szkołę Powszechną w Przasnyszu. W czasie okupacji był żołnierzem AK. Ukończył Liceum Ogólnokształcące w Przasnyszu (1949), Państwowe Liceum Pedagogiczne w Mławie (1950; zaocznie), Studium Nauczycielskie w Warszawie (1958; zaocznie) i Wyższą Szkołę Pedagogiczną w Siedlcach (1978; zaocznie).
Od 1947 nauczyciel szkół przasnyskich, w tym Szkoły Podstawowej nr 1 i nr 3 w Przasnyszu. Pracował także dodatkowo jako dekorator w Powiatowym Domu Kultury i Oficerskim Klubie Garnizonowym przy 64 Pułku Szkolnym, następnie przy 2 Ośrodku Radioelektronicznym w Przasnyszu. W latach 1957-1972 był kierownikiem Ośrodka Metodycznego przy Szkole Podstawowej nr 1 w Przasnyszu. Pełnił też funkcję wizytatora metodyka Wydziału Oświaty i Wychowania w Przasnyszu. Był organizatorem i wykonawcą Izby Pamięci Nauczycielskiej w Przasnyszu. Od 1983 przebywał na emeryturze.
W 2003 r. został uhonorowany "Przaśnikiem", nagrodą Towarzystwa Przyjaciół Ziemi Przasnyskiej. W tym samym roku Wielka Kapituła Orderu Podkowy Szczęścia odznaczyła go "Srebrną Podkową Szczęścia". Wieloletni członek Zarządu Powiatowego Związku Nauczycielstwa Polskiego i prezes lokalnego ZBOWiD. Laureat wielu konkursów o tematyce regionalnej. Dokumentował dzieje najnowsze Przasnysza i okolic, zgromadził ogromną ilość relacji i archiwaliów, dotyczących ruchu oporu i oświaty w Przasnyszu. Zasłużył się również w dziele upamiętniania miejsc walk i męczeństwa. Jedna z ulic Przasnysza jest nazwana jego imieniem. W 2007 r. został odznaczony medalem Stanisława Ostoi-Kotkowskiego, który wręczył mu poseł Roman Nowicki, mówiąc:
Zmarł 26 grudnia 2009 r. Miał 88 lat, został pochowany 28 grudnia 2009 r. na cmentarzu w Przasnyszu, spoczął obok swojej żony.
Ważniejsze publikacje.
Dokumentował przez wiele lat dzieje najnowsze Przasnysza i okolic, zgromadził ogromną ilość relacji i archiwaliów dotyczących ruchu oporu i oświaty w Przasnyskiem. Zasłużył się również w dziele upamiętniania miejsc walk i męczeństwa. Był autorem lub współautorem kilkunastu książek oraz kilkudziesięciu artykułów prasowych zamieszczanych m.in. w „Tygodniku Ostrołęckim” i „Ziemi Przasnyskiej”. Kilka prac opublikował w „Zeszytach Naukowych” Ostrołęckiego Towarzystwa Naukowego, którego był członkiem od chwili założenia. Ważniejsze jego publikacje:

</doc>
<doc id="828519" url="https://pl.wikipedia.org/wiki?curid=828519" title="Synagoga w Dąbrowie Tarnowskiej (ul. Daszyńskiego)">
Synagoga w Dąbrowie Tarnowskiej (ul. Daszyńskiego)

Synagoga w Dąbrowie Tarnowskiej – synagoga znajdująca się w Dąbrowie Tarnowskiej w prywatnym mieszkaniu przy ulicy Ignacy Daszyńskiego 8.
Była ostatnią czynną synagogą w Dąbrowie Tarnowskiej oraz ostatnim do końca funkcjonującym sztibłem w Galicji Zachodniej.
Historia.
Synagoga została założona w 1972 roku w prywatnym mieszkaniu przez rodzinę Rothów, którym zabroniono modlić się w synagodze głównej, ze względu na jej planowany remont. Bożnica funkcjonowała do grudnia 1995 roku, kiedy to zmarł ostatni mieszkający w mieście pobożny Żyd - Samuel Roth.
W swoim testamencie zapisał mieszkanie i synagogę swojej siostrzenicy, mieszkającej w Australii Cesi Nesselroth. W 1996 roku z inicjatywy redaktora naczelnego "Kuriera Dąbrowskiego" Jerzego Rzeszuty oraz władz samorządowych powstało Muzeum Judaistyczne jako filia Muzeum Powiśla Dąbrowskiego, obecnie zwane Izbą Pamięci Żydów. Składają się na nią dwa pokoje, które bezpłatnie przekazała spadkobierczyni. W zamian za nie Urząd Miasta zobowiązał się do opieki nad cmentarzem żydowskim.
Wówczas przystąpiono do prac renowacyjnych w synagodze, m.in. okratowano okna, uporządkowano eksponaty, wyczyszczono okopcone ściany, na których widnieją żółte gwiazdy Dawida oraz inskrypcje hebrajskie.
W sali modlitewnej prezentowane jest oryginalne wyposażenie synagogi: stojący przy ścianie wschodniej Aron ha-kodesz zasłonięty skromnym aksamitnym parochetem z wyhaftowaną gwiazdą Dawida. Zwieńczony jest malowidłem przedstawiającym tablice Dekalogu z koroną, które podtrzymują dwa lwy i dwie gwiazdami Dawida po bokach.
Takie same malowidło i inskrypcje hebrajskie o treści: ""Korona Tory" i "Wiedz przed kim stoisz - przed królem królów nad królami" znajduje się na ścianie wschodniej. Na ścianie zachodniej widnieje inskrypcja o treści: "Wnijdź w pokoju korono małżonka! Wnijdź oblubienico!... Królowo soboto pójdź"".
Na prawo od Aron ha-kodesz stoi pulpit kantora, nakryty aksaminą płachtą z wyhaftowaną na środku gwiazdą Dawida. Na środku znajduje się prostokątna bima, a przy ścianach ławy i stół. W sali modlitewnej prezentowane są również pięcioramienne świeczniki bożnicze, tefilin, lampka chanukowa, tałes oraz około 200 ksiąg liturgicznych, należących pierwotnie do dąbrowskiej gminy żydowskiej.
W przedsionku prezentowane są zdjęcia, dokumenty, okulary, talerz sederowy oraz inne prywatne rzeczy Samuela Rotha. Przypuszcza się, że zwoje Tory zostały wywiezione z Polski przez Helen Chadroff, kuzynkę Rotha jeszcze przed utworzeniem muzeum bądź pochowane na cmentarzu żydowskim.
Obecnym kustoszem i mecenasem zbiorów jest Miejsko-Gminny Ośrodek Kultury, którego częścią jest Izba Pamięci Żydów.

</doc>
<doc id="828520" url="https://pl.wikipedia.org/wiki?curid=828520" title="Śmierć dyskotece!">
Śmierć dyskotece!

Śmierć dyskotece! – pierwsza płyta poznańskiej grupy Lombard z 1983 roku, wydana nakładem Polskich Nagrań.
W lipcu 1981 zespół wszedł do studia i nagrał trzy utwory. W tym samym miesiącu Lombard zadebiutował w radiu, gdy w "Lecie z radiem" wyemitowany został utwór „Bez zysków, bez strat” śpiewany przez Wandę Kwietniewską. Piosenka nie trafiła jednak na pierwszy LP, a dopiero na jego reedycję. Potem do sukcesu Lombardu przyczyniły się takie piosenki jak tytułowa „Śmierć dyskotece!”, „Droga pani z TV”, „O jeden dreszcz”, „Taniec pingwina na szkle”, „Diamentowa kula” czy „Przeżyj to sam”. Ta ostatnia nie trafiła na płytę, gdyż jeszcze przed premierą "Śmierci...", Program III Polskiego Radia dostał zakaz jej emisji. Hitami stały się też takie kompozycje jak „Dworzec pełen snów” i „Wielki grzech”, ale i dla nich na longplayu nie było miejsca.
Mimo tego, iż album jest pierwszym w dyskografii zespołu, do sprzedaży trafił jako drugi w czerwcu 1983, na kilka tygodni po premierze albumu "Live". Płyta osiągnęła liczbę 400 tys. sprzedanych egzemplarzy. W tym czasie złotą płytę przyznawano za 150 tysięcy sprzedanych egzemplarzy, obecnie (dla albumu wydanego po 1 lipca 2005) ta liczba jest dziesięciokrotnie mniejsza.
"Śmierć dyskotece!" doczekała się dwóch reedycji. Pierwszej w 1999 roku na DG CD wydanej przez Koch International, drugiej w 2014 na winylu, wydanej podobnie jak w 1983 przez Polskie Nagrania.
W „Magazynie Perkusista” (7-8/2018) album znalazł się na 99. miejscu w rankingu „100 polskich płyt najważniejszych dla perkusistów”.
Utwory.
LP.
źródło:.
DG CD.
źródło:.
Twórcy.
źródło:.

</doc>
<doc id="828521" url="https://pl.wikipedia.org/wiki?curid=828521" title="Hartford Wolf Pack">
Hartford Wolf Pack

Hartford Wolf Pack – klub hokejowy grający w American Hockey League w dywizji Atlantyku, konferencji wschodniej. Drużyna ma swoją siedzibę w Hartford w Stanach Zjednoczonych. Drużyna podlega zespołowi New York Rangers oraz ma filię Greenville Road Warriors (ECHL). W przeszłości podległy klubowi był pierwotny zespół Charlotte Checkers.

</doc>
<doc id="828522" url="https://pl.wikipedia.org/wiki?curid=828522" title="Krosno (stacja kolejowa)">
Krosno (stacja kolejowa)

Krosno – stacja kolejowa w Krośnie, w województwie podkarpackim, w Polsce. Na stacji zatrzymują się pociągi osobowe spółki Przewozy Regionalne i pospieszne spółki PKP Intercity.
W roku 2017 stacja obsługiwała 20–49 pasażerów na dobę.

</doc>
<doc id="828523" url="https://pl.wikipedia.org/wiki?curid=828523" title="Gary Dourdan">
Gary Dourdan

Gary Robert Durdin (ur. 11 grudnia 1966 w Filadelfii) – amerykański aktor telewizyjny i filmowy haitańskiego pochodzenia. Najlepiej znany jako Christie z filmu ' i z roli badacza Warricka Browna w serialu '.
Życiorys.
Wczesne lata.
Urodził się w Filadelfii w stanie Pensylwania jako syn Sandy (z domu Corley), nauczycielki i projektantki mody, i Roberta Bootha Durdina, przedsiębiorcy i agenta muzycznego jazzu. Kiedy miał sześć lat, w marcu 1973 jego starszy brat Darryl (ur. 13 listopada 1951), podczas gdy odwiedzał rodzinę ojca na Haiti zginął w wieku 21 lat; kilka dni po przyjeździe wypadł z balkonu pokoju motelowego, w którym mieszkał; nie udało się ustalić, czy był to nieszczęśliwy wypadek, czy morderstwo. Na początku 1977 rodzina Durdinów przeprowadziła się do Willinboro w New Jersey. Tu Gary jako nastolatek należał do gangu, uzależnił się od alkoholu i narkotyków. Niewątpliwie duży wpływ na to „opamiętanie” miała propozycja trasy koncertowej po klubach w Miami.
Gary zainteresował się aktorstwem, sztukami walki i muzyką, zgłębiał tajniki gry m.in. na gitarze, perkusji i flecie. Potem przeprowadził się do Nowego Jorku i pracował jako ochroniarz przy studiu prób na Manhattanie, gdzie poznał Lenny’ego Kravitza. Dorabiał jako model dla Marithe i Francois Girbaud, reklamował wyroby firmy Boss w Nowego Jorku.
Kariera.
W 1991 roku zapoczątkował karierę aktorską występem na nowojorskiej scenie Theatre of Riverside Church w przedstawieniu "The Balm Yard" w roli Samsona. Debiutował na małym ekranie jako Shazza Zulu w sitcomie NBC "Inny świat" ("A Different World", 1991-92). Wystąpił też w teledysku Janet Jackson do piosenki „Again” (1993).
W 2003 i 2006 otrzymał NAACP Image Awards w kategorii najlepszy aktor drugoplanowy w serialu dramatycznym za kreację badacza Warricka Browna w serialu kryminalnym CBS "" (2000-2008).
W 2005, podczas gali wręczenia nagród Emmy, zaśpiewał piosenkę The Jeffersons „Movin' On Up” z Macy Gray.
W 2006 miał być odtwórcą głównej roli Phila Lynotta, lidera irlandzkiej hardrockowej grupy Thin Lizzy, w biograficznym filmie "My Boy" z Elaine Cassidy i Holly Hunter w reżyserii Roberta Quinna (pomocnika innych reżyserów przy "W imię ojca" i "Grze pozorów"), jednak muzyczni spadkobiercy Lynotta zablokowali przygotowywany film.
Życie prywatne.
W latach 1992-94 był żonaty z modelką Roshumbą Williams. W latach 1995-2000 był związany z Jennifer Sutton, z którą ma córkę Nylę (ur. 1998). Ze związku z Cynthią Hadden ma syna Lyrica (ur. 2003). Spotykał się z Lisą Snowdon (2002-04). W sierpniu 2005 został oskarżony przez swoją, byłą przyjaciółkę Anne Green o gwałt; sprawa trafiła do sądu, zmieniono zarzut na brutalną przemoc, a Dourdan otrzymał zakaz zbliżania się do Green oraz nakaz odbycia terapii psychologicznej. W 2007 Gary rzucił się z pięściami na fotoreportera.
28 kwietnia 2008 został zatrzymany za jazdę w stanie nietrzeźwości oraz posiadanie narkotyków i nielegalnych leków; uwagę policjantów zwrócił źle zaparkowany samochód przy Sunny Dunes Road w Palm Springs. Dourdan był naćpany, a w samochodzie znaleziono heroinę, kokainę, ecstasy i leki na receptę. Okazało się, że od jakiegoś czasu Gary na planie "CSI: Kryminalne zagadki Las Vegas" pojawiał się odurzony. Producenci nie przedłużyli kontraktu z Dourdanem, zabijając jego bohatera Warricka w finale 8. sezonu. Sam aktor długo wmawiał mediom, że odszedł na własne życzenie. Do porażki przyznał się w sierpniu 2012, gdy oskarżył szefów serialu o przyczynienie się do jego bankructwa.

</doc>
<doc id="828528" url="https://pl.wikipedia.org/wiki?curid=828528" title="Migotanie przedsionków">
Migotanie przedsionków

Migotanie przedsionków (łac. "fibrillatio atriorum", ang. "atrial fibrillation", AF) – najczęstsze zaburzenie rytmu serca, polegające na nieskoordynowanym pobudzeniu przedsionków serca, któremu może towarzyszyć szybka akcja komór.
U podłoża migotania przedsionków leży mechanizm mnogich fal nawrotnych, tzw. "mikroreentry". Najczęstszymi czynnikami predysponującymi są: niewydolność serca u osób starszych i wady zastawkowe u osób młodych. Migotanie przedsionków rozpoznaje się na podstawie zapisu EKG. Zwykle jest bezobjawowe. Prowadzi się badania nad zastosowaniem tanich, zminiaturyzowanych aparatów noszonych (przez całą dobę) przez pacjentów do monitoringu migotania przedsionków. Niekiedy występują kołatania serca, duszność, ból w klatce piersiowej czy zawroty głowy. Najpoważniejszym powikłaniem są zmiany zakrzepowo-zatorowe. W leczeniu stosuje się m.in. β-blokery, werapamil, diltiazem, digoksynę, amiodaron, a także kardiowersję elektryczną i leczenie operacyjne (ablacja). W celu zapobiegania powikłaniom zakrzepowo-zatorowym niezbędne jest podawanie leków przeciwkrzepliwych (acenokumarol, warfaryna, rywaroksaban, dabigatran). Migotanie przedsionków 2-krotnie zwiększa śmiertelność w porównaniu do zdrowej populacji.
Historia.
Po raz pierwszy migotanie przedsionków zostało opisane w 1874 roku (wcześniej było to niewykonalne, gdyż nie znano możliwości rejestracji potencjału elektrycznego serca), kiedy Edmé Félix Alfred Vulpian zaobserwował nieregularną aktywność elektryczną serc psów, którą nazwał „"fremissement fibrillaire"”. Jednakże związek pomiędzy nieregularnym tętnem a chorobą był już znany od czasów starożytnych. Obraz migoczącego serca u umierających zwierząt po raz pierwszy opisał w 1628 roku William Harvey. W połowie XVIII wieku Jean Baptiste de Sénac zaobserwował współistnienie poszerzonego, podrażnionego przedsionka u osób ze zwężeniem zastawki mitralnej. Nieregularne tętno związane z migotaniem przedsionków zostało po raz pierwszy zarejestrowane w 1876 roku przez Carla Wilhelma Hermanna Nothnagela, który nazwał je „delirium cordis”. Związek pomiędzy "delirium cordis" a utratą kurczliwości przedsionków, objawiającą się zanikiem "fal" tętna w żyłach szyjnych, zaobserwował sir James MacKenzie w 1904 roku. Willem Einthoven w 1906 opublikował pierwszy zapis elektrokardiogramu z migotaniem przedsionków. W 1909 roku Carl Julius Rothberger, Heinrich Winterberg i sir Thomas Lewis odkryli związek pomiędzy anatomicznymi i elektrycznymi przejawami migotania przedsionków a nieregularnym tętnem w "delirium cordis".
Epidemiologia.
Migotanie przedsionków jest najczęstszym zaburzeniem rytmu serca i ciągle rośnie. Częstość występowania wynosi około 0,4-1% wśród całej populacji. Umieralność wśród osób z migotaniem przedsionków jest prawie dwa razy większa niż u osób z prawidłowym, zatokowym rytmem serca. Częstość występowania powikłań zakrzepowo-zatorowych (pod postacią udarów niedokrwiennych mózgu czy napadów przemijającego niedokrwienia mózgu) u chorych z AF jest około 2-7 razy większa niż u osób bez AF (zapadalność w skali rocznej wynosi około 5-7%).
Częstość występowania migotania przedsionków jest większa u mężczyzn i zwiększa się wraz z wiekiem pacjenta.
Etiopatogeneza.
Czynniki predysponujące.
Samotne AF (idiopatyczne AF) stanowi około 20-40% wszystkich przypadków migotania przedsionków.
Patofizjologia.
U podłoża migotania przedsionków stoi mechanizm "mikroreentry", czyli mnogich, małych fal nawrotnych – fal pobudzenia, krążących po przedsionkach, stale natrafiających na tkankę zdolną do pobudzenia. Daje to w efekcie ciągłą aktywność elektryczną przedsionków. Ostatnio także udowodniono, że, szczególnie w napadowym migotaniu przedsionków, zaburzenie rytmu inicjowane jest z ektopowych (czyli poza układem bodźcotwórczo-przewodzącym) źródeł pobudzenia, zlokalizowanych w żyłach płucnych, żyle głównej dolnej, więzadle Marshalla, tylnej wolnej ścianie lewego przedsionka, grzebieniu granicznym lub w zatoce wieńcowej.
Duża częstość skurczów przedsionka w migotaniu sprawia, że zostaje upośledzona ich funkcja tłocząca krew, co powoduje upośledzenie objętości minutowej serca nawet o 20-30%. Szczególnie jest to widocznie u osób z przerośniętą bądź „sztywną” lewą komorą serca (kardiomiopatia przerostowa), kiedy skurcze przedsionków w znacznym stopniu przyczyniają się do wypełniania komór.
Na skutek braku skoordynowanego skurczu przedsionków w niektórych miejscach (szczególnie w lewym uszku) następuje zastój krwi. Prowadzi to do zwiększonego prawdopodobieństwa powstania zakrzepu i ewentualnych powikłań zakrzepowo-zatorowych.
W migotaniu przedsionków częstość skurczu komór może być prawidłowa (węzeł przedsionkowo-komorowy fizjologicznie ogranicza szybkość przewodzenia impulsu pobudzenia do komór). Z chwilą, gdy jest obecna dodatkowa droga przewodzenia (np. pęczek Kenta), bądź istnieje dysfunkcja w układzie bodźcoprzewodzącym, może dojść do tachykardii. Glikozydy naparstnicy, werapamil, diltiazem są stosowane w celu zwolnienia akcji serca u osób z migotaniem przedsionków. Wydłużają one refrakcję i zwalniają przewodnictwo w węźle przedsionkowo-komorowym. Nie blokują natomiast przewodnictwo w dodatkowych drogach. W tych przypadkach mogą nawet powodować przyspieszenie akcji serca. U osób z dodatkową drogą przewodzenia, np. z zespołem Wolffa-Parkinsona-White’a są one przeciwwskazane.
Długotrwała szybka akcja komór podczas migotania przedsionków może prowadzić do wytworzenia kardiomiopatii rozstrzeniowej. Przywrócenie prawidłowego rytmu komór może prowadzić nawet do całkowitego odwrócenia tego schorzenia. Migotanie przedsionków może też nasilać niedomykalność zastawki dwudzielnej.
Zespoły QRS w migotaniu przedsionków są zwykle wąskie (&lt;0,12 sek.). Szerokie zespoły QRS pojawiają się przy obecności bloku odnogi pęczka Hisa lub dodatkowej drogi przewodzenia.
Klasyfikacja.
U danego pacjenta mogą występować różne rodzaje migotania przedsionków.
Samotne migotanie przedsionków (ang. "lone atrial fibrillation") – termin wprowadzony na określenie pacjentów w wieku poniżej 65 lat z migotaniem przedsionków, bez klinicznych ani echokardiograficznych cech choroby układu krążenia lub oddechowego. Rokowanie u takich pacjentów jest dobre.
Objawy.
Niekiedy pierwszą manifestacją migotania przedsionków są powikłania zatorowe lub zaostrzenie niewydolności serca.
Powikłania.
Powikłania zakrzepowo-zatorowe – nieprawidłowo kurczące się przedsionki powodują zaburzenia przepływu krwi i zwiększone ryzyko powstania skrzeplin (głównie w uszku lewego przedsionka). Mogą one ulec przeniesieniu do krwiobiegu i stać się źródłem zatorów, głównie w krążeniu mózgowym. Udar niedokrwienny mózgu jest najczęstszym powikłaniem zakrzepowo-zatorowym migotania przedsionków. W ciągu pierwszych 24-48 h napadu migotania przedsionków ryzyko jest stosunkowo małe, rośnie ono w miarę długości trwania napadu.
Czynniki ryzyka zwiększające ryzyko powikłań zakrzepowo-zatorowych:
Do oceny ryzyka zatorów mózgowych należy skala CHADS. Uwzględnia się w niej 5 czynników ryzyka:
Ostra niewydolność lewokomorowa – jest spowodowana niską objętością minutową serca.
Leczenie.
Leczenie napadu.
Bardzo często napadowe migotanie przedsionków ustępuje w sposób samoistny.
Jeśli objawy są wyrażone w sposób umiarkowany, leczenie polega na farmakologicznej kontroli częstości rytmu komór. Stosuje się werapamil, diltiazem, β-blokery (metoprolol) lub digoksynę, wyrównuje ewentualne zaburzenia poziomu jonów magnezu i potasu i oczekuje na ustąpienie napadu.
Przy przedłużającym się migotaniu przedsionków stosuje się kardiowersję, najczęściej farmakologiczną. Stosuje się propafenon, flekainid lub amiodaron. Jeśli napad trwa poniżej 48 h kardiowersję można wykonać bez wcześniejszego przygotowania w postaci leczenia przeciwkrzepliwego. Kardiowersja farmakologiczna jest najbardziej skuteczna jeżeli napad trwa poniżej 7 dni.
Porównano czas powrotu do rytmu zatokowego u chorych, u których zastosowano kardiowersję bezwłocznie z grupą chorych, u których opóźniano kardiowersję. Stwierdzono, że obydwie metody dają wyniki nie różniące się statystycznie. 
Z chwilą gdy napad migotania przedsionków wywołuje zaburzenia hemodynamiczne lub towarzyszy mu ból wieńcowy stosuje się kardiowersję elektryczną.
U chorych z częstym napadowym migotaniem przedsionków można zalecić w razie kolejnego napadu zażycie tzw. „tabletki podręcznej”, czyli 600 mg propafenonu (450 mg jeżeli masa ciała jest mniejsza niż 70 kg). Pacjent sam, bez konsultacji z lekarzem, przyjmuje taką tabletkę przy wystąpieniu napadu. Warunkiem jest wcześniejsze potwierdzenie skuteczności takiej terapii u chorego, a migotanie przedsionków przedłuża się, ale trwa poniżej 48 h.
Prowadzone są badania nad przydatnością stosowania etripamilu (wprowadzany donosowo w postaci sprayu) dla przerwania napadu migotania przedsionków. 
Leczenie przewlekłe.
Leczenie migotania przedsionków ma trzy cele:
Strategia leczenia różni się u danych pacjentów w zależności od przebiegu choroby. W leczeniu stosuje się zarówno metody farmakologiczne jak i operacyjne (ablacja).
W przypadku napadowego migotania przedsionków należy starać się wyeliminować czynniki, które potencjalnie mogą wywoływać napad np.: alkohol, kofeinę czy nikotynę. Nie stwierdza się wpływu aktywności fizycznej na zwiększenie lub zmniejszenie ryzyka wystąpienia migotania przedsionków. Nie stosuje się leczenia przewlekłego w postaci podawania leków przeciwkrzepliwych. W przypadku nawracania napadów migotania można stosować "tabletkę podręczną".
Przetrwałe migotanie przedsionków – wybór strategii leczenia zależy od indywidualnych przypadków. Można dążyć do przywrócenia rytmu zatokowego, ewentualnie pozostawić migotanie przedsionków w postaci utrwalonej i kontrolować częstotliwość rytmu komór oraz przewlekle stosować leki przeciwkrzepliwe. Badania nie wykazały przewagi danej strategii, obie wiążą się z porównywalną śmiertelnością i występowaniem powikłań zakrzepowo-zatorowych.
Leczenie utrwalonego migotania przedsionków wiąże się z kontrolowaniem optymalnej częstości rytmu komór (60-80/min w spoczynku oraz 90-120/min podczas wysiłku), oraz przewlekłym stosowaniem leków przeciwkrzepliwych.
Kontrola częstości rytmu komór.
W leczeniu stosuje się leki zwalniające szybkość przewodzenia w węźle przedsionkowo-komorowym. Najbardziej skuteczne jeśli chodzi o utrzymanie częstotliwości rytmu komór na optymalnym poziomie (czyli 60-80/min w spoczynku i 90-115/min w trakcie wysiłku) są β-blokery. Stosuje się także digoksynę, werapamil, diltiazem czy amiodaron. Digoksyna jest mniej skuteczna niż pozostałe leki, szczególnie jeśli chodzi o kontrolę częstości rytmu podczas wysiłku (należy rozważyć wtedy skojarzenie jej z β-blokerami lub werapamilem czy diltiazenem; przy nieskuteczności takiej terapii stosuje się przewlekle amiodaron). Stosuje się ją głównie u osób starszych albo przy współistniejącej niewydolności serca. Digoksyna, werapamil i diltiazem są przeciwwskazane u osób ze współistniejącym zespołem WPW.
Przy nieskuteczności leczenia farmakologicznego lub występowania skutków niepożądanych takiej terapii stosuje się ablację przeskórną węzła przedsionkowo-komorowego lub drogi dodatkowej. Nie wykonuje się ablacji bez wcześniejszej próby zwolnienia rytmu komór za pomocą leków.
W stanach ostrych w celu zwolnienia częstotliwości akcji komór stosuje się:
W stanach przewlekłych w celu zwolnienia częstotliwości akcji komór stosuje się:
Zapobieganie powikłaniom zakrzepowo-zatorowym.
Szacuje się, że stosowanie przewlekłego leczenia przeciwkrzepliwego u osób z migotaniem przedsionków zmniejsza o około 60-80% częstość powikłań zakrzepowo-zatorowych. Do leczenia przeciwkrzepliwego kwalifikują się wszyscy chorzy z przetrwałym bądź utrwalonym migotaniem przedsionków. Przy napadowym AF istotny jest czas trwania napadu. Jeśli trwa on poniżej 48 godzin można podjąć próbę umiarowienia (kardiowersja (farmakologiczna lub elektryczna) bez wcześniejszego przygotowania przeciwkrzepliwego. Gdy napad przedłuża się powyżej 48 godzin zaleca się stosowanie doustnego antykoagulantu 3-4 tygodnie przed kardiowersją i po kardiowersji.
Przywrócenie i utrzymanie rytmu zatokowego.
Wybór leku zależy od rodzaju współistniejącej choroby organicznej serca.
Najskuteczniejszym lekiem jeśli chodzi o utrzymywanie rytmu zatokowego jest amiodaron. Jest rzadko stosowany jako lek pierwszego rzutu ze względu na swoje liczne działania niepożądane.
W leczeniu stosuje się także β-blokery. Są one mniej skuteczne w kontrolowaniu rytmu zatokowego niż wyżej wymienione, ale posiadają szereg zalet istotnych przy współistniejących chorobach organicznych serca. W związku z tym bardzo często są stosowane jako leki pierwszego rzutu. W leczeniu stosuje się głównie: metoprolol, karwedilol i bisoprolol. 
Nie zaleca się stosowania β-blokerów u chorych ze współistnieniem niewydolności serca i migotania przedsionków.
Leczenie inwazyjne.
U osób z migotaniem przedsionków opornym na leczenie należy rozważyć ablację przezskórną – izolację żył płucnych. Stosuje się ją głównie u chorych z objawami podmiotowymi i prawidłową wielkością lewego przedsionka.
Ablację należy również rozważyć u chorych poddawanych operacji kardiochirurgicznej z innych przyczyn (można wtedy zabieg wykonać jednoczasowo) – ablacja chirurgiczna.
Rokowanie.
Migotanie przedsionków dwukrotnie zwiększa śmiertelność w porównaniu do zdrowej populacji. Pogarsza także jakość życia chorych. Przy braku leczenia przeciwkrzepliwego ryzyko udaru niedokrwiennego mózgu zwiększa się pięciokrotnie. U osób z migotaniem przedsionków przyjmujących przewlekle kumarynę obserwuje się zwiększone ryzyko wystąpienia demencji.

</doc>
<doc id="828531" url="https://pl.wikipedia.org/wiki?curid=828531" title="George Eads">
George Eads

George Eads, właściwie George Coleman Eads III (ur. 1 marca 1967 w Fort Worth) – amerykański aktor filmowy i telewizyjny, najlepiej znany jako Nick Stokes z serialu "" ("CSI: Crime Scene Investigation").
Życiorys.
Urodził się w Fort Worth w stanie Teksas jako syn Vivian Baker, dyrektor szkoły, i Arthura Colemana „Cappy” Eadsa, prawnika. Matka wyszła ponownie za mąż za ginekologa Dudleya Bakera. Dorastał wraz z siostrą Angelą w Belton, w stanie Teksas. Od wczesnych lat odnosił sukcesy w grze w piłkę nożną i koszykówkę. W 1985 ukończył Belton High School w Belton, w stanie Teksas. W 1990 otrzymał dyplom ukończenia wydziału marketingu na Texas Tech University w Lubbock. Aktorstwa uczył się w KD Studio Actors Conservatory w Dallas.
Po debiucie kinowym jako Czarny Wilk w filmie "Z prochu powstałeś" ("Dust To Dust", 1994) u boku Roberta Vaughna, gościnnym udziale w serialu FOX "Dziwny traf" ("Strange Luck", 1995), pojawił się w operze mydlanej Spelling Entertainment "Savannah" (1996) oraz serialu NBC "Ostry dyżur" ("ER", 1997, 1998). Sławę zawdzięcza kreacji Nicka Stokesa w serialach CBS: ' (2000–2015) i ' (2002).
Od 2004 spotykał się z Moniką Casey, z którą się ożenił 17 sierpnia 2011. Mają dziecko (ur. 2014). Jednak w 2015 doszło do rozwodu.

</doc>
<doc id="828532" url="https://pl.wikipedia.org/wiki?curid=828532" title="Jan Marijnissen">
Jan Marijnissen

Johannes Guillaume Christianus Andreas (Jan) Marijnissen (ur. 8 października 1952 w Oss) – holenderski polityk i robotnik, od 1988 do 2008 lider Partii Socjalistycznej, deputowany do Tweede Kamer.
Życiorys.
Jan Marijnissen urodził się w 1952 w Oss. Po ukończeniu szkoły średniej w Nijmegen pracował w fabrykach w pobliżu swego rodzinnego miasta. Jako spawacz przez ponad dziesięć lat był zatrudniony w przemyśle metalurgicznym (1974–1985). Był działaczem marksistowsko-leninowskiej partii Kommunistiese Eenheidsbeweging Nederland, a w 1972 został członkiem nowo powstałej Partii Socjalistycznej (SP). W 1976 uzyskał mandat radnego miejskiego w Oss, którym był do 1993. W tym czasie stworzył w mieście struktury Partii Socjalistycznej. W latach 1987–1989 wchodził w skład stanów prowincjonalnych Brabancji Północnej. W 1988 został przewodniczącym SP i jej liderem politycznym. Pod jego przywództwem partia przekształciła się z ugrupowania lokalnego w ogólnokrajowe. W 1994 partia weszła po raz pierwszy do parlamentu, zdobywając w nim 2 mandaty. 5 maja 1994 Jan Marijnissen, któremu przypadł jeden z nich, został liderem klubu parlamentarnego SP w Tweede Kamer, niższej izbie holenderskiego parlamentu.
Od tego czasu pozycja socjalistów powoli wzrastała. W wyborach w 1998 zdobyli 5 mandatów, a w 2002 miejsc w Tweede Kamer. W przedterminowych wyborach w 2003 SP utrzymała ten stan posiadania, a w 2006 zdobyła 25 mandatów, stając się trzecią siłą w parlamencie. Jan Marijnissen każdorazowo jako lijsttrekker (lider listy wyborczej) uzyskiwał reelekcję, pozostając na czele frakcji poselskiej SP.
Brał aktywny udział w kampaniach społecznych, m.in. przeciwko zanieczyszczaniu środowiska. Był jednym z liderów kampanii na rzecz odrzucenia w holenderskim referendum projektu tzw. konstytucji europejskiej w 2005. Krytycy jego działań zarzucali mu autorytarny styl przywództwa, ultralewicowe poglądy w sferze opieki socjalnej, określano go jako lewicowego populistę.
17 czerwca 2008 zrezygnował z funkcji lidera partii i stanowiska przewodniczącego klubu parlamentarnego SP, argumentując decyzję względami zdrowotnymi (dyskopatia). Mandat deputowanego wykonywał do 2010. Pozostał jednocześnie na formalnym stanowisku przewodniczącego Partii Socjalistycznej. Zajmował je nadal do listopada 2015.
Od 1976 żonaty, ma córkę Lilian Marijnissen, która w 2017 stanęła na czele Partii Socjalistycznej.

</doc>
<doc id="828534" url="https://pl.wikipedia.org/wiki?curid=828534" title="Pasy radiacyjne">
Pasy radiacyjne



</doc>
<doc id="828537" url="https://pl.wikipedia.org/wiki?curid=828537" title="Beam.TV">
Beam.TV

Beam.TV – globalna sieć dystrybucji stworzona na potrzeby branży reklamowej.
Pomysł na Beam.TV powstał w 1998 roku. Dział technologiczny londyńskiego studia postprodukcyjnego The Mill szukał sposobu na ułatwienie i przyspieszenie pracy reżysera Ridleya Scotta, który w tym czasie kręcił swój film Gladiator w Los Angeles, podczas gdy wszelkie efekty specjalne powstawały właśnie w Londynie. Zamiast wysyłać kasety z przebiegu prac z Londynu do Los Angeles w celu akceptacji przez Ridleya Scotta, pionierski zespół postanowił zamieszczać materiały w internecie, przyspieszając w ten sposób proces akceptacji. Od tego pomysłu wszystko się zaczęło i zaowocowało Beam.TV.
Od tamtej pory Beam.TV rozwija się. Zaczęło jako prosty system akceptacji materiałów, a dziś to globalna sieć dystrybucyjna, która dostarcza szereg usług: archiwizację, systemy obsługujące festiwale reklamy, dostarczanie reklam do telewizji, system do zarządzania telewizją w miejscu sprzedaży (POS TV) oraz wiele innych.
Beam.TV zmienia sposób w jaki reklamodawcy i agencje reklamowe tworzą i dystrybuują globalne kampanie telewizyjne w erze technologii cyfrowej. Beam.TV jest globalną siecią dystrybucji umożliwiającą proste i bardzo szybkie przesyłanie materiałów do krajów na całym świecie.
Beam.TV to światowy lider w branży reklamowej. Pionier w zakresie zarządzania materiałami, dystrybucji, archiwizacji i dostarczania reklam (TV, radio, druk, interactive) online.
Od momentu swojego powstania, Beam.TV ustanawia standardy przesyłania materiałów w świecie reklamy. Większość agencji sieciowych i 100 największych reklamodawców korzysta z Beam.TV w celu usprawnienia procesu produkcji i dystrybucji reklam telewizyjnych.
Od momentu powstania, Beam.TV współpracowało ze wszystkimi sieciowymi agencjami reklamowymi usprawniając i rozwijając swoją ofertę w celu stworzenia wszechstronnego systemu zarządzania materiałami emisyjnymi.
Beam.TV posiada biura w 14 krajach oraz sieć ponad 120 partnerów. W ten sposób oferuje narzędzia do zarządzania materiałami emisyjnymi o największym światowym zasięgu.

</doc>
<doc id="828541" url="https://pl.wikipedia.org/wiki?curid=828541" title="Nowe Terytoria">
Nowe Terytoria

Nowe Terytoria – region w Hongkongu, składający się z północnej części półwyspu Koulun, terenów znajdujących się na południe od rzeki Shenzhen oraz licznych wysp (największe z nich to: Lantau, Nanya Dao, Cheung Chau oraz Peng Chau).
Nowe Terytoria zostały wydzierżawione przez Wielką Brytanię od dynastii Qing 9 czerwca 1898 na 99 lat, według ustaleń drugiej konwencji pekińskiej. Według danych z 2001 roku populacja regionu wynosiła 3 343 046 mieszkańców, a powierzchnia wynosi 1064 km².
Nowe Terytoria są największą i jednocześnie najrzadziej zaludnioną częścią Hongkongu. „Miska ryżu u cesarza” to nazwa, jaką sto lat temu określano te żyzne tereny. Do dnia dzisiejszego służą one jako spichlerz dla całego terytorium. Nowe Terytoria dostały także przydomek „sypialni Hongkongu”, ponieważ mieszka tutaj ponad 1/3 jego mieszkańców. Krajobraz jest zróżnicowany, a najciekawsze fragmenty Nowych Terytoriów zostały połączone szlakami turystycznymi (MacLehose Trail i Wilson Trail). Znajduje się tu najwyższy szczyt terytorium Tai Mo Shan (957 m). Malowniczy półwysep Sai Kung, leżący we wschodniej części, to ulubione miejsce niedzielnych wycieczek mieszkańców Hongkongu.
1 lipca 1997 Nowe Terytoria, wraz z pozostałymi terenami Hongkongu, zostały zwrócone Chinom.
Dzielnice.
Dzielnice należące do regionu Nowe Terytoria:

</doc>
<doc id="828544" url="https://pl.wikipedia.org/wiki?curid=828544" title="Paul Guilfoyle (ur. 1949)">
Paul Guilfoyle (ur. 1949)

Paul Guilfoyle (ur. 28 kwietnia 1949 w Bostonie) – amerykański aktor filmowy i telewizyjny.

</doc>
<doc id="828545" url="https://pl.wikipedia.org/wiki?curid=828545" title="Rosemont (Illinois)">
Rosemont (Illinois)

Rosemont – wieś w Stanach Zjednoczonych, w hrabstwie Cook, w stanie Illinois. 
Założono ją w 1956, w tym samym roku urząd burmistrza objął Donald E. Stephens, którą sprawował przez 51 lat.

</doc>
<doc id="828547" url="https://pl.wikipedia.org/wiki?curid=828547" title="Andrzej Rychard">
Andrzej Rychard

Andrzej Konstanty Rychard (ur. 28 sierpnia 1951 w Gdańsku) – polski socjolog, profesor nauk humanistycznych, nauczyciel akademicki, dyrektor Instytutu Filozofii i Socjologii PAN, członek korespondent Polskiej Akademii Nauk.
Życiorys.
W 1974 ukończył studia z zakresu socjologii na Uniwersytecie Warszawskim. Uzyskiwał kolejne stopnie naukowe (doktora i doktora habilitowanego), a w 1993 otrzymał tytuł profesora nauk humanistycznych. Zawodowo związany z Instytutem Filozofii i Socjologii PAN, gdzie objął stanowiska profesora zwyczajnego i dyrektora tej jednostki. Był członkiem zarządu Fundacji im. Stefana Batorego, a także wykładowcą na Wydziale Nauk Humanistycznych i Społecznych SWPS.
Specjalizuje się w socjologii instytucjonalnej, socjologii organizacji oraz socjologii polityki i gospodarki. Jest autorem prac naukowych publikowanych w Polsce i za granicą, a także komentatorem życia publicznego w mediach.
Został członkiem Collegium Invisibile, przewodniczącym Komitetu Narodowego ds. Współpracy z Międzynarodową Radą Nauk Społecznych (ICSS) w ramach Polskiej Akademii Nauk oraz w 2016 członkiem korespondentem PAN. W latach 1997–2001 był członkiem Rady Programowej Centrum Monitoringu Wolności Prasy.
Odznaczenia.
Odznaczony Złotym Krzyżem Zasługi (1996).

</doc>
<doc id="828549" url="https://pl.wikipedia.org/wiki?curid=828549" title="Eric Szmanda">
Eric Szmanda

Eric Kyle Szmanda (ur. 24 lipca 1975 w Milwaukee w stanie Wisconsin) − amerykański aktor filmowy i telewizyjny polskiego pochodzenia, występował w roli Grega Sandersa w popularnym serialu "".
Dorastał wraz z dwoma braćmi Robem i Brettem w Mukwonago w stanie Wisconsin. W 1993 roku ukończył szkołę średnią Mukwonago High School, gdzie grał na bębnach. Jego wujek Ray Szmanda był osobowością lokalnego radia personality w Wisconsin i regionalnej telewizji. Podczas nauki w Carroll College w Waukesha wystąpił w inscenizacji Williama Szekspira "Sen nocy letniej" jako Lizander. Po ukończeniu college’u, przeniósł się do Los Angeles i zadebiutował na szklanym ekranie w serialu "System" ("The Net", 1998-99) w roli Jacoba Resha „Cudotwórcy”. Na kinowym ekranie pojawił się po raz pierwszy w komedii romantycznej "100 dziewczyn i ja" ("100 Girls", 2000) z Jaime Pressly. Po gościnnym występie w serialu CBS "" ("CSI: Miami", 2002), zdobył sympatię telewidzów jako Greg Sanders w serialu CBS "CSI: Kryminalne zagadki Las Vegas".
Linki zewnętrzne.
 

</doc>
<doc id="828550" url="https://pl.wikipedia.org/wiki?curid=828550" title="PLS (format pliku)">
PLS (format pliku)

PLS ( – lista utworów) – komputerowy format plików służący zapisywaniu list z utworami muzycznymi lub radiostacjami dla odtwarzaczy muzyki na komputerze lub odtwarzaczy przenośnych. PLS jest formatem mnemonicznym, więc może być czytany przez człowieka bez konieczności kodowania. Pliki PLS można więc czytać i tworzyć w zwykłym edytorze tekstowym. PLS jest szeroko rozpowszechniony i zintegrowany z wieloma programami multimedialnymi, czasami stwarza jednak problemy w środowisku Windows. W porównaniu z konkurencyjnym formatem M3U PLS jest bardziej rozbudowany. Pliki tego formatu można rozpoznać po charakterystycznym rozszerzeniu ".pls".
Pojedyncze polecenie w PLS znajduje się w jednym wierszu. Od nowego wiersza może rozpocząć się następne polecenie. Plik powinien się zaczynać od polecenia codice_1.
Specyfikacja formatu PLS.
Nagłówek
Wpisy pojedynczych utworów
Uwaga – Znak codice_4 należy zastąpić numerem porządkowym wpisu (1,2,3...). Polecenia codice_5 i codice_6 są opcjonalne i nie muszą być podane przy każdym wpisie.
Zakończenie
Przykład.
Plik z dwoma utworami na dysku komputera i dwiema radiostacjami:
[playlist]
NumberOfEntries=4
File1=/home/uzytkownik/muzyka-1.mp3
Title1=Myslovitz – Sprzedawcy Marzeń
Length1=5720
File2=/home/uzytkownik/muzyka-2.mp3
Title2=Anna Jantar – Tyle Słońca
Length2=4950
File3=http://213.251.133.59:80
Title3=PulseRadio
Length3=-1
File4=http://bialystok.radio.pionier.net.pl:8000/pl/radiokrakow.ogg
Version=2

</doc>
<doc id="828551" url="https://pl.wikipedia.org/wiki?curid=828551" title="Rzęsa">
Rzęsa

Rzęsa ("Lemna" L.) – rodzaj drobnych roślin wodnych z rodziny obrazkowatych, liczący 13 gatunków występujących niemal na całym świecie, z czego 5 w Polsce. Rzęsy są jednymi z najmniejszych roślin zielnych. Osiągnęły niezwykłą skuteczność rozmnażania wegetatywnego, w sprzyjających warunkach potrafią podwoić swoją liczebność nawet w 48 godzin. Z uwagi na wysoką zawartość białka stanowią istotne źródło pożywienia dla wielu gatunków zwierząt. Rośliny te znalazły wiele zastosowań, przede wszystkim jako rośliny pastewne. Z uwagi na swoje zdolności fitoremediacyjne wykorzystywane są też na całym świecie, w tym w Polsce, do biologicznego oczyszczania ścieków.
Zasięg geograficzny.
Rzęsa jest rodzajem kosmopolitycznym, którego przedstawiciele występują naturalnie lub zostali naturalizowani niemal na całym świecie. Jedynymi regionami, w których rzęsa nie występuje, są wyspy środkowego Atlantyku, wyspy południowo-środkowego Pacyfiku i Antarktyka. Do czasu odkrycia w 2002 roku introdukowania do Jemenu roślin z gatunku "Lemna perpusilla" rzęsa nie występowała też na Półwyspie Arabskim.
Ekstremalny zasięg występowania rodzaju nie oznacza, że wszystkie zaliczane do niego gatunki są równie dobrze przystosowane do każdych warunków klimatycznych. Każdy gatunek rzęsy ma charakterystyczny obszar występowania, na przykład rzęsa garbata występuje przede wszystkim w klimacie śródziemnomorskim, a rzęsa drobna jest gatunkiem rodzimym dla chłodniejszych obszarów Ameryki Północnej, Europy i zachodniej Azji, rzadko występującym w innych regionach, głównie za sprawą introdukcji i naturalizacji.
Zasięg występowania większości gatunków rzęsy obejmuje różne kontynenty, jedynie trzy gatunki występują regionalnie: "Lemna disperma" w Australii i Nowej Zelandii, "Lemna japonica" na Dalekim Wschodzie i "Lemna yungensis" w Boliwii.
Zgodnie z Krytyczną Listą Roślin Naczyniowych Polski w Polsce występują:
W ostatnich latach do Polski introdukowane zostały dwa inne gatunki rzęsy:
Zagrożenie i ochrona.
W 2004 roku w Czerwonej księdze gatunków zagrożonych ujęty został, z kategorią "zagrożony" (EN A4c), gatunek rzęsy "Lemna ecuadoriensis", endemiczny dla Ekwadoru. Według IUCN znane są jedynie dwie populacje tego gatunku, w prowincjach El Oro i Guayas, zagrożone przez niszczenie siedlisk. Obecnie gatunek ten jest uznawany za synonim "Lemna obscura".
Występujące w Polsce gatunki rzęsy nie podlegają ochronie gatunkowej na podstawie przepisów krajowych. Nie zostały one również uznane za gatunki ważne dla Unii Europejskiej w dyrektywie siedliskowej. Niektóre gatunki rzęs występują w siedliskach przyrodniczych, będących przedmiotem systemu ochrony zagrożonych składników różnorodności biologicznej kontynentu europejskiego "Natura 2000".

</doc>
<doc id="828552" url="https://pl.wikipedia.org/wiki?curid=828552" title="Pancerniki typu Queen Elizabeth">
Pancerniki typu Queen Elizabeth

Pancerniki typu Queen Elizabeth – seria pięciu okrętów Royal Navy, generacji drednotów, określanych też jako superdrednoty. Prototypowy okręt otrzymał imię królowej Elżbiety I. W porównaniu do swoich poprzedników typu "Iron Duke" miały większą siłę ognia, grubszy pancerz i wyższą prędkość. Także w porównaniu z okrętami niemieckimi (typem "König") były lepszymi okrętami. Jedynie typ "Bayern" miał porównywalne parametry, jednak ze względu na kotły opalane węglem, a nie ropą, były o 2 węzły wolniejsze. Pancerniki typu "Queen Elizabeth" są uważane także za pierwsze okręty określane jako "szybkie pancerniki". Okręty te jako pierwsze pancerniki na świecie były uzbrojone w działa kalibru 381 mm (15 cali) o długości luf 42 kalibry. Pancerniki typu "Queen Elizabeth" czasami są opisywane jako konstrukcja dorównująca przełomowością HMS „Dreadnought”, ponieważ rozwiązania użyte przy ich budowie zostały użyte podczas projektowania kolejnych typów pancerników.
I wojna światowa.
Okręty tego typu brały udział I wojnie światowej, w czasie której tworzyły 5. Eskadrę Pancerników (ang. "5th Battle Squadron"), dowodzoną przez admirała Hugh Evana-Thomasa. W jej składzie cztery z nich wzięły udział w bitwie jutlandzkiej (piąty pancernik – HMS „Queen Elizabeth” – właśnie wrócił z kampanii dardanelskiej i wymagał przeglądu). W trakcie bitwy okręty starły się z niemiecką 1. Grupą Rozpoznawczą dowodzoną przez Franza von Hippera. W czasie walki pancerniki zdołały czterokrotnie trafić krążownik liniowy SMS „Lützow” i ciężko uszkodzić „Seydlitz” oraz kilka innych niemieckich okrętów. Trzy okręty typu "Queen Elizabeth" zostały uszkodzone w czasie starcia, ale wszystkie wróciły do bazy, choć „Warspite” został trafiony 15 ciężkimi pociskami.
Dwudziestolecie międzywojenne.
Pomiędzy wojnami okręty przeszły znaczne modernizacje, czasem określane jako budowanie nowego okrętu w starym kadłubie. Zmiany dotyczyły: wstawienia nowej maszynowni, bardziej wydajnych kotłów, pogrubienia pokładów pancernych, zamontowania bąbli przeciwtorpedowych, nowych nadbudówek, kominów, nowej artylerii średniej i przeciwlotniczej oraz wielu innych przeróbek.
II wojna światowa.
W II wojnie światowej okręty wzięły także dzielny udział, choć ze względu na swój wiek (ok. 23 lata) i zmniejszającej się roli pancerników w stosunku do lotnictwa, był to udział innego rodzaju niż w I wojnie światowej. Pancerniki typu "Queen Elizabeth" nie mogły walczyć na równych warunkach z nowoczesnymi pancernikami, takimi jak „Bismarck”. Pancerniki nie miały także wystarczającego pancerza przeciwtorpedowego – torpedy z II wojny światowej były lepsze niż te z I wojny. Z tego powodu w listopadzie 1941 roku „Barham”, po storpedowaniu przez U-Boota, zatonął w ciągu 5 minut wraz z ponad 800 członkami załogi. Z drugiej strony okręty były bardzo prężne: „Warspite” przeżył trafienie niemiecką bombą szybującą – bomba tego samego typu zatopiła włoski nowoczesny pancernik „Roma”. Z kolei „Queen Elizabeth” i „Valiant” zostały podniesione z dna i wróciły do służby po zatopieniu w płytkiej wodzie przez włoskich nurków w porcie aleksandryjskim w 1941 roku.

</doc>
<doc id="828555" url="https://pl.wikipedia.org/wiki?curid=828555" title="Adam Czarnocki">
Adam Czarnocki



</doc>
<doc id="828557" url="https://pl.wikipedia.org/wiki?curid=828557" title="Agudas Jisroel">
Agudas Jisroel



</doc>
<doc id="828560" url="https://pl.wikipedia.org/wiki?curid=828560" title="Paweł Stasiak">
Paweł Stasiak

Paweł Stasiak pseudonim Pablosson (ur. 19 listopada 1967 w Łodzi) – polski piosenkarz i lider zespołu Papa D (dawniej Papa Dance).
Życiorys.
W dzieciństwie był członkiem taneczno-wokalnego zespołu „Gawęda”. Jest absolwentem X Liceum Ogólnokształcącego im. Królowej Jadwigi w Warszawie. Ukończył studia na Wydziale Produkcji Telewizyjnej i Filmowej PWSFTviT w Łodzi. Uczył się tańca w Państwowej Szkole Baletowej w Warszawie.
W latach 1983–1985 był prezenterem muzycznym w Rozgłośni Harcerskiej, współpracował także przy tworzeniu Listy przebojów Programu Trzeciego. W 1985 został wokalistą zespołu Papa Dance, w którym wcześniej śpiewał w chórkach. W 1990 zdobył dyplom Studium Piosenkarskiego w Poznaniu. Po rozpadzie Papa Dance w 1990 rozpoczął solową karierę pod pseudonimem "Mr. Dance" i do końca lat 90. nagrał trzy albumy: "Mr. Dance" (1992), "Pozdrowienia dla Papa Dance" (1992) oraz "Życzenia" (1994). Za wysoką sprzedaż pierwszego albumu otrzymał certyfikatem złotej płyty. Występował także w "Dyskotece Pana Jacka".
W 1996 przerwał działalność na scenie muzycznej, pracował wówczas jako kierownik produkcji i założył wraz z Barbarą Markiewicz-Muzyką agencję statystów. W 2001 powrócił do występów scenicznych, zostając wokalistą reaktywowanego po 11 latach zespołu Papa Dance, który zmienił nazwę na Papa D. W 2008 uczestniczył w ósmej edycji programu rozrywkowego TVN "Taniec z gwiazdami". W 2010 z utworem „Ocean codzienności” brał udział w festiwalu w Bydgoszczy. W 2011 został prezenterek programów muzycznych TV.Disco: "Niech żyje bal" (2011–2013) i "Kartka z kalendarza" (2013–2014). W 2016 pojawił się gościnnie w 200. odcinku serialu TVP1 "Ojciec Mateusz". W lutym 2018 zajął 10. miejsce z utworem „Sunflower” w finale krajowych eliminacji do 63. Konkursu Piosenki Eurowizji. W 2019 był jednym z jurorów programu muzycznego Polsatu "Śpiewajmy razem. All Together Now". W marcu 2021 zadebiutował jako prowadzący autorską audycję "I’m your Papadancer" na antenie RadioSpacji. 
Życie prywatne.
Włosy na głowie wspomaga tzw. systemami. Matką piosenkarza jest Anna, ojciec zmarł, siostrą – Daria. W 1997 poślubił Dianę, z którą rozwiódł się po 11 lat małżeństwa. Media donosiły o jego kolejnym ślubie. Bywa w Szwecji. Buduje dom. Choruje na boreliozę.

</doc>
<doc id="828561" url="https://pl.wikipedia.org/wiki?curid=828561" title="Robert David Hall">
Robert David Hall

Robert David Hall (ur. 9 listopada 1947 w East Orange) – amerykański aktor filmowy i telewizyjny.

</doc>
<doc id="828566" url="https://pl.wikipedia.org/wiki?curid=828566" title="Friso Nijboer">
Friso Nijboer

Friso Nijboer (ur. 26 maja 1965 w Nijmegen) – holenderski szachista, arcymistrz od 1993 roku.
Kariera szachowa.
Od połowy lat 90. XX wieku należy do ścisłej czołówki holenderskich szachistów. W roku 1995 triumfował w Wijk aan Zee, zaś w 1999 – w Den Bosch. W 2002 podzielił II m. (za Michałem Krasenkowem, a wraz z Ivanem Sokolovem) w turnieju "Corus B" w Wijk aan Zee. W tym samym roku podzielił również II m. (za Loekiem van Welym) w otwartym turnieju "Lost Boys" w Amsterdamie. W 2003 podzielił I m. w turnieju "open" w Cannes, zwyciężył również w otwartych mistrzostwach Holandii w Dieren oraz w Groningen. W 2004 triumfował w Amsterdamie oraz w Porto San Giorgio. W roku 2005 odniósł kolejne sukcesy: podzielił I m. w Nancy, zajął II m. w otwartych mistrzostwach kraju w Dieren, podzielił I m. w Hamburgu, zwyciężył w Vandœuvre-lès-Nancy oraz podzielił II m. w Hoogeveen. W 2006 ponownie zwyciężył w otwartych mistrzostwach Holandii, triumfował w turnieju "open" w Calvii, podzielił I m. w Amsterdamie oraz był drugi (za Michałem Krasenkowem) w Vlissingen. W 2007 r. triumfował w dwóch kolejnych "openach", rozegranych w Barcelonie, podzielił również II m. (za Eltajem Safarlim, wspólnie z Janem Smeetsem, Jewgienijem Postnym i Janem Werle)) w Hoogeveen. W 2008 r. podzielił I m. w Hoogeveen (wspólnie ze Stewartem Haslingerem i Alexandrem Fierem) i w Maastricht (wspólnie z Siergiejem Klimowem, Gawainem Jonesem i Robinem Swinkelsem), natomiast w 2009 r. – w Metz (wspólnie z Adamem Horvathem i Namigiem Guliewem). W 2010 r. zwyciężył w turnieju "HSG Open" w Hilversum.
Wielokrotnie reprezentował Holandię w turniejach drużynowych, m.in.:
Najwyższy ranking w dotychczasowej karierze osiągnął 1 października 2006 r., z wynikiem 2641 punktów zajmował wówczas 67. miejsce na światowej liście FIDE (oraz 4. wśród holenderskich szachistów).

</doc>
<doc id="828568" url="https://pl.wikipedia.org/wiki?curid=828568" title="Louise Lombard">
Louise Lombard

Louise Lombard, właśc. Louise Maria Perkins (ur. 13 września 1970 w Londynie) – brytyjska aktorka filmowa i telewizyjna.

</doc>
<doc id="828570" url="https://pl.wikipedia.org/wiki?curid=828570" title="V (brytyjski zespół muzyczny)">
V (brytyjski zespół muzyczny)

V (czyt. wi) jest to nieistniejący już boysband z Wielkiej Brytanii. Odbyli wspólną trasę koncertową po Anglii w 2004 roku z takimi zespołami jak Busted oraz McFly.

</doc>
<doc id="828572" url="https://pl.wikipedia.org/wiki?curid=828572" title="Jonathan Togo">
Jonathan Togo

Jonathan Frederick Togo (ur. 25 sierpnia 1977 w Rockland) – amerykański aktor telewizyjny i filmowy.
Życiorys.
Syn projektanta Michaela i właścicielki sklepu Sheli Togo, wychowywał się w Rockland, w stanie Massachusetts. Jego matka była pochodzenia włosko-irlandzkiego, zaś ojciec był Żydem z Ukrainy. Oryginalne nazwisko Tonkaview zostało skrócone do Togo, przez jego dziadka do potrzeb biznesowych. W 1995 roku ukończył szkołę hebrajską Rockland High School w Rockland, gdzie był zapaśnikiem. Naukę kontynuował w Vassar College, gdzie ukończył studia licencjackie w zakresie sztuki teatralnej. Uczył się aktorstwa w Narodowym Instytucie Teatralnym w Eugene O’Neill Theatre w Waterford w Connecticut. W trakcie studiów, razem z Samem Endicottem i Johnem Conwayem, członkami grupy The Bravery, grał na gitarze i saksofonie w punkrockowym zespole Skabba The Hut.
Jego filmografia obejmuje zarówno produkcje telewizyjne, w tym "Łowcy koszmarów", "Ed", "Potyczki Amy", jak i filmowe, m.in. "Rzeka tajemnic". Jednak popularność zdobył dzięki serialowi wyprodukowanemu przez Jerry’ego Bruckheimera pt. "", gdzie odtwarza rolę Ryana Wolfe’a.
26 grudnia 2013 ożenił się z Diorą Baird, z którą ma syna (ur. 12 grudnia 2012). Jednak w 2016 doszło do rozwodu. Zamieszkał w Los Angeles.

</doc>
<doc id="828577" url="https://pl.wikipedia.org/wiki?curid=828577" title="Walentynowicz">
Walentynowicz



</doc>
<doc id="828578" url="https://pl.wikipedia.org/wiki?curid=828578" title="11 Armia (III Rzesza)">
11 Armia (III Rzesza)

11 Armia Niemiecka, 11 Armia Pancerna SS – jedna z niemieckich armii z II wojny światowej.
Historia.
Utworzona w październiku 1940 w IV Okręgu Wojskowym jako Dowództwo Lipsk, w kwietniu 1941 przeniesiona do Monachium. Od maja do początku inwazji niemieckiej na ZSRR występowała jako Dowództwo Wojsk Niemieckich w Rumunii. Walczy na froncie wschodnim – najpierw na południu uczestniczy w zajęciu Krymu i oblężeniu Sewastopola, później w nieudanej próbie zdobycia Leningradu (operacja siniawińska), w listopadzie 1942 przekształcona w Grupę Armii Don.
Ponownie utworzona w styczniu 1945 na Pomorzu przez Waffen-SS. Występowała odtąd także pod nazwą 11 Armii Pancernej SS. Toczyła walki do kwietnia 1945, po czym skapitulowała.

</doc>
<doc id="828579" url="https://pl.wikipedia.org/wiki?curid=828579" title="Dekanat borecki">
Dekanat borecki

Dekanat borecki – jeden z 43 dekanatów archidiecezji poznańskiej, składa się z dwunastu parafii: 

</doc>
<doc id="828583" url="https://pl.wikipedia.org/wiki?curid=828583" title="Rdza wejmutkowo-porzeczkowa">
Rdza wejmutkowo-porzeczkowa

Rdza wejmutkowo-porzeczkowa, obwar wejmutkowo-porzeczkowy, rdza pęcherzykowata sosny wejmutki, rdza kory wejmutki – dwudomowa grzybowa choroba drzew iglastych z grupy rdzy. Występuje przede wszystkim na sosnach i porzeczkach, głównie porzeczce czarnej. Choroba powoduje u sosen uszkodzenia pędów głównych i bocznych, jak również obumieranie całych drzewek, u porzeczek powoduje zamieranie i przedwczesne opadanie liści.
Sprawcą choroby jest grzyb "Cronartium ribicola". Porażeniu ulegają sosny pięcioigielne, takie jak: sosna wejmutka, sosna zachodnia, sosna Lamberta, sosna giętka, sosna limba oraz porzeczki. Podobieństwo zakażeń do grzyba "Cronartium kamtschaticum" pozwala na przypuszczenia, że porzeczki mogą być zastąpione przez gnidosza. W Europie porażone wejmutki stwierdzono po raz pierwszy w 1854 r. w Finlandii. Do 1880 r. choroba rozszerzyła się na całą Europę, a w latach 1907–1910 z niemieckimi i francuskimi sadzonkami wejmutki została zawleczona do Ameryki Północnej, gdzie w rozległych drzewostanach sosen pięcioigielnych wyrządziła i nadal wyrządza olbrzymie straty. Poraża pnie i gałęzie drzew wszystkich klas wieku. W Polsce, ze względu na nieliczne występowanie wejmutki, ma małe znaczenie gospodarcze dla leśnictwa, (poważniejsze w zachodniej Europie). Jest bardzo poważnym zagrożeniem dla upraw porzeczek.
Objawy choroby na wejmutce są bardzo zbliżone do powodowanych przez "Cronartium pini" – grzyba wywołującego rdzę kory sosny na sośnie zwyczajnej. Miejsca porażenia na pniach i gałęziach są mniej nabrzmiałe, gdyż przerostowi (hipertrofii) ulega tylko łyko, a nie drewno. Na górnej stronie liści porzeczek pojawiają się w lecie chlorotyczne plamy. Na dolnej stronie odpowiadają im skupienia małych plam barwy bursztynu (uredia), a następnie brunatne kłaczki (telia), długości do kilku mm. Często cała powierzchnia liści pokrywa się tymi utworami, liście zamierają i przedwcześnie opadają.

</doc>
<doc id="828586" url="https://pl.wikipedia.org/wiki?curid=828586" title="Grenada (prowincja)">
Grenada (prowincja)

Grenada (hiszp. "Granada") – prowincja w Hiszpanii, w Andaluzji, mająca stolicę w mieście o tej samej nazwie. Graniczy z prowincjami: Málaga, Kordowa, Jaén, Albacete, Murcja i Almería oraz z Morzem Śródziemnym.

</doc>
<doc id="828587" url="https://pl.wikipedia.org/wiki?curid=828587" title="Prawo międzyczasowe">
Prawo międzyczasowe

Prawo międzyczasowe (zw. też "prawem intertemporalnym" lub "przepisami przejściowymi") – zespół reguł określających zakres i czas obowiązywania (stosowania) przepisów prawnych uchylonych przez nowy akt normatywny. Rozstrzyga kwestię, która norma (nowa czy stara) znajdzie zastosowanie do stosunków prawnych powstałych przed uchyleniem wcześniejszej normy, a trwających nadal pod rządem nowej.
W polskim systemie prawnym nie ma jednolitej regulacji (w formie jednego aktu normatywnego) prawa międzyczasowego. Przepisy regulujące tę materię umieszczane są w poszczególnych aktach prawnych, w jego końcowej części, często w odrębnej sekcji zatytułowanej: "Przepisy przejściowe" lub "Przepisy przejściowe i końcowe". Niekiedy przepisy przejściowe mogą zostać umieszczone w odrębnym akcie normatywnym dotyczącym aktu głównego; przykładowo: "Ustawa z dnia 6 czerwca 1997 r. – Przepisy wprowadzające Kodeks karny" (, ze zm.).

</doc>
<doc id="828589" url="https://pl.wikipedia.org/wiki?curid=828589" title="Prawo intertemporalne">
Prawo intertemporalne



</doc>
<doc id="828592" url="https://pl.wikipedia.org/wiki?curid=828592" title="Serafim Urechean">
Serafim Urechean

Serafim Urechean lub Serafim Urucheanu (ur. 2 lutego 1950 w Lardze w rejonie Briceni) – mołdawski polityk, lider Sojuszu Nasza Mołdawia (2003–2011), pełniący obowiązki premiera Mołdawii od 5 do 17 lutego 1999, burmistrz Kiszyniowa (1994–2005).
Życiorys.
Serafim Urechean urodził się w 1950. W 1974 ukończył studia na Uniwersytecie Technicznym Mołdawii w Kiszyniowie ze specjalizacją inżynier-konstruktor. W latach 1974–1976 odbywał obowiązkową służbę wojskową w Armii Radzieckiej w miejscowości Togliatti w ZSRR. W latach 1976–1978 pracował jako inżynier w przedsiębiorstwie konstrukcyjnym w Bryczanach.
Był członkiem Komunistycznej Partii Mołdawii, zasiadał w partyjnych komitetach w Bryczanach i Anenii Noi. W 1985 ukończył Wyższą Szkołę Partii w Leningradzie.
W latach 1987–1994 pełnił funkcję przewodniczącego Federacji Niezależnych Związków Zawodowych Republiki Mołdawii. W latach 1990–1994 wchodził po raz pierwszy w skład Parlamentu Republiki Mołdawii. 9 sierpnia 1994 został burmistrzem Kiszyniowa i urząd ten zajmował do 18 kwietnia 2005. Od 5 do 17 lutego 1999 pełnił funkcję tymczasowego premiera.
W 2001 założył partię Sojusz Niezależnych Mołdawii. W lipcu 2003 jego partia weszła w skład powstałego Sojuszu Nasza Mołdawia, a Serafim Urechean został jego liderem. W wyborach z 6 marca 2005 oparta na sojuszu koalicja Demokratyczna Mołdawia zdobyła 34 mandaty, stając się drugą siłą w parlamencie, a jej przywódca został liderem opozycji.
W wyniku wyborów z 5 kwietnia 2009 dostał się ponownie do parlamentu, a jego partia zdobyła 11 mandatów. W wyniku powtórnych wyborów parlamentarnych z 29 lipca 2009 Sojusz Nasza Mołdawia zdobył 7 miejsc w parlamencie, a jego lider po raz kolejny objął mandat deputowanego.
8 sierpnia 2009 wraz liderami trzech pozostałych opozycyjnych partii politycznych, Marianem Lupu, Mihaiem Ghimpu oraz Vladem Filatem, powołał Sojusz na rzecz Integracji Europejskiej – koalicję, której celem było przejęcie władzy od Partii Komunistów Republiki Mołdawii.
Kryzys polityczny doprowadził do kolejnych wyborów w listopadzie 2010, Sojusz Nasza Mołdawia nie przekroczył wówczas wyborczego progu. W kwietniu 2011 Serafim Urechean wraz ze swoim ugrupowaniem przyłączył się do Partii Liberalno-Demokratycznej Vlada Filata. W tym samym miesiącu został powołany na stanowisko prezesa sądu obrachunkowego, którym kierował do 2016.

</doc>
<doc id="828596" url="https://pl.wikipedia.org/wiki?curid=828596" title="Detroit Tigers">
Detroit Tigers

Detroit Tigers – drużyna baseballowa grająca w dywizji centralnej American League. Ma siedzibę w Detroit w stanie Michigan. Jest jedną z 4 drużyn grających w American League obok Boston Red Sox, Chicago White Sox oraz Cleveland Indians, która nadal znajduje się w mieście utworzenia drużyny.
Historia.
Klub powstał w 1894 roku i wstąpił w szeregi Western League. Początkowo zespół występował na Boulevard Park, jednak rok później właściciel klubu George Vanderbeck podjął decyzję o budowie nowego stadionu, którego nazwano Bennett Park. W 1900 Western League zmieniła nazwę na American League i stała się jedną z dwóch głównych lig w kraju. 
Pierwszy mecz w nowo powstałej, zrzeszającej osiem zespołów lidze, Tigers rozegrali 25 kwietnia 1901 na Bennett Park w obecności 10 tysięcy widzów, pokonując Milwaukee Brewers 13–4. W latach 1907–1909 Tigers trzykrotnie uzyskiwali awans do World Series, trzykrotnie w nich przegrywając. W 1912 klub przeniósł się na nowy stadion Navin Field (1912–1935, od nazwiska właściciela klubu Franka Navina), znany w późniejszym okresie jako Briggs Stadium (1935–1960, od nazwiska właściciela klubu Waltera O. Briggsa), by ostatecznie przyjąć nazwę Tiger Stadium. W sezonie 1935 Tigers zdobyli mistrzowski tytuł po raz pierwszy w historii, po pokonaniu w World Series Chicago Cubs 4–2. W 1945 zespół zwyciężył w World Series po raz drugi; Tigers wygrali z Chicago Cubs 4–3. 
W sezonie 1968 osiągając najlepszy wówczas bilans zwycięstw i porażek od 1901 roku (103–59), zespół w finałach pokonał St. Louis Cardinals 4–3, zdobywając trzeci tytuł. W 1984 wygrywając w 104 meczach przy 58 porażkach (najlepszy bilans w historii klubu) i wygrywając w American League Championship Series z Kansas City Royals, Tigers zwyciężyli w World Series po raz czwarty. 11 kwietnia 2000 zespół rozegrał pierwszy mecz na nowo wybudowanym stadionie Comerica Park, mogącym pomieścić 40 120 widzów. Tigers uzyskiwali awans do World Series jeszcze dwukrotnie, w 2006 i 2012 roku, dwukrotnie przegrywając odpowiednio z St. Louis Cardinals 1–4 i San Francisco Giants 0–4.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.

</doc>
<doc id="828602" url="https://pl.wikipedia.org/wiki?curid=828602" title="BS 7799">
BS 7799

BS 7799 – brytyjski standard stanowiący podstawę systemów zarządzania bezpieczeństwem informacji opracowany przez BSI w 1995.
BS 7799 to norma trzyczęściowa:
20 stycznia 2005 została zatwierdzona do publikacji polskojęzyczna wersja normy BS 7799-2:1999 ma ona oznaczenie .
W roku 2000 norma BS 7799-1 została opublikowana jako norma ISO/IEC 17799, a następnie w roku 2007 przemianowana na normę ISO/IEC 27002 "Praktyczne zasady zarządzania bezpieczeństwem informacji". 
W roku 2005 norma BS 7799-2 została przemianowana na międzynarodową normę ISO/IEC 27001 „Systemy zarządzania bezpieczeństwem informacji. Wymagania”.

</doc>
<doc id="828604" url="https://pl.wikipedia.org/wiki?curid=828604" title="Baltic Cup 1928">
Baltic Cup 1928

Baltic Cup 1928 – turniej towarzyski Baltic Cup rozegrano po raz pierwszy w 1928, odbył się on w dniach 25 - 27 lipca 1928 roku w stolicy Estonii Tallinnie. W turnieju tradycyjnie wzięły udział trzy zespoły: Estonii, Litwy i Łotwy.
Końcowa tabela.
Triumfatorem turnieju Baltic Cup 1928 została Łotwa.

</doc>
<doc id="828606" url="https://pl.wikipedia.org/wiki?curid=828606" title="ISO/IEC 27001">
ISO/IEC 27001

ISO/IEC 27001 – norma międzynarodowa standaryzująca systemy zarządzania bezpieczeństwem informacji. Została ogłoszona 14 października 2005 r. na podstawie brytyjskiej normy BS 7799-2 opublikowanego przez BSI. W Polsce normę ISO/IEC 27001 opublikowano 4 stycznia 2007 r. jako PN-ISO/IEC 27001:2007. Norma ta zastąpiła , czyli polską wersję brytyjskiego standardu BS 7799-2.
ISO/IEC 27001:2005 (PN-ISO/IEC 27001:2007) jest specyfikacją systemów zarządzania bezpieczeństwem informacji na zgodność z którą mogą być prowadzone audyty, na podstawie których są wydawane certyfikaty.
2 grudnia 2014 roku PN-ISO/IEC 27001:2007 została wycofana i zastąpiona normą PN-ISO/IEC 27001:2014-12.. Tę z kolei zastąpiono, opublikowaną 10 stycznia 2018 roku, normą PN-ISO/IEC 27001:2017-06.
Obszary normy.
W normie ISO/IEC 27001:2005 wyróżniono jedenaście obszarów, mających wpływ na bezpieczeństwo informacji w organizacji:
Cykl Deminga.
Norma PN-ISO/IEC 27001 stosuje znany już dobrze model „Planuj – Wykonuj – Sprawdzaj – Działaj” (PDCA), który jest stosowany do całej struktury procesów SZBI. Proces wdrażania SZBI został zdefiniowany jako:
Poza zdefiniowaniem modelu zarządzania bezpieczeństwem informacji, norma PN-ISO/IEC 27001 zawiera opis zabezpieczeń, które należy stosować w celu ograniczenia ryzyka (Załącznik A, Tablica A.1). Załącznik A jest obligatoryjny. Cele stosowania zabezpieczeń i zabezpieczenia zawarte w tablicy A.1 wynikają bezpośrednio i są zgodne z wymienionymi w ISO/IEC 27002.
Powiązane akty prawne.
Obecnie w obszarze prawa polskiego funkcjonuje kilka ustaw dotyczących ochrony informacji np.:
Plany rozwoju norm serii ISO/IEC 27000.
W dalszym okresie planowane są publikacje kolejnych norm serii ISO/IEC 27000 – słownictwo i terminologia, ISO/IEC 27002 (obecnie znane jako BS 7799-1 oraz ISO/IEC 17799) – praktyczne zasady zarządzania bezpieczeństwem informacji, ISO/IEC 27003 – porady i wskazówki dotyczące implementacji systemu zarządzania bezpieczeństwem informacji (ISMS), ISO/IEC 27004 – system zarządzania bezpieczeństwem informacji – wskaźniki i pomiar, oraz ISO/IEC 27005 (obecnie BS 7799-3) – zarządzanie ryzykiem bezpieczeństwa informacji.

</doc>
<doc id="828616" url="https://pl.wikipedia.org/wiki?curid=828616" title="Anakruza">
Anakruza

Anakruza, przedtakt (gr. "ανακρουσις") – nieakcentowana sylaba (jedna lub dwie), która znajduje się przed pierwszą zgłoską akcentowaną w danym wersie sylabotonicznym. Anakruza charakteryzuje się tym, że tych sylab nie wlicza się do danego rachunku stóp metrycznych. Termin anakruza został przyjęty w poezji na początku XIX w. z teorii muzyki.

</doc>
<doc id="828620" url="https://pl.wikipedia.org/wiki?curid=828620" title="Edge Of Seventeen">
Edge Of Seventeen



</doc>
<doc id="828622" url="https://pl.wikipedia.org/wiki?curid=828622" title="Kościół Chrystusa Króla w Międzyrzecu Podlaskim">
Kościół Chrystusa Króla w Międzyrzecu Podlaskim

Kościół pod wezwaniem Chrystusa Króla w Międzyrzecu Podlaskim - kościół parafialny w Międzyrzecu Podlaskim należący do dekanatu międzyrzeckiego.
Parafia erygowana w roku 1994. Kościół parafialny murowany zbudowany w latach 1988-93 z inicjatywy księdza Kazimierza Korszniewicza.
Styl świątyni współczesny.

</doc>
<doc id="828624" url="https://pl.wikipedia.org/wiki?curid=828624" title="A Very Natural Thing">
A Very Natural Thing

A Very Natural Thing – amerykański dramat filmowy w reżyserii Christophera Larkina z 1974 r.

</doc>
<doc id="828629" url="https://pl.wikipedia.org/wiki?curid=828629" title="Wykładnia autentyczna prawa">
Wykładnia autentyczna prawa

Wykładnia autentyczna prawa – wykładnia prawa przeprowadzana przez podmiot, od którego pochodzi tekst, jaki ma zostać zinterpretowany – zwłaszcza ten, kto jest autorem takiego tekstu prawnego albo ustanowił zawierający ten tekst akt prawny. 
Podstawę dla dokonywania tego rodzaju wykładni stanowi zasada "cuius est condere, eius est interpretari" ("eius est interpretari leges, cuius est condere"), zgodnie z którą ten, kto jest upoważniony do tworzenia prawa, uprawniony jest też do jego interpretowania. 
W Polsce wykładni autentycznej dokonują ministrowie, ilekroć podają jak należy rozumieć wydane przez nich rozporządzenia.
Powoływanie się na wyniki wykładni autentycznej – choć nie należy ich zrównywać z samym interpretowanym tekstem prawnym, chyba że przyjmą taką samą formę jak ten tekst (jak np. byłoby w razie w przypadku poczynienia wykładni przepisów danej ustawy w innej ustawie) – jest na ogół silne.
Dwie formy wykładni autentycznej.
Zawarta w akcie, który posiada formalną moc wiążącą.
Prawodawca wypowiada się co do znaczenia norm przez siebie uchwalonych.
Intencje prawodawcy są poznawane na podstawie materiałów przygotowawczych lub deklaracji, które formalnie nie wiążą[potrzebny przypis].

</doc>
<doc id="828630" url="https://pl.wikipedia.org/wiki?curid=828630" title="ITV3">
ITV3

ITV3 – brytyjski kanał telewizyjny należący do ITV plc, największego komercyjnego nadawcy telewizyjnego w tym kraju. Jest dostępny w naziemnym i satelitarnym przekazie cyfrowym. Działa od 1 listopada 2004. Grupą docelową są osoby w wieku powyżej 35. roku życia, w szczególności kobiety. W ramówce dominują seriale, zwłaszcza obyczajowe i kryminalne. Siostrzaną stacją nastawioną bardziej na mężczyzn jest ITV4.

</doc>
<doc id="828631" url="https://pl.wikipedia.org/wiki?curid=828631" title="Objaw Romberga">
Objaw Romberga



</doc>
<doc id="828636" url="https://pl.wikipedia.org/wiki?curid=828636" title="Manfred Winkelhock">
Manfred Winkelhock

Manfred Winkelhock (ur. 6 października 1951 w Waiblingen, zm. 12 sierpnia 1985 w Toronto) – był niemieckim kierowcą wyścigowym.
Kariera.
Zaczynał jako mechanik samochodowy, pierwszy sukces w karierze zanotował w 1976, zwyciężając w Pucharze Juniorów za kierownicą Volkswagena Scirocco GT. Po tym triumfie wszedł w skład zespołu fabrycznego BMW w mistrzostwach Formuły 2. Jego partnerami w zespole byli wówczas Eddie Cheever oraz Marc Surer. Cała trójka trafiła wkrótce do Formuły 1.
Pierwszą szansę w F1 otrzymał podczas Grand Prix Włoch 1980, zastępując w zespole Arrowsa kontuzjowanego Jochena Massa, jednak nie zakwalifikował się do wyścigu.
W 1982 roku, dzięki rekomendacji BMW, został kierowcą zespołu ATS (używającego silników bawarskiego koncernu). W drugim wyścigu sezonu, Grand Prix Brazylii na torze Jacarepagua, po dyskwalifikacji Keke Rosberga i Nelsona Piqueta zajął piąte miejsce. Zdobyte w ten sposób dwa punkty były jedynymi w karierze F1 Winkelhocka.
Był kierowcą ATS do końca 1984 roku. W ostatnim wyścigu tego sezonu, Grand Prix Portugalii, zastąpił Teo Fabi w ekipie Brabhama, gdyż Włoch wrócił do rodzinnego kraju na pogrzeb ojca.
W 1985 roku Winkelhock przeszedł do zespołu RAM. Jednocześnie, wraz z Markiem Surerem, występował w Mistrzostwach Świata Prototypów w barwach Porsche. Podczas wyścigu tej właśnie serii, "Budweiser 1000 Km", na torze Mosport Park, położonym na obrzeżach Toronto, Winkelhock uderzył czołowo w ścianę na zakręcie numer dwa, doznając rozległych obrażeń głowy. Zmarł następnego dnia w szpitalu, nie odzyskując przytomności.
Łącznie w swojej karierze F1 wystąpił w 48 wyścigach. W 1982 roku zajął 22. miejsce w klasyfikacji końcowej sezonu.
Brat Manfreda, Joachim również jest kierowcą wyścigowym, odnoszącym sukcesy przede wszystkim w kategoriach samochodów turystycznych. Natomiast syn Manfreda, Markus po występach w niemieckiej Formule 3 oraz DTM, w 2006 roku został kierowcą testowym zespołu Midland.

</doc>
<doc id="828638" url="https://pl.wikipedia.org/wiki?curid=828638" title="ITV4">
ITV4

ITV4 – brytyjski kanał telewizyjny należący do ITV plc, największego komercyjnego nadawcy telewizyjnego w tym kraju. Jest dostępny w naziemnym i satelitarnym przekazie cyfrowym. Działa od 1 listopada 2005. Grupą docelową są przede wszystkim mężczyźni. W ramówce dominują seriale komediowe i policyjne, pozycje sportowe oraz klasyczne seriale sensacyjne z lat 60. i 70. realizowane wówczas na zlecenie nadawców z sieci ITV.

</doc>
<doc id="828643" url="https://pl.wikipedia.org/wiki?curid=828643" title="Baltic Cup 1929">
Baltic Cup 1929

Baltic Cup 1929 – turniej towarzyski Baltic Cup 1929, odbył się w dniach 14 - 16 sierpnia 1929 roku w stolicy Łotwy Rydze. W turnieju tradycyjnie wzięły udział trzy zespoły: drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1929 została Estonia.

</doc>
<doc id="828657" url="https://pl.wikipedia.org/wiki?curid=828657" title="Siv Jensen">
Siv Jensen

Siv Jensen (ur. 1 czerwca 1969 w Oslo) – norweska polityk, od 2006 do 2021 przewodnicząca Partii Postępu, w latach 2013–2020 minister finansów.
Życiorys.
Siv Jensen urodziła się w 1969 w Oslo. W 1992 ukończyła administrację (licencjat) w Norges handelshøyskole. Od 1992 do 1994 pracowała w dziale sprzedaży stacji Radio 1.
Swoją działalność polityczną związała od początku z Partią Postępu. Była członkinią zarządu partii w Oslo (1992–1994), doradcą politycznym klubu FrP w radzie miejskiej Oslo (1994–1997), wiceprzewodniczącą ds. organizacyjnych stołecznej FrP (1995–1996) oraz członkinią Centralnego Komitetu Wykonawczego FrP (1998–1999). Od 1999 do 2006 pełniła funkcję pierwszego wiceprzewodniczącego Partii Postępu. 6 maja 2006, po rezygnacji wieloletniego lidera Carla I. Hagena, została wybrana na nową przewodniczącą FrP.
W 1997 weszła po raz pierwszy w skład Stortingu. W latach 2001–2005 pełniła funkcję wiceprzewodniczącej klubu parlamentarnego FrP, a w 2005 stanęła na jego czele. W 2001, 2005, 2009 oraz 2013 z powodzeniem ubiegała się o parlamentarną reelekcję. W wyniku wyborów parlamentarnych w 2009 kierowane przez nią ugrupowanie zostało największą partią opozycyjną wobec lewicy Jensa Stoltenberga.
Po wyborach w 2013, w których centroprawicowa opozycja uzyskała większość parlamentarną, Siv Jensen objęła urząd ministra finansów w rządzie Erny Solberg. W 2017 utrzymała mandat deputowanej na kolejną kadencję, pozostając w składzie gabinetu na dotychczasowej funkcji. W styczniu 2020 razem z innymi przedstawicielami Partii Postępu odeszła z rządu, krytykując w szczególności politykę gabinetu dotyczącą imigrantów.
W maju 2021 na czele Partii Postępu zastąpiła ją Sylvi Listhaug.

</doc>
<doc id="828663" url="https://pl.wikipedia.org/wiki?curid=828663" title="Stanhope (ród)">
Stanhope (ród)

Stanhope - angielski ród szlachecki.
Wywodzą się od rycerza z Derbyshire, sir Johna de Stanhope of Rampton, żyjącego w k.XIV w.
Starsza gałąź (wygasła w 1967) nosiła od 1616 tytuł hrabiów Chesterfield, młodsze m.in.hrabiów Stanhope, hrabiów Harrington.
Rodzina wydała wielu wybitnych polityków i dyplomatów, wojskowych, także pisarzy i uczonych.
Dzielą się na kilka gałęzi, z których główne, w kolejności starszeństwa:
Linki zewnętrzne.
genealogia rodu Stanhope

</doc>
<doc id="828669" url="https://pl.wikipedia.org/wiki?curid=828669" title="Klęcko">
Klęcko



</doc>
<doc id="828672" url="https://pl.wikipedia.org/wiki?curid=828672" title="Emfiteuza">
Emfiteuza

Emfiteuza ("gr." "ἐμφύτευσις", "emphýteusis" z "emphyteúein" „zasadzać rośliny”) – w prawie rzymskim prawo do czerpania korzyści z nieruchomości gruntowej, przejętej tytułem wieczystej i dziedzicznej dzierżawy bez możliwości nabycia prawa własności przy jednoczesnym dziedzicznym i zbywalnym prawie do dysponowania tą dzierżawą. Uprawnienia emfiteuzy były na tyle szerokie i zbliżone do praw właściciela gruntu, że mógł on swoją dziedziczną dzierżawę sprzedać lub zapisać w testamencie. Pełną własność dzierżawcy gruntu stanowiły wystawione przez niego budynki mieszkalne, gospodarcze, wszelkie ulepszenia, narzędzia pracy i inwentarz oraz plony uzyskane z dzierżawionej ziemi. Do obowiązków należało dbanie o teren, ponoszenie z niego ciężarów publicznych i płacenie czynszu, do uprawnień pobieranie pożytków, ulepszanie i dysponowanie (jednak za wiedzą i zgodą właściciela). Właściciel mógł odwołać emfiteuzę w razie deterioracji (pogorszenia) gruntu, zalegania z ciężarami publicznymi lub spłatą czynszu. Właścicielowi przysługiwało prawo pierwokupu w przypadku gdy emfiteuta zamierzał wyzbyć się swoich praw, gdyż osoba nabywcy nie była obojętną. Jeśli nie skorzystał z tego prawa, przysługiwało mu "laudemium" – 2% ceny sprzedaży.
Emfiteuza w historii prawa.
Wydzierżawiano zwykle w celu zagospodarowania grunty leżące odłogiem, zwane "ager vectigalis" (od nazwy czynszu "vectigal"). Instytucja ta recypowana została z Grecji, zapewne także Egiptu i Kartaginy, gdzie występowała przed ich podbojem przez Imperium Rzymskie. W Rzymie istniała podobna rodzima instytucja zwana "ius perpetuum" (prawo wieczyste). Około 480 cesarz Zenon dokonał fuzji tych pojęć w jednolite "ius emphyteuticarium".
W późniejszych czasach emfiteuza stała się podstawą ukształtowania koncepcji własności podzielonej.
Emfiteuza z pewnymi zastrzeżeniami stosowana była m.in. przez Hiszpanów w czasie kolonizacji Ameryki Południowej.
Emfiteuza jako wieloletnia, dziedziczna dzierżawa gruntów rolnych, stosowana była w Prusach Wschodnich w XVI i XVII w., zwana także osadnictwem na prawie holenderskim (na prawie emfiteuzy osiedlano Holendrów na obszarze Prus). Emfiteuza umożliwiała czerpanie zysków z tytułu dzierżawy, ale bez prawa do własności gruntu i bez możliwości nabycia przez zasiedzenie.
Na mocy punktu 18 praw kardynalnych z 1768 roku mogli stosować emfiteuzę: król w dobrach stołowych, starostowie w królewszczyznach, duchowni i szlachta w swoich posiadłościach.
W 1775 starostwa i królewszczyzny postanowiono oddać w emfiteuzę na przeciąg lat 50, w drodze przetargu.
Ustawa z 26 kwietnia 1792 "Urządzenie wieczyste królewszczyzn" przewidywała, iż w razie sprzedaży królewszczyzn w ręce prywatne zamieszkujący w nich włościanie uzyskają „wieczystą własność” gruntu oraz prawo jego zbycia i opuszczenia wsi po rozwiązaniu kontraktu, wypełnieniu zobowiązań i wprowadzeniu na gospodarstwo nowego gospodarza. Zaś bezrolni, niezwiązani żadnym kontraktem, uznani zostali za „wolnych od wszelkich obowiązków włościańskich”. 
W prawie polskim emfiteuza zniesiona została dekretem z dnia 11 października 1946 r. Przepisy wprowadzające prawo rzeczowe i prawo o księgach wieczystych. Wszystkie dotychczasowe grunty emfiteutyczne stały się własnością dotychczasowych użytkowników.

</doc>
<doc id="828673" url="https://pl.wikipedia.org/wiki?curid=828673" title="Powodów Pierwszy">
Powodów Pierwszy

Powodów Pierwszy – wieś w Polsce, położona w województwie łódzkim, w powiecie poddębickim, w gminie Wartkowice. Miejscowość wchodzi w skład sołectwa Powodów.
W latach 1975–1998 miejscowość należała administracyjnie do województwa sieradzkiego.

</doc>
<doc id="828675" url="https://pl.wikipedia.org/wiki?curid=828675" title="Zygmunt Lorentz">
Zygmunt Lorentz

Zygmunt Lorentz (ur. 13 września 1894 w Orzeszkowie, pow. łęczyckim, zm. 5 października 1943 w Łodzi) – polski historyk i działacz kulturalny, nauczyciel historii w III Gimnazjum Męskim im. J. Piłsudskiego w Łodzi (obecnie III Liceum Ogólnokształcące im. Tadeusza Kościuszki w Łodzi), współorganizator i pierwszy prezes łódzkiego oddziału Polskiego Towarzystwa Historycznego.
Życiorys.
Pochodził z rodziny o tradycjach patriotycznych, jego dziadek ze strony matki – Edward Boerner walczył w powstaniu styczniowym, wuj, Ignacy Boerner, był bliskim współpracownikiem marszałka Józefa Piłsudskiego oraz ministrem poczt i telegrafów w rządach Kazimierza Świtalskiego, Kazimierza Bartla, Walerego Sławka, Józefa Piłsudskiego i Aleksandra Prystora. Jego rodzoną siostrą była Zofia Lorentz.
Ukończył czteroklasową Szkołę Handlową w Zgierzu, gdzie w tym czasie mieszkał. Następnie siedmioklasową Szkołę Handlową Zgromadzenia Kupców w Łodzi. W 1912 r. wyjechał do Krakowa, gdzie podjął studia na Wydziale Filozoficznym Uniwersytetu Jagiellońskiego. Tu z czasem zorganizował Koło Łódzkie Alma Mater Cracoviensis, którym kierował.
W 1914 r., po wybuchu I wojny światowej, przerwał studia i powrócił do Zgierza, gdzie przyjął posadę nauczyciela historii w ukończonej przez siebie Szkole Handlowej. W kolejnych latach wojennych pracował również w łódzkich szkołach: Gimnazjum Żeńskim Janiny Pryssewiczówny, Szkole Żeńskiej im. Elizy Orzeszkowej oraz Gimnazjum Żeńskim Anieli Rothert. W 1920 podjął ponownie studia na UJ m.in. pod kierunkiem polskich historyków Wacława Sobieskiego i Władysława Konopczyńskiego. Wstąpił również ochotniczo do Wojska Polskiego. Tu zajmował się propagandą wojskową na terenie województwa łódzkiego.
W 1922 r. powrócił do Łodzi gdzie objął posadę nauczyciela historii w Gimnazjum Męskim im. J. Piłsudskiego (obecnie III Liceum Ogólnokształcące im. T. Kościuszki, przy ul. H. Sienkiewicza 46). Tu też zamieszkał w niewielkim pokoiku w budynku szkolnym, co umożliwiało mu częsty kontakt z uczniami uczestniczącymi w zajęciach pozalekcyjnych. Wraz z dr Stefanem Kopcińskim był organizatorem powszechnego nauczania w Łodzi. Również z nim oraz m.in. z Leonem Starkiewiczem był członkiem Narodowej Loży Wolnomularzy im. Gabriela Narutowicza w Łodzi.
30 września 1927 r., na spotkaniu założycielskim, wybrany prezesem oddziału łódzkiego Polskiego Towarzystwa Historycznego, funkcję tę sprawował nieprzerwanie aż do wybuchu II wojny światowej. Jednocześnie, obok pracy w III Gimnazjum Miejskim im. J. Piłsudskiego pracował jako nauczyciel historii w Gimnazjum Żeńskim Anieli Rothert oraz Seminarium Nauczycielskim w Łodzi. Łódzkie PTH pod jego kierownictwem należało do jednego z najaktywniejszych i najliczniejszych w międzywojennej Polsce (III miejsce – 126 członków, po Warszawie i Lwowie). Wytyczył kierunki prac oddziału łódzkiego PTH nakierowaną przede wszystkim na badanie dziejów Łodzi i regionu łódzkiego jako wielkiego ośrodka przemysłowego w Polsce. Współdziałał w utworzeniu Komitetu Ratownictwa Kolegiaty w Tumie, jako bezcennego zabytku architektury romańskiej w Polsce. W 1933 r. zapoczątkował wydawanie ukazującego się do dzisiaj „Rocznika oddziału łódzkiego Polskiego Towarzystwa Historycznego” (dziś pod nazwą „Rocznik Łódzki”. Od 1935 r. zasiadał również w zarządzie lwowskiego PTH. W 1936 r. Z. Lorentz podjął inicjatywę zjednoczenia wszystkich łódzkich towarzystw naukowych i skoordynowania ich prac w jednym Towarzystwie Przyjaciół Nauk.
Od 1936 r. pełnił funkcję wykładowcy historii na wydziale humanistycznym łódzkiego oddziału Wolnej Wszechnicy Polskiej, protoplasty Uniwersytetu Łódzkiego. Owocami lat badań historycznych dokonanych przez Zygmunta Lorentza były m.in. wydana w 1926 r. monografia "Narodziny Łodzi nowoczesnej" oraz cykl odczytów i artykułów prezentowanych na łamach rocznika OŁ PTH. Głównymi tematami prowadzonych przez niego badań była historia miasta Łodzi i okolic oraz analiza pracy dydaktycznej historyka.
Niedługo po wybuchu II wojny światowej, wobec opuszczenia Łodzi przez władze miejskie i państwowe, 6 września, wszedł w skład utworzonego w tym dniu Komitetu Obywatelskiego m. Łodzi, w którym przyjął funkcję sekretarza. Pozostał w jego składzie do rozwiązania Komitetu przez Niemców z dniem 9 listopada 1939 r. W listopadzie 1939 r. wszedł w skład społecznego „Polskiego Komitetu Pomocy dla Zatrzymanych w Obozie w Radogoszczu”, który powstał na potrzeby dużej akcji represyjnej skierowanej przeciwko inteligencji Łodzi i województwa łódzkiego tzw. „Inteligenzaktion”. Komitet został rozwiązany na polecenie Niemców około połowy 1940 r.
W 1940 r. Zygmunt Lorentz został wysiedlony z Łodzi do Generalnego Gubernatorstwa i osiedlił się we wsi Karczówka k. Piotrkowa Trybunalskiego, skąd w 1941 r. wyjechał do Warszawy i włączył się w akcję tajnego nauczania. Rozpoczął również pracę w Archiwum Głównym Akt Dawnych, gdzie opracowywał dane dotyczące strat dóbr kultury i wysiedleń ludności z łódzkiego.
Kierownik Okręgowego Biura Oświaty i Kultury Okręgowej Delegatury Rządu Łódź. 13 września 1943 r., wobec praktycznego braku kontaktów z nauczycielami w Łodzi realizującymi tam na własną rękę tajne nauczanie, przyjechał do tego miasta z zamiarem nawiązania tychże kontaktów. Zatrzymał się u swego kuzyna, inż. Zygmunta Raua, aktywnego członka ZWZ–AK i tu – prawdopodobnie przypadkowo, gdyż Gestapo poszukiwało właściwie Raua – został w nocy z 16 na 17 września aresztowany, osadzony w więzieniu policyjnym przy Robert-Koch-Strasse 16 (obecnej dr S. Sterlinga 16) i w trakcie brutalnych przesłuchań zamordowany. Zmarł 5 października 1943 r. najprawdopodobniej w wyniku tortur zastosowanych wobec niego podczas śledztwa.
Pochowany został najpierw na jednym z dwóch łódzkich cmentarzy wyłącznie dostępnych dla pochówków Polaków w dzielnicy Chojny, na cmentarzu przy ul. Kurczaki. Po wojnie rodzina ekshumowała jego szczątki na cmentarz katolicki przy ul. Ogrodowej (kwatera 2-a).

</doc>
<doc id="828684" url="https://pl.wikipedia.org/wiki?curid=828684" title="Wilkowice (powiat poddębicki)">
Wilkowice (powiat poddębicki)

Wilkowice – wieś w Polsce położona w województwie łódzkim, w powiecie poddębickim, w gminie Wartkowice. Miejscowość wchodzi w skład sołectwa Tur.
Historia.
Ostatnimi właścicielami Wilkowic (do 1939 roku) byli Ścibor-Bogusławscy herbu Ostoja.
W latach 1975–1998 miejscowość należała administracyjnie do województwa sieradzkiego.

</doc>
<doc id="828685" url="https://pl.wikipedia.org/wiki?curid=828685" title="Obersochering">
Obersochering



</doc>
<doc id="828688" url="https://pl.wikipedia.org/wiki?curid=828688" title="Obersoechering">
Obersoechering



</doc>
<doc id="828689" url="https://pl.wikipedia.org/wiki?curid=828689" title="Peissenberg">
Peissenberg



</doc>
<doc id="828692" url="https://pl.wikipedia.org/wiki?curid=828692" title="Purgen">
Purgen



</doc>
<doc id="828695" url="https://pl.wikipedia.org/wiki?curid=828695" title="Puergen">
Puergen



</doc>
<doc id="828696" url="https://pl.wikipedia.org/wiki?curid=828696" title="Orzech czarny">
Orzech czarny

Orzech czarny ("Juglans nigra" L.) – gatunek drzewa należący do rodziny orzechowatych. Występuje naturalnie w Ameryce Północnej w środkowej i wschodniej części Stanów Zjednoczonych. W Polsce jest rzadko uprawiany, czasami dziczeje i uważany jest za gatunek lokalnie zadomowiony (kenofit).
Zmienność.
Wyróżnia się odmianę uprawną 'Alburyensis'.

</doc>
<doc id="828697" url="https://pl.wikipedia.org/wiki?curid=828697" title="Lidia Popiel">
Lidia Popiel

Lidia Popiel, właśc. Lidia Małgorzata Linda (ur. 18 stycznia 1959) – polska fotografka, modelka.
Życiorys.
Początki jej kariery sięgają 1976 – została zauważona i zaproszona przez jednego z fotografików mody do Centrum Wzornictwa Przemysłowego, gdzie zrobiono jej kilka zdjęć, dzięki czemu zaczęła pracować jako modelka. Pracowała m.in. dla domu mody „Moda Polska”. Pod koniec lat 70. na kilka miesięcy wyjechała pracować jako modelka do Paryża.
Na początku lat 80. zrezygnowała z kariery modelki na rzecz fotografii. Zawodowo fotografią zajmuje się od 1985, wykonała zdjęcia m.in. dla „Zwierciadła”, „Pani”, „Sukcesu”. W 1990 stworzyła zdjęcie okładkowe do albumu "Zawsze tam – gdzie ty" Lady Pank. Wykłada na wydziale fotografii w Warszawskiej Szkole Filmowej. Jest redaktorką naczelną magazynu „Fine Life”. 
Działa w fundacji „Polska jest kobietą”. Jest przewodniczącą rady sygnatariuszy w Partii Kobiet. Jest również dziennikarką Polsat Café.
Pomimo że karierę modelki zakończyła w latach 80., do dzisiaj można ją zobaczyć okazjonalnie na wybiegach.
W 2007 prezydent miasta Gdańsk nadał Lidii Popiel tytuł Ambasadora Bursztynu 2008/2009. W 2009 została umieszczona w 12. rankingu Najbardziej Wpływowych Kobiet w Polsce. Ranking ogłosił magazyn ekonomiczny „Home&amp;Market”.
Życie prywatne.
Była żona malarza Witolda Popiela. Żona Bogusława Lindy, z którym ma córkę Aleksandrę (ur. 1992).

</doc>
<doc id="828698" url="https://pl.wikipedia.org/wiki?curid=828698" title="Wierzbówka (województwo łódzkie)">
Wierzbówka (województwo łódzkie)

Wierzbówka – wieś w Polsce położona w województwie łódzkim, w powiecie poddębickim, w gminie Wartkowice. Miejscowość wchodzi w skład sołectwa Wierzbowa.
W latach 1975–1998 miejscowość należała administracyjnie do województwa sieradzkiego.

</doc>
<doc id="828699" url="https://pl.wikipedia.org/wiki?curid=828699" title="Unterdiessen">
Unterdiessen



</doc>
<doc id="828700" url="https://pl.wikipedia.org/wiki?curid=828700" title="Diessen am Ammersee">
Diessen am Ammersee



</doc>
<doc id="828701" url="https://pl.wikipedia.org/wiki?curid=828701" title="Cherry Valley (Illinois)">
Cherry Valley (Illinois)

Cherry Valley – wieś w USA, w stanie Illinois, w hrabstwie Winnebago i w hrabstwie Boone. W poprzednich latach miejscowość rozprzestrzeniła się na wschód, przekraczając granice Boone.
Według spisu z 2000 roku wieś zamieszkuje 2191 osób. Specjalny spis w 2007 roku wykazał, że populacja miasta wzrosła do 3042 osób.
Geografia.
Davis Junction leży na 42°14'21" N, 88°57'44" W.
Według spisu wieś zajmuje powierzchnię 9,9 km², z czego 9,7 zajmują lądy a 0,2 woda. Przez wieś przepływa rzeka Kishwaukee, która tworzy jezioro usytuowane w Baumann Park. Miejscowość przecinają drogi międzystanowe 90 i 39, droga US 20 i US 51.
Demografia.
Według spisu z 2000 roku wieś zamieszkuje 2191 osób skupionych w 857 gospodarstwach domowych, tworzących 623 rodzin. Gęstość zaludnienia wynosi 225,0 osoby/km2. W mieście znajdują się 887 budynki mieszkalne, a ich gęstość występowania wynosi 91,1 mieszkania/km2. Miasto zamieszkuje 93,98% ludności białej, 1,68% stanowią Afroamerykanie, 0,18% to rdzenni Amerykanie, 2,561% Azjaci, 0,05% mieszkańcy wysp Pacyfiku, 0,87% ludność innej rasy i 0,68% ludność wywodząca się z dwóch lub więcej ras. Hiszpanie lub Latynosi stanowią 2,19% populacji.
W mieście są 857 gospodarstwa domowe, w których 33,7% stanowią dzieci poniżej 18. roku życia żyjące z rodzicami, 63,9% małżeństwa, 5,8% niezamężne kobiety oraz 27,3% osoby samotne. 22,9% wszystkich gospodarstw domowych składa się z jednej osoby oraz 3,4% żyjących samotnie ma powyżej 65. roku życia. Średnia wielkość gospodarstwa domowego wynosi 2,55 osoby, natomiast rodziny 3,02 osoby.
Przedział wiekowy kształtuje się następująco: 25,4% stanowią osoby poniżej 18. roku życia, 6,8% osoby pomiędzy 18. a 24. rokiem życia, 33,9% osoby pomiędzy 25. a 44. rokiem życia, 25,8% osoby pomiędzy 45. a 64. rokiem życia oraz 8,0% osoby powyżej 65. roku życia. Średni wiek wynosi 37 lat. Na każde 100 kobiet przypada 101,4 mężczyzn. Na każde 100 kobiet powyżej 18. roku życia przypada 102,5 mężczyzn.
Średni dochód dla gospodarstwa domowego wynosi 59 871 dolarów, a dla rodziny 70 833 dolarów. Dochody mężczyzn wynoszą średnio 50 943 dolarów, a kobiet 29 153 dolarów. Średni dochód na osobę w mieście wynosi 23 725 dolarów. Około 4,7% rodzin i 6,3% populacji miasta żyje poniżej minimum socjalnego, z czego 9,6% jest poniżej 18. roku życia i 2,0% powyżej 65. roku życia. Davis Junction ma najwyższy dochód na jednego mieszkańca w aglomeracji Rockford.

</doc>
<doc id="828702" url="https://pl.wikipedia.org/wiki?curid=828702" title="Brudnówek">
Brudnówek

Brudnówek – wieś w Polsce położona w województwie łódzkim, w powiecie poddębickim, w gminie Wartkowice. Miejscowość wchodzi w skład sołectwa Mrówna.
W latach 1975–1998 miejscowość należała administracyjnie do województwa sieradzkiego.

</doc>
<doc id="828721" url="https://pl.wikipedia.org/wiki?curid=828721" title="Baza lotnicza Bagram">
Baza lotnicza Bagram

Baza lotnicza Bagram (IATA: OAI, ICAO: OAIX) w Afganistanie, w prowincji Parwan, w mieście Bagram. Jest oddalona o około 50 kilometrów na północ od stolicy kraju, Kabulu.
Niegdyś baza była wykorzystywana przez wojska radzieckie w czasie ich interwencji w Afganistanie.

</doc>
<doc id="828722" url="https://pl.wikipedia.org/wiki?curid=828722" title="Alegoria malarstwa">
Alegoria malarstwa

Alegoria malarstwa (W pracowni artysty) albo " Sztuka Malarska" () – obraz olejny autorstwa Jana Vermeera datowany na lata 1662–1665. Dzieło jest sygnowane; sygnatura znajduje się na mapie, na prawo od modelki.
Obraz doczekał się licznych interpretacji i jest jednym z najszerzej dyskutowanych dzieł Vermeera. Powszechnie uważany jest za hołd składany malarstwu i gloryfikację zawodu artysty oraz swego rodzaju „testament” artystyczny, podsumowujący wizje artystyczne Vermeera.
Historia obrazu.
Obraz powszechnie datuje się na lata 1662–1665. W 1661 w Delfcie, na tyłach domu Vermeera rozpoczęto wznoszenie nowego budynku dla gildii świętego Łukasza (cechu artystów), do której należał Vermeer. Była to budowla klasycyzująca, wewnątrz zdobiona alegorycznymi przedstawieniami malarstwa, rzeźby i architektury. Rok później malarz został wybrany członkiem zarządu gildii, więc siłą rzeczy musiał w jakimś stopniu brać udział w tym przedsięwzięciu. Może właśnie zaangażowanie w budowę budynku, w którym wszak znajdowały się symboliczne przedstawienia sztuk (w tym malarstwa), skłoniły Vermeera do stworzenia swojej "Alegorii malarstwa"?. Rzeczywista motywacja malarza nie jest jednak znana.
Obraz przez całe życie pozostał w jego rękach i był jednym z niewielu, które były jego własnością w momencie śmierci (1675). Biorąc pod uwagę wysiłki rodziny artysty, by zachować ten obraz, musiał on zajmować szczególne miejsce w jego twórczości. Z zachowanym dokumentów wynika, że 24 lutego 1676 wdowa po Vermeerze przekazała obraz swojej matce, Marii Thins, jako wyrównanie za długi ("dla zmniejszenia tego, co winna jest [...] Pani Marii Tins[...] przekazuje tejże na całkowitą własność obraz, namalowany przez wymienionego jej śp. męża, na którym to obrazie przedstawiona jest „Sztuka Malarska”"). Z dokumentu z 12 marca 1677 można się dowiedzieć, że Antoni van Leeuwenhoek (kurator mienia Vermeerów), zamierzał wystawić obraz na sprzedaż, pomimo iż płótno zostało wcześniej przekazane teściowej zmarłego malarza. Maria Thins zaprotestowała.
Dalsze losy obrazu nie są znane aż do roku 1813, kiedy został kupiony (jako jedno z dzieł Pietera de Hoocha) przez Johanna Rudolfa Czernina von und zu Chudenitza. W jego kolekcji obraz pozostał do 1940, gdy został kupiony przez Hansa Posse – dyrektora Galerii Drezdeńskiej, nabywającego dzieła sztuki w imieniu Adolfa Hitlera. Obraz został ukryty w kopalni soli w Altaussee, gdzie został znaleziony przez wojsko amerykańskie w 1945. Obraz przejęły władze Austrii i w 1946 przekazały Kunsthistorisches Museum w Wiedniu.
Malarz i modelka.
Obraz przedstawia malarza i jego modelkę w zasobnym wnętrzu. Dziewczyna ma wieniec laurowy na głowie (symbol zwycięstwa), ubrana jest w niebieską suknię z żółtą spódnicą, w lewej ręce trzyma księgę, a w prawej długą trąbkę (symbol chwały). Posługując się "Ikonologią" Cesarego Ripy można ją zinterpretować jako przedstawienie muzy historii – Klio.
Malarz, za którego często uważa się samego Vermeera, siedzi na taborecie przed sztalugami i maluje modelkę podpierając prawą dłoń laską malarską. Na płótnie widać już namalowany wieniec.
Wyposażenie wnętrza.
Na stole znajdują się różne przedmioty: maska, stojąca gruba księga, otwarty zeszyt i zwisające tkaniny. Ich znaczenie nie jest jasne. Maskę można uznać za symbol naśladowania, czyli malarstwa. Można także zinterpretować je jako atrybuty innych muz: Polihymnii i Euterpe (księga) i Talii (maska).
Kotara z lewej strony przypomina kurtynę teatralną i stąd wysnuwany jest wniosek, że być może scena ta jest upozowana. Nienaturalne wydają się także inne elementy wnętrza: biało-czarna marmurowa posadzka i złoty żyrandol, które nie pasują do pracowni artysty, ale do zamożnego domu. Michał Walicki w książce "Vermeer" pyta: "Niebiesko-żółto-czerwony jedwab kotary, marmury posadzki, czy rzeczywiście tak urządzona była jego pracownia? Współczesne mu holenderskie obrazy o podobnym temacie przedstawiają na ogół wnętrza skromne, często wręcz zapuszczone, pełne rekwizytów malarskich, których nie widzimy zupełnie na obrazie Vermeera". Zauważa także, że i strój malarza jest przesadnie elegancki i niemodny już w czasach Vermeera (podobne ubiory noszono w XVI wieku). Przypomina on ubiór mężczyzny z wcześniejszego obrazu, zatytułowanego "U stręczycielki" (około 1656).
Mapa.
Ważnym elementem obrazu jest zawieszona na ścianie mapa, której oryginał został wykonany przez Claesa Jansz. Visschera i opublikowany w 1636. Mapa przedstawia 17 prowincji niderlandzkich przed podziałem na część północną (Republikę Zjednoczonych Prowincji) i południową, która pozostała w rękach Habsburgów. Odwołuje się zatem do czasów sprzed 1609, gdy całe Niderlandy były w rękach cesarskich. Była ona zatem mocno nieaktualna w momencie, gdy malował ją Vermeer. Po obu jej stronach znajdują się widoki miast – po lewej Brukseli, Luksemburgu, Gandawy, Mons/Hainaut, Amsterdamu, Namur, Leeuwarden, Utrechtu, Zutphen, i dworu w Hadze, z prawej Limbourgu, Nijmegen, Arras, Dordrechtu, Middelburgu, Antwerpii, Mechelen, Deventer, Groningen i dworu brabanckiego w Brukseli.
Badacze w różny sposób interpretują znaczenie tej mapy. Wendy Beckett pisze, że "mapa za plecami kobiety przypomina, że historia rozgłosi sławę po całym świecie". Inni zastanawiają się, czy mapa ta nie jest oznaką sentymentu Vermeera do czasów, gdy Niderlandy nie były podzielone i znajdowały się w rękach cesarskich. Może to "ukłon w stronę minionej epoki świetności malarstwa, kiedy to nie było podziału na artystów Północy i artystów Południa"?. Norbert Schneider wskazuje na silnie polityczny wydźwięk i kontekst obrazu. Oprócz mapy zwraca bowiem uwagę także na inne elementy, między innymi na zawieszony u sufitu świecznik z dwugłowym orłem – symbolem Habsburgów. Elementy te mogłyby sugerować sympatię Vermeera do Cesarstwa. Michał Walicki natomiast sądzi, że obraz można traktować jako wizję wymarzonego powodzenia i dobrobytu, którego Vermeer nie zaznał za życia.
Nawiązania.
Obraz stał się inspiracją wiersza Jacka Kaczmarskiego "Alegoria malarstwa (Vermeer)".

</doc>
<doc id="828725" url="https://pl.wikipedia.org/wiki?curid=828725" title="I liga urugwajska w piłce nożnej (1982)">
I liga urugwajska w piłce nożnej (1982)

Mistrzostwa Urugwaju w roku 1982 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1983, a drugi miał stoczyć pojedynek barażowy z mistrzem Urugwaju. Z ligi spadł jeden klub, a ponieważ nikt nie awansował, liga zmniejszona została z 14 do 13 klubów.

</doc>
<doc id="828726" url="https://pl.wikipedia.org/wiki?curid=828726" title="W pracowni artysty">
W pracowni artysty



</doc>
<doc id="828729" url="https://pl.wikipedia.org/wiki?curid=828729" title="Webmaster (magazyn)">
Webmaster (magazyn)

Webmaster – miesięcznik na temat tworzenia serwisów WWW, który ukazywał się wyłącznie w Internecie od października 1999 do czerwca 2000.
Patronem pisma był dwutygodnik PCkurier, zaś wydawcą Lupus. Redaktorem naczelnym pisma został Paweł Wimmer.
Magazyn był próbą stworzenia pierwszego w Polsce pisma fachowego dla osób zajmujących się w ogólnym rozumieniu zawodem webmastera. Dotąd istniały na rynku polskim wyłącznie pisma skierowane do szerszej publiczności (jak "Magazyn WWW" lub "Magazyn Internet"). "Webmaster" zawierał m.in. opisy narzędzi, komentarze do specyfikacji (np. XML), porady, rozwiązania, recenzje książek, rozważania na temat prawa autorskiego. Dostęp do magazynu był darmowy. Po dziewięciu miesiącach wydawanie pisma zostało zawieszone, z przyczyn organizacyjnych. Publikacja pisma wyłącznie w Internecie, które mimo to pociągało za sobą koszty (np. honoraria autorskie) przestała być opłacalna dla wydawcy. W sieci do 2005 pozostał serwis pisma zawierający wszystkie numery archiwalne.

</doc>
<doc id="828731" url="https://pl.wikipedia.org/wiki?curid=828731" title="2020">
2020



</doc>
<doc id="828733" url="https://pl.wikipedia.org/wiki?curid=828733" title="Żwaków">
Żwaków

Żwaków – dzielnica Tychów położona w południowo-zachodniej części miasta.
Od południa i zachodu Żwaków otoczony jest Lasami Kobiórskimi, częścią dawnej Puszczy Pszczyńskiej, od wschodu graniczy z dzielnicą ważny trakt komunikacyjny – al. Bielska.
Dawniej, przed rozpoczętą w 1950 r. wielką rozbudową miasta Tychy, Żwaków był oddzielony od Tychów pasem pól i bagien (obecna dzielnica Glinka). Po rozpoczęciu budowy Nowe Tychy wchłonęły wszystkie okoliczne wsie i przysiółki (oprócz Żwakowa między innymi Czułów i Paprocany).
Zabudowa dzielnicy mieszana, w pobliżu lasu przeważają domy jednorodzinne. Oprócz tego na terenie Żwakowa znajdują się trzy osiedla mieszkalne: „R-1”, „L” i Sosnowe, które powstało na terenach niedokończonego osiedla dla pracowników zakładów FSM.
Znajduje się tutaj także przepompownia ścieków, kościół Ducha Świętego (obiekt wpisano do rejestru zabytków - nr rej. A/589/2019 z 18 grudnia 2019), Szkoła Podstawowa nr 10 wraz z Gimnazjum nr 3 (najstarsza część szkoły pochodzi sprzed II wojny światowej i reprezentuje jeden z nielicznych przykładów w Tychach budynku użyteczności publicznej w manierze modernizmu okresu międzywojennego), Przedszkole nr 1 i stacja kolejowa Tychy Żwaków.
Komunikację zapewniają linie ZTM: S, Sz, 2, 128, 254, H.

</doc>
<doc id="828743" url="https://pl.wikipedia.org/wiki?curid=828743" title="Durand (Illinois)">
Durand (Illinois)

Durand - wieś w USA, w stanie Illinois, w hrabstwie Winnebago. 
Według spisu z 2000 roku wieś zamieszkuje 1081 osób. 
Geografia.
Davis Junction leży na 42°26'2" N, 89°19'41" W.
Według spisu wieś zajmuje powierzchnię 2,3 km2, całość stanowią lądy.
Demografia.
Według spisu z 2000 roku wieś zamieszkuje 1081 osób skupionych w 441 gospodarstwach domowych, tworzących 288 rodzin. Gęstość zaludnienia wynosi 463,0 osoby/km2. W mieście znajdują się 468 budynki mieszkalne, a ich gęstość występowania wynosi 200,8 mieszkania/km2. Miejscowość zamieszkuje 97,22% ludności białej, 0,56% stanowią Afroamerykanie, 0,28% to rdzenni Amerykanie, 0,09% mieszkańcy wysp Pacyfiku, 0,65% ludność innej rasy i 1,20% ludność wywodząca się z dwóch lub więcej ras. Hiszpanie lub Latynosi stanowią 1,02% populacji.
W miejscowości są 441 gospodarstwa domowe, w których 34,9% stanowią dzieci poniżej 18. roku życia żyjące z rodzicami, 53,1% małżeństwa, 9,5% niezamężne kobiety oraz 34,5% osoby samotne. 32,2% wszystkich gospodarstw domowych składa się z jednej osoby, 15,6% żyjących samotnie ma powyżej 65. roku życia. Średnia wielkość gospodarstwa domowego wynosi 2,45 osoby, natomiast rodziny 3,10 osoby. 
Przedział wiekowy kształtuje się następująco: 28,9% stanowią osoby poniżej 18. roku życia, 6,9% osoby pomiędzy 18. a 24. rokiem życia, 28,8% osoby pomiędzy 25. a 44. rokiem życia, 21,8% osoby pomiędzy 45. a 64. rokiem życia oraz 13,6% osoby powyżej 65. roku życia. Średni wiek wynosi 36 lat. Na każde 100 kobiet przypada 92,0 mężczyzn. Na każde 100 kobiet powyżej 18. roku życia przypada 86,7 mężczyzn.
Średni dochód dla gospodarstwa domowego wynosi 43 988 dolarów, a dla rodziny 51 042 dolarów. Dochody mężczyzn wynoszą średnio 41 016 dolarów, a kobiet 23 068 dolarów. Średni dochód na osobę we wsi wynosi 19 211 dolarów. Około 5,5% rodzin i 5,6% populacji wsi żyje poniżej minimum socjalnego, z czego 5,1% jest poniżej 18. roku życia i 8,4% powyżej 65. roku życia.

</doc>
<doc id="828744" url="https://pl.wikipedia.org/wiki?curid=828744" title="Kościół św. Wojciecha w Bytomiu">
Kościół św. Wojciecha w Bytomiu

Kościół pw. św. Wojciecha w Bytomiu − kościół parafialny w Bytomiu, zbudowany w połowie XV w. Posługę duszpasterską pełnią w nim franciszkanie.
Pierwszy, drewniany kościół wraz z klasztorem dla sprowadzonych przez księcia Władysława Opolskiego w 1258 roku franciszkanów zbudowano w Bytomiu w latach 1257 - 1258. Nosił on wezwanie św. Mikołaja.
W wyniku wojen husyckich franciszkanie zostali w 1430 roku wygnani z miasta przez sympatyzujące z husytami Mieszczaństwo. W 1440 roku do Bytomia przybyła obserwancka gałąź zakonu. Przed 1450 rokiem przebudowali oni kościół i klasztor, zastępując drewniane budynki murowanymi. 20 maja 1454 roku w kościele wygłosił kazanie bernardyński reformator i kaznodzieja, św. Jan z Kapistranu.
Wobec rozwijającej się reformacji w ostatnich latach XVI w. bernardyni zostali zmuszeni do opuszczenia klasztoru. Powrócili do niego w 1605 roku, na fali kontrreformacji. Kolejne zniszczenia dotknęły kościół i klasztor w czasie wojny trzydziestoletniej. W XVIII w. kościół został przebudowany w stylu barokowym. Dobudowano nawę główną, wieżę z kruchtą i nową fasadę, zbarokizowano wnętrze i zainstalowano nowe Organy.
W 1810 roku majątek zakonu bernardynów w Prusach został zsekularuzowany. Budynek bytomskiego klasztoru został przejęty przez miasto i przeznaczony na szkołę (na jego miejscu znajduje się obecnie secesyjny budynek szkoły zbudowany w 1902 roku), w kościele urządzono magazyn, zaś w 1833 roku sprzedano go parafii ewangelickiej.
Po zakończeniu II wojny światowej kościół, wobec wysiedlenia ludności niemieckiej, pozostał bez wiernych. Świątynie zajęli katolicy, pod przewodnictwem księdza Zygmunta Staniszewskiego, przymusowego wysiedleńca z Kresów Wschodnich. Wtedy kościół uzyskał obecne wezwanie. Formalnie, budynek został przekazany Kościołowi katolickiemu w 1947 roku, w zamian za zwrot − również zajętego wcześniej − kościoła w Katowicach.
Od 1950 roku przy kościele powstała samodzielna kuracja, erygowana przez administratora apostolskiego, księdza Bolesława Kominka, a w 1952 roku parafia św. Wojciecha. W tym samym roku opiekę nad świątynią przejęli ponownie bracia mniejsi. Odbudowę kościoła zakończono w 1964 roku.
Kościół św. Wojciecha w Bytomiu jest jednonawowym, halowym, barokowym kościołem z gotyckim prezbiterium, murowanym z cegły z elementami kamienia. Pod prezbiterium znajduje się niedostępna, zamurowana krypta. Większość wyposażenia wnętrza jest współczesna, z dawnych sprzętów pozostały dwie barokowe figury z XVIII w., przedstawiające świętych Piotra i Pawła. Od 1997 r. parafia jest w posiadaniu relikwii św. Wojciecha, które sprowadzono z Pragi staraniem proboszcza, ojca Bartłomieja Kuźnika.
Kościół jest świątynią klasztoru Braci Mniejszych z Prowincji Wniebowzięcia Najświętszej Maryi Panny Zakonu Braci Mniejszych w Katowicach. Klasztor i siedziba urzędu parafialnego znajduje się naprzeciw świątyni.

</doc>
<doc id="828746" url="https://pl.wikipedia.org/wiki?curid=828746" title="Marek Sewen">
Marek Sewen

Marek Sewen, właściwie Henryk Łagoda (ur. 4 września 1930 w Poznaniu) – polski altowiolista, kompozytor, dyrygent, aranżer.
Życiorys.
Uczęszczał do I Liceum Ogólnokształcącego im. Karola Marcinkowskiego w Poznaniu, gdzie w 1951 roku zdał maturę. Następnie ukończył w 1955 studia muzyczne w Państwowej Wyższej Szkole Muzycznej w Poznaniu. Studiował grę na altówce, kompozycję i dyrygenturę.
Działalność artystyczna.
Już w czasie studiów został członkiem Filharmonii Poznańskiej (1951–1955), a następnie od 1956 współpracował przez 10 lat z Orkiestrą Filharmonii Narodowej w Warszawie. W tym czasie komponował, m.in. piosenki i pieśni do tekstów Adama Asnyka i Marii Konopnickiej. W latach 1965–1966 przebywał w Stanach Zjednoczonych współpracując twórczo z MGM Studios w Hollywood. W 1968 organizuje przy Warszawskim Towarzystwie Muzycznym kameralną orkiestrę Warszawskie Smyczki (do 1974) – zespół złożony z najwybitniejszych muzyków Filharmonii Narodowej. W 1975 zakłada Kapelę Zamku Warszawskiego "Capella Arcis Varsoviensis", która swą działalnością nawiązuje do dawnych tradycji muzycznych Zamku Królewskiego w Warszawie. W późniejszym czasie "Capella Arcis Varsoviensis" została przekształcona w Warsaw Chamber Orchestra, z którą Marek Sewen odbywa liczne tournées koncertowe, występując na czterech kontynentach, oraz nagrywa płyty kompaktowe dla krajowych i zagranicznych producentów.
W 1985 powstaje zespół Warsaw Symphony Orchestra, którego przeznaczeniem jest udział w uroczystych koncertach i artystycznych wydarzeniach Warszawy.
Marek Sewen występuje również z orkiestrami symfonicznymi. Poza Polską dyrygował m.in. w USA, Kanadzie, Wenezueli, Japonii, Rosji, Wielkiej Brytanii, Grecji, Szwajcarii, Belgii, Holandii, Bułgarii, Rumunii, Francji, Niemczech, Hiszpanii, Włoszech, Estonii, Czechach, na Łotwie, Litwie oraz Słowacji. Współpracuje z licznymi orkiestrami symfonicznymi w Polsce. Jest m.in. pierwszym gościnnym dyrygentem Filharmonii Olsztyńskiej.
Twórczość.
Jego muzyka, osadzona w nurcie neoklasycznym z elementami romantyzmu, uzyskała międzynarodowe uznanie na konkursach i festiwalach muzycznych w Atenach (Grecja), Bukareszcie (Rumunia), Caracas (Wenezuela), Berlinie (Niemcy), a także w Polsce (nagroda Polskiego Radia). Tworzy muzykę różnorodną: symfoniczną, dzieła solowe, kameralne, pieśni czy też melodie dla dzieci; dokonuje nagrań w studiach radiowych i telewizyjnych, rejestruje nagrania płytowe, muzykę filmową i teatralną, a także dokonuje aranżacji muzyki poważnej i ludowej.
Marek Sewen jest też autorem broszurki pt. "Czesław Niemen", która powstała na kanwie wywiadu przeprowadzonego z Niemenem w 1972, w czasach, kiedy Sewen był kierownikiem redakcji Polskich Nagrań i współpracownikiem redakcji „Synkopy”.
Wyróżnienia i nagrody.
Otrzymał specjalny dyplom za opracowanie hymnu Uniwersytetu w Mejo (Japonia) oraz za opracowanie pieśni „Utagie no Hibiko”, skomponowanej przez Cesarza Japonii. Otrzymał podziękowanie Prezydenta George W. Busha za kompozycję „Passacaglia for N. Y. Heroes”, od króla Tajlandii – Bhumibol Adulyadeja, za utwór „Music at the Royal Court” oraz od Ojca Św. Jana Pawła II za nagraną na CD muzykę „Sinfonia Sacra”.
Członkostwo w towarzystwach twórczych.
Jest członkiem następujących stowarzyszeń:

</doc>
<doc id="828748" url="https://pl.wikipedia.org/wiki?curid=828748" title="Saundra Santiago">
Saundra Santiago

Saundra Santiago (ur. 13 kwietnia 1957 w Nowym Jorku) – amerykańska aktorka.

</doc>
<doc id="828754" url="https://pl.wikipedia.org/wiki?curid=828754" title="Clifton Collins Jr.">
Clifton Collins Jr.

Clifton Collins Jr., znany także jako Clifton Gonzalez-Gonzalez czy William Battersby, właściwie Clifton Craig Gonzalez Collins Jr. (ur. 16 czerwca 1970 w Los Angeles) – amerykański aktor i producent filmowy.
Życiorys.
Wczesne lata.
Urodził się w Los Angeles w stanie Kalifornia jako syn Rosario, tancerki, i Cliftona Collinsa. Jego matka była pochodzenia niemieckiego, a ojciec miał korzenie meksykańskie. Ma siostrę Veronicę. Jego dziadek ze strony ojca, Pedro Gonzalez Gonzalez, był aktorem charakterystycznym, który pojawił się w kilku filmach Johna Wayne’a, używając nazwiska Clifton Gonzalez Gonzalez na początku swojej kariery. Kiedy miał 7 lat, nauczył się stepowania.
Jako nastolatek grał w baseball w Małej Lidze.
Kariera.
Debiutował na szklanym ekranie w serialu Warner Bros. "Koszmary Freddy’ego" ("Freddy’s Nightmares", 1990), zanim rok później po raz pierwszy wystąpił na kinowym ekranie w dramacie kryminalnym "Wielki Kanion" ("Grand Canyon", 1991) u boku Danny’ego Glovera, Kevina Kline, Steve’a Martina i Jeremy’ego Sisto.
Po występie w komedii telewizyjnej HBO "Ojciec, syn i tajemnice" ("For Richer, for Poorer", 1992) z Jackiem Lemmonem jako współpracownik, kontynuował karierę na dużym ekranie w filmie sensacyjnym sci-fi "Forteca" ("Fortress", 1993) u boku Christophera Lamberta, komedio-dramacie "Zagrożenie dla społeczeństwa" ("Menace II Society", 1993) z Samuelem L. Jacksonem, melodramacie "Poetic Justice – film o miłości" ("Poetic Justice", 1993) z Janet Jackson i Tupakiem Shakurem, komedii "Super balanga" ("The Stöned Age", 1994) i thrillerze Kevina Reynoldsa "Paragraf 187" ("One Eight Seven", 1997) u boku Samuela L. Jacksona.
Można go było dostrzec w serialach: "Brygada Acapulco" ("Acapulco H.E.A.T.", 1993) z Catherine Oxenberg i modelem Fabio, CBS "Strażnik Teksasu" ("Walker, Texas Ranger", 1996) z Chuckiem Norrisem, NBC "Ostry dyżur" ("ER", 1997), ABC "Nowojorscy gliniarze" ("NYPD Blue", 1997) i CBS "Diagnoza morderstwo" ("Diagnosis Murder", 1998).
W 1998 został uhonorowany nagrodą im. Margo Albert. Za udział w dramacie kryminalnym Stevena Soderbergha "Traffic" (2000) wraz z całą obsadą filmu odebrał nagrodę Screen Actors.
Za kreację kaprala Ramona Aguilara w dramacie sensacyjnym "Ostatni bastion" ("The Last Castle", 2001) u boku Roberta Redforda i Marka Ruffalo oraz za postać mordercy Perry’ego Smitha w dramacie biograficznym Bennetta Millera "Capote" (2005) był nominowany do nagrody ALMA (American Latino Media Arts). Rola Jacka „Bumpa” Hilla w serialu FOX "Złodziej" ("Thief", 2006) przyniosła mu nominację do nagrody Emmy.
W grze "" (2004) użyczył głosu postaci Cesara Vialpando.

</doc>
<doc id="828764" url="https://pl.wikipedia.org/wiki?curid=828764" title="Bennett Miller">
Bennett Miller

Bennett Miller (ur. 30 grudnia 1966 w Nowym Jorku) – amerykański reżyser nominowany do nagrody Oscara w 2005 roku za film "Capote".

</doc>
<doc id="828765" url="https://pl.wikipedia.org/wiki?curid=828765" title="Tomasz Prasnal">
Tomasz Prasnal

Tomasz Prasnal (ur. 18 marca 1978 roku w Zabrzu) – polski piłkarz występujący na pozycji pomocnika.
Karierę zaczynał w roku 1996 w Zabrzu. Grał tam aż do roku 2003 i w tym właśnie roku Prasnal chciał spróbować szczęścia w innym klubie. Trafił do imiennika, tylko że z siedzibą w Łęcznej. Nie zagrzał tam długo miejsca. W Łęcznej w dwóch sezonach zagrał tylko w 7 spotkaniach i nie strzelił w nich żadnego gola. Między innymi dlatego Prasnal w roku 2005 wrócił do Górnika Zabrze. Latem 2007 roku przeniósł się do GKS Katowice.

</doc>
<doc id="828768" url="https://pl.wikipedia.org/wiki?curid=828768" title="Valerie Amos">
Valerie Amos

Valerie Ann Amos, baronowa Amos, określana jako "Lady Amos" (ur. 13 marca 1954 w Georgetown, Gujana) – brytyjska polityk, dożywotnia członkini Izby Lordów i była przewodnicząca tej Izby. Pierwsza w historii czarna kobieta, która zasiadła w brytyjskim gabinecie. Członkini Partii Pracy.
Życiorys.
Wykształcenie odebrała w Bexley Technical High School for Girls w Bexleyheath. Następnie rozpoczęła naukę na uniwersytetach w Warwick, Birmingham oraz Uniwersytecie Anglii Wschodniej. W 1995 r. otrzymała honorowy tytuł profesora Uniwersytetu Doliny Tamizy. W 2000 r. została honorowym doktorem prawa uniwersytetu w Warwick, a w 2006 r. analogiczny tytuł na uniwersytecie w Leicester.
Swoją karierę zawodową zaczynała jako urzędniczka odpowiedzialna za sprawy społeczne we władzach lokalnych kilku dzielnic Londynu. W 1989-1994 była dyrektorem wykonawczym ogólnokrajowej Komisji Równych Szans. W 1995 r. została doradczynią rządu Republiki Południowej Afryki do spraw reform społecznych, praw człowieka i równych szans w zatrudnieniu.
W sierpniu 1997 r. otrzymała dożywotni tytuł parowski baronowej Amos of Brondesbury i zasiadła w Izbie Lordów. W latach 1997-1998 była członkiem podkomisji ds. społecznych i edukacji w komisji spraw europejskich. W latach 1998 - 2001 była jednym z whipów w Izbie. Pełniła także rolę rzeczniczki rządu w Izbie w zakresie spraw społecznych i równouprawnienia kobiet, a następnie także spraw zagranicznych. 11 czerwca 2001 r. została parlamentarnym podsekretarzem stanu w resorcie spraw zagranicznych odpowiedzialnym za kwestie Afryki, Karaibów i Wspólnoty Narodów.
W marcu 2003 r. jako pierwsza w historii czarna kobieta weszła w skład brytyjskiego gabinetu, obejmując resort rozwoju międzynarodowego. Pół roku później Tony Blair zaproponował jej objęcie kierownictwa Izby Lordów, które sprawowała do końca jego rządów w czerwcu 2007 r. Jednocześnie sprawowała funkcję Lorda Przewodniczącego Rady. W 2005 r. była kandydatką Wielkiej Brytanii na szefową UNDP, ale ostatecznie jej kandydatura upadła.
Lady Amos nie weszła w skład gabinetu nowego premiera, Gordona Browna. Brown wystawił natomiast jej kandydaturę na stanowisko specjalnego wysłannika Unii Europejskiej przy Unii Afrykańskiej. Przegrała jednak z belgijskim dyplomatą Koenem Vervake'em. W październiku 2009 r. objęła stanowisko brytyjskiego Wysokiego Komisarza w Australii.

</doc>
<doc id="828771" url="https://pl.wikipedia.org/wiki?curid=828771" title="Oktogon (stacja metra)">
Oktogon (stacja metra)

Oktogon to stacja metra w Budapeszcie na Linii M1. Oddana do użytku została w roku 1896. Stacja znajduje się na placu o tej samej nazwie, który łączy Bulwar Wielki z Aleją Andrássyego, która to jest jedną z najważniejszych arterii komunikacyjnych Pesztu. Stacja Oktogon położona jest ponad 3 m pod ziemią, wygląd stacji przypomina klasyczny wystrój żółtej linii budapeszteńskiego metra. Duży ruch stacja może zawdzięczać swojemu położeniu - Oktogon jest centralnym punktem od którego mierzone są wszystkie odległości od Budapesztu do wszystkich miejscowości położonych na Węgrzech. Nazwa "Oktogon" pochodzi od węgierskiej nazwy ośmiokąta, w którego kształcie jest plac przy którym znajduje się stacja. W czasach komunistycznych, plac ten jak i sama stacja, nosiły nazwę "November Hetedike Ter (Plac Siódmego Listopada)".

</doc>
<doc id="828777" url="https://pl.wikipedia.org/wiki?curid=828777" title="Zaburzenie osobowości z pogranicza">
Zaburzenie osobowości z pogranicza



</doc>
<doc id="828778" url="https://pl.wikipedia.org/wiki?curid=828778" title="New Milford (Illinois)">
New Milford (Illinois)

New Milford - wieś w USA, w stanie Illinois.
Według spisu z 2000 roku wieś zamieszkuje 541 osób. 
Geografia.
Davis Junction leży na 42°11'0" N, 89°4'16" W.
Według spisu wieś zajmuje powierzchnię 2,9 km2, z czego 2,8 zajmują lądy a 0,1 zajmuje woda. 
Demografia.
Według spisu z 2000 roku wieś zamieszkuje 541 osób skupionych w 239 gospodarstwach domowych, tworzących 152 rodzin. Gęstość zaludnienia wynosi 191,6 osoby/km2. W mieście znajdują się 244 budynki mieszkalne, a ich gęstość występowania wynosi 86,4 mieszkania/km2. Miasto zamieszkuje 93,90% ludności białej, 1,85% stanowią Afroamerykanie, 1,48% Azjaci, 1,11% ludność innej rasy i 1,66% ludności wywodzącej się z dwóch lub więcej ras. Hiszpanie lub Latynosi stanowią 3,14% populacji.
W mieście są 239 gospodarstwa domowe, w których 25,1% stanowią dzieci poniżej 18 roku życia żyjących z rodzicami, 52,7% stanowią małżeństwa, 6,7% stanowią kobiety nie posiadające męża oraz 36,4% stanowią osoby samotne. 30,5% wszystkich gospodarstw domowych składa się z jednej osoby oraz 8,8% żyjących samotnie ma powyżej 65 roku życia. Średnia wielkość gospodarstwa domowego wynosi 2,26 osoby, natomiast rodziny 2,80 osoby. 
Przedział wiekowy kształtuje się następująco: 20,9% stanowią osoby poniżej 18 roku życia, 7,4% stanowią osoby pomiędzy 18 a 24 rokiem życia, 33,6% stanowią osoby pomiędzy 25 a 44 rokiem życia, 29,0% stanowią osoby pomiędzy 45 a 64 rokiem życia oraz 9,1% stanowią osoby powyżej 65 roku życia. Średni wiek wynosi 38 lat. Na każde 100 kobiet przypada 114,7 mężczyzn. Na każde 100 kobiet powyżej 18 roku życia przypada 103,8 mężczyzn.
Średni dochód dla gospodarstwa domowego wynosi 39 531 dolarów, a dla rodziny wynosi 52 500 dolarów. Dochody mężczyzn wynoszą średnio 37 955 dolarów, a kobiet 30 000 dolarów. Średni dochód na osobę we wsi wynosi 22 937 dolarów. Około 6,8% rodzin i 9,9% populacji wsi żyje poniżej minimum socjalnego, z czego 16,3% jest poniżej 18 roku życia i 2,9% powyżej 65 roku życia. Davis Junction ma najwyższy dochód na jednego mieszkańca w aglomeracji Rockford. 

</doc>
<doc id="828781" url="https://pl.wikipedia.org/wiki?curid=828781" title="Zaburzenie osobowości niestabilnej emocjonalnie">
Zaburzenie osobowości niestabilnej emocjonalnie



</doc>
<doc id="828784" url="https://pl.wikipedia.org/wiki?curid=828784" title="Erna Solberg">
Erna Solberg

Erna Solberg (ur. 24 lutego 1961 w Bergen) – norweska polityk, od 2004 przewodnicząca Partii Konserwatywnej (Høyre). Minister samorządu terytorialnego i rozwoju regionalnego w latach 2001–2005, w latach 2013–2021 premier Norwegii.
Życiorys.
W 1986 ukończyła socjologię, nauki polityczne, statystykę i ekonomię na Uniwersytecie w Bergen.
W latach 1979–1980 była członkinią Rady Narodowej ds. Szkolnictwa Średniego. W latach 1979–1983 wchodziła w skład rady ds. szkolnictwa w Bergen. Od 1986 do 1988 była członkinią senatu Uniwersytetu w Bergen, a w latach 1997–1989 członkinią komisji edukacyjnej w tym mieście.
W 1989 została po raz pierwszy wybrana w skład Stortingu z ramienia Høyre, reprezentując okręg Hordaland. W wyborach w 1993, 1997, 2001, 2005 oraz 2009 odnawiała mandat deputowanej. Od 1993 do 1994 pełniła funkcję przewodniczącej Narodowego Stowarzyszenia Konserwatywnych Kobiet. W latach 1994–1998 była odpowiedzialna za sprawy kobiet w Partii Konserwatywnej.
W 2001 została ministrem samorządu terytorialnego i rozwoju regionalnego w gabinecie Kjella Magne Bondevika. Przez twardą politykę, jaką prowadziła w swoim resorcie, zyskała w mediach przydomek „Żelaznej Erny” („Jern-Erna”). Urząd ministra zajmowała do 2005.
W latach 1995–2002 pełniła funkcję wiceprzewodniczącej Partii Konserwatywnej, a w 2004 została jej przewodniczącą, zastępując na stanowisku Jana Petersena. W 2013 konserwatyści zajęli drugie miejsce w wyborach (Erna Solberg ponownie została wybrana do Stortingu), ustępując Partii Pracy. Koalicja skupiona wokół tej ostatniej utraciła większość parlamentarną. 16 października 2013 objęła urząd premiera Norwegii, stając na czele koalicji z Partią Postępu, którą wsparły również partie liberalna i chrześcijańska.
W wyborach w 2017 ponownie uzyskała mandat deputowanej, a wspierająca ją centroprawicowa koalicja utrzymała większość w Stortingu. W styczniu 2018 do rządu dołączyli przedstawiciele liberałów, a w styczniu 2019 funkcje ministerialne objęli też przedstawiciele chadeków. W styczniu 2020 z gabinetu odeszli przedstawiciele Partii Postępu, która negowała m.in. politykę rządu dotyczącą imigrantów.
W 2021 wybrana na kolejną kadencję do Stortingu, ugrupowania centroprawicowe utraciły wówczas większość w parlamencie. 14 października tegoż roku na funkcji premiera zastąpił ją Jonas Gahr Støre.

</doc>
<doc id="828788" url="https://pl.wikipedia.org/wiki?curid=828788" title="Oktogon">
Oktogon



</doc>
<doc id="828790" url="https://pl.wikipedia.org/wiki?curid=828790" title="Edsilia Rombley">
Edsilia Rombley

Edsilia Francisca Rombley (ur. 13 lutego 1978 w Amsterdamie) – holenderska piosenkarka i prezenterka telewizyjna.
W latach 1995–1997 wokalistka zespołu Dignity. Od 1996 artystka solowa, wydała siedem albumów studyjnych. Dwukrotnie reprezentowała Holandię w Konkursie Piosenki Eurowizji: w 1998 i 2007, a także prowadziła konkurs w 2021.
Życiorys.
Jej rodzice pochodzą z Aruby i Curaçao.
Karierę muzyczną rozpoczęła w 1995, zostając wokalistką zespołu Dignity, z którym wylansowała przeboje „Talk to Me” i „Hold Me”. Będąc wokalistką Dignity, zwyciężyła w finale konkursu "European Soundmix Show 1996", podczas którego wykonała piosenkę „I Just Had to Hear Your Voice”. W 1997 odeszła z zespołu, chcąc w pełni skoncentrować się na działalności solowej. Niedługo później wydała pierwszy solowy singel „Baby It’s You”, a także debiutancki album studyjny pt. "Thuis".
W 1998 wydała drugi album pt. "Edsilia". W marcu z utworem „Hemel en aarde” zwyciężyła w finale krajowych eliminacji do 43. Konkursu Piosenki Eurowizji, zdobywszy największe poparcie telewidzów i jurorów, dzięki czemu została ogłoszona reprezentantka Holandii w finale konkursu organizowanego w Birmingham. 9 maja zajęła czwarte miejsce w finale Eurowizji 1998 po zdobyciu 150 punktów. Kilka tygodni po finale konkursu utwór dotarł do 10. miejsca krajowej listy przebojów.
W 2002 wydała trzeci album studyjny pt. "Face to Face", który promowała singlem „What Have You Done to Me”. Za singiel zdobyła nominację do nagrody TMF w kategorii „najlepsza piosenka R&amp;B”. Również w 2002 była nominowana do tytułu „artystki roku” podczas wręczenia statuetek Edison Award. W styczniu 2004 wzięła udział w trasie koncertowej pianisty jazzowego Michiela Borstlapa.
W 2005 wzięła udział w akcji charytatywnej "Artyści dla Azji", na której potrzeby wraz z innymi holenderskimi artystami nagrała piosenkę „Als je iets kan doen”. W 2006 uczestniczyła w drugiej, niderlandzkiej wersji programu rozrywkowego "Dancing with the Stars". W czerwcu 2006 opublikowała singiel „Dan ben ik van jou”, który umieściłą na swoim czwartym albumie studyjnym pt. "Meer dan ooit" ze stycznia 2007. Z płytą dotarła do szóstego miejsca listy najczęściej kupowanych albumów w kraju. Kilka tygodni wcześniej została ogłoszona reprezentantką Holandii w 52. Konkursie Piosenki Eurowizji organizowanym w Helsinkach. W lutym wystąpiła w koncercie telewizyjnym, w którym spośród trzech piosenek z albumu pt. "Meer dan ooit" („Meer dan ooit”, „Eén keer meer dan jij” i „Nooit meer zonder jou”) wyłoniona została jej propozycja konkursowa. Największe uznanie telewidzów zdobyła piosenka „Nooit meer zonder jou”. Po koncercie nagrała anglojęzyczną wersję utworu, „On Top of the World”, którą 10 maja wykonała w półfinale Eurowizji i zajęła 21. miejsce, przez co nie zakwalifikowała się do finału. Trzy dni później podała punkty krajowych telewidzów podczas finału Eurowizji. W 2009 udostępniła pierwszy album koncertowy pt. "Live (Theatertour Van Jongs Af Aan)", zawierający zapis dźwiękowy koncertu, który zagrała w 2005 na scenie Theater de Meerse w Hoofddorp.
W 2011 wydała piąty album studyjny pt. "Uit mijn hart". W 2013 ukazał się album pt. "Sweet Soul Music", który nagrała wraz z Metropole Orkiestra, Płyta dotarła do siódmego miejsca listy najczęściej kupowanych albumów w kraju.
Pod koniec listopada 2014 wydała ósmy solowy album studyjny pt. "The Piano Ballads (Volume 1)". W maju 2015 pełniła funkcję sekretarza podającego punkty z Holandii w finale 60. Konkursu Piosenki Eurowizji. W 2018 wydała drugą część albumu pt. "The Piano Ballads (Volume 2)". 4 grudnia 2019 została ogłoszona jedną z prowadzących 65. Konkursu Piosenki Eurowizji, który jednak został anulowany z powodu pandemii koronawirusa. Poprowadzi Konkurs Piosenki Eurowizji 2021.
Życie prywatne.
1 sierpnia 2006 w Amsterdamie poślubiła kompozytora Tjeerda Oosterhuisa, starszego brata piosenkarki Trijntje Oosterhuis.

</doc>
<doc id="828792" url="https://pl.wikipedia.org/wiki?curid=828792" title="Kumbria">
Kumbria

Kumbria () – hrabstwo ceremonialne w północno-zachodniej Anglii, w regionie North West England, położone nad Morzem Irlandzkim, przy granicy ze Szkocją. Do 31 marca 2023 pełniło funkcję hrabstwa administracyjnego (niemetropolitalnego), ze stolicą w Carlisle.
Powierzchnia Kumbrii wynosi 6767 km², co czyni ją trzecim pod względem wielkości hrabstwem ceremonialnym Anglii (za North Yorkshire i Lincolnshire). Liczba ludności hrabstwa wynosi 497 906 (2016). Z gęstością zaludnienia wynoszącą 74 os./km² jest to drugie najrzadziej zaludnione angielskie hrabstwo (mniejszą gęstość zaludnienia ma jedynie Northumberland). Największym miastem i jedynym posiadającym status "city" jest Carlisle. Innymi większymi miastami na terenie Kumbrii są Barrow-in-Furness, Kendal, Whitehaven, Workington i Penrith.
Hrabstwo powstało w 1974 roku i objęło obszar historycznych hrabstw Cumberland i Westmorland, a także fragmenty Lancashire (m.in. półwysep Furness) i West Riding of Yorkshire.
Kumbria położona jest na wschodnim wybrzeżu Morza Irlandzkiego, pomiędzy zatokami Solway Firth na północy a Morecambe Bay na południu. Środkową część hrabstwa zajmuje górzyste pojezierze Lake District, objęte ochroną jako Park Narodowy Lake District. Wybrzeże, a także północna i wschodnia część Kumbrii jest nizinna. Przez wschodni skraj hrabstwa przebiega pasmo Gór Pennińskich.
Na terenie hrabstwa rozwinęła się hodowla owiec, a w nizinnych częściach hrabstwa także uprawa roślin. Na ograniczoną skalę rozwinął się przemysł stoczniowy (Barrow-in-Furness) oraz lekki (m.in. Workington i Whitehaven). Przez wschodnią część hrabstwa przebiegają główne arterie komunikacyjne pomiędzy Anglią a Szkocją – autostrada M6 oraz linia kolejowa West Coast Main Line.
Na północy Kumbria graniczy ze Szkocją, na północnym wschodzie z hrabstwem Northumberland, na wschodzie z Durham, na południowym wschodzie z North Yorkshire, a na południu z Lancashire.
Podział administracyjny.
Od 1 kwietnia 2023 Kumbria, jako hrabstwo ceremonialne, obejmuje dwa dystrykty typu unitary authority:
1974–2023.
Do 31 marca 2023 Kumbria była hrabstwem niemetropolitalnym, które dzieliło się na sześć dystryktów:

</doc>
<doc id="828802" url="https://pl.wikipedia.org/wiki?curid=828802" title="Zręczne ręce">
Zręczne ręce

Zręczne ręce (ang. "Idle Hands") – amerykański film fabularny z 1999 roku.
Treść.
Anton jest młodym mężczyzną, który oprócz oglądania telewizji i palenia marihuany nie robi zupełnie nic. W nocy misterny morderca nachodzi dom młodego Antona i zabija jego rodziców. Niebawem okazuje się, że zrobiła to „zła” ręka Antona, ponieważ „próżne ręce są narzędziem diabła”.
Nagrody i nominacje.
Nagrody Saturn 1999

</doc>
<doc id="828803" url="https://pl.wikipedia.org/wiki?curid=828803" title="Republika Cypryjska">
Republika Cypryjska



</doc>
<doc id="828804" url="https://pl.wikipedia.org/wiki?curid=828804" title="South Beloit (Illinois)">
South Beloit (Illinois)

South Beloit - miasto w USA, w stanie Illinois, w hrabstwie Winnebago 
Według spisu z 2000 roku miasto zamieszkuje 5 397 osób. 
Geografia.
Davis Junction leży na 42°29'3" N, 89°2'19" W.
Według spisu miasto zajmuje powierzchnię 10,6 km2, z czego 10,3 zajmują lądy a 0,3 zajmuje woda. 
Demografia.
Według spisu z 2000 roku miasto zamieszkuje 5,397 osób skupionych w 2,165 gospodarstwach domowych, tworzących 1,418 rodzin. Gęstość zaludnienia wynosi 526,3 osoby/km2. W mieście znajdują się 2,345 budynki mieszkalne, a ich gęstość występowania wynosi 228,6 mieszkania/km2. Miasto zamieszkuje 89,16% ludności białej, 3,98% stanowią Afroamerykanie, 0,63% to rdzenni Amerykanie, 0,83% Azjaci, 0,07% mieszkańcy Pacyfiku, 3,48% ludność innej rasy i 1,83% ludności wywodzącej się z dwóch lub więcej ras. Hiszpanie lub Latynosi stanowią 6,78% populacji.
W mieście są 2,165 gospodarstwa domowe, w których 33,8% stanowią dzieci poniżej 18 roku życia żyjących z rodzicami, 49,1% stanowią małżeństwa, 11,4% stanowią kobiety nie posiadające męża oraz 34,5% stanowią osoby samotne. 28,8% wszystkich gospodarstw domowych składa się z jednej osoby oraz 10,3% żyjących samotnie ma powyżej 65 roku życia. Średnia wielkość gospodarstwa domowego wynosi 2,46 osoby, natomiast rodziny 3,01 osoby. 
Przedział wiekowy kształtuje się następująco: 26,5% stanowią osoby poniżej 18 roku życia, 8,7% stanowią osoby pomiędzy 18 a 24 rokiem życia, 33,4% stanowią osoby pomiędzy 25 a 44 rokiem życia, 18,5% stanowią osoby pomiędzy 45 a 64 rokiem życia oraz 12,9% stanowią osoby powyżej 65 roku życia. Średni wiek wynosi 33 lat. Na każde 100 kobiet przypada 98,1 mężczyzn. Na każde 100 kobiet powyżej 18 roku życia przypada 96,2 mężczyzn.
Średni dochód dla gospodarstwa domowego wynosi 35 597 dolarów, a dla rodziny wynosi 41 154 dolarów. Dochody mężczyzn wynoszą średnio 33 110 dolarów, a kobiet 22 596 dolarów. Średni dochód na osobę w mieście wynosi 18 363 dolarów. Około 8,2% rodzin i 10,0% populacji miasta żyje poniżej minimum socjalnego, z czego 15,4% jest poniżej 18 roku życia i 7,6% powyżej 65 roku życia.

</doc>
<doc id="828806" url="https://pl.wikipedia.org/wiki?curid=828806" title="Łaska boska">
Łaska boska



</doc>
<doc id="828809" url="https://pl.wikipedia.org/wiki?curid=828809" title="Łaska Boża">
Łaska Boża



</doc>
<doc id="828811" url="https://pl.wikipedia.org/wiki?curid=828811" title="Alastair Gordon (markiz)">
Alastair Gordon (markiz)

Alastair Ninian John Gordon (ur. 20 lipca 1920, zm. 19 sierpnia 2002) – brytyjski arystokrata, najmłodszy syn Dudleya Gordona, 3. markiza Aberdeen i Temair, oraz Cécile Drummond, córki George’a Drummonda. Jako najmłodszy syn markiza nie był przewidziany do dziedziczenia tytułu.
Życiorys.
Wykształcenie odebrał w Harrow School. Interesował się fotografią. Jak sam przyznawał, jego ulubionymi obiektami były pędzące lokomotywy. Sześć lat służył w Gwardii Szkockiej ("Scots Guards") walcząc na bliskowschodnim i północnoafrykańskim teatrze II wojny światowej. Po demobilizacji ukończył szkołę artystyczną (będąc już od 1939 r. członkiem Międzynarodowego Stowarzyszenia Krytyków Sztuki). Wybrał się następnie w podróż do Afryki Wschodniej, którą opisał w książce "The Slight Touch of Safari", wydanej w 1952 r., którą osobiście opatrzył rysunkami.
Tytuł markiza odziedziczył po śmierci swojego starszego brata, Archibalda, w 1984 r. Jego przemówienia w Izbie Lordów dotyczyły głównie spraw związanych ze sztuką. Występował również w obronie narodowych kolei. W 1999 r. wydał "The Good Whore Guide", w której opisał swoje przygody miłosne. Pod koniec życia mieszkał w Quicks Green w Berkshire.
24 lutego 1950 r. poślubił Anne Barry (ur. 1924), córkę podpułkownika Geralda Barry’ego i lady Margaret Pleydell-Bouverie, córki 6. hrabiego Radnor. Alastair i Anne mieli razem syna i dwie córki:

</doc>
<doc id="828815" url="https://pl.wikipedia.org/wiki?curid=828815" title="Instytut Konfucjusza w Krakowie">
Instytut Konfucjusza w Krakowie

Centrum Języka i Kultury Chińskiej Uniwersytetu Jagiellońskiego „Instytut Konfucjusza w Krakowie” – samodzielna jednostka Wydziału Studiów Międzynarodowych i Politycznych Uniwersytetu Jagiellońskiego, zajmująca się propagowaniem wiedzy o kulturze chińskiej. Jest sto ósmą instytucją tego typu na świecie i pierwszą w Polsce. Znajduje się przy ul. Oleandry 2a w Krakowie.
Pod nazwą Instytutu Konfucjusza kryje się idea propagowania chińskiego języka i kultury. Celem tworzenia światowej sieci takich Instytutów jest przełamanie stereotypów o rzekomej niemożności nauczenia się języka chińskiego. Językiem mandaryńskim jako ojczystym posługuje się 1,4 miliarda ludzi na całym świecie, co czyni go najbardziej rozpowszechnionym językiem na świecie. Cudzoziemców uczących się języka chińskiego szacuje się obecnie na 30 milionów i liczba ta stale rośnie.
Historia.
Światowa historia Instytutów Konfucjusza rozpoczęła się w czerwcu 2004. Chińskie Państwowe Biuro Międzynarodowej Promocji Języka Chińskiego (Hanban) utworzyło pilotażowe centrum języka chińskiego w Taszkencie. W listopadzie tego samego roku w Seulu powstał pierwszy Instytut Konfucjusza. Od tej pory podobne instytucje zaczęto tworzyć przy wielu uczelniach w tak różnych częściach świata, jak Australia, Stany Zjednoczone, RPA, Kanada, Niemcy, Singapur, Zimbabwe, czy Rwanda. Pierwszy w Europie Instytut powstał w lutym 2005 roku w Sztokholmie.
16 czerwca 2006 roku w Sali Senackiej Collegium Novum, Ambasador Chińskiej Republiki Ludowej Yuan Guisen i Rektor Uniwersytetu Jagiellońskiego prof. dr hab. Karol Musioł, podpisali list intencyjny w sprawie utworzenia Instytutu Konfucjusza.
W lipcu nawiązano współpracę z Pekińskim Uniwersytetem Języków Obcych ("Beijing Waiguoyu Daxue", w skrócie "Beiwai"), który specjalizuje się w badaniu i nauczaniu języków obcych: naucza się tam 35 języków, w tym (jako do niedawna jedynym ośrodku akademickim w Chinach) języka polskiego (w ramach regularnych studiów polonistycznych). Z tego powodu Pekiński Uniwersytet Języków Obcych stał się partnerem Uniwersytetu Jagiellońskiego przy tworzeniu Instytutu Konfucjusza.
29 września 2006 Rektor UJ prof. Karol Musioł i dyrektor Hanbanu, pani Xu Lin podpisali w Collegium Maius porozumienie o ustanowieniu Instytutu Konfucjusza w Krakowie. Druga część ceremonii otwarcia odbyła się w III Kampusie 600-lecia Odnowienia UJ, gdzie otworzono biuro Instytutu i gdzie odsłonięto dwujęzyczną tablicę z nazwą Instytutu. W 2008 Instytut przeniósł się do Domu Lekarskiego w Krakowie, na ul. Radziwiłłowskiej 4. W 2018 Instytut otrzymał nową siedzibę w nowo wyremontowanym budynku przy ul. Oleandry 2a.
Równocześnie z podpisaniem decyzji o utworzeniu Instytutu, także 29 września 2006 roku, rektorzy obu uczelni, prof. Hao Ping i prof. Karol Musioł podpisali porozumienie dotyczące wymiany akademickiej i współpracy naukowej. Zgodnie z umową, obydwie uczelnie będą prowadzić wymianę kadry dydaktycznej i naukowo-badawczej, wymianę studentów oraz materiałów dydaktycznych i informacji naukowych. Beiwai i UJ zamierzają wspólnie realizować projekty badawcze oraz wydawać publikacje naukowe i podręczniki dla studentów, a także organizować konferencje naukowe. W porozumieniu postanowiono, że obydwa uniwersytety będą współpracować w celu realizacji postanowień umowy zawartej między Hanban a Uniwersytetem Jagiellońskim, dotyczącej działalności w Krakowie Instytutu Konfucjusza, a w szczególności w zakresie promocji wiedzy o współczesnych Chinach, ich kulturze i gospodarce oraz nauki języka chińskiego.

</doc>
<doc id="828823" url="https://pl.wikipedia.org/wiki?curid=828823" title="Pełniący obowiązki prezydenta Malty">
Pełniący obowiązki prezydenta Malty



</doc>
<doc id="828827" url="https://pl.wikipedia.org/wiki?curid=828827" title="Markiz Aberdeen i Temair">
Markiz Aberdeen i Temair

Informacje ogólne.
Baroneci Haddo 1. kreacji
Hrabiowie Aberdeen 1. kreacji (parostwo Szkocji)
Markizowie Aberdeen i Temair 1. kreacji (parostwo Zjednoczonego Królestwa)

</doc>
<doc id="828829" url="https://pl.wikipedia.org/wiki?curid=828829" title="Cassius (zespół muzyczny)">
Cassius (zespół muzyczny)

Cassius to francuski zespół muzyczny, składający się z dwóch producentów Philippe'a Cerboneschi (ztj. Philippe Zdar) i Huberta Blanc-Francard'a (ztj. Boom Bass). Ich twórczość to połączenie brzmień muzyki elektronicznej z tzw. francuskim housem.
Duet rozpoczął działalność już w roku 1988 pod nazwą Le Funk Mob, jako jedni z pierwszych producentów hip hopowych we Francji. Wyprodukowali wówczas m.in. pierwsze albumy francuskiego rapera MC Solaar'a.
Pierwszy album jako Cassius, zespół wydał w 1999 roku. Płyta miała tytuł właśnie ""1999", a pochodziły z niej takie hity jak: "Cassius 1999" czy "Feeling For You". Kolejny album "Au Rêve" miał premierę w 2002 roku i zawierał popularne single: "I'm a Woman" oraz "The Sound of Violence". Trzy kolejne pozycje to odpowiednio "15 Again" (2006) "Ibifornia" (2016) oraz "Dreems"" (2019)
20 Czerwca 2019 na dzień przed premierą ostatniego albumu duetu "Dreems" w wieku 52 lat tragiczną śmiercią w wypadku upadku z dużej wysokości zmarł Zdar. Tym samym duet zakończył swoją działalność. 

</doc>
<doc id="828830" url="https://pl.wikipedia.org/wiki?curid=828830" title="Samjhauta Express">
Samjhauta Express

Samjhauta Express (także "Ekspres Przyjaźń") – połączenie kolejowe pomiędzy Delhi i Attari w Indiach a Wagah i Lahaur w Pakistanie.
Zamach w 2007 roku.
19 lutego 2007 roku dokonano na niego zamachu terrorystycznego, w którym zginęło co najmniej 68 osób. Ataku dokonano na stacji Diwana w pobliżu indyjskiego miasta Panipat.

</doc>
<doc id="828845" url="https://pl.wikipedia.org/wiki?curid=828845" title="Tarcza Dawida">
Tarcza Dawida



</doc>
<doc id="828859" url="https://pl.wikipedia.org/wiki?curid=828859" title="Stephen Wiltshire">
Stephen Wiltshire

Stephen Wiltshire MBE (ur. 24 kwietnia 1974 w Londynie) – sawant oraz uznany architektoniczny artysta, u którego zdiagnozowano autystyczne zaburzenia percepcji. Jest najbardziej znany dzięki swojej niezwykłej pamięci fotograficznej, stąd często nazywany jest "żywą kamerą".
Życiorys.
Stephen urodził się 24 kwietnia 1974 roku w Londynie w Anglii. Był niemową, a w wieku 3 lat wykryto u niego autyzm. W tym samym roku jego ojciec zginął w wypadku motocyklowym. W wieku 4 lat został wysłany do szkoły "Queensmill School", gdzie wyrażał swoje zainteresowania w kierunku rysowania. Z otaczającym go światem zaczął komunikować się za pomocą rysunków. W wieku 8 lat zaczął rysować wyobrażenia miast zniszczonych przez trzęsienia ziemi oraz samochody. Nauczyciel Chris Marris wspierał go w jego zainteresowaniach i pomógł mu nauczyć się mówić w wieku 9 lat.
W wieku 10 lat Wiltshire narysował serię rysunków, które nazwał "London Alphabet" (pol. „londyński alfabet”), które przedstawiały znane londyńskie budowle, każde zaczynające się na kolejne litery alfabetu. W 1987 wystąpił na kanale BBC w programie "The Foolish Wise Ones", po którym wielu widzów zadzwoniło do niego, wyrażając chęć kupna jego prac. W tym samym roku opublikował swoje rysunki pod tytułem "Drawings" (pol. „rysunki”). Wiltshire stał się popularnym artystą.
Najbardziej ceniony jest za swoją niebywałą pamięć fotograficzną (ejdetyczną). Narysował całą panoramę Londynu po jednym przelocie helikopterem, zachowując takie szczegóły jak liczba okien w każdym z budynków. Narysował również panoramę Rzymu po zaledwie 45 minutowym locie, Tokio, Frankfurtu, i Hongkongu. We wszystkich tych rysunkach dokładnie odwzorował liczbę kolumn, okien i ulic, mimo iż widział je tylko raz podczas krótkiej podróży.
W 2006 roku Stephen otrzymał Order Imperium Brytyjskiego za pracę dla sztuki i kultury. Przebywa tam dwa dni w tygodniu tworząc prace, rozmawiając z gośćmi galerii lub po prostu rysując dla zabawy.

</doc>
<doc id="828860" url="https://pl.wikipedia.org/wiki?curid=828860" title="Uniwersytet w Królewcu">
Uniwersytet w Królewcu



</doc>
<doc id="828861" url="https://pl.wikipedia.org/wiki?curid=828861" title="Alkanina">
Alkanina

Alkanina, anchusina – organiczny związek chemiczny, naturalny, czerwony barwnik, otrzymywany z korzeni alkanny barwierskiej ("Alkanna tinctoria") oraz farbownika lekarskiego ("Anchusa officinalis"). Pochodna naftochinonu. Alkaniny używano jako barwnika zaprawowego, natomiast obecnie wykorzystuje się ją w przemyśle kosmetycznym, w mikroskopii oraz w analizie chemicznej.

</doc>
<doc id="828862" url="https://pl.wikipedia.org/wiki?curid=828862" title="Sebastian von Rostock">
Sebastian von Rostock

Sebastian von Rostock (urodzony 24 sierpnia 1607 w Grodkowie, zmarł 9 czerwca 1671 roku we Wrocławiu) – biskup wrocławski.
Jego ojciec – Sebastian – był rzemieślnikiem, matka miała na imię Anna. Gimnazjum parafialne ukończył w Nysie. W latach 1627-1633 w akademii jezuickiej w Ołomuńcu studiował filozofię i teologię. 26 marca 1633 przyjął święcenia kapłańskie. W latach 1633-1635 był wikariuszem w Nysie. W 1635 roku został proboszczem i dziekanem oraz rektorem seminarium duchownego w Nysie. Był kanonikiem kolegiaty św.Krzyża w Opolu, kapituły katedralnej we Wrocławiu oraz kolegiaty św. Jakuba w Nysie. W 1645 cesarz Ferdynand III wyniósł go do godności szlacheckiej. 21 kwietnia 1664 roku kapituła katedralna wybrała go na biskupa wrocławskiego. W tym samym roku został także starostą generalnym Śląska.
Jako biskup m.in.:
Pochowany został w katedrze wrocławskiej.

</doc>
<doc id="828864" url="https://pl.wikipedia.org/wiki?curid=828864" title="Jonathan Penner">
Jonathan Penner

Jonathan Lindsay Penner (ur. 5 marca 1962 w Nowym Jorku) – amerykański aktor, scenarzysta oraz producent filmowy i telewizyjny.
Życiorys.
Urodził się w Nowym Jorku. Ukończył prestiżową szkołę Phillips Andover w Andover, w stanie Massachusetts, i odebrał dyplom magistra sztuki Sarah Lawrence College w Bronxville, w stanie Nowy Jork. Na dużym ekranie zadebiutował w komedii "Pogoń za milionami" ("Religion, Inc.", 1989) u boku Sandry Bullock. Potem pojawił się w dramacie "Biały pałac" ("White Palace", 1990) z Susan Sarandon. Wystąpił gościnnie w operze mydlanej "Melrose Place" (1993) i sitcomie CBS "Pomoc domowa" ("The Nanny", 1993-1994) jako Danny Imperiali, były narzeczony Fran Fine.
Został doceniony jako współscenarzysta czarno-białego filmu krótkometrażowego "Puch na nabrzeżach" ("Down on the Waterfront", 1993), zdobywając nominację do nagrody Oscara. Natomiast za scenariusz dreszczowca "Diabeł w czarnym stroju" ("Let the Devil Wear Black", 1998), którego inspiracją był dramat Szekspira "Hamlet" o tragicznych losach duńskiego królewicza, który pragnie pomścić śmierć swego ojca, zamordowanego przez stryja, otrzymał nagrodę w Cognac oraz na festiwalu filmowym w Awinionie we Francji. Napisał skrypt horroru "Bye Bye Man" (2017).
Życie prywatne.
W 1991 poślubił Stacy Title, reżyserkę filmów z jego udziałem – "Kolacja z arszenikiem" ("The Last Supper", 1995), "Diabeł w czarnym stroju" ("Let the Devil Wear Black", 1998), oraz "Kaptur przerażenia" ("Hood of Horror", 2006). Mają dwoje dzieci – syna Coopera i córkę Avę. Mieszka w Los Angeles.

</doc>
<doc id="828870" url="https://pl.wikipedia.org/wiki?curid=828870" title="Eric Addo">
Eric Addo

Eric Addo (ur. 12 listopada 1978 w Akrze) – ghański piłkarz występujący na pozycji obrońcy lub pomocnika.
Ma młodszego brata Ransforda, który również jest piłkarzem.
Kariera klubowa.
Eric Addo karierę zaczął w amatorskim klubie Noble Harrics, gdzie grał na poziomie trampkarzy oraz juniorskim. Jako mały chłopiec fascynował się piłką nożną i marzył o zrobieniu światowej kariery. Kiedy miał 19 lat, przeprowadził się do Belgii. Zaczął grywać w profesjonalnym Club Brugge. Zadebiutował 17 sierpnia 1996 przeciwko Sint-Truiden. Po 77. minucie spotkania zastąpił Mario Stanicia. Spędzając trzy lata został ściągnięty przez trenera wielokrotnego mistrza Holandii PSV Eindhoven za 6 milionów euro. Następnie był graczem Roda JC Kerkrade, aby w sezonie 2003/2004 powrócić do PSV. W 2006 i 2007 roku został z tym zespołem mistrzem Holandii. W 2009 roku ponownie wypożyczono go do Rody Kerkrade, a następnie sprzedany do tego klubu na stałe. W 2011 roku odszedł z Rody, a w kolejnym roku był graczem zespołu FC Eindhoven. Tam zakończył karierę.
Kariera reprezentacyjna.
Z reprezentacją Ghany związany jest od 1998, kiedy zadebiutował 9 lutego w meczu przeciwko reprezentacji Tunezji. Wystąpił na Mistrzostwach Świata w Niemczech oraz na Pucharze Narodów Afryki. W kadrze narodowej rozegrał 45 spotkań.

</doc>
<doc id="828875" url="https://pl.wikipedia.org/wiki?curid=828875" title="Biela (nazwisko)">
Biela (nazwisko)

Biela – jedno z najstarszych nazwisk Słowian Łużyckich, tj. Słowian Połabskich, których kraina mieściła się na zachodnich ziemiach Polski. Etymologia oraz historia nazwiska może mieć trojakie znaczenie według przyjętych zasad tworzenia się nazwisk. Może pochodzić od nazw słowackich potoków Biela, rzek (dopływ Odry w woj. lubuskim i lewy dopływ Łaby), bądź wsi Biela, w której zamieszkiwał słowiański ród Biela. Źródła wskazują również wywodzenie się od wyrazów tj.: biały/a/bielą lub zwyczajowej nazwy rośliny lulek.
Istnieje możliwość, iż owo nazwisko przez wieki ulegało wielu przemianom językowym tj. polonizacji (Biel, Bielski, Biała) czy też germanizacji (Bieligk, Biehla, Biele).
W 1366 r. pojawiło się jako nazwisko wzmiankowe: biały, biel, bielić (według K. Rymuta i jego słownika „Nazwiska Polaków”). Pierwsza średniowieczna wzmianka o rodach Biela, Bila, Byla pochodzi z 1231 roku. Dotyczy ona rodu rycerskiego, jednak zaraz ród ten wchodząc przez małżeństwo do rodziny królewskiej otrzymuje tyt. książęcy „von”. Najbardziej znany, bogaty i silny ród Biela to książę z Turyngii ("von Biela aus Thüringen"). Inny znany to Bila z Prus oraz Wilhelm von Biela – kapitan cesarskiej austriackiej armii oraz astronom amator (w 1826 roku potwierdził, że nazwana jego imieniem kometa 3D/Biela jest kometą okresową). Potomkom na terenie Austrii lub Węgier tytuł książęcy nie przysługiwał. Herb von Biela: Na błękitno-białej (szarej) tarczy, u góry hełm rycerski, na środku złote drzewo z trzema rozgałęzieniami lub głowa białego jelenia z runą Tyr (Łużyckie, starosłowiańskie „Biela”), na dole skrzyżowane dwa srebrne topory lub srebrne skrzyżowane nogi ptaka (pazury).

</doc>
<doc id="828883" url="https://pl.wikipedia.org/wiki?curid=828883" title="Rezerwat przyrody Borkowskie Wąwozy">
Rezerwat przyrody Borkowskie Wąwozy

Rezerwat przyrody Borkowskie Wąwozy – leśny rezerwat przyrody na obszarze Wysoczyzny Żarnowieckiej, położony w gminie Choczewo (powiat wejherowski, województwo pomorskie). Został utworzony rozporządzeniem Nr 12/2005 Wojewody Pomorskiego z dnia 20 czerwca 2005 r. Zajmuje powierzchnię 40,64 ha.
Rezerwat obejmuje leśne zbocze będącą częścią doliny Chełstu. Ochronie w rezerwacie podlegają głównie liczne nisze źródłowe ze specyficzną roślinnością źródliskową, a także zbiorowisko kwaśnej buczyny niżowej, fragmentami ze starym, ok. 100-letnim drzewostanem. Występują tu stanowiska szeregu roślin chronionych i rzadkich, takich jak wroniec widlasty, kukułka Fuchsa, tojeść gajowa, manna gajowa. Rezerwat jest przypuszczalnie najbardziej wysuniętym na północ w Polsce stanowiskiem podrzenia żebrowca.
Rezerwat jest położony na gruntach Skarbu Państwa, będących w zarządzie Nadleśnictwa Choczewo. Nadzór sprawuje Regionalny Konserwator Przyrody w Gdańsku. Rezerwat nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.
Najbliższe miejscowości to Borkowo Lęborskie (oddalone o ok. 1 km) i Zwartowo.

</doc>
<doc id="828884" url="https://pl.wikipedia.org/wiki?curid=828884" title="Revúca">
Revúca



</doc>
<doc id="828886" url="https://pl.wikipedia.org/wiki?curid=828886" title="Thierry Bacconnier">
Thierry Bacconnier

Thierry Bacconnier (ur. 2 października 1963 w Paryżu, zm. 1 stycznia 2007 w Alès) – francuski piłkarz, grający na pozycji lewego obrońcy.
W latach 1980–1988 95 razy wystąpił w barwach PSG: 75 razy w meczach ligowych, 16 razy w pucharze krajowym i 4 razy w europejskich pucharach. Z klubem tym zdobył Mistrzostwo Francji w 1983 roku i Puchar Francji w 1986 roku.
Po opuszczeniu PSG, w latach 1988–1990 grał w Angers SCO, a potem, do 1992 roku – w La Berrichonne de Châteauroux.
15 razy wystąpił w kadrze narodowej.

</doc>
<doc id="828888" url="https://pl.wikipedia.org/wiki?curid=828888" title="Trnávka">
Trnávka



</doc>
<doc id="828889" url="https://pl.wikipedia.org/wiki?curid=828889" title="Termy Karakali">
Termy Karakali



</doc>
<doc id="828890" url="https://pl.wikipedia.org/wiki?curid=828890" title="Porikologos">
Porikologos

Porikologos - XII-wieczna bizantyjska satyra polityczna. Bohaterami są różne owoce prowadzące rozprawę sądową przeciw nadużywaniu wina. Tekst godzi w bizantyjskie urzędy dworskie i dygnitarzy. Stroną pozwaną jest winogrono, inne owoce występujące w Porikologosie to np. pigwa (król), gruszka (protonariusz), czy dynia (sędzia wojskowy).
Geneza utworu prawdopodobnie wywodzi się z Brumaliów, bizantyjskiego karnawału, przy świętowaniu którego tłum obiegały tego typu fraszki.

</doc>
<doc id="828891" url="https://pl.wikipedia.org/wiki?curid=828891" title="Simon Arthur">
Simon Arthur

Simon Mark Arthur (ur. 7 października 1944) – brytyjski arystokrata, polityk i wojskowy, syn Matthew Arthura, 3. barona Glenarthur, i Margaret Howie, córki kapitana Henry’ego Howie.
Wykształcenie odebrał w Eton College. W 1963 r. został przydzielony do 10 pułku królewskich huzarów ("10th Royal Hussars"). W latach 1964–1965 był adiutantem Wysokiego Komisarza Korony w Adenie. W latach 1976–1980 był majorem Królewskich Huzarów w Terytorialnej i Ochotniczej Rezerwy Armii ("Royal Hussars, Territorial and Army Volunteer Reserve"). W latach 1976–1982 był kapitanem Brytyjskich Linii Helikopterowych ("British Airways Helicopters").
W latach 1977–1982 był dyrektorem Aberdeen and Texas Corporate Finance Ltd. W latach 1979–1982 pracował równolegle w ABTEX Computer Systems Ltd. Był dyrektorem wykonawczym Hanson plc w latach 1989–1996, zastępcą prezesa Hanson Pacific Ltd w latach 1994–1998 oraz dyrektorem Whirly Bird Services Ltd w latach 1995–2004. Następnie, był konsultantem British Aerospace w latach 1989–1999 i prezesem National Council for Civil Protection w latach 1991–2003. Był prezesem British Helicopter Advisory Board w latach 1992–2004 i prezydentem od 2004 r. Był również dyrektorem Lewis Group w latach 1993–1994, konsultantem Chevron UK Ltd w latach 1994–1997, dyrektorem Millennium Chemicals w latach 1996–2004, konsultantem Hanson plc w latach 1996–1999, konsultantem Imperial Tobacco Group plc w latach 1996–1998, przewodniczącym European Helicopter Association w latach 1996–2003, przewodniczącym International Federation of Helicopter Associations w latach 1997–2004, gubernatorem Nuffield Hospitals od 2000 r., konsultantem Audax Trading Ltd w latach 2001–2002, dyrektorem tej instytucji w latach 2003–2005. Od 2001 r. jest komisarzem Royal Hospital Chelsea, od 2002 dyrektorem The Medical Defence Union, a od 2005 r. dyrektorem Andax Global.
Glenarthur był członkiem rady Ligi Lotniczej od 1994 r. i członkiem National Employers Liaison Committee for Her Majesty Reserve Forces w latach 1996–2002. Od 2002 r. jest również prezesem National Employer Advisory Board for Britain's Reserve Forces. Jest porucznikiem Królewskiej Kompanii Łuczników, honorowym pułkownikiem 306 polowego szpitala i honorowym komandorem lotnictwa 612 szwadronu pomocniczego Royal Air Force od 2004 r. W 1992 r. został członkiem Gildii Pilotów i Nawigatorów. Od 1992 r. jest członkiem Królewskiego Stowarzyszenia Lotników.
Po śmierci swojego ojca w 1976 r. odziedziczył tytuł barona Glenarthur i zasiadał w Izbie Lordów. Po reformie Izby dokonanej przez rząd Tony'ego Blaira zasiada w Parlamencie jako jeden z 92 parów dziedzicznych. Reprezentuje Partię Konserwatywną.
12 listopada 1969 r. poślubił Susan Barry (ur. 5 maja 1945), córkę komandora Huberta Barry'ego i Violet Ruggles-Brise, córki Edwarda Ruggles-Brise'a, 1. baroneta. Simon i Susan mają razem jednego syna:

</doc>
<doc id="828896" url="https://pl.wikipedia.org/wiki?curid=828896" title="Baron Glenarthur">
Baron Glenarthur

Baronowie Glenarthur 1. kreacji (parostwo Zjednoczonego Królestwa)
Następca 4. barona Glenarthur: Edward Alexander Arthur

</doc>
<doc id="828902" url="https://pl.wikipedia.org/wiki?curid=828902" title="Skeiðarárjökull">
Skeiðarárjökull

Skeiðarárjökull – jedno z największych czół lodowcowych w Islandii, ma 20 km długości. Najważniejsze odpływy są z tego lodowca to Skeiðará i Gígjukvísl.

</doc>
<doc id="828906" url="https://pl.wikipedia.org/wiki?curid=828906" title="Kochański">
Kochański

Znane postacie noszące nazwisko „Kochański”:

</doc>
<doc id="828910" url="https://pl.wikipedia.org/wiki?curid=828910" title="Babnica">
Babnica

Rezerwat przyrody „Babnica” – florystyczny rezerwat przyrody na Wybrzeżu Słowińskim na zachodnim skraju Nadmorskiego Parku Krajobrazowego (w jego otulinie). Został utworzony w 1996 roku na powierzchni 2,04 ha; w 2007 roku powiększono go do 55,99 ha. Rezerwat obejmuje nadmorskie obszary wydmy parabolicznej porośniętej z jednej strony lasem bukowo-dębowym, z drugiej zaś – borem sosnowym. Występują tu rzadkie, zagrożone i chronione porosty, m.in. granicznik płucnik. Najbliższa miejscowość to Białogóra.

</doc>
<doc id="828911" url="https://pl.wikipedia.org/wiki?curid=828911" title="Brygida Bernadotte">
Brygida Bernadotte

Brygida Bernadotte (szw. Birgitta Ingeborg Alice; 19 stycznia 1937 w Solnie) – księżniczka szwedzka, księżna Hohenzollern-Sigmaringen, druga córka Gustawa Adolfa, syna Gustawa VI Adolfa, oraz jego żony, Sybilli Koburg. Jest siostrą króla Szwecji, Karola XVI Gustawa, oraz kuzynką królowej Danii, Małgorzaty II.
Biografia.
Urodziła się 19 stycznia 1937 roku w pałacu Haga w Solnie jako drugie dziecko syna króla Gustawa VI Adolfa, Gustawa Adolfa, oraz jego żony, Sybilli Koburg. Ze względu na swoją płeć, podobnie jak starsza siostra, nie została uwzględniona w linii sukcesji do szwedzkiego tronu.
Otrzymała imiona Brygida Ingeborga Alicja (szw. Birgitta Ingeborg Alice). Imię Brygida nosiła patronka Szwecji, założycielka zakonu brygidek, św. Brygida Szwedzka. Za tym, że to właśnie po niej dziewczynka dostała swoje imię, przemawia fakt, że matka świętej nosiła to samo imię, jakie księżniczka otrzymała na drugie imię – Ingeborga (szw. Ingeborg). Możliwe jest również to, że imię Ingeborga dziewczynka otrzymała po Ingebordze, żonie Karola Bernadotte’a. Ostatnie imię – Alicja – było natomiast jednym z imion, które księżniczka otrzymała po swojej matce, Sybilli Koburg.
Ma czworo rodzeństwa – Małgorzatę (ur. 31 października 1934), Dezyderię (ur. 2 czerwca 1938), Krystynę (ur. 3 sierpnia 1943) i króla Szwecji, Karola XVI Gustawa (ur. 30 kwietnia 1946). Poprzez swoich pradziadków jest również kuzynką królowej Danii, Małgorzaty II. Brygida i jej siostry – ze względu na to, że mieszkały w pałacu Haga – nazywane były "Hagasessorna" (ang. "The Haga Princesses").
W 1959 roku, w czasie jednego z "cocktail party" w Niemczech, poznała Johanna Georga, księcia Hohenzollern-Sigmaringen. 15 grudnia następnego roku ogłoszono zaręczyny pary. Cywilna ceremonia zaślubin miała miejsce 25 maja 1961 roku w Pałacu Królewskim w Sztokholmie. Na tę okazję księżniczka postanowiła założyć tiarę Cameo – najpopularniejszą szwedzką tiarę, noszoną tradycyjnie przez panny młode związane ze szwedzką rodziną królewską. Ceremonia kościelna zaślubin miała miejsce w kościele św. Jana w miejscowości rodzinnej pana młodego, Sigmaringen. Tym samym Brygida jako pierwsza z rodzeństwa wzięła ślub. Ponieważ wyszła za mąż za księcia, jako jedyna spośród sióstr zachowała predykat "Jej Królewskiej Wysokości".
Wraz z mężem doczekała się trojga dzieci:
W 1979 roku została matką chrzestną swojego bratanka, syna króla Szwecji, Karola XVI Gustawa, Karola Filipa.
Para rozstała się w 1990 roku, ale nie wniosła o rozwód, pozostając w związku małżeńskim. Książę Johann Georg mieszkał w Monachium, natomiast księżniczka Brygida na Majorce. Pomimo faktycznego rozpadu małżeństwa, para widywana była razem na różnych uroczystościach rodzinnych, między innymi na ślubie księżniczki koronnej, Wiktorii, i Daniela Westlinga w 2010 roku. Mąż księżniczki Brygidy zmarł w Monachium 2 marca 2016 roku.
W początkowym okresie pandemii COVID-19 mieszkała razem ze swoim bratem i bratową w Szwecji, w pałacu Stenhammar. W tym czasie w wywiadzie dla "Expressen" księżniczka stwierdziła: „To, czego najbardziej nie mogę się doczekać, to powrót na Majorkę. Do mojego domu, bycie bezdomnym nie jest dobre. Niepewność jest straszna”. Na początku 2021 roku udzieliła wywiadu dla innego szwedzkiego magazynu – "Svensk Damtidning", w którym potwierdziła, że powróciła na Majorkę.
Tytulatura.
19 stycznia 1937 – 25 maja 1961: "Jej Królewska Wysokość" księżniczka Brygida
od 25 maja 1961: "Jej Królewska Wysokość" księżniczka Brygida, księżna Hohenzollern-Sigmaringen

</doc>
<doc id="828918" url="https://pl.wikipedia.org/wiki?curid=828918" title="Synagoga w Radłowie">
Synagoga w Radłowie

Synagoga w Radłowie – Obecnie nieistniejący budynek synagogi, który znajdował się w Radłowie przy placu Tadeusza Kościuszki 5.
Historia synagogi.
Synagoga została zbudowana w XIX wieku. Podczas II wojny światowej hitlerowcy zdewastowali synagogę. Po zakończeniu wojny budynek przebudowano na kino. Do października 2018 roku budynek pozostawał opuszczony. W wyniku rozbudowy infrastruktury miejskiej synagoga została całkowicie zburzona. Obecnie na miejscu dawnej synagogi znajduje się Miejskie Centrum Kultury

</doc>
<doc id="828925" url="https://pl.wikipedia.org/wiki?curid=828925" title="Małgorzata Bernadotte">
Małgorzata Bernadotte

Małgorzata Bernadotte (Margaretha Désirée Victoria; ur. 31 października 1934 w Solnie) – księżniczka szwedzka, najstarsza córka Gustawa Adolfa, syna Gustawa VI Adolfa, oraz jego żony, Sybilli Koburg. Jest siostrą króla Szwecji, Karola XVI Gustawa, oraz kuzynką królowej Danii, Małgorzaty II.
Biografia.
Urodziła się 31 października 1934 w pałacu Haga w Solnie jako najstarsze dziecko syna króla Szwecji, Gustawa VI Adolfa, Gustawa Adolfa, oraz jego żony, Sybilli Koburg. Mimo tego, że była pierworodnym dzieckiem następcy tronu, nigdy nie zajmowała miejsca w linii sukcesji do szwedzkiego tronu – zgodnie z ówcześnie obowiązującymi zasadami sukcesyjnymi. Otrzymała imiona Małgorzata Dezyderia Wiktoria (szw. Margaretha Désirée Victoria); pierwsze imię zyskała po babce, Małgorzacie Connaught (pierwszej żonie Gustawa VI Adolfa), drugie imię otrzymała po Dezyderii Clary (żonie Karola XIV Jana, pierwszego przedstawiciela dynastii Bernadotte na szwedzkim tronie), a trzecie imię zyskała po babce – Wiktorii Adelajdzie ze Szlezwika-Holsztynu, prababce – Wiktorii Badeńskiej, i praprababce – królowej Wielkiej Brytanii, Wiktorii Hanowerskiej.
Ma młodsze rodzeństwo – Brygidę (ur. 19 stycznia 1937), Dezyderię (ur. 2 czerwca 1938), Krystynę (ur. 3 sierpnia 1943) i króla Szwecji, Karola XVI Gustawa (ur. 30 kwietnia 1946). Jest również kuzynką obecnej królowej Danii, Małgorzaty II. Małgorzata i jej siostry – ze względu na to, że mieszkały w pałacu Haga – nazywane były "Hagasessorna" (pol. "Haskie księżniczki"). Początkowo odbierała edukację w pałacu Haga, gdzie spędziła dzieciństwo, a następnie uczęszczała do Märthaskolan w Sztokholmie.
W latach 50. związała się ze szkockim arystokratą, Robinem Douglasem-Home’em, który był zarazem krewnym przyszłego premiera Wielkiej Brytanii, Aleca Douglasa-Home’a. Mimo spekulacji o planowanym małżeństwie pary do zaręczyn nie doszło. Media sugerowały, że powodem miała być niechęć Sybilli, matki Małgorzaty, do planowanego małżeństwa, jednak ta teoria została zdementowana przez nianię Małgorzaty, Ingrid Björnberg, która w swoich wspomnieniach stwierdziła, że do ślubu pary nie doszło ze względu na to, że to sama księżniczka była temu przeciwna.
W 1963 w Wielkiej Brytanii poznała starszego o 10 lat brytyjskiego przedsiębiorcę Johna Kennetha Amblera. 28 lutego 1964 zostały ogłoszone zaręczyny pary. Cztery miesiące później – zgodnie z tradycją – odbył się uroczysty bal przedślubny, który Małgorzata z narzeczonym dzieliła ze swoją młodszą siostrą, Dezyderią, która wychodziła za mąż następnego dnia. Małgorzata i John Ambler pobrali się 30 czerwca 1964. Ceremonia miała miejsce w luterańskim kościele Gärdslösa (szw. Gärdslösa kyrka) na Olandii. Księżniczka nie założyła na ślub tiary Cameo – najpopularniejszej szwedzkiej tiary, noszonej tradycyjnie przez panny młode związane ze szwedzką rodziną królewską. Założyła natomiast welon, który jej matka otrzymała od najmłodszego syna Oskara II, Eugeniusza, który zaś otrzymał go od swojej matki, Zofii Wilhelminy Nassau. Welon ten, podobnie jak tiara Cameo, noszony jest tradycyjnie przez panny młode związane ze szwedzką rodziną królewską – ostatni raz na swój ślub założyła go Wiktoria Bernadotte. Wskutek zawarcia małżeństwa Małgorzata utraciła predykat "Jej Królewskiej Wysokości", od tamtego czasu jest tytułowana: księżniczką Małgorzatą, panią Ambler.
Z mężem ma troje dzieci: Sibyllę Louise (ur. 1965), Charlesa Edwarda (ur. 1966) i Jamesa Patricka (ur. 1969). W latach 90. doszło do rozkładu pożycia pomiędzy małżonkami. Nie doszło jednak do rozwodu i związek małżeński przetrwał do 2008, kiedy Małgorzata została wdową.
Mieszka w Wielkiej Brytanii. Nie odgrywa żadnej większej roli w ramach bycia szwedzką księżniczką, bierze jednak udział w wielu rodzinnych uroczystościach: była obecna m.in. na ślubie bratanicy, księżniczki koronnej, Wiktorii, z Danielem Westlingiem.
Tytulatura.
31 października 1934 – 30 czerwca 1964: "Jej Królewska Wysokość" księżniczka Małgorzata
od 30 czerwca 1964: Księżniczka Małgorzata, pani Ambler

</doc>
<doc id="828928" url="https://pl.wikipedia.org/wiki?curid=828928" title="Eberfing">
Eberfing

Eberfing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Huglfing. Leży około 5 km na południowy wschód od Weilheim in Oberbayern.
Polityka.
Wójtem gminy jest Georg Leis junior z CSU/PF, rada gminy składa się z 12 osób.

</doc>
<doc id="828932" url="https://pl.wikipedia.org/wiki?curid=828932" title="SEAT Ibiza">
SEAT Ibiza

SEAT Ibiza – samochód osobowy klasy aut miejskich produkowany pod hiszpańską marką SEAT od 1984 roku. Nazwa modelu pochodzi od hiszpańskiej wyspy Ibiza na Morzu Śródziemnym. Od 2017 roku produkowana jest piąta generacja modelu.
Pierwsza generacja.
SEAT Ibiza I został zaprezentowany po raz pierwszy w 1984 roku.
Ibiza I oznaczona kodem fabrycznym "021A" stworzona została na bazie SEAT-a Ronda. Jego pierwsza prezentacja odbyła się pod koniec 1983 roku. Pierwszy egzemplarz zjechał z linii montażowej fabryki "Zona Franca" w Barcelonie 27 kwietnia 1984. W Ibizie użyto także jednostek oraz układu napędowego stworzonych we współpracy z Porsche. Był to pierwszy SEAT, w którym nie użyto części karoserii z modelu Fiata. Nadwozie zaprojektował włoski designer Giorgetto Giugiaro. W marcu 1991 roku pierwszy model przeszedł facelifting. Tak zmodernizowany model został nazwany Seat Ibiza New Line.
W roku 1999 chiński producent samochodów Nanjing Automobile Group wykupił licencje na produkcje tego modelu pod własną marką Nanjing Yuejin Soyat.
Silniki.
Wszystkie jednostki napędowe montowane w Ibizie pierwszej generacji były silnikami w układzie rzędowym czterocylindrowym, napędzającym koła przednie: motory benzynowe o pojemności 0.9, 1.2 i 1.5 (85 KM) wykorzystywały gaźnik w układzie zasilania. W silnikach 1.5 (90 KM) oraz 1.7 zastosowano jednopunktowy wtrysk paliwa, a wprowadzony w 1988 roku silnik 1.5 (100 KM) – wtrysk wielopunktowy. Silnik wysokoprężny o pojemności 1.7 zasilany był wtryskiem pośrednim.
Druga generacja.
SEAT Ibiza II został zaprezentowany po raz pierwszy w 1993 roku.
Ibiza drugiej generacji o oznaczeniu "6K" zaprezentowano w 1993 roku na salonie samochodowym we Frankfurcie. Model stworzono już w oparciu o technologię Volkswagena na bazie platformy Volkswagena A03 – tej samej, której użyto w VW Polo 6N. Ibizę II również zaprojektował Giorgetto Giugiaro. W 1999 roku model przeszedł facelifting.
Trzecia generacja.
SEAT Ibiza III został zaprezentowany po raz pierwszy w 2002 roku.
Ibiza trzeciej generacji o kodzie fabrycznym "6L", podobnie jak Škoda Fabia i Volkswagen Polo 9N, bazuje na platformie Volkswagena A04. Model ten został zaprojektowany przez Waltera de Silvę. W roku 2005 przeprowadzono drobną modernizację modelu. Ibiza III jest nadal produkowana w małoseryjnej produkcji i stanowi konkurencję dla Peugeota 206+, a także Renaulta Clio Storii. Pojazd produkowany był w wersjach sportowych FR oraz Cupra. Od zwykłych wersji różniły je zmodyfikowane zderzaki oraz elementy wnętrza, jak i również sportowe zawieszenie, hamulce, oraz najmocniejsze silniki produkowane w modelu – 1.8T (150KM – FR, 180KM – CUPRA) oraz 1.9TDI (131KM – FR, 160KM – CUPRA)
Czwarta generacja.
SEAT Ibiza IV został zaprezentowany po raz pierwszy w 2008 roku.
Premiera Ibizy czwartej generacji o kodzie fabrycznym "6J", którą zaprojektował Luc Donckerwolke, został poprzedzona premierą na salonie w Genewie w 2008 roku prototypu Bocanegra. 
Wersja trzydrzwiowa była sprzedawana jako Ibiza SportCoupé. Wersje FR i Cupra pojawiły się w 2010 roku. Bagażnik wersji SC ma 284, a 5-drzwiowego hatchbacka – 292 litry pojemności.
Wersja Cupra jest napędzana przez 180-konny, podwójnie doładowany (kompresor i turbosprężarka) silnik benzynowy 1.4 TSI i ma 7-biegową skrzynię biegów DSG.
Kolejną nowością, którą wnosi czwarta generacja samochodu jest Ibiza ST, będąca (obok Škody Fabii) drugim kombi segmentu B wśród samochodów koncernu VW. Uniwersalna odmiana Ibizy ma taki sam rozstaw osi, tylny zwis wydłużono o 17,5 cm; bagażnik ma 430 l objętości, czyli jest większy o 138 l niż w pięciodrzwiowym hatchbacku. Sprzedaż w Europie Zachodniej rozpoczęła się w pierwszej połowie 2010 r. i zbiegła się z wprowadzeniem do całej gamy modelowej nowych silników TSI oraz TDI.
Na początku 2012 auto poddano faceliftingowi. Zmieniono przednie światła zderzak, drobne zmiany zaszły także we wnętrzu, wprowadzono nowe zegary.
We wrześniu 2015 zaprezentowano Ibizę Cupra po modernizacji. Największą zmianą jest nowy silnik – zastosowano jednsotkę 1.8 TSI o mocy 192 KM. Różnica w mocy wynosi 12 KM, ale przewaga nowego silnika leży gdzie indziej – znacząco, bo z 250 do 320 Nm wzrósł moment obrotowy.
W połowie 2015 samochód został poddany kolejnemu faceliftingowi. Zmiany stylistyczne były niewielkie, ale przy okazji zmodernizowano ofertę jednostek napędowych, tak by wszystkie silniki spełniały normę emisji Euro 6.
W 2016 roku sprzedano w Polsce 2984 egzemplarze Seata Ibiza, dzięki czemu zajął 37 lokatę wśród najchętniej wybieranych samochodach w kraju.
W 2016 roku, rok przed debiutem piątego wcielenia, SEAT zakończył produkcję odmiany kombi, która nie pojawiła się ponownie już w gamie Ibizy. Jej miejsce zastąpił miejski crossover Arona, który trafił do sprzedaży w 2018 roku.
Piąta generacja.
Seat Ibiza V został zaprezentowany w 2017 roku.
Piąte wcielenie Ibizy, typ KJ, zostało po raz pierwszy zaprezentowane 31 stycznia 2017, a oficjalny światowy debiut miał miejsce na Salonie Samochodowym w Genewie w marcu 2017 roku.
Samochód zbudowano na nowej platformie MQB A0 przeznaczonej dla małych pojazdów koncernu Volkswagen i korzysta on z rozwiązań stylistycznych znanych z trzeciej generacji Leona – odznacza się trójkątnym diodowym wypełnieniem reflektorów i masywną, szeroką sylwetką. Pod względem wymiarów Ibiza jest większa od poprzednika – wzrost odnotowano zarówno pod względem długości, jak i szerokości i rozstawu osi. Deska rozdzielcza zachowuje zachowawczy, prosty i minimalistyczny na tle poprzedników wygląd, gdzie zamiast krągłości dominują motywy prostokąta. Samochód trafił do sprzedaży w czerwcu 2017.
Seat Ibiza uzyskał wynik pięciu gwiazdek w testach zderzeniowych przeprowadzonych przez niezależny instytut EuroNCAP. Pojazd został pochwalony za skuteczną ochronę wszystkich newralgicznych części ciała oraz za skuteczność działania systemu awaryjnego hamowania.
Lifting.
W kwietniu 2021 roku SEAT Ibiza V przeszedł delikatny lifting. Został zmieniony zderzak, natomiast z tyłu pojawił się nowy napis "Ibiza".
Wersje wyposażenia.
Standardowo w aucie montowane jest m.in. sześć poduszek powietrznych, system "Front Assist" z funkcją awaryjnego hamowania, ABS, system kontroli trakcji, klimatyzację. Dostępne jest pięć poziomów wyposażenia: Reference, Style, FullLED, XCellence i FR (dwie ostatnie różnią się jedynie stylizacją samochodu).
Cupra Ibiza.
W kwietniu 2017 roku pojawiły się informacje oparte na wypowiedzi szefa Seata, wobec których producent planuje odstąpić od kontynuacji produkcji sportowego wariantu Ibizy. Wbrew tym doniesieniom w marcu 2018 roku hiszpański producent niespodziewanie zaprezentował wyczynowy wariant piątej odsłony miejskiego hatchbacka, który jako po raz pierwszy oferowany będzie pod oddzielną, utworzoną na początku 2018 roku marką wyczynowych samochodów Cupra.
Silniki.
Seat Ibiza V początkowo będzie oferowany wyłącznie z jednostkami benzynowymi, lecz później do oferty dołączą trzy jednostki Diesla o pojemności 1.6 i mocach 80-115 koni mechanicznych.

</doc>
<doc id="828935" url="https://pl.wikipedia.org/wiki?curid=828935" title="Eglfing">
Eglfing

Eglfing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Huglfing. Leży około 12 km na południowy wschód od Weilheim in Oberbayern, przy drodze B472.
Polityka.
Wójtem gminy jest Klemens Holzmann, rada gminy składa się z 8 osób.
Współpraca.
Miejscowość partnerska:
Oświata.
W gminie znajduje się przedszkole (25 miejsc).

</doc>
<doc id="828936" url="https://pl.wikipedia.org/wiki?curid=828936" title="Dariusz Jung">
Dariusz Jung

Dariusz Jung (ur. 5 stycznia 1971 w Oświęcimiu) – polski kick-bokser, czterokrotny mistrz Polski, dwukrotny mistrz Europy zawodowców ISKA, trzykrotny mistrz świata zawodowców ISKA, IKKC, WKA.
Karierę sportową rozpoczynał w wieku 13 lat od karate Kyokushin. Po trzech latach zainteresował się kick-boxingiem, przy czym dla udoskonalenia technik ręcznych równolegle rozpoczął trening bokserski. Jednym z jego trenerów był Jacek Drela.
Jest instruktorem street boxingu z elementami thai boxingu w TKKF Spartakus (Katowice) oraz zajęć łączących elementy kick-boxingu, muay-thai, karate i boksu w katowickim Altusie.

</doc>
<doc id="828938" url="https://pl.wikipedia.org/wiki?curid=828938" title="Wilczek krótkouchy">
Wilczek krótkouchy

Wilczek krótkouchy ("Atelocynus microtis") – gatunek drapieżnego ssaka z rodziny psowatych, występujący na terenie Amazonii i dorzeczu Orinoko. Przystosował się do życia w podszycie lasu tropikalnego. Zwierzę preferuje bliskość wody, a jego główny pokarm stanowią ryby i drobne ssaki.
Ewolucja i systematyka.
Pomimo jego powierzchownego podobieństwa do pakożera leśnego, wilczek krótkouchy nie wydaje się być blisko powiązany z żadnym z żyjących psowatych (R. Burton, "International Wildlife Encyclopedia", 2002). Takson siostrzany w stosunku do "Speothos". Jedyny przedstawiciel rodzaju wilczek ("Atelocynus"). Nie wyróżniono podgatunków.
Występowanie i środowisko.
Gatunek ten preferuje wyłącznie leśne tereny z dala od siedzib ludzkich.
Zamieszkuje zarówno nizinne lasy deszczowe – Selva, czasami lasy mgliste oraz lasy częściowo zalewane przez rzeki w porze deszczowej. Preferuje tereny zasobne w rzeki, gdzie często poluje na różne gatunki ryb.
Wygląd.
Średniej wielkości drapieżnik, o ciemnej i szczeciniastej sierści. Posiada stosunkowo krótkie uszy i dość długi, gęsto owłosiony ogon „zamiatający ziemię”. Zwierzę jako gatunek wybitnie leśny, przystosowany do gęstego podszycia, jest wyposażone w stosunkowo krótkie, silne kończyny. Łapy częściowo złączone błoną pławną, co sugeruje również wodne siedlisko egzystowania.
Pożywienie.
Ten dziki pies jest głównie mięsożercą. Badania prowadzone w parku narodowym Cocha Cashu w Peru wykazały taki procentowy udział pożywienia: ryby 28%, owady 17%, małe ssaki 13%, różne owoce 10%, kraby 10%, ptaki 10%, żaby 4%, gady 3%.
Rozród i zachowanie.
Gatunek ten prezentuje kilka charakterystycznych, ciekawych cech. W przeciwieństwie do wszystkich psowatych i wielu inny ssaków samice tego gatunku są o prawie 1/3 większe od samców. Zwierzę preferuje odludne, leśne tereny, gdzie może prowadzić również dzienny tryb życia. Obserwacje gatunku zostały poczynione w niewoli ze względu na to, że zwierzę unika człowieka w naturalnym środowisku. 
Zagrożenia.
Duże zagrożenie dla populacji gatunku stanowią zdziczałe psy, które przenoszą wiele chorób, na które te psy nie są uodpornione np. nosówkę, czy wściekliznę.
Człowiek również przyczynia się do zagłady tego gatunku poprzez niszczenie naturalnych siedlisk. Poznanie mechanizmów rządzących gatunkiem może w dużym stopniu przyczynić się do jego ocalenia.
Status.
Gatunek mimo szerokiego rozpowszechnienia jest rzadki wzdłuż całego zasięgu występowania. Znajduje się na listach chronionych gatunków w Brazylii i Peru. Zwierzę na liście IUCN jest spisane jako NT, czyli „podwyższonego ryzyka”. Niewiele wiadomo zarówno o jego biologii, jak i zachowaniu, tym bardziej nie poznano jego koewolucji i ekologii.

</doc>
<doc id="828940" url="https://pl.wikipedia.org/wiki?curid=828940" title="Bagnisko Niedźwiady">
Bagnisko Niedźwiady

Rezerwat przyrody Bagnisko Niedźwiady (kaszb. "Miedwiedzé Bagniszcza") – leśno-torfowiskowy rezerwat przyrody na południowym skraju Pojezierza Bytowskiego w gminie Przechlewo. Został ustanowiony w roku 1982 i zajmuje powierzchnię 47,76 ha. Ochronie rezerwatu podlega głównie bór bagienny i zespół leśnych torfowisk z rzadkimi roślinami. W drzewostanie dominuje sosna, w podszycie występują pojedyncze okazy brzozy omszonej i kruszyny. Runo leśne jest dobrze rozwinięte, a tworzą je krzewinki takie jak bagno zwyczajne, borówka czarna, borówka bagienna, wrzos czy żurawina błotna; w zbiorowiskach torfowiskowych na obrzeżach rezerwatu dominuje wełnianka pochwowata, żurawina błotna, miejscami trzęślica modra. Na terenie rezerwatu gniazdują żurawie, gągoły i mniejsze ptaki leśne.
W pobliżu rezerwatu przebiega trasa ścieżki rowerowej „Wokół Jeziora Lipczyno”.
Najbliższa miejscowość to Nowa Brda.

</doc>
<doc id="828942" url="https://pl.wikipedia.org/wiki?curid=828942" title="Prasadam">
Prasadam

Prasadam (dewanagari प्रसाद, trl. "prasāda" lub "prasād" „łaska”) – pokarm bezmięsny, niezawierający jajek (a najlepiej także cebuli i czosnku) przed zjedzeniem ofiarowany bóstwu.
Krysznaizm.
Dla wyznawców Kryszny „prasadam” jest równoznaczne z „łaską Boga”. Przygotowanie i ofiarowanie Krysznie jedzenia oraz jego spożywanie, podobnie jak każda inna czynność w życiu wielbiciela Kryszny ("bhakty") jest ekspresją służby oddania dla Boga, z myślą o sprawieniu Mu przyjemności.
W Bhagawad-gicie 9.26 Kryszna zapewnia, że przyjmie pokarm przygotowany w nastroju oddania dla Niego. Ofiarowanie jedzenia Krysznie jest naturalną oznaką personalnego związku miłości, niczym pomiędzy kochającymi się członkami rodziny, którzy spontanicznie starają się sprawić sobie nawzajem przyjemność, ciesząc się taką wymianą miłości.
Proces przygotowywania pożywienia dla Kryszny, a następnie honorowania prasadam jest częścią "pañcāṅga-pūjy", czyli pięcioaspektowego wielbienia bóstw. Przygotowanie pożywienia jest aspektem "upādāna" (zbierania przedmiotów przeznaczonych do czczenia), a honorowanie prasadam jest aspektem "svādhyāya" (kultywacji służby oddania).
Poza zdrowotnym i odżywczym efektem spożywania prasadam istnieje też aspekt metafizyczny i transcendentny. Kryszna wyjaśnia w Bhagawad-gicie 3.13, że spożywanie zwykłego, nieofiarowanego Mu pożywienia przynosi reakcje karmiczne, natomiast jedzenie prasadam jest wolne od takich reakcji, gdyż jest ofiarą dla Boga. Spożywanie prasadam stopniowo oczyszcza uwarunkowaną duszę z materialnych przywiązań i tendencji do popełniania grzechu, zastępując je atrakcją do Boga, co ostatecznie wiedzie do celu ludzkiego życia, jakim jest osiągnięcie transcendentalnej miłości do Kryszny ("prema").
Sposób w jaki prasadam jest serwowane i honorowane jest istotną częścią kultury krysznaitów. Proces ten zwie się "prasāda-sevā" oraz posiada specyficzny nastrój służenia. Ten nastrój wdzięczności, przyjęcia schronienia w Bogu, oraz szacunku dla „łaski Pana” dobrze oddaje pieśń wielkiego wielbiciela Kryszny Śrila Bhaktiwinoda Thakura, którą "bhaktowie" Kryszny intonują wspólnie przed każdym posiłkiem:
”"O Panie, to materialne ciało jest siedliskiem ignorancji, a zmysły są siecią ścieżek prowadzących do śmierci. W jakiś sposób upadliśmy do tego oceanu materialnego zadowalania zmysłów. A ze wszystkich zmysłów język jest najbardziej nienasycony i trudny do kontrolowania. Jest bardzo trudno pokonać język. Ale poprzez Twoją łaskę drogi Kryszno otrzymujemy to wspaniałe prasada w celu kontroli języka. Teraz je spożyjemy ku naszej pełnej satysfakcji, sławiąc Sri Sri Radha-Krysznę, i z uczuciem prosząc o pomoc Pana Ćajtanję i Nitjanandę."„
Wśród wyznawców Kryszny obowiązuje zasada, że jedzenie podczas gotowania nie może być smakowane przez kucharza (chyba że w nagłym przypadku), ponieważ to Kryszna jako pierwszy musi go spróbować (jako, że to właśnie dla niego to jedzenie jest przygotowywane). Ofiarowanie pokarmu polega na nałożeniu go do małych naczynek (najlepiej używanych tylko do ofiarowania), ustawieniu pod wizerunkiem Kryszny i wypowiedzeniu Maha Mantry (lub dłuższej, specjalnej modlitwy przygotowanej na tę okazję). Po pewnym czasie jedzenie z małych naczynek (które teraz jest już "maha prasada – wielką łaską") dodaje się do reszty jedzenia, które zostało przygotowane (od tej pory "prasada").

</doc>
<doc id="828943" url="https://pl.wikipedia.org/wiki?curid=828943" title="Huglfing">
Huglfing

Huglfing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, siedziba wspólnoty administracyjnej Huglfing. Leży około 8 km na południe od Weilheim in Oberbayern, przy drodze B472 i linii kolejowej Monachium - Garmisch-Partenkirchen - Innsbruck.
Polityka.
Wójtem gminy jest Bernhard Kamhuber, rada gminy składa się z 14 osób.

</doc>
<doc id="828944" url="https://pl.wikipedia.org/wiki?curid=828944" title="Prasad">
Prasad



</doc>
<doc id="828947" url="https://pl.wikipedia.org/wiki?curid=828947" title="Dezyderia Bernadotte">
Dezyderia Bernadotte

Dezyderia Bernadotte (Désirée Elisabeth Sibylla; ur. 2 czerwca 1938 w Solnie) – księżniczka szwedzka, baronowa Silfverschiöld, trzecia córka Gustawa Adolfa, syna Gustawa VI Adolfa, oraz jego żony, Sybilli Koburg. Jest siostrą króla Szwecji, Karola XVI Gustawa, oraz kuzynką królowej Danii, Małgorzaty II.
Biografia.
Urodziła się 2 czerwca 1938 roku w pałacu Haga w Solnie jako trzecie dziecko syna króla Gustawa VI Adolfa, Gustawa Adolfa, oraz jego żony, Sybilli Koburg. Ze względu na swoją płeć, podobnie jak siostry, nie została uwzględniona w linii sukcesji do szwedzkiego tronu.
Otrzymała imiona Dezyderia Elżbieta Sybilla (szw. Désirée Elisabeth Sibylla). Imię Dezyderia nosiła Dezyderia Clary, żona Karola XIV Jana, pierwszego przedstawiciela dynastii Bernadotte na szwedzkim tronie. Imię Elżbieta było jednym z imion jej praprababki, Ludwiki Marii Hohenzollern. Imię to nosiła również królowa Szwecji, Jadwiga Elżbieta, żona Karola XIII, ostatniego przedstawiciela dynastii Oldenburgów z linii Holstein-Gottorp na szwedzkim tronie. Imię Sybilla otrzymała natomiast po swojej matce, Sybilli Koburg.
Ma czworo rodzeństwa – Małgorzatę (ur. 31 października 1934), Brygidę (ur. 19 stycznia 1937), Krystynę (ur. 3 sierpnia 1943) i króla Szwecji, Karola XVI Gustawa (ur. 30 kwietnia 1946). Jest również kuzynką obecnej królowej Danii, Małgorzaty II. Dezyderia i jej siostry – ze względu na to, że mieszkały w pałacu Haga – nazywane były "Hagasessorna" (ang. "The Haga Princesses").
18 grudnia 1963 roku ogłoszono jej zaręczyny z baronem Niclasem Silfverschiöld. Ceremonia zaślubin miała miejsce 5 czerwca 1964 w sztokholmskiej katedrze protestanckiej. Na swój ślub założyła tę samą suknię ślubną, którą wcześniej na swoim ślubie nosiła jej starsza siostra, Brygida. Oprócz tego księżniczka zdecydowała się założyć tiarę Cameo. Założyła również rodzinny welon, który jej matka otrzymała od najmłodszego syna Oskara II, Eugeniusza, który zaś otrzymał go od swojej matki, Zofii Wilhelminy Nassau. Welon ten, podobnie jak tiara Cameo, noszony jest tradycyjnie przez panny młode związane ze szwedzką rodziną królewską – ostatni raz na swój ślub założyła go obecna następczyni tronu Szwecji, Wiktoria. W wyniku zawarcia małżeństwa utraciła predykat "Jej Królewskiej Wysokości".
Wraz z mężem doczekała się trojga dzieci:
W 1977 roku została matką chrzestną księżniczki Wiktorii, obecnej następczyni tronu Szwecji.
Mąż księżniczki zmarł 11 kwietnia 2017 roku.
Dezyderia nie spełnia żadnej większej roli w ramach bycia szwedzką księżniczką. Bierze jednak udział w wielu rodzinnych uroczystościach: była obecna m.in. na ślubie swojej bratanicy, księżniczki koronnej, Wiktorii, z Danielem Westlingiem.
Tytulatura.
2 czerwca 1938 – 5 czerwca 1964: "Jej Królewska Wysokość" księżniczka Dezyderia
od 5 czerwca 1964: Księżniczka Dezyderia, baronowa Silfverschiöld

</doc>
<doc id="828949" url="https://pl.wikipedia.org/wiki?curid=828949" title="Lodovico Antonio Muratori">
Lodovico Antonio Muratori



</doc>
<doc id="828950" url="https://pl.wikipedia.org/wiki?curid=828950" title="Baltic Cup 1930">
Baltic Cup 1930

Baltic Cup 1930 – turniej towarzyski Baltic Cup 1930, odbył się w dniach 15 - 17 lipca 1930 roku w Kownie na Litwie. W turnieju tradycyjnie wzięły udział trzy zespoły: reprezentacja gospodarzy, Łotwy i Estonii.
Tabela końcowa.
Triumfatorem turnieju Baltic Cup 1930 została Litwa.

</doc>
<doc id="828951" url="https://pl.wikipedia.org/wiki?curid=828951" title="Oberhausen (powiat Weilheim-Schongau)">
Oberhausen (powiat Weilheim-Schongau)

Oberhausen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Huglfing. Leży około 8 km na południe od Weilheim in Oberbayern, przy drodze B472 i linii kolejowej InterCity Monachium – Innsbruck.
Polityka.
Wójtem gminy jest Georg Sterzer z FW, rada gminy składa się z 14 osób.
Oświata.
W gminie znajduje się przedszkole (50 miejsc).

</doc>
<doc id="828952" url="https://pl.wikipedia.org/wiki?curid=828952" title="Ludovico Antonio Muratori">
Ludovico Antonio Muratori

Ludovico Antonio Muratori (ur. 21 października 1672 w Vignola, zm. 23 stycznia 1750 w Modenie) – włoski uczony humanista, historyk pisarz i filozof XVIII wieku. 
Życiorys.
Urodzony w Vignola, nieopodal miasta Modena był kształcony na księdza, lecz głównie pracował jako archiwista i bibliotekarz w bibliotece Księstwa Modeny. Wydał: "Rerum Italicarum scriptores" (28 tomów, 1723-1751) i "Antiquitates Italicae medii aevii" (6 tomów, 1738-1742), mające w dużym stopniu charakter wydawnictw źródłowych. Napisał też "Historię Włoch" ("Storia d’Italia", do początku XVIII w.) w latach (1744-1749) w 12 tomach.
Muratori był sławny zarówno jako jeden z tych myślicieli, którzy ułatwiali przepływ idei francuskiego oświecenia do Włoch, jak i z tak zwanego Kanonu Muratoriego, kanonu ksiąg biblijnych, który odnalazł jako bibliotekarz Biblioteki Ambrozjańskiej w Mediolanie w roku 1740. Była to najwcześniejsza ułożona lista ksiąg składających się na Nowy Testament. Zmarł w Modenie w roku 1750.
W roku 1950, Włochy wydały znaczek pocztowy z jego podobizną, honorując tym 200. rocznicę jego śmierci.

</doc>
<doc id="828953" url="https://pl.wikipedia.org/wiki?curid=828953" title="Xella">
Xella

Xella International GmbH – przedsiębiorstwo z siedzibą w Duisburgu, Niemcy, opracowuje, produkuje i sprzedaje materiały budowlano-izolacyjne.
Firma.
Grupa Xella opracowuje, produkuje i sprzedaje materiały budowlano-izolacyjne na bazie surowców mineralnych. Jest jednym z największych na świecie producentów betonu komórkowego i bloczków silikatowych, właścicielem marek Ytong, Silka i Hebel. Pod nazwą Multipor oferuje niepalne mineralne płyty izolacyjne, a dzięki marce Ursa stała się jednym z czołowych producentów materiałów izolacyjnych w Europie.
Oprócz materiałów budowlanych i izolacyjnych Xella zapewnia także – pod nazwą blue.sprint – usługi cyfrowe upraszczające procesy budowlane. Polegają one na wirtualnym odwzorowaniu budowanego obiektu, czyli stworzeniu tzw. cyfrowego bliźniaka, co pozwala efektywniej zaplanować wykorzystanie materiałów i w ten sposób oszczędzać zasoby. Praca odbywa się w otwartym modelu BIM opartym na standardzie IFC. Dzięki tej usłudze można zaoszczędzić do 20 procent kosztów i do 30 procent czasu budowy na etapie stanu surowego.
Integralnym elementem strategii korporacyjnej Xelli jest zrównoważony rozwój, rozumiany jako umożliwianie klientom zrównoważonego i zdrowego życia, budowania i remontowania. Firma działa w ponad 25 krajach i posiada łącznie 95 zakładów. W 2020 roku grupa Xella osiągnęła obroty w wysokości 1,5 mld euro i zatrudniała około 7095 pracowników.
Xella Polska.
Xella Polska ma 11 zakładów produkcyjnych, w tym 5 zakładów Ytong (w Ostrołęce, Sieradzu, Pile, Miliczu, Powodowie) i 6 zakładów Silka (w Teodorach, Michałowie-Reginowie, Żabinku, Trzcińcu, Pasymiu i Iławie). Firma prowadzi sprzedaż poprzez sieć dystrybucji na terenie całej Polski oraz w krajach takich jak: Litwa, Łotwa, Ukraina, obwód Kaliningradzki i Białoruś.
Xella Polska ma w ofercie również wielkoformatowe elementy murowe, które montuje się za pomocą specjalnych miniżurawi – te nowoczesne technologie pozwalają nawet na dwukrotne przyspieszenie budowy ścian.

</doc>
<doc id="828954" url="https://pl.wikipedia.org/wiki?curid=828954" title="Gaulliści">
Gaulliści



</doc>
<doc id="828958" url="https://pl.wikipedia.org/wiki?curid=828958" title="Pähl">
Pähl

Pähl – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Leży około 10 km na północny wschód od Weilheim in Oberbayern, przy drodze B2. Do 31 grudnia 2006 siedziba wspólnoty administracyjnej Pähl-Raisting.
Polityka.
Wójtem gminy jest Klaus Pfeiffer z CSU, wcześniej urząd ten obejmował Rainer Kugler, rada gminy składa się z 14 osób.
Oświata.
W gminie znajdują się dwa przedszkola.

</doc>
<doc id="828962" url="https://pl.wikipedia.org/wiki?curid=828962" title="Uście Wołoskie">
Uście Wołoskie



</doc>
<doc id="828964" url="https://pl.wikipedia.org/wiki?curid=828964" title="Bohdan Józef Paszkowski">
Bohdan Józef Paszkowski

Bohdan Józef Paszkowski (ur. 31 stycznia 1965 w Białymstoku) – polski polityk i prawnik. W 2007 i od 2015 wojewoda podlaski, senator VII, VIII i IX kadencji.
Życiorys.
Syn Andrzeja. Ukończył studia na Wydziale Prawa Filii Uniwersytetu Warszawskiego w Białymstoku (obecnie Uniwersytet w Białymstoku). W latach 1990–1992 odbył aplikację sędziowską w okręgu Sądu Wojewódzkiego w Białymstoku. W 1993 uzyskał uprawnienia radcy prawnego. Od 20 grudnia 1994 do 12 grudnia 2006 zajmował stanowisko sekretarza miasta Białegostoku.
Od stycznia do listopada 2007 pełnił funkcję wojewody podlaskiego. W tym samym roku w przedterminowych wyborach parlamentarnych z listy Prawa i Sprawiedliwości został wybrany na senatora VII kadencji w okręgu białostockim, otrzymując 129 371 głosów. W wyborach w 2011 z powodzeniem ubiegał się o reelekcję w okręgu nr 59. W 2015 po raz trzeci został wybrany na senatora.
8 grudnia 2015 został ponownie powołany na stanowisko wojewody podlaskiego, co skutkowało wygaśnięciem jego mandatu senatorskiego. W wyborach parlamentarnych 2019 bez powodzenia kandydował do Sejmu IX kadencji, uzyskując 5442 głosy.
Odznaczenia.
W 2017 odznaczony Srebrną Odznaką „Zasłużony dla Ochrony Przeciwpożarowej”.

</doc>
<doc id="828967" url="https://pl.wikipedia.org/wiki?curid=828967" title="NTFS-3G">
NTFS-3G

NTFS-3G – sterownik do obsługi NTFS, przeznaczony dla systemów Linux, OS X, FreeBSD, BeOS, Haiku i MorphOS, udostępniany nieodpłatnie na zasadach licencji GNU General Public License. NTFS-3G montuje partycje z systemem plików NTFS, używając do tego podsystemu FUSE.
W przeciwieństwie do standardowego sterownika, w który wyposażone jest jądro systemów Linux, NTFS-3G posiada niewielkie ograniczenia, jeśli chodzi o zapisywanie plików: jest możliwe tworzenie, usuwanie, zmiana nazwy, przenoszenie i modyfikowanie plików dowolnej wielkości, w najnowszej wersji można zmieniać ich prawa dostępu (mapowanie NT na UID/GID). Obecnie (2014) sterownik dołączany jest standardowo do wielu popularnych dystrybucji Linuksa, często występuje też w ich oficjalnych repozytoriach. Najnowszą wersją sterownika jest 2017.3.23 z 28 marca 2017 r.

</doc>
<doc id="828968" url="https://pl.wikipedia.org/wiki?curid=828968" title="Plac Tadeusza Kościuszki w Bytomiu">
Plac Tadeusza Kościuszki w Bytomiu

Plac Kościuszki (dawniej "Boulevard", "Kaiser-Franz-Josef-platz", "Adolf-Hitler-platz", "Plac Józefa Stalina") – plac w ścisłym centrum Bytomia.
Historia.
Bytomski plac Kościuszki od kilku wieków odgrywa ważną rolę w mieście. Z mapy pochodzącej z 1888 roku, wynika iż już wtedy cały ten teren był zabudowany. Przyczyną tak ważnej pozycji tego placu w Bytomiu było połączenie miasta z infrastrukturą kolejową i wybudowanie dwóch dworców w 1869 i 1872 roku. Dzięki ulicy Bahnhofstrasse (dziś ul. Dworcowa) łączącej jeden z dworców z placem przeszedł intensywne zmiany. Efektem tego były bogato zdobione, czteropiętrowe kamienice, w których znajdowały się hotele, ekskluzywne sklepy i restauracje oraz fontanna na środku placu. W 1894 roku przez plac przejechał pierwszy tramwaj parowy, a cztery lata później – elektryczny, w latach 1913–1970 przecinały go dwie nie połączone linie tramwajowe – dawnego tramwaju regionalnego i miejskiego. Do 1907 roku mieścił się tam też główny bytomski urząd pocztowy.
26 października 1972 roku rada miejska rozpisała ogólnopolski konkurs nowe zagospodarowanie śródmieścia. Według planów ówczesnej władzy, na miejscu wyburzonego kwartału budynków miał stanąć dom towarowy o powierzchni 10tys. m² i „Salon Eldomu” na 25tys. m². Pięć lat później przystąpiono do realizacji projektu. W 1979 roku zaczęto systematycznie wyburzać wszystkie 23 budynki. Wbrew opinii ekspertów, którzy stwierdzili iż kamienice przy placu Kościuszki stwarzają zagrożenie zawaleniem z powodu szkód górniczych, zabudowania placu sprawiły wiele problemów ekipie zajmującej się rozbiórką. Najwięcej kłopotów sprawiał dom handlowy, zniszczony ostatecznie za pomocą ładunków wybuchowych.
Jak się okazało, wyburzanie całego kwartału pochłonęło zbyt wiele funduszy, przez co nie wybudowano zaplanowanych budynków, a z tętniącego niegdyś życiem bulwaru zrobiono cichy skwer porośnięty trawą i drzewami.
Czasy dzisiejsze.
Po zabytkowych zabudowaniach placu Kościuszki pozostało dziś zaledwie kilkadziesiąt detali architektonicznych, z czego 16 płyt ceramicznych i „cztery pory roku” władze Polski Ludowej przekazały Instytut „Pomnik – Centrum Zdrowia Dziecka” w Warszawie. Kolejną część można podziwiać na murach filii Muzeum Górnośląskiego przy ul. W. Korfantego 34 w Bytomiu.
W 2006 roku skwer przy placu T. Kościuszki został sprzedany za 15 milionów złotych skandynawskiej firmie Braaten+Pedersen plus Partners, która wybudowała na nim centrum handlowo-rozrywkowe Agora, mieszczące w sobie ponad sto sklepów i punktów usługowych, restauracje, centrum rozrywki, kino wielosalowe oraz salę widowiskową. Południowa ściana galerii stanowi północną pierzeję placu, tym samym przywrócone zostały jego pierwotne rozmiary sprzed wyburzeń w 1979 roku. Oddanie obiektu do użytku nastąpiło 15 listopada 2010 roku.

</doc>
<doc id="828969" url="https://pl.wikipedia.org/wiki?curid=828969" title="Raisting">
Raisting

Raisting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau. Leży około 10 km na północ od Weilheim in Oberbayern, nad rzeką Rott, przy linii kolejowej Weilheim in Oberbayern – Augsburg. Do 31 grudnia 2006 wchodziła w skład wspólnoty administracyjnej Pähl-Raisting.
Polityka.
Wójtem gminy jest Maximilian Wagner, rada gminy składa się z 14 osób.
Oświata.
W gminie znajdują się trzy przedszkola (100 miejsc) oraz szkoła podstawowa (12 nauczycieli, 279 uczniów).

</doc>
<doc id="828971" url="https://pl.wikipedia.org/wiki?curid=828971" title="NTFS 3G">
NTFS 3G



</doc>
<doc id="828973" url="https://pl.wikipedia.org/wiki?curid=828973" title="Ntfs3g">
Ntfs3g



</doc>
<doc id="828976" url="https://pl.wikipedia.org/wiki?curid=828976" title="Böbing">
Böbing

Böbing – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Rottenbuch. Leży około 15 km na południowy zachód od Weilheim in Oberbayern.
Polityka.
Wójtem gminy jest Peter Erhard z CSU/JU/PFW, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa.

</doc>
<doc id="828977" url="https://pl.wikipedia.org/wiki?curid=828977" title="Rezerwat przyrody Nowe Wicko">
Rezerwat przyrody Nowe Wicko

Rezerwat przyrody Nowe Wicko – florystyczny rezerwat przyrody na obszarze pradoliny Łeby, położony na terenie gminy Wicko. Został ustanowiony w roku 1984 i zajmuje powierzchnię 24,45 ha (akt powołujący podawał 24,49 ha). Ochronie rezerwatu podlega zarastające jezioro eutroficzne z okolicznymi zbiorowiskami szuwarowymi i brzeziną bagienną. Występują tu również stanowiska roślin chronionych takich jak nerecznica grzebieniasta, woskownica europejska, porzeczka czarna i kruszyna pospolita.
Najbliższe miejscowości to Charbrowo i Wicko.

</doc>
<doc id="828980" url="https://pl.wikipedia.org/wiki?curid=828980" title="Krok od domu">
Krok od domu

Krok od domu (org. "Close to home") – amerykański serial kryminalny, którego twórcą jest Jim Leonard.
Emisja w Polsce (TVN):
Fabuła.
Fabuła krąży wokół Annabeth Chase, prokurator, funkcjonariusz publiczny z hrabstwa Marion w Indianie, USA

</doc>
<doc id="828982" url="https://pl.wikipedia.org/wiki?curid=828982" title="Baltic Cup 1931">
Baltic Cup 1931

Baltic Cup 1931 – turniej towarzyski Baltic Cup 1931, odbył się w dniach 30 sierpnia - 1 września 1931 roku w stolicy Estonii Tallinnie. W turnieju tradycyjnie wzięły udział trzy zespoły: drużyna gospodarzy, Litwy i Łotwy.
Końcowa tabela.
Triumfatorem turnieju Baltic Cup 1931 została Estonia.

</doc>
<doc id="828984" url="https://pl.wikipedia.org/wiki?curid=828984" title="Istambul Cup">
Istambul Cup



</doc>
<doc id="828985" url="https://pl.wikipedia.org/wiki?curid=828985" title="Synagoga w Andrychowie">
Synagoga w Andrychowie

Synagoga w Andrychowie – nieistniejąca synagoga, która znajdowała się w Andrychowie.
Synagoga została zbudowana w 1885 roku na miejscu starej, drewnianej synagogi, według projektu bielskiego architekta Karola Korna. Synagoga posiadała 600 miejsc siedzących. Podczas II wojny światowej, 24 listopada 1939 roku hitlerowcy spalili synagogę, a w 1940 roku rozebrano jej ruiny. Po zakończeniu wojny na miejscu, gdzie stała synagoga, wybudowano nowy budynek.
24 listopada 2005 roku uroczyście odsłonięto tablicę pamiątkową, upamiętniającą synagogę z treścią w języku polskim oraz hebrajskim:
Murowany budynek synagogi wzniesiono na planie prostokąta, w stylu eklektyczno-neoromańskim na wzór niemieckich synagog postępowych. Wewnątrz znajdowała się wielka sala modlitewna, posiadająca około 600 miejsc siedzących. Na wysokości piętra z trzech stron salę główną obiegały galerie dla kobiet.

</doc>
<doc id="828987" url="https://pl.wikipedia.org/wiki?curid=828987" title="Rottenbuch">
Rottenbuch

Rottenbuch – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, siedziba wspólnoty administracyjnej Rottenbuch. Leży około 18 km na południowy zachód od Weilheim in Oberbayern, nad rzeką Amper, przy drodze B23.
Polityka.
Wójtem gminy jest Andreas Keller, rada gminy składa się z 12 osób.

</doc>
<doc id="828994" url="https://pl.wikipedia.org/wiki?curid=828994" title="Stara Synagoga w Andrychowie">
Stara Synagoga w Andrychowie

Stara Synagoga w Andrychowie – pierwsza główna, drewniana synagoga znajdująca się w Andrychowie.
Synagoga została zbudowana najprawdopodobniej w XVIII wieku. W latach 80. XIX wieku roku synagoga uległa znacznemu zniszczeniu, poprzez co zadecydowano aby na jej miejscu wznieść nową, murowaną synagogę, której budowę ukończono w 1885 roku.

</doc>
<doc id="828995" url="https://pl.wikipedia.org/wiki?curid=828995" title="Formuła 2">
Formuła 2

Formuła 2 (F2) – klasa wyścigowa samochodów jednomiejscowych o otwartym nadwoziu; oficjalnie istniejąca w latach 1948–1984, 2009–2012 oraz od 2017 roku.
Lata 1948–1984.
W trakcie swojego istnienia F2 była naturalnym zapleczem dla Formuły 1. Tę tradycję kontynuowała najpierw Formuła 3000, a od 2005 roku GP2.
W latach 1952-1953 Mistrzostwa Świata Formuły 1 były rozgrywane według specyfikacji F2 (używano silników bez turbodoładowania o pojemności 2 litrów, lub półtoralitrowych silników z turbodoładowaniem). W obu tych latach tytuł mistrzowski zdobył Alberto Ascari.
W latach 1961-1963 Formuła 2 została zastąpiona przez nową klasę, Formułę Junior. W 1964 roku przywrócono cykl F2, lecz przez dwa kolejne sezony samochody używały silników o pojemności jednego litra. Wobec dużej różnicy w stosunku do mocy jednostek napędowych ówczesnej Formuły 1, w 1967 roku Fédération Internationale de l’Automobile podjęła szereg decyzji, które zrewolucjonizowały pozycję F2 i przyczyniły się do wzrostu jej prestiżu.
W 1967 roku Fédération Internationale de l’Automobile oficjalnie wprowadziła cykl Mistrzostw Formuły 2. Równocześnie zmieniono regulamin techniczny serii; w latach 1967-1971 używano silników o pojemności 1,6 litra, po czym w 1972 roku wprowadzono jednostki napędowe o pojemności dwóch litrów. Ten limit obowiązywał już do ostatecznego końca F2, czyli do 1984 roku.
Wzrost prestiżu F2 spowodował, iż coraz częściej w wyścigach obok młodych adeptów kierownicy startowali również kierowcy Formuły 1, którzy tym samym wypełniali sobie wolny czas między poszczególnymi Grand Prix. 
Na początku lat 80. XX wieku wzrost kosztów udziału w Formule 2 przyczynił się do spadku zainteresowania wśród grona właścicieli i konstruktorów. Na placu boju pozostały tylko potężne koncerny jak Honda, BMW oraz Renault. Wobec takiego stanu rzeczy, wraz z końcem 1984 roku Fédération Internationale de l’Automobile zdecydowała się na zastąpienie cyklu F2 przez tańszą wersję, czyli Formułę 3000. W mistrzostwach F3000 wszystkie zespoły używały standardowej jednostki napędowej Forda.
Pierwszy powrót (2009-2012).
W czerwcu 2008 roku, Fédération Internationale de l’Automobile ogłosiła plany powrotu Formuły 2. Tym razem stała się ona serią monomarkową, a kierowcy korzystali z tego samego podwozia i tej samej jednostki napędowej. Promotorem mistrzostw została firma MotorSport Vision, kierowana przez Jonathana Palmera. Brytyjska firma też wygrała przetarg na dostawę samochodów i silników, zlecając budowę samochodów Williamsowi. Osiągi samochody miały być między Formułą 1 a Formułą 3, a koszt startu w sezonie dla kierowcy wyniosły 195 tysięcy funtów. Mistrz Formuły 2 otrzymywał także możliwość przeprowadzenia testów w bolidzie Formuły 1 z zespołem Williams.
Pierwszy sezon mistrzostw składało się z ośmiu podwójnych rund między majem a listopadem. Weekend składał się z dwóch sesji treningowych, dwóch oddzielnych sesji kwalifikacyjnych i dwóch 110-kilometrowych wyścigów w każdy weekend. Pierwszym mistrzem reaktywowanej Formuły 2 został Andy Soucek, jednak sezon był przyćmiony śmiercią Henry'ego Surteesa podczas drugiego wyścigu na torze Brands Hatch.
Przez pierwsze dwa sezony, Formuła 2 towarzyszyła serii WTCC. Po sezonie 2012, promotor postanowił zakończyć działalność serii, z powodu jego niewielkiego sukcesu i faktu, iż Formuła 2 jako seria monomarkowa nie sprawdziła się.
W sezonach 2009-2011, za opony odpowiadała firma Avon, natomiast w 2012 odpowiedzialna była Yokohama.
Drugi powrót (od 2017).
W 2015, Fédération Internationale de l’Automobile rozpoczęła prace nad nową Formułą 2, która miała na celu wypełnienie luki między Formułą 1 a Formułą 3. W grudniu tego samego roku, Światowa Rada Sportów Motorowych poinformowała, że za prowadzenie Formuły 2 odpowiedzialny będzie promotor serii GP2. 
9 marca 2017, Światowa Rada Sportów Motorowych postanowiła zatwierdzić zmianę nazwy serii GP2 na Formułę 2, wypełniając obietnicę Jeana Todta, który obiecał utworzyć przejrzystą drabinkę rozwoju dla młodych kierowców.

</doc>
<doc id="828998" url="https://pl.wikipedia.org/wiki?curid=828998" title="William Legge (6. hrabia Dartmouth)">
William Legge (6. hrabia Dartmouth)

William Heneage Legge (ur. 6 maja 1851 w Londynie, zm. 11 marca 1936 w Staffordshire) – brytyjski arystokrata i polityk, najstarszy syn Williama Legge'a, 5. hrabiego Dartmouth i lady Augusty Finch, córki 5. hrabiego Aylesford.
Życiorys.
Wykształcenie odebrał w Eton College i w Christ Church w Oksfordzie. W 1878 r. wygrał wybory do Izby Gmin w okręgu West Kent jako kandydat Partii Konserwatywnej. Po zniesieniu tego okręgu wyborczego w 1885 r. przez kolejnych 6 lat, aż do 1891 r., reprezentował okręg Lewisham. W 1885 r. został również członkiem Tajnej Rady i wiceszambelanem Dworu Królewskiego, który to urząd sprawował, z krótką przerwą w 1886 r., do 1891 r. W tym roku, po śmierci swojego ojca, odziedziczył tytuł hrabiego Dartmouth i zasiadł w Izbie Lordów. Został również Lordem Namiestnikiem Staffordshire (był nim do 1927 r.).
Podczas I wojny światowej służył w Armii Terytorialnej. W 1917 r. został odznaczony Krzyżem Komandorskim Orderu Łaźni. W 1928 r. odszedł na emeryturę. Z tej okazji otrzymał Krzyż Wielki Królewskiego Orderu Wiktorii. Był również odznaczony Volunteer Decoration i Territorial Decoration.
18 grudnia 1879 r. poślubił lady Mary Coke (ur. 1849, zm. 28 grudnia 1929), córkę Thomasa Coke'a, 2. hrabiego Leicester, i Juliany Whitbread, córki Samuela Whitbreada. William i Mary mieli razem trzech synów i dwie córki:

</doc>
<doc id="829001" url="https://pl.wikipedia.org/wiki?curid=829001" title="Rezerwat przyrody Las Górkowski">
Rezerwat przyrody Las Górkowski

Rezerwat przyrody Las Górkowski – leśny rezerwat przyrody na obszarze Wybrzeża Słowińskiego, położony na terenie gminy Wicko. Został ustanowiony w roku 1984 i zajmuje powierzchnię 99,30 ha (akt powołujący podawał 99,36 ha). Ochronie rezerwatu podlega głównie bór bagienny i zespół leśnych torfowisk. Na terenie rezerwatu stwierdzono występowanie 310 gatunków roślin naczyniowych, 29 gatunków mszaków oraz ponad 150 gatunków zwierząt. Znajdują się tu stanowiska licznych gatunków roślin podlegających ochronie (m.in. bagno zwyczajne, konwalia majowa, paprotka zwyczajna, porzeczka czarna, kruszyna pospolita, śmiałek pogięty, borówka czarna i kalina koralowa). Spośród ptaków na uwagę zasługują orlik krzykliwy i kania ruda.
Najbliższe miejscowości to Cecenowo i Górka.

</doc>
<doc id="829002" url="https://pl.wikipedia.org/wiki?curid=829002" title="Seeshaupt">
Seeshaupt

Seeshaupt – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, siedziba wspólnoty administracyjnej Seeshaupt. Leży około 10 km na wschód od Weilheim in Oberbayern, nad jeziorem Starnberger See, przy linii kolejowej Kochel am See – Monachium.
Polityka.
Wójtem gminy jest Michael Bernwieser (PFW), wcześniej był nim Hans Kirner z SPD a do 2002 Hans Hirsch (CSU).
Współpraca.
Seeshaupt posiada obecnie dwie miejscowości partnerskie. Są to Krzyżanowice w Polsce oraz Saint-Trojan we Francji.
Oświata.
W gminie znajduje się przedszkole (75 miejsc) oraz szkoła podstawowa (10 nauczycieli, 131 uczniów).

</doc>
<doc id="829004" url="https://pl.wikipedia.org/wiki?curid=829004" title="Baltic Cup 1932">
Baltic Cup 1932

Baltic Cup 1932 – turniej towarzyski Baltic Cup 1932, odbył się w dniach 28 - 30 sierpnia 1932 roku w stolicy Łotwy Rydze. W turnieju tradycyjnie wzięły udział trzy zespoły: drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1932 została Łotwa.

</doc>
<doc id="829008" url="https://pl.wikipedia.org/wiki?curid=829008" title="Ostrężnik (potok)">
Ostrężnik (potok)

Ostrężnik ("Zadna", niem. ) – potok, lewy dopływ Bobru o długości 3,23 km.
Potok płynie w powiecie kamiennogórskim. Wypływa na wysokości 870 m n.p.m. w Lasockim Grzbiecie. Przepływa przez Niedamirów, uchodzi na wysokości 550 m n.p.m. przy Szczepanowskim Grzbiecie. 
Potok ma 3 prawe dopływy, powyżej wsi Niedamirów, w środku i poniżej oraz jeden lewy zwany Młynówka wpadający tuż poniżej wsi. Jeden z prawych wymieniany w publikacjach turystycznych jako Żądną, ale informacje są sprzeczne z położeniem na mapie.
W górnym biegu doliną potoku biegnie niebieski szlak turystyczny prowadzący z Lubawki przez Niedamirów i Lasocki Grzbiet na Przełęcz Okraj

</doc>
<doc id="829009" url="https://pl.wikipedia.org/wiki?curid=829009" title="Hrabia Dartmouth">
Hrabia Dartmouth

Hrabia Dartmouth – brytyjski tytuł arystokratyczny. Rodowymi siedzibami hrabiów Dartmouth były Woodsome Hall w Yorkshire, Sandwell Hall w Sandwell Valley i Dartmouth Park w Londynie.
Dodatkowymi tytułami hrabiego Dartmouth są:
Najstarszy syn hrabiego Dartmouth jest wicehrabią Lewisham.
Baronowie Dartmouth 1. kreacji (parostwo Anglii)
Hrabiowie Dartmouth 1. kreacji (parostwo Wielkiej Brytanii)

</doc>
<doc id="829016" url="https://pl.wikipedia.org/wiki?curid=829016" title="Iffeldorf">
Iffeldorf

Iffeldorf – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Seeshaupt. Leży około 15 km na południowy wschód od Weilheim in Oberbayern, nad jeziorem Wasch (wchodzącym w skład grupy jezior Osterseen), przy autostradzie A95.
Polityka.
Wójtem gminy jest Hubert Kroiß z CSU, wcześniej urząd ten pełnił Albert Strauß, rada gminy składa się z 14 osób.
Oświata.
W gminie znajduje się przedszkole (75 miejsc, 12 w żłobku i 16 dla dzieci w wieku szkolnym) oraz szkoła podstawowa z częścią Hauptschule (13 nauczycieli, 260 uczniów).

</doc>
<doc id="829018" url="https://pl.wikipedia.org/wiki?curid=829018" title="Thomas Spencer Vaughan Phillips">
Thomas Spencer Vaughan Phillips

Thomas "Tom" Spencer Vaughan Phillips (ur. 19 lutego 1888 w Falmouth, zm. 10 grudnia 1941 na Morzu Południowochińskim, w pobliżu Kuantanu) – admirał marynarki wojennej Wielkiej Brytanii.
Pochodził z rodziny o wojskowych tradycjach: jego ojciec - Thomas Vaughan Wynn Phillips - był pułkownikiem armii brytyjskiej, a matka - Louisa Mary Adeline de Horsey Phillips - córką admirała Algernona Fredericka Rous de Horseya. 
Do marynarki brytyjskiej "Royal Navy" wstąpił w roku 1903. W 1907 otrzymał stopień porucznika marynarki (ang. "Sub-Lieutenant"), zaś w czerwcu 1908 - kapitana marynarki ("Lieutenant"). W czasie I wojny światowej służył na niszczycielach operujących na Morzu Śródziemnym oraz na Dalekim Wschodzie. W latach 1920 - 1922 był doradcą wojskowym Ligi Narodów. W czerwcu 1921 otrzymał awans na komandora porucznika ("Commander"), natomiast w czerwcu 1927 został mianowany komandorem ("Captain"). W 1932 rozpoczął pracę w brytyjskiej Admiralicji. W 1938 promowany został do stopnia komodora ("Commodore"), a rok później został kontradmirałem ("Rear-Admiral") oraz dowodził flotyllą niszczycieli Floty Metropolii "Home Fleet". Od 1 czerwca 1939 do 21 października 1941 był zastępcą Pierwszego Lorda Morskiego ("First Sea Lord"), admirała Dudleya Pounda. W tym okresie zyskał zaufanie Winstona Churchilla, który w lutym 1940 mianował go wiceadmirałem ("Vice-Admiral"). W czerwcu 1941 w zdecydowany sposób skrytykował działania wywiadu brytyjskiego po zatopieniu krążownika liniowego HMS "Hood" w pobliżu Cieśniny Duńskiej.
W październiku 1941 roku otrzymał stopień admirała oraz mianowany został dowódcą Floty Dalekiego Wschodu, co wzbudziło kontrowersje wśród brytyjskich wyższych oficerów, posiadał bowiem małe doświadczenie w bezpośrednim dowodzeniu siłami morskimi. 25 października, na czele Zespołu G ("Force G"), w skład którego wchodziły okręty liniowe HMS "Prince of Wales" i "Repulse" oraz niszczyciele HMS "Electra", "Express", "Encounter" i "Jupiter", wyruszył do Singapuru, docierając tam 2 grudnia. Po przystąpieniu Japonii do wojny w dniu 8 grudnia 1941 (w tym dniu nastąpiła również inwazja na Malaje) wyruszył na czele Zespołu Z ("Force Z" - HMS "Prince of Wales", "Repulse" oraz niszczyciele HMS "Electra", "Express", "Tenedos" i HMAS "Vampire") w poszukiwaniu inwazyjnych sił japońskich. Błędem Brytyjczyków było jednak pozbawienie ich zespołu osłony samolotów myśliwskich. Po wykryciu przez japoński okręt podwodny okrętów alianckich, doszło w dniu 10 grudnia do powietrzno-morskiej bitwy pod Kuantanem, w wyniku której bombowce japońskie zatopiły oba brytyjskie okręty liniowe. W bitwie śmierć poniosło 840 marynarzy brytyjskich, wśród nich również admirał Thomas Phillips.
Thomas Phillips był Komandorem Orderu Łaźni (KCB).

</doc>
<doc id="829019" url="https://pl.wikipedia.org/wiki?curid=829019" title="I liga urugwajska w piłce nożnej (1981)">
I liga urugwajska w piłce nożnej (1981)

Mistrzostwa Urugwaju w roku 1981 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1982, a drugi miał stoczyć pojedynek barażowy z mistrzem Urugwaju. Z ligi spadł jeden klub, a ponieważ nikt nie awansował, liga zmniejszona została z 15 do 14 klubów.
Primera División.
Końcowa tabela sezonu 1981.
Wobec równej liczby punktów rozegrano baraż o szóste miejsce dające prawo gry w Liguilla Pre-Libertadores.
Do Liguilla Pre-Libertadores zakwalifikował się klub Defensor Sporting.

</doc>
<doc id="829021" url="https://pl.wikipedia.org/wiki?curid=829021" title="Baltic Cup 1933">
Baltic Cup 1933

Baltic Cup 1933 – turniej towarzyski Baltic Cup 1933, odbył się w dniach 2 - 4 września 1933 roku w Kownie na Litwie. W turnieju tradycyjnie wzięły udział trzy zespoły: reprezentacja gospodarzy, Łotwy i Estonii.
Końcowa tabela.
Triumfatorem turnieju Baltic Cup 1933 został zespół Łotwy.

</doc>
<doc id="829025" url="https://pl.wikipedia.org/wiki?curid=829025" title="CRF">
CRF

CRF ("chromatographic response function") – określenie współczynnika charakteryzującego w sposób ilościowy rozdział substancji chemicznych w chromatografii. Współczynnik ten jest definiowany jako różnego rodzaju funkcje pewnych obserwowanych cech rozdzielenia. Postać funkcji jest dostosowana do metody chromatograficznej.
Współczynniki CRF stosowane są do wyboru najlepszych układów chromatograficznych, zarówno spośród zestawu układów eksperymentalnych (już wykonanych), jak i całej serii układów symulowanych (projektowanych). Do tej pory zaproponowano wiele różnorodnych współczynników CRF, mających szeroki wachlarz różnych zastosowań i charakterystycznych cech.
W przypadku wysokosprawnej chromatografii cieczowej funkcje CRF obliczane są z wielu parametrów, takich jak położenie piku (czas retencji), jego szerokość, asymetria itd. W przypadku chromatografii planarnej zadaniem CRF jest najczęściej ilościowe scharakteryzowanie równomiernego rozmieszczenia plamek na płytce chromatograficznej poprzez porównanie ich wartości Rf. Najlepszym przykładem jest równomierne rozmieszczenie tych wartości w przedziale &lt;0,1&gt;, np. 0,25, 0,5 i 0,75 dla 3 rozdzielanych substancji.
Przykłady CRF w chromatografii planarnej.
Najwcześniej jako CRF stosowano minimalną różnicę Rf między sąsiednimi plamkami, określaną jako formula_1 a następnie iloczyn takich różnic (tzw. formula_2-product).
Na podstawie tych różnic sformułowano dwie bardziej złożone funkcje:
Drugą grupę stanowią współczynniki bazujące na różnicach pomiędzy pojedynczymi wartościami RF a idealnymi wartościami. Nie są wrażliwe na brak rozdziału dwóch spośród wielu substancji. Wszystkie (oprócz RU) są równe zeru w najlepszym razie, zwiększają się wraz z odstępstwem od idealnego rozmieszczenia. RU zawiera się w przedziale &lt;0,1&gt;i ma znaczenie analogiczne do RD.
Są to:
W powyższych wzorach formula_9 oznacza liczbę rozdzielanych związków, formula_10 to wartości Rf posortowane w porządku niemalejącym, dodatkowo w przypadku RD formula_11 i formula_12

</doc>
<doc id="829027" url="https://pl.wikipedia.org/wiki?curid=829027" title="Rostislaw Wygranienko">
Rostislaw Wygranienko



</doc>
<doc id="829028" url="https://pl.wikipedia.org/wiki?curid=829028" title="Krystyna Bernadotte">
Krystyna Bernadotte

Krystyna Bernadotte (Christina Louise Helena; ur. 3 sierpnia 1943 w Solnie) – księżniczka szwedzka, czwarta córka Gustawa Adolfa, syna Gustawa VI Adolfa, oraz jego żony, Sybilli Koburg. Jest siostrą króla Szwecji, Karola XVI Gustawa, oraz kuzynką królowej Danii, Małgorzaty II.
Biografia.
Urodziła się 3 sierpnia 1943 roku w pałacu Haga w Solnie jako czwarte dziecko syna króla Szwecji, Gustawa VI Adolfa, Gustawa Adolfa, oraz jego żony, Sybilli Koburg. Ze względu na swoją płeć, podobnie jak starsze siostry, nie została uwzględniona w linii sukcesji do szwedzkiego tronu.
Otrzymała imiona Krystyna Ludwika Helena (szw. Christina Louise Helena). Pierwsze imię – Krystyna – nosiła władczyni Szwecji, Krystyna, córka słynnego króla Szwecji, Gustawa II Adolfa, nazywanego „Lwem Północy”. Imię Ludwika uzyskała po Ludwice Mountbatten drugiej żonie swojego dziadka, Gustawa VI Adolfa, a także po prababce, Luizie Małgorzacie Hohenzollern, i praprababce, Ludwice Marii Hohenzollern. Z kolei imię Helena nosiła jej babka, Wiktoria Adelajda ze Szlezwika-Holsztynu, prababka, Helena Waldeck-Pyrmont, oraz praprababka, Helena Nassau.
Ma czworo rodzeństwa – Małgorzatę (ur. 31 października 1934), Brygidę (ur. 19 stycznia 1937), Dezyderię (ur. 2 czerwca 1938) i króla Szwecji, Karola XVI Gustawa (ur. 30 kwietnia 1946). Jest również kuzynką obecnej królowej Danii, Małgorzaty II. Krystyna i jej siostry – ze względu na to, że mieszkały w pałacu Haga – nazywane były "Hagasessorna" (ang. "The Haga Princesses").
Uczyła się w Radcliffe College, a następnie na Uniwersytecie Sztokholmskim.
15 czerwca 1974 roku w kaplicy Pałacu Królewskiego w Sztokholmie poślubiła Torda Magnusona. Na tę okazję założyła welon, który jej matka otrzymała od najmłodszego syna Oskara II, Eugeniusza, który zaś otrzymał go od swojej matki, Zofii Wilhelminy Nassau. Welon ten ostatni raz na swój ślub założyła go obecna następczyni tronu Szwecji, Wiktoria. Zamiast tiary Cameo, którą tradycyjnie zakładały panny młode związane ze szwedzką rodziną królewską, Krystyna założyła tiarę Connaught, ulubioną tiarę jej zmarłej już wówczas matki. W wyniku zawarcia małżeństwa straciła predykat "Jej Królewskiej Wysokości".
Wraz z mężem ma trójkę dzieci:
W 1982 roku została matką chrzestną swojej bratanicy, księżniczki Magdaleny.
W 2010 roku ogłosiła, że przeszła leczenie raka piersi i pokonała chorobę, przechodząc w międzyczasie trzy operacje. W 2016 roku ogłosiła, że walczy z przewlekłą białaczką. Podczas leczenia ograniczyła swoje obowiązki. Po tym, jak inne terapie przeciwnowotworowe okazały się nieskuteczne, na początku 2017 roku przeszła udany przeszczep komórek macierzystych.
W 2016 roku wydała książkę, „Dagar på Drottningholm” (pol. Dni w Drottningholm). Książka została wydana w językach: szwedzkim i angielskim.
Tytulatura.
3 sierpnia 1943 – 15 czerwca 1974: "Jej Królewska Wysokość" Księżniczka Krystyna
od 15 czerwca 1974: Księżniczka Krystyna, pani Magnuson

</doc>
<doc id="829037" url="https://pl.wikipedia.org/wiki?curid=829037" title="Baltic Cup 1935">
Baltic Cup 1935

Baltic Cup 1935 – turniej towarzyski Baltic Cup 1935, odbył się w dniach 20 - 22 sierpnia 1935 roku w stolicy Estonii Tallinnie. W turnieju tradycyjnie wzięły udział trzy zespoły: drużyna gospodarzy, Litwy i Łotwy.
Końcowa tabela.
Triumfatorem turnieju Baltic Cup 1935 został zespół Litwy.

</doc>
<doc id="829038" url="https://pl.wikipedia.org/wiki?curid=829038" title="Steingaden">
Steingaden

Steingaden – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, siedziba wspólnoty administracyjnej Steingaden. Leży około 27 km na południowy zachód od Weilheim in Oberbayern, przy drodze B17.
Polityka.
Wójtem gminy jest Xaver Wörle, rada gminy składa się z 14 osób.

</doc>
<doc id="829039" url="https://pl.wikipedia.org/wiki?curid=829039" title="Współczynnik dystansu">
Współczynnik dystansu

Współczynnik dystansu ("retention distance") – współczynnik charakteryzujący równomierność rozmieszczenia plamek w chromatografii planarnej i jedna z tzw. funkcji CRF. Jest obliczany według następującego wzoru:
formula_1
gdzie "n" oznacza liczbę rozdzielanych związków, "Rf (1...n)" to wartości Rf posortowane w porządku niemalejącym, "Rf0" = 0 i "Rf(n+1)" = 1.
Założenia.
Współczynnik dystansu został zaprojektowany w taki sposób, aby zawierał się zawsze w granicach &lt;0,1&gt;. Wartość 0 oznacza najgorszą możliwą sytuację (wszystkie plamki na starcie lub na mecie). Wartość 1 oznacza idealną równomierność plamek, np. wartości Rf (0.25,0.5,0.75) dla 3 związków, czy (0.2,0.4,0.6,0.8) dla 4 związków.
W odróżnieniu od podobnego mu współczynnika równomierności RU, współczynnik dystansu jest wrażliwy na wartości Rf równe 0 (start) lub 1 (meta), bądź też na kilka wartości równych sobie (brak rozdziału). W takiej sytuacji zawsze wynosi on 0, niezależnie od położenia innych plamek. Na przykład dla wartości (0,0.2,0.2,0.3) (dwa związki nierozdzielone na 0.2 i jeden na starcie) jest on równy 0, a współczynnik równomierności "RU" wynosi 0.3609. Kiedy dystans od startu i pomiędzy plamkami zwiększy się nieco, wartość RD jest już spora, np. dla (0.1,0.2,0.25,0.3) RD = 0.4835 a RU = 0.4066.
Obliczanie.
Ze względu na metodologię obliczeń, ciężko jest liczyć RD w arkuszach kalkulacyjnych. W programistycznych środowiskach obliczeniowych jest to znacznie łatwiejsze.
Funkcja dla R (język programowania)/S-PLUS:
Funkcja dla GNU Octave/Matlaba:
Funkcja dla Scilaba:

</doc>
<doc id="829040" url="https://pl.wikipedia.org/wiki?curid=829040" title="Prem (Niemcy)">
Prem (Niemcy)

Prem – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Steingaden. Leży około 30 km na południowy zachód od Weilheim in Oberbayern, nad rzeką Lech.
Polityka.
Wójtem gminy jest Herbert Sieber, rada gminy składa się z 8 osób.

</doc>
<doc id="829041" url="https://pl.wikipedia.org/wiki?curid=829041" title="Baltic Cup 1936">
Baltic Cup 1936

Baltic Cup 1936 – turniej towarzyski Baltic Cup 1936, odbył się w dniach 29 - 31 sierpnia 1936 roku w stolicy Łotwy Rydze. W turnieju tradycyjnie wzięły udział trzy zespoły: drużyna gospodarzy, Litwy i Estonii.
Końcowa tabela.
Triumfatorem turnieju Baltic Cup 1936 został zespół Łotwy.

</doc>
<doc id="829045" url="https://pl.wikipedia.org/wiki?curid=829045" title="Współczynnik równomierności">
Współczynnik równomierności

Współczynnik równomierności ("retention uniformity") – współczynnik charakteryzujący równomierność rozmieszczenia plamek w chromatografii planarnej i jedna z tzw. funkcji CRF. Jest obliczany według następującego wzoru:
formula_1
gdzie "n" oznacza liczbę rozdzielanych związków, a "Rf (1...n)" to wartości Rf posortowane w porządku niemalejącym.
Założenia.
Współczynnik równomierności został zaprojektowany w taki sposób, aby zawierał się zawsze w granicach &lt;0,1&gt;. Wartość 0 oznacza najgorszą możliwą sytuację (wszystkie plamki na starcie lub na mecie). Wartość 1 oznacza idealną równomierność plamek, np. wartości Rf (0.25,0.5,0.75) dla 3 związków, czy (0.2,0.4,0.6,0.8) dla 4 związków.
W odróżnieniu od podobnego mu współczynnika dystansu RD, współczynnik równomierności nie jest wrażliwy na wartości Rf równe 0 (start) lub 1 (meta), bądź też na kilka wartości równych sobie (brak rozdziału). Na przykład dla wartości (0,0.2,0.2,0.3) (dwa związki nierozdzielone na 0.2 i jeden na starcie) współczynnik dystansu jest równy 0, a współczynnik równomierności wynosi 0.3609. 
Obliczanie.
Ze względu na metodologię obliczeń, ciężko jest liczyć RU w arkuszach kalkulacyjnych. W programistycznych środowiskach obliczeniowych jest to znacznie łatwiejsze.
Funkcja dla R (język programowania)/S-PLUS:
Funkcja dla GNU Octave/Matlaba:
Funkcja dla Scilaba:

</doc>
<doc id="829047" url="https://pl.wikipedia.org/wiki?curid=829047" title="Turzec (góra)">
Turzec (góra)

Turzec (niem. "Schubertberg") – góra w Górach Ołowianych w paśmie Gór Kaczawskich o wysokości 684 m n.p.m., na niektórych mapach 690. Zbudowana jest z zieleńców i łupków zieleńcowych, które tworzą liczne skałki na grzbiecie i zboczach (najbardziej popularne to Grzebień i Popiel). Występujące tu skały należą do jednostki geologicznej zwanej metamorfikiem kaczawskim. Na północnym stoku znajdują się źródła Kaczawy. Zbocza i szczyt zarośnięte lasem świerkowym.

</doc>
<doc id="829050" url="https://pl.wikipedia.org/wiki?curid=829050" title="Wildsteig">
Wildsteig

Wildsteig – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Oberland, w powiecie Weilheim-Schongau, wchodzi w skład wspólnoty administracyjnej Steingaden. Leży około 22 km na południowy zachód od Weilheim in Oberbayern.
Polityka.
Wójtem gminy jest Josef Taffertshofer, rada gminy składa się z 12 osób.

</doc>
<doc id="829054" url="https://pl.wikipedia.org/wiki?curid=829054" title="Synagoga przy ulicy Puszkina w Brzesku">
Synagoga przy ulicy Puszkina w Brzesku



</doc>
<doc id="829055" url="https://pl.wikipedia.org/wiki?curid=829055" title="Synagoga w Brzesku (ul. Długa 3)">
Synagoga w Brzesku (ul. Długa 3)

Synagoga w Brzesku – prywatny dom modlitwy znajdujący się w Brzesku przy ulicy Długiej 3.
Synagoga została zbudowana w XIX wieku. Podczas II wojny światowej hitlerowcy zdewastowali wnętrze modlitewni. Obecnie budynek pozostaje opuszczony i powoli popada w ruinę.

</doc>
<doc id="829056" url="https://pl.wikipedia.org/wiki?curid=829056" title="Kazimierz Grenda">
Kazimierz Grenda

Kazimierz Grenda ps. „Granica”, „Gruda”, „Marek”, „A”, „Bv-a”, „Ł-4” (ur. 15 kwietnia 1906 w Toruniu, zm. 10 marca 1959 w Poznaniu) – nauczyciel, instruktor harcerski Związku Harcerstwa Polskiego, przedwojenny harcmistrz, prezes Zrzeszenia WiN w Łodzi.
Życiorys.
Młodość.
Urodził się 15 kwietnia 1906 roku w Toruniu jako syn Jana i Joanny z domu Witkowskiej. Uczył się w Szkole Podstawowej i Gimnazjum im. Mikołaja Kopernika w Toruniu. Następnie studiował na Wydziale Filozoficznym Uniwersytetu Poznańskiego, gdzie ukończył geografię. W 1929 roku ukończył miesięczną służbę wojskową. Do wybuchu wojny uczył geografii w szkołach w Luboniu, Swarzędzu i Poznaniu.
Działalność w harcerstwie.
Od najmłodszych lat działał w harcerstwie, dlatego jako nauczyciel chętnie je wspierał w miastach, gdzie pracował. Gdy uczył w Swarzędzu, współtworzył dwie nowe drużyny harcerek, a 1 stycznia 1931 roku został drużynowym 1 Drużyny Harcerskiej im. Tadeusza Kościuszki. Prowadził ją do grudnia 1932 roku, kiedy to został komendantem Hufca ZHP Poznań-Powiat. Funkcję tę pełnił do wybuchu wojny. 11 marca 1933 roku został działaczem harcerskim, a następnie 22 grudnia 1936 roku harcmistrzem.
Okres II wojny światowej.
Po wybuchu wojny czując się zagrożony aresztowaniem przeniósł się do Warszawy, gdzie podjął służbę w Komendzie Głównej Szarych Szeregów („Pasiece”). Był wizytatorem chorągwi harcerskich z terenów zachodniej Polski. Zorganizował chorągiew „Ul Kresowy Chrobry”. Następnie został zastępcą kierownika Wydziału Zachodniego hm. Józefa Wizego. Od maja 1943 do lipca 1944 roku był wizytatorem Głównej Kwatery w chorągwi radomskiej „Ul Rady”. 
Podczas powstania warszawskiego był szefem drugiego rzutu „Pasieki”. Zainicjował pracę poczty polowej w Śródmieściu-Południe, prowadzonej przez „Zawiszaków”, następnie Harcerskiej Poczty Polowej. Po śmierci hm. Edwarda Zürna 23 sierpnia 1944 roku został mianowany szefem Komendy Głównej Szarych Szeregów. Po upadku powstania warszawskiego przeniósł się do Krakowa pozostając nadal szefem „Pasieki” aż do jej rozwiązania.
Po wojnie.
Zaangażował się w działania organizacji „Nie” i Delegatury Sił Zbrojnych na Kraj. W końcu sierpnia 1945 roku z polecenia Józefa Rybickiego przybył do Łodzi, gdzie udało mu się zainstalować i rozpocząć działalność. Otrzymał posadę asystenta na kierunku geografia w Szkole Głównej Handlowej. W ciągu kilku miesięcy jako prezes łódzkiego WiN skompletował skład zarządu oraz powołał i obsadził dowództwo sześciu obwodów Pabianice, Łowicz, Koluszki, Radomsko, Tomaszów Mazowiecki, Zduńska Wola. Według aktu oskarżenia i zeznań podczas procesu miał także organizacyjnie odpowiadać za obwód Piotrków Trybunalski i organizacje działań propagandowych.
18 listopada 1946 roku został aresztowany w Łodzi. Po dwumiesięcznym śledztwie 13 stycznia 1947 roku rozpoczął się przed WSR w Łodzi pokazowy proces. Zarzucono mu kierowanie łódzkim zrzeszeniem WiN, które miało zmierzać do usunięcia przemocą organów władzy zwierzchniej narodu oraz zmiany przemocą ustroju państwa polskiego, a także kolportaż nielegalnych wydawnictw i druków. W wyniku procesu został skazany na karę śmierci. 28 lutego 1947 roku NSW zmienił kwalifikację czynów i zasądził karę 15 lat pozbawienia wolności, pozbawienie praw publicznych i obywatelskich na 5 lat. Wyrok odsiadywał do marca 1956 roku kiedy to został zwolniony warunkowo. Decyzją WSG w Poznaniu z 21 marca 1958 roku przywrócono Grendzie utracone prawa.
Opuścił więzienie w bardzo złym stanie zdrowia, gdyż jeszcze w więzieniu przeżył dwa zawały serca. Zmarł 10 marca 1959 roku po ciężkich cierpieniach. Został pochowany na cmentarzu Bożego Ciała przy ul. Bluszczowej w Poznaniu.
Odznaczenia.
Za działalność w „Pasiece” został odznaczony Krzyżem Walecznych przez gen. AK Jana Zientarskiego.
Pośmiertnie odznaczony w dniu 25 maja 1994 roku przez Prezydenta RP Lecha Wałęsę
Krzyżem Komandorskim Orderu Odrodzenia Polski.
Upamiętnienie.
Kazimierz Grenda od 2 czerwca 2012 jest patronem Szczepu ZHP Żabikowo w Luboniu (Hufiec ZHP Poznań-Rejon).

</doc>
<doc id="829057" url="https://pl.wikipedia.org/wiki?curid=829057" title="Pleśnienie owoców i nasion">
Pleśnienie owoców i nasion

Pleśnienie owoców i nasion – proces pleśnienia zachodzący na powierzchni i wewnątrz owoców i nasion.
Owoce i nasiona są organami roślin służącymi do ich rozmnażania. Charakteryzują się małym natężeniem zachodzących w nich procesów życiowych. Szczególnie ważne dla reprodukcji nasiona są narażone na ataki słabych pasożytów względnych, których zdolność do zakażania i patogeniczność może być ograniczona jedynie przez niesprzyjające warunki środowiska zewnętrznego. Niska temperatura, umiarkowana wilgotność względna powietrza oraz oporność nasion wynikającą z zabezpieczającego charakteru ich tkanek okrywających – łupin – mogą uniemożliwić rozwój pleśni.
Pleśnienie nasion.
Sprawcami "pleśnienia" są szybko rosnące, mało wymagające grzyby strzępkowe z klas: sprzężniaków ("Zygomycetes"), "Hyphomycetes" i workowców ("Ascomycota"), tj. "Plectomycetes" i "Sordariomycetes". Do sprzężniaków należą gatunki: "Mucor mucedo", "Mucor stolonifer", "Mucor racemosus", "Mucor hiemalis", "Rhizopus nigricans", "Rhizopus arrhizus" i inne. Do grzybów niedoskonałych wywołujących pleśnienie należą m.in.: "Botrytis cinerea", "Trichoderma spp": "Trichoderma viride", "Verticillium alboattrum", "Verticillium candelabrum", "Verticillium affine", "Trichothecium roseum", "Cladosporium spp" i inne. Do "Plectomycetes" należą m.in.: pędzlaki ("Penicllinum spp") i kropidlaki ("Aspergillus spp"). Do "Pyrenomycetes" należy m.in. "Chaetomium spp".
Spośród wymienionych najbardziej znanym jest "Botrytis cinerea" powodujący szarą pleśń. Oprócz nasion grzyb ten atakuje również starzejące się i zaatakowane przez inne organizmy części wielu roślin. Znany jest w rolnictwie, leśnictwie i ogrodnictwie. W szkółkach leśnych jest sprawcą uszkadzania wschodów (siewek) sosen, modrzewi i świerków. Atakuje również przymrożone igły modrzewi.

</doc>
<doc id="829058" url="https://pl.wikipedia.org/wiki?curid=829058" title="Maksymilian Jasionowski">
Maksymilian Jasionowski

Maksymilian Jasionowski ps. "Marek z Chin", "Staropolanin" (ur. 12 października 1867 w Piekarach Śląskich, zm. 7 marca 1957 tamże) – polski pisarz ludowy, działacz społeczny i narodowy, publicysta, całe życie związany z Górnym Śląskiem oraz Piekarami Śląskimi.
Dzieciństwo i młodość.
Urodził się w rodzinie rzemieślniczej, dbającej o polskie tradycje narodowe; jego ojciec, Jan (Johann) Jasionowski był mistrzem piekarskim, matką była Maria (Marianna) z domu Brückner. Maksymilian był jednym z pięciorga dzieci państwa Jasionowskich. Niewiele wiadomo o wczesnych latach jego życia, ale – jak sam wspomina w swoim życiorysie – w 1873 roku wstąpił do niemieckiej szkoły powszechnej. 10 października 1878 roku zmarł ojciec Maksymiliana, zostawiając matkę z pięciorgiem dzieci, która nie ustawała w wysiłkach, by wychować je na przyzwoitych polskich obywateli. W domu rodzinnym abonowano polskie czasopisma, czytano dzieła polskich pisarzy, a najwięcej Kraszewskiego. Mimo rodzinnej tragedii, Maksymilian w szkole radził sobie świetnie. Po dziesiątym roku życia został przesunięty do 8 klasy, gdzie często zastępował głównego nauczyciela – a zarazem organistę – Hajducka. Ze względu na przedwczesną śmierć ojca Jasionowski szybko został zmuszony do rozpoczęcia pracy zawodowej. Już od 14 roku życia pracował dorywczo w okolicznych kopalniach. Jego pierwszym potwierdzonym miejscem zatrudnienia była kopalni Cecylia, gdzie pracował od 1890 do lipca 1897 roku. Praca w kopalni nie należała do łatwych. Zmiany trwały niejednokrotnie kilkanaście godzin, utrudniano zrzeszanie się górników, a ich nierówne traktowanie przelało czarę goryczy. W 1889 roku gromadzone podskórnie niezadowolenie uciskanych Polaków znalazło swoje ujście w strajku generalnym, który objął również i piekarskie ziemie.
Działalność kulturalna.
W 1890 roku Jasionowski wraz z Wawrzyńcem Hajdą, ks. Józefem Katryniokiem i Franciszkiem Kopczyńskim założył w Niemieckich Piekarach Towarzystwo Alojzjanów. Jasionowski został wybrany sekretarzem. W materiałach źródłowych pojawia się wiele rozbieżności związanych z datą rozpoczęcia działalności towarzystwa. Najbardziej prawdopodobny przebieg wydarzeń, co potwierdzają zarówno niektórzy badacze, jak i materiały źródłowe, mógł wyglądać następująco. Na 23 lutego 1890 roku zwołane zostało zebranie organizacyjne, podczas którego podjęto decyzję o założeniu Towarzystwa św. Alojzego. W spotkaniu – na sali Schaefera - wzięło udział kilkuset młodzieńców (wielu z nich działało już wcześniej pod skrzydłami Hajdy w Kółku Polskim). Statut towarzystwa został zaakceptowany, a jego odpis przekazano do akceptacji władzom. Anonimową wzmiankę na ten temat znaleźć można również i w „Katoliku”. Według Jadwigi Kucianki jej autorem był sam Jasionowski, co znaczyłoby, że była to jego pierwsza relacja zachowana w prasie.
Celem towarzystwa było pielęgnowanie polskiej mowy, śpiewu i teatru oraz uświadamianie społeczeństwa na niwie patriotyczno-narodowościowej. Alojzjanie zawiązali m.in. amatorską scenę teatralną, która miała stanowić idealny poligon literacki dla młodego, pełnego zapału i sił twórczych Jasionowskiego. Propagowano język polski i patriotyczne pieśni, nie tylko na wewnętrznych spotkaniach, ale także publicznie, m.in. podczas ceremonii weselnych szanowanych piekarskich obywateli-patriotów: Franciszka Habrajskiego czy Franciszka Gracka. Pierwszym prezesem i opiekunem Towarzystwa został jednogłośnie wybrany ks. Józef Katryniok.
W 1893 roku Jasionowski został przewodniczącym „Alojzjanów”, a działalność zgrupowania aktywizował m.in. poprzez wygłaszanie odczytów. Według życiorysu Jasionowskiego, odczyty nosiły następujące tytuły:
O wolności i niewoli, O wewnętrznym życiu Towarzystw, Religia a narodowość, O Tadeuszu Rejtanie, Z przeszłości Piekar.
Pierwszy z odczytów został wygłoszony w 1894 roku, zaledwie kilka dni po odbyciu przez Jasionowskiego pierwszej kary więzienia. Stąd też może inspiracja do tematyki wykładu, który zawierał następujące punkty:
1. O wolności, o niewolnictwie
2. O starodawnych więzieniach
3. O niewolnictwie Sybiraków – Polaków
4. Tułactwo Polaków
5. O więzieniu Kufstein
6. O nowych więzieniach (teraźniejszych)
7. O usposobieniu i zachowaniu się więźniów
8. O modlitwach i złorzeczeniach więźniów
9. O dzisiejszych Polakach więźniach
10. Przestroga przed karą więzienną
Ostatni z referatów – "Z przeszłości Piekar" posłużył jako materiał do późniejszej niewydanej monografii autorstwa Jasionowskiego pt. "Historia Piekar na Górnym Śląsku".
W 1897 roku – wskutek decyzji kurii biskupiej we Wrocławiu nakazującej zamknięcie towarzystw św. Alojzego jako organizacji politycznych i szkodliwych (efekt przegranych przez Centrum wyborów z 1893 roku) – Towarzystwo przekształciło się w Kasyno Katolickie, pod którym to szyldem działało do 1903 roku.
15 kwietnia 1908 roku zostawił kolejny ślad na kulturalno-społecznej mapie Piekar, zakładając wraz z Wawrzyńcem Hajdą oraz działaczem ludowym Franciszkiem Grackiem chór „Cecylia” przy bazylice Najświętszej Marii Panny i św. Bartłomieja w Niemieckich Piekarach. Do grona współzałożycieli należeli również: Karol Cisek – górnik i działacz społeczny, prezes chóru w latach 1928-1933, bracia Czempielowie oraz panowie: Kobyliński, Pach, Müller i inni. Gwoli sprawiedliwości wspomnieć trzeba, iż chór przy bazylice istniał już wcześniej – śpiewał m.in. w 1849 roku podczas konsekracji kościoła wybudowanego z datków ludu przez ks. Jana Alojzego Ficka. O wcześniejszej historii zorganizowanej grupy śpiewaczej świadczą rozproszone opisy i wzmianki, natomiast udokumentowana historia wraz z nadaniem oficjalnej nazwy rozpoczyna się 15 kwietnia 1908 roku. Ten dzień jest również celebrowany jako rocznica istnienia chóru. Chór jest jednym z najstarszych w Polsce, istnieje do dzisiaj. Uświetnił m.in. ceremonię koronacji obrazu Matki Boskiej Piekarskiej w 1925 roku.
„Marek z Chin”.
„Marek z Chin” to pseudonim Jasionowskiego, którego używał pisując relacje i reportaże do ówczesnej prasy, wizytując kopalnie na Górnym Śląsku. „Marka z Chin” pociągało ryzyko: im bardziej niebezpieczna akcja, tym bardziej czuł się w obowiązku dotrzeć na miejsce. Przedzieranie się na teren kopalni przypominało nieraz sceny z filmów szpiegowskich: przechodzenie przez dziury w płocie, przemykanie za plecami strażników, kamuflowanie się. We wszystkich tych aktywnościach czuł się „Marek” jak ryba w wodzie. Podsumowując, a jednocześnie wyjaśniając genezę przydomku: zgodnie z popularnym wówczas przysłowiem, kręcił się jak Marek po piekle – stąd też Marek. Chiny dlatego, że w owych czasach miała miejsce masowa emigracja górników za granicę – nie tylko do Belgii czy Francji, ale także do Chin. Egzotyczny kierunek (oraz wizja ogromnych zarobków) stał się modny, po tym jak Prusy wydzierżawiły od Chin na 99 lat tereny pod budowę kopalni. W 1891 roku w bytomskiej "Pracy" ukazał się cykl "Chińskie opowieści" (w oryginale "Chińskie powieści"). Była to próbka literacko-publicystyczna, a zarazem prasowy debiut „Marka z Chin”. Cykl składał się z wielu odcinków, a akcja opowieści miała miejsce w fikcyjnej chińskiej prowincji i była metaforycznym przedstawieniem stosunków robotniczych oraz sytuacji politycznej panującej na Śląsku. Pierwsza część cyklu ukazała się w numerze 26 „Pracy” z 26 czerwca 1891 roku.
Na przestrzeni kilkunastu lat swej reporterskiej posługi „Marek z Chin” pozostawił kilkadziesiąt relacji. Wzywany był do wielu kopalni na terenie Śląska, zawsze gotów walczyć o sprawiedliwość i piętnować germański wyzysk. Kwestie, które najczęściej poruszał w swoich relacjach, to: 8-godzinna „dniówka”, higiena i bezpieczeństwo pracy, zabezpieczenie górników na starość i renty inwalidzkie, prawidłowe obliczanie dziennego zarobku (tzw. „dyng”), czy kwestia wolności wyborów do spółki brackiej („Knappschaft”).
Współpracował głównie z dwoma periodykami: bytomską "Pracą" (lata 1891–1910) oraz "Nowinami Raciborskimi" (1891–1896). Pod pseudonimem „Staropolanin” pisywał głównie dla „Pracy” poznańskiej.
Kupferberg (Miedzianka).
W 1897 roku Jasionowski został zwolniony z pracy w kopalni „Cecylia” przez niemieckiego sztygara Schrayera z podejrzeniem pisania do polskich gazet. Schrayer długo i wytrwale zbierał „kwity” na „Marka z Chin”, aż w końcu dopiął swego. Scena zwolnienia z pracy wbiła się na długo w pamięć Jasionowskiego, który nawet po latach wspominał ją wielokrotnie. Znalazł się więc w trudnej sytuacji materialnej, bez środków do życia. Gorzkiego posmaku temu incydentowi dodaje fakt, iż został zwolniony z pracy 5 lipca – dokładnie w tym samym dniu, w którym urodziła się jego pierwsza córka – Elżbieta Anna. Mało tego, Jasionowski został umieszczony na czarnej liście, skutkiem czego nie mógł uzyskać zatrudnienia w przemyśle górnośląskim. Brak środków do życia zmusił go do wyjazdu. Odpowiedział na anons w jednej z niemieckich gazet i w efekcie rozpoczął pracę w kopalni rudy miedzi w dzisiejszej Miedziance (niegdyś Miedziana Góra – Kupferberg), gdzie podjął pracę jako rębacz. Według prawdopodobnie błędnej informacji w "Polsce Zachodniej" Jasionowski został do Kupferbergu przeniesiony przez Niemców. Kopalnie w Kupferbergu należały w tym czasie do Żyda z Berlina o nazwisku Arend. Wydobycie spadało, złoża się wyczerpywały i kwestią czasu było zamknięcie szybów, co ostatecznie nastąpiło w 1925 roku. Warunki pracy w kopalni były bardzo ciężkie, kopalnie były notorycznie zalewane, dlatego Jasionowski postanowił wrócić na Górny Śląsk, z nadszarpniętym zdrowiem, ale i z nowymi dokumentami, którymi mógł się legitymować przy poszukiwaniu nowego zajęcia. Poza tym tęsknił za swoją rodzinną ziemią, pragnął działać – bez tego się dusił. Prawdopodobnie Jasionowski przebywał pod Jelenią Górą przez cały 1898 rok. Druga córka Jasionowskiego – Maria Magdalena – urodziła się w lipcu 1900 roku, więc w 1899 roku z pewnością był już w Niemieckich Piekarach.
Powrót do Piekar i działalność społeczno-patriotyczna.
Po powrocie na Górny Śląsk podjął pracę w kopalni „Mysłowice”, następnie „Siemianowice” („Laurahuta”), a od 1901 roku w kopalni Radzionków), potem także w Mysłowicach (w kopalni Mysłowice).
W 1901 roku Jasionowski stanął w obronie dzieci z Wrześni, mówiąc głośno o tej zbrodni w publicznym lokalu, podczas zebrania robotniczego. Za obrazę cesarza został skazany przez Sąd Powiatowy w Bytomiu na 4 miesiące więzienia. Karę odsiedział w Oleśnie, w oddzielnej celi – jak największy zbrodniarz.
Po powrocie z więzienia Jasionowski znalazł ponownie zatrudnienie w kopalni „Radzionków”, gdzie nękany wielokrotnymi szykanami i rozprawami sądowymi pracował do 1908 roku.
W 1908 roku wziął udział w konferencji Związku Zawodowego Górników w Katowicach jako mąż zaufania kopalni „Radzionków”. Konsekwencją udziału w wydarzeniu było zwolnienie z pracy – dzień przed wyborami do rady załogowej. Termin zwolnienia nie był przypadkowy. Dla Niemców Jasionowski był zbyt groźnym graczem. Gdy tylko zorientowali się, z kim mają do czynienia, natychmiast się go pozbyli. Do głosu doszedł w tym momencie upór i nieustępliwość Jasionowskiego. Wniósł on bowiem skargę do sądu pracy za nieuzasadnione zwolnienie i w efekcie wkrótce został przywrócony do pracy w kopalni. Tam znowu spotkały go szykany, a także kolejne zwolnienie, oczywiście za „polską agitację”. Cały ten cykl powtarzał się kilka razy, aż w końcu zrezygnowany Jasionowski poddał się, odchodząc w 1911 roku (wg niektórych źródeł było to w roku 1908) z kopalni za namową znajomych.
Po odejściu z kopalni – gnany koniecznością utrzymania rodziny – Jasionowski rozpoczął prowadzenie biura podań i wniosków. Biuro miało pomóc mieszkańcom Piekar w załatwianiu spraw urzędowych. Początkowo miał bardzo dużo pracy. Wielu piekarzan było albo niepiśmiennych, albo nieobeznanych z sądową (i nie tylko) biurokracją. Zgłaszali się więc do Jasionowskiego, który pomagał, jak tylko mógł, za kilka fenigów przygotowując kolejne pisma. Nie chciał kolejny raz zadzierać z władzą, dlatego swojej działalności nigdzie nie zarejestrował. Wykazując się niebywałą wytrwałością, biuro prowadził przez 25 lat z małymi przerwami aż do roku 1933, kiedy to zrezygnował z powodu ogólnego osłabienia i choroby nerwowej.
Jeden tylko raz pracę w biurze połączył z pracą na kopalni, kiedy to w 1918 roku z powodu mobilizacji do wojska przemysł (w tym górnictwo) zmagał się z problemem braku rąk do pracy. Jasionowski powrócił do pracy w kopalni, gdzie w miejsce zmobilizowanych przyjmowano do pracy wszystkich ochotników. W nieludzkich warunkach pracowali też na dole jeńcy rosyjscy. Jasionowski, choć sam ubogi, przynosił im nieraz gotowane kartofle. Pewnego razu, widząc katowanego jeńca rosyjskiego, rzucił się z pięściami na pruskiego żandarma. Efektem – kolejne zwolnienie z pracy.
W tym samym 1918 roku powołany został na przewodniczącego Polskiej Rady Ludowej (Rady Robotniczej) w Niemieckich Piekarach. W ramach działań rady nawiązywał stosunki handlowe m.in. z Wielkopolską, starając się o żywność dla mieszkańców Piekar – głównie mąkę i ziemniaki. Funkcję tę pełnił aż do rozwiązania rady w maju 1919 roku.
Maksymilian Jasionowski był również jednym z organizatorów plebiscytu na przyszłych ziemiach piekarskich;. Członkiem tytularnym Komitetu Parytetycznego został mianowany postanowieniem Komisji Międzysojuszniczej Rządzącej i Plebiscytowej Górnego Śląska z dnia 13 stycznia 1921 roku. Wcześniej, od 1 października 1920 r. do końca marca 1921 roku, pracował jako pomocnik biurowy w lokalnym biurze Polskiego Komitetu Plebiscytowego. Przełożyło się to na świetny wynik – 90% osób uprawnionych do głosowania opowiedziało się za przyłączeniem Śląska do Polski. Wzmożona aktywność miała swoją mroczną stronę. Cierpiała przy tym rodzina, a Jasionowski wracał do domu praktycznie tylko na noc, angażując się z całych sił w organizację plebiscytu oraz agitację.
W trakcie III powstania śląskiego Jasionowski pełnił funkcję sekretarza Bytomskiej Rady Powiatowej (zwanej też Radą Cywilną, później przemianowaną na Radę Obywatelską). Działał także przy Ekspozyturze Emigracyjnej Naczelnej Rady Ludowej z siedzibą w Wielkich Piekarach. Rozkaz utworzenia Powiatowej Rady Cywilnej oraz Rad Miejscowych we wszystkich gminach powiatu nadszedł 6 maja z dowództwa Grupy „Wschód” z Bielszowic. Biuro zostało urządzone w szkole w Szarleju. Stanowisko komisarza cywilnego objął Wiktor Polak.
Po III powstaniu śląskim, piastując tam funkcję sekretarza, Jasionowski pomagał powstańcom-uchodźcom w kwestiach mieszkaniowych i żywnościowych. W Piekarach znajdował się bowiem tymczasowy obóz dla uchodźców.
W 1928 roku Jasionowski został sekretarzem Polskiej Partii Socjalistycznej.
28 stycznia 1934 roku decyzją Zarządu Grupy Miejscowej Związku Powstańców Śląskich w Wielkich Piekarach Jasionowski został mianowany dożywotnio członkiem honorowym grupy, „na znak swych zasług położonych na ołtarzu narodowym dla naszej Ojczyzny”. W walnym zebraniu grupy wzięło udział 146 członków. Czynnym członkiem Związku Maksymilian był już od roku 1921 i – jeśli wierzyć treści zaświadczenia – brał aktywny udział we wszystkich trzech powstaniach śląskich.
Przewodził filii Zjednoczenia Zawodowego Polskiego w Piekarach Śląskich, która liczyła 2300 członków.
Związki z Wawrzyńcem Hajdą.
Nie sposób pisać o Jasionowskim bez przywołania jednocześnie postaci Wawrzyńca Hajdy. Z zachowanych źródeł wynika, że Jasionowski był dumnym człowiekiem, nie umiał się reklamować ani prosić o łaskę, był też prawdomówny i ostry w osądach, co nie zjednywało mu przyjaciół. Do tego bardzo wąskiego – elitarnego wręcz – grona przyjaciół „Marka z Chin” należał jednak bez wątpienia Wawrzyniec Hajda. Obaj panowie poznali się prawdopodobnie przy założeniu piekarskiego Towarzystwa Alojzjanów i znajomość ta przetrwała długie lata. Hajda był mistrzem i przewodnikiem, a także nauczycielem Jasionowskiego, który pełnił rolę prawej ręki niewidomego wizjonera. To dzięki swojemu mentorowi Jasionowski posiadł m.in. umiejętność czytania i pisania nut.
Zapisywał też myśli i przemowy Hajdy, co zaowocowało później napisaniem biografii „Śląskiego Wernyhory”.
Lata dojrzałe.
W czasach aktywności zawodowej Maksymilian Jasionowski utrzymywał się z pensji górniczej, a w latach dojrzałych – z renty starczej. W okresie XX-lecia międzywojennego otrzymywał 31 zł miesięcznej renty górniczej. Była to równowartość około 7 ówczesnych dolarów, za co można było kupić niespełna 100 kilogramowych bochenków chleba. Rentę wypłacała Spółka Bracka w Tarnowskich Górach. Po wojnie jego emerytura była jeszcze skromniejsza. Według większości źródeł Jasionowski żył w notorycznym ubóstwie, które nasiliło się od momentu, kiedy otworzył biuro pisania podań. Po śmierci żony (1936 r.) Jasionowski wycofał się z życia publicznego, chociaż wciąż pisał. Prowadził także liczną korespondencję. Korespondował m.in. z Jadwigą Kucianką, profesorem Edwardem Szwedem i ks. Jerzym Pawlikiem.
Czując, że życie ucieka mu w zastraszającym tempie, Jasionowski podjął dramatyczną próbę odnalezienia swych rozproszonych rękopisów. Operacja zakończyła się tylko częściowym powodzeniem – wiele bezcennych autografów zaginęło bezpowrotnie. Zmarł 7 marca 1957 roku i został pochowany na piekarskim cmentarzu, tuż obok grobu swego mistrza i nauczyciela – Wawrzyńca Hajdy.
Rodzina.
Jasionowski był żonaty z Franciszką Długoszową z Zabrza. Ceremonia zaślubin miała miejsce 20 września 1896 roku. Franciszka zmarła 4 września 1930 roku w wieku 66 lat. Jasionowcy pozostawili po sobie pięć córek. Z jedną z nich – Elżbietą Kołodziejczyk – korespondowała wspomniana już wcześniej Jadwiga Kucianka, uzyskując bezcenne informacje na temat życia rodziny Jasionowskich. Potwierdziła m.in. ciężką sytuację materialną, w której znaleźli się Jasionowscy, oraz temat, który często był pomijany w naukowych opracowaniach –mianowicie: jak wygląda życie rodzinne społecznika. Elżbieta Kołodziejczyk przyznała w rozmowie z Jadwigą Kucianką, że ojca prawie nie miała. Były to dla niej bardzo bolesne wspomnienia. Ze wspomnień Kołodziejczyk wynika, iż żona Jasionowskiego musiała ciężko pracować na powierzchni kopalni z powodu ciągłego bezrobocia męża, tak samo i trzy córki zaczęły wcześnie zarabiać na chleb. W pamięci córki ojciec pozostał jako człowiek bezwzględny, zdecydowanie oddany sprawom działalności narodowej, choćby kosztem rodziny.
Rodzice (ślub rodziców: 4 września 1855 roku w Niemieckich Piekarach)
1. Jan Jasionowski – ojciec, ur. 21 maja 1829 roku w Lubszy, zmarł 10 października 1878 roku w Niemieckich Piekarach.
2. Marianna Bruckner – matka, ur. w 1835, zmarła 19 stycznia 1910 roku w Niemieckich Piekarach.
Rodzeństwo
1. Amelia – ur. we wrześniu 1855 roku, zmarła 25 września 1918 roku w Niemieckich Piekarach.
2. Józef Anzelm – ur. w kwietniu 1875 roku w Piekarach, zmarł 8 lipca 1877 roku w Niemieckich Piekarach.
3. Regina – ur. we wrześniu 1859 roku w Niemieckich Piekarach, ślub 8 października 1893 roku w Niemieckich Piekarach z Teofilem Prosowskim(?), zmarła 5 lutego 1946 roku w Lublińcu.
4. Rudolf ?
Żona
1. Franciszka Długosz – żona, ur. w październiku 1864 w Zabrzu, zmarła 4 września 1930 roku w Wielkich Piekarach. Ślub: 20 września 1896 roku w Niemieckich Piekarach.
Dzieci
1. Elżbieta Anna – córka, ur. 5 lipca 1897 roku w Niemieckich Piekarach, zmarła 30 sierpnia 1978 roku w Piekarach Śląskich
2. Maria Magdalena – córka, ur. 15 lipca 1900 roku w Niemieckich Piekarach.
3. Helena Elżbieta – córka, ur. w 1902 w Niemieckich Piekarach.
4. Agata Weronika – córka, ur. 4 lutego 1904 roku, zmarła 15 lutego 1904 roku w Niemieckich Piekarach.
5. Anna Marta – córka, ur. 26 lipca 1905 roku w Niemieckich Piekarach, zmarła 4 sierpnia 1997 roku w Żorach, ślub wzięła 22 września 1930 roku w Wielkich Piekarach
Wynalazca.
Poza działalnością literacką, publicystyczną i społeczną Jasionowski znalazł jeszcze czas, by zajmować się technicznymi nowinkami. Do dzisiaj zachowała się jego korespondencja z pruskim Urzędem Patentowym. Dyskutowane były dwa wynalazki: pralka i urządzenie do samoczynnego otwierania i zamykania drzwi wentylacyjnych w kopalni. Drugi projekt znalazł uznanie w oczach urzędu, za co Jasionowski został sowicie wynagrodzony. Patent zarejestrowano na nazwisko Max Jaschonowski. Piekarski poeta interesował się technicznymi nowinkami. Przykładowo zgrabnie wplótł telefon w jedną ze swoich relacji z 1896 roku. W tamtych czasach – 22 lata po opatentowaniu pierwszego projektu przez Bella i Graya – telefon nie był jeszcze tak powszechnie używanym i dostępnym narzędziem jak dzisiaj. Mimo iż Jasionowski nie uczęszczał do żadnego mechanicznego technikum, sprawnie posługiwał się rysunkiem technicznym, a narysowane przez niego projekty odznaczały się przejrzystością i precyzją.
Działalność literacka.
Początek literackiej aktywności Jasionowskiego datować można bez wątpienia na rok 1891. Wprawdzie niektóre źródła podają lata osiemdziesiąte XIX wieku jako okres największego rozkwitu twórczości Jasionowskiego, ale jest to nieprawdopodobne z następujących względów: po pierwsze, Jasionowski osiągnął pełnoletniość dopiero w połowie lat osiemdziesiątych, a po drugie – jego debiut datowany jest na 1891 rok i w znanych źródłach, a także rękopisach Jasionowskiego, nie ma ani jednego utworu oznaczonego wcześniejszą datą niż 1891 rok.
Twórczość Jasionowskiego cechuje niespotykane bogactwo gatunkowe i stylistyczne. Pisał wiersze, pieśni, monologi, komedie, dramaty, poematy, szkice historyczne, a nawet powieści – co stanowi wielką rzadkość wśród samorodnych poetów ludowych.
Podsumowując, do dzisiaj przetrwały teksty (w całości lub we fragmentach) 12 z przynajmniej 21 utworów prozą (wliczając odczyty i referaty), 6 z domniemanych ok. 30 utworów scenicznych oraz 39 z minimum 89 liryków, które wyszły spod pióra Maksymiliana Jasionowskiego. Łącznie zachowało się zatem 57 z co najmniej 143 (dochodzą 3 utwory wspomniane z tytułu w korespondencji listownej, trudno stwierdzić, czy należałoby je zaliczyć do liryki, prozy czy dzieł scenicznych) jego utworów, co przy najbardziej optymistycznym scenariuszu stanowi ok. 39,9% dorobku artysty. Oczywiście wyliczenia te należy traktować z dystansem, gdyż nie jest znana dokładna wielkość zaginionego dziedzictwa „Marka z Chin”.
Jasionowski spisywał myśli i pomysły w pokreślonych brulionach, następnie przepisywał starannie do nowych zeszytów. Były one gromadzone i pilnie strzeżone, prawdopodobnie z myślą o wspólnym wydaniu. Niestety II wojna światowa spowodowała utratę wielu rękopisów Jasionowskiego, w tym wszystkich dramatów, wielu komedii i drobnych wierszy. Według autora wczesnych wierszy było ok. pięćdziesiąt. Późniejsze liryki zgromadzone zostały w dwóch brulionach: pierwszy z nich niestety zaginął, drugi pt. Dalsze wiersze i pieśni od r. 1902 zachował się i liczy 40 stron tekstu.
Antologia wszystkich zachowanych utworów lirycznych Jasionowskiego, wraz z obszerna biografią, znajduje się publikacji Jakuba Müllera pt. "Maksymilian Jasionowski. Robotnik pióra".
Odznaczenia.
4 listopada 1937 roku uhonorowany Srebrnym Wawrzynem Akademickim za szerzenie zamiłowania do literatury polskiej. W tymże roku został również odznaczony Srebrnym Krzyżem Zasługi za pracę społeczną.

</doc>
<doc id="829059" url="https://pl.wikipedia.org/wiki?curid=829059" title="Synagoga w Brzesku (ul. Głowackiego 13)">
Synagoga w Brzesku (ul. Głowackiego 13)

Synagoga w Brzesku – dom modlitwy znajdujący się w Brzesku w jednym z pomieszczeń budynku przy ulicy Głowackiego 13.
Obok w jednym pomieszczeniu znajdował się również cheder. Podczas II wojny światowej hitlerowcy zdewastowali wnętrze modlitewni. Obecnie budynek jest wykorzystywany do innych celów.

</doc>
<doc id="829060" url="https://pl.wikipedia.org/wiki?curid=829060" title="Rezerwat przyrody Mierzeja Sarbska">
Rezerwat przyrody Mierzeja Sarbska

Rezerwat przyrody Mierzeja Sarbska – krajobrazowy rezerwat przyrody na pograniczu pobrzeży Słowińskiego i Kaszubskiego (utworzony w 1976 r., o powierzchni 546,95 ha), na obszarze mierzei oddzielającej jezioro Sarbsko od Bałtyku. Leży na terenie gmin Choczewo, Łeba i Wicko.
Rezerwat obejmuje nadmorskie ruchome wydmy paraboliczne (o wysokości do 24 m n.p.m.), bór bażynowy, dobrze zachowane płaty brzezin i borów bagiennych oraz olsów, a także unikatowe na polskim wybrzeżu zbiorowiska w międzywydmowych zagłębieniach deflacyjnych. Na terenie rezerwatu stwierdzono występowanie około 340 gatunków roślin naczyniowych. Występują tu stanowiska licznych roślin podlegających ochronie (m.in. długosz królewski, fiołek torfowy, rosiczka długolistna, rosiczka pośrednia, turzyca bagienna, wątlik błotny (od dawna nieodnaleziony), wełnianeczka darniowa i woskownica europejska).
Najbliższe miejscowości to Łeba i Osetnik. Południowym skrajem rezerwatu przepływa w swym dolnym ujściowym biegu rzeka Chełst.

</doc>
<doc id="829065" url="https://pl.wikipedia.org/wiki?curid=829065" title="Georges Schneider">
Georges Schneider

Georges Schneider (ur. 11 lipca 1925 w Les Ponts-de-Martel, zm. 10 września 1963 w Oberrickenbach) – szwajcarski narciarz alpejski, mistrz świata. 
Wystartował na igrzyskach olimpijskich w Sankt Moritz w 1948 roku, gdzie zajął trzynaste miejsce w slalomie. Podczas rozgrywanych dwa lata później mistrzostw świata w Aspen wywalczył złoty medal w tej samej konkurencji. W zawodach tych wyprzedził Włocha Zeno Colò i Steina Eriksena z Norwegii. Na tej samej imprezie był piąty w gigancie, a w zjeździe uplasował się na szesnastej pozycji. W 1952 roku wystąpił na igrzyskach olimpijskich w Oslo, zajmując piąte miejsce w gigancie i dziewiąte w zjeździe. W kolejnych latach był też między innymi szósty w gigancie na mistrzostwach świata w Åre w 1954 roku i piąty w slalomie podczas igrzysk olimpijskich w Cortina d’Ampezzo dwa lata później. Brał również udział w igrzyskach olimpijskich w Squaw Valley w 1960 roku, gdzie rywalizację w slalomie ukończył na 31. pozycji.
Był 7-krotnym mistrzem Szwajcarii: w slalomie (1951, 1954, 1956-1958), gigancie (1954) i kombinacji (1954). 
Zginął w wypadku na polowaniu.

</doc>
<doc id="829066" url="https://pl.wikipedia.org/wiki?curid=829066" title="Hatem Trabelsi">
Hatem Trabelsi

Hatem Trabelsi (ur. 25 stycznia 1977 roku w Arjana), tunezyjski piłkarz. Grał na pozycji obrońcy. Do końca swojej kariery występował w saudyjskim Al-Hilal. Ze swoją reprezentacją wystąpił w trzech mistrzostwach świata.
Kariera piłkarska.
Karierę zaczynał w Club Sportif Sfaxien. Dzięki swoim dobrym występom w składzie wbił się do kadry i w wieku 21 lat pojechał na mundial we Francji. Szacuje się, że rozegrał około 160 meczów. Po kolejnych świetnych występach został wypatrzony przez szkółkę Ajaxu Amsterdam. Tam rozwinął swoje skrzydła. Został podporą defensywy holenderskiego klubu. Łącznie wystąpił w 99 spotkaniach oficjalnych strzelając 2 gole. Dzięki występom w Ajaxie pojechał na dwa mundiale, na których był podporą reprezentacji. 10 sierpnia był dla piłkarza datą szczególną. Przeszedł wtedy z Ajaxu Amsterdam do Manchesteru City. Do tego czasu rozegrał 18 oficjalnych spotkań. Swoją jedyną jak dotąd bramkę strzelił w ważnym spotkaniu z Manchesterem United. Pokonał on powracającego do gry Edwina van der Sara. W 2007 roku odszedł z Manchesteru do Al-Hilal z Rijadu.
Hatem Trabelsi zagrał na trzech mundialach w swojej reprezentacji. Był gwiazdą swojej reprezentacji oraz posiadał status kapitana. Roger Lemerre od niego rozpoczynał ustalanie składu. W 2006 r. ogłosił zakończenie kariery reprezentacyjnej wystąpił 61 meczach w których zdobył 1 gola.

</doc>
<doc id="829067" url="https://pl.wikipedia.org/wiki?curid=829067" title="Stara Synagoga w Brzesku">
Stara Synagoga w Brzesku

Stara Synagoga w Brzesku – pierwsza, obecnie nieistniejąca, główna synagoga znajdująca się w Brzesku, przy dzisiejszej ulicy Puszkina.
Synagoga została zbudowana w XVIII wieku. Synagoga uległa całkowitemu zniszczeniu podczas pożaru miasta 25 lipca 1904 roku. Na jej miejscu bardzo szybko wzniesiono nową synagogę, którą ukończono jeszcze w tym samym roku.

</doc>
<doc id="829069" url="https://pl.wikipedia.org/wiki?curid=829069" title="Baltic Cup 1937">
Baltic Cup 1937

Baltic Cup 1937 – turniej towarzyski Baltic Cup 1937, odbył się w dniach 3 - 5 września 1936 roku w Kownie na Litwie. W turnieju tradycyjnie wzięły udział trzy zespoły: reprezentacja gospodarzy, Łotwy i Estonii.
Mecze.
Mecz Litwa - Łotwa był jednocześnie spotkaniem eliminacyjnym do mistrzostw świata 1938.
Końcowa tabela.
Sprawę mistrzostwa turnieju rozstrzygnął dodatkowy mecz Łotwa - Estonia:
Triumfatorem turnieju Baltic Cup 1937 został zespół Łotwy.

</doc>
<doc id="829070" url="https://pl.wikipedia.org/wiki?curid=829070" title="Homo Homini (zespół muzyczny)">
Homo Homini (zespół muzyczny)

Homo Homini – polski zespół wokalno-instrumentalny, wykonujący muzykę z pogranicza folk-rocka i popu.
Początki zespołu.
Homo Homini powstało wiosną 1971 roku w Warszawie z inicjatywy kompozytora i aranżera Aleksandra Nowackiego (śpiew, gitara, gitara hawajska, banjo; eks-Quorum). Do współpracy zostali zaproszeni: Andrzej Krupiński (śpiew, gitara basowa; eks-High Life) i Tadeusz Woźniak (śpiew, gitara). Zespół zadebiutował w maju 1972 r. w programie pt. "Telewizyjny Ekran Młodych" z Waldemarem Domagałą (śpiew, gitara, harmonijka ustna, kazoo; eks-Nurt) w miejsce Woźniaka. Muzykę Homo Homini określano terminem folkbeat, zaś użycie charakterystycznego instrumentarium (m.in. kazoo, banjo i gitara hawajska) pozwoliło na uzyskanie oryginalnego brzmienia i sprawiło, że grupa wyróżniała się spośród tłumu innych wykonawców.
Kariera.
Pierwszy ważny występ zespołu miał miejsce w Poznaniu podczas "Międzynarodowej Wiosny Estradowej '73" (24.03-2.04.1973). Na XI Krajowym Festiwalu Piosenki Polskiej w Opolu formacja zdobyła wyróżnienie w koncercie "Interpretacje" (1973). Przebojowe kompozycje, takie jak: "Za dalą dal" (do słów Edwarda Stachury), "Drzewa ruszają w drogę", czy "Tobie Karolino", zapewniły grupie najwyższe miejsca na listach przebojów. Pierwszy longplay, wydany w nakładzie blisko 300 tys. egzemplarzy został szybko zniknął z półek sklepowych. Autorem okładki debiutanckiego krążka Homo Homini był Jan Sawka. Zespół umacnia swoją pozycję na rynku muzycznym: sporo koncertuje i nagrywa w kraju, jak i za granicą, m.in. w NRD, RFN, Czechosłowacji, ZSRR, Bułgarii i na Węgrzech. Występuje samodzielnie oraz z innymi wykonawcami, takimi jak węgierska Omega (wrzesień 1973), Warren Schatz, czy Automobil. Jest także gościem popularnych programów telewizyjnych. Wraz z odejściem Waldemara Domagały (właśnie skończył studia na wydziale architektury i z tą dziedziną wiązał swoją karierę zawodową) skończył się folk-rockowy okres w dziejach grupy, a decydujący wpływ na repertuar grupy zyskał Aleksander Nowacki.
Zmiany personalne.
Na początku 1975 roku Waldemara Domagałę zastąpił Zbigniew Brzeziński (eks-Kram), a następnie Mirosław Peśla (eks-Centrum). W tym samym roku na XIII Krajowym Festiwalu Piosenki Polskiej w Opolu, Homo Homini otrzymało II nagrodę za utrzymaną w stylu reggae piosenkę pt. "W tym domu straszy". Kompozycja została nagrodzona również na festiwalu w Lipsku i na Festiwalu Krajów Nadbałtyckich. Do 1977 roku Homo Homini było triem, a od 1978 r. kwintetem, który oprócz Nowackiego i Krupińskiego współtworzyli: gitarzysta Krzysztof Ciepliński (eks-Bumerang) i dwie byłe wokalistki grupy Pro Contra – Alicja Godlewska i Bogumiła Kowalska. Z końcem lat siedemdziesiątych popularność zespołu zaczęła maleć, lecz zdążył on wylansować kilka przebojowych nagrań, m.in.: "Za górą, za dniem," "Mam skłonności do przesady," "Za wieczoru złotą bramą," "W rabarbarowym gaju", "Więcej wciąż przed nami niż za nami". W tym okresie muzyka Homo Homini była bliższa stylowi country. W 1979 roku zespół wystąpił na XIII FPŻ w Kołobrzegu, zaś w czerwcu 1980 r. wyruszył w trasę koncertową po Rumunii. Zakończył działalność wiosną 1982 roku podczas nieudanej próby obchodów 10-lecia swojego istnienia.
Reaktywacja zespołu.
Wiosną 2008 roku Homo Homini wznowiło działalność w składzie: Aleksander Nowacki, Piotr Nagiel i Marek Fijałkowski. Nowa płyta zatytułowana "Homo Homini - Reaktywacja" ukazała się we wrześniu 2009 roku.
Dyskografia.
Nagrania radiowe.
1972:
"Ja to nie ja", "Drzewa ruszają w drogę", "Za dalą dal", "Kumo moja kumo";
1973:
"Najlepsze z chwil", "Tobie Karolino", "Drzewo świata", "Wieczorem zwykle jestem sam", "Lily The Pink", "Senne kołysanie" (voc. E. Dębicka), "Lew z wosku", "Ile mamy czasu", "Pokój nam bądź";
1974:
"Tak będzie jutro", "Wspomnienie o Adelajdzie";
1975:
"W tym domu straszy", "To ty jesteś tą dziewczyną";
1976:
"Za górą, za dniem", "Nasz będzie ten dzień";
1977:
"Mam skłonności do przesady", "On albo ja";
1978:
"W rabarbarowym gaju", "Za siebie", "Może w maju, może w grudniu"; "Za wieczoru srebrną bramą";
1979:
"Więcej wciąż przed nami niż za nami", "Szkoda każdego dnia";
1980-1981
"Jeden z drugim", "Open Roads", "You Can't Give It All Away", "Rym do rymu"

</doc>
<doc id="829072" url="https://pl.wikipedia.org/wiki?curid=829072" title="ADK-11">
ADK-11

ADK-11 – używany przez Siły Zbrojne PRL i Siły Zbrojne Rzeczypospolitej Polskiej wóz dowódczo-sztabowy. .
Wóz jest zbudowany na podwoziu samochodu cieżarowo-terenowego Star 266.
Wyposażenie aparatowni:
W przedniej części nadwozia znajduje się stół roboczy (np. pod mapy) i 3 stanowiska pracy dla oficerów sztabu.
Aparatownia posiada własny agregat prądotwórczy do zasilania urządzeń podczas pracy na postoju i w ruchu. Do zasilania aparatowni tylko podczas postoju służy System Odbioru Mocy (SOM). Urządzenie zamontowane jest z tyłu wozu, zasilane silnikiem pojazdu.
Przy lewej burcie pojazdu rozwija się namiot zapewniający miejsca do spania dla załogi.
Po modernizacji wyposażenia (głównie środków łączności radiowej), aparatownia funkcjonuje jako ADK-11T w systemie kierowania ogniem artylerii "Topaz".

</doc>
<doc id="829074" url="https://pl.wikipedia.org/wiki?curid=829074" title="Synagoga w Brzesku (ul. Asnyka)">
Synagoga w Brzesku (ul. Asnyka)

Synagoga w Brzesku – nieistniejąca synagoga, która znajdowała się w Brzesku na rogu dzisiejszych ulic Asnyka i Wyszyńskiego.
Synagoga została zbudowana w okresie międzywojennym z inicjatywy Żydów postępowych. Na jej budowę Żydzi pożyczyli od miejscowego proboszcza, ks. Jakuba Stosura około 60 tysięcy złotych. 
Podczas II wojny światowej hitlerowcy zdewastowali synagogę. W 1945 roku budynek został rozebrany.

</doc>
<doc id="829075" url="https://pl.wikipedia.org/wiki?curid=829075" title="Unia monetarna">
Unia monetarna



</doc>
<doc id="829080" url="https://pl.wikipedia.org/wiki?curid=829080" title="Christian Pravda">
Christian Pravda

Christian Pravda (ur. 8 marca 1927 w Kufstein, zm. 11 listopada 1994 w Kitzbühel) – austriacki narciarz alpejski, dwukrotny medalista olimpijski i czterokrotny medalista mistrzostw świata.
Kariera.
Pierwszy występ na dużej imprezie międzynarodowej Christian Pravda zanotował w 1948 roku, kiedy wystąpił na igrzyskach olimpijskich w Sankt Moritz. W swoim jedynym starcie, slalomie, został jednak zdyskwalifikowany już w pierwszym przejeździe. Dwa lata później wystartował na mistrzostwach świata w Aspen, gdzie jego najlepszym wynikiem było piąte miejsce w zjeździe. Pierwszy medal wywalczył na igrzyskach olimpijskich w Oslo w 1952 roku, gdzie był drugi w slalomie. W zawodach tych rozdzielił na podium Norwega Steina Eriksena oraz swego rodaka, Toniego Spissa. Dzień później Pravda zdobył brązowy medal w zjeździe, w którym lepsi okazali się tylko Włoch Zeno Colò i kolejny reprezentant Austrii – Othmar Schneider. Na tych samych igrzyskach zajął ponadto 29. miejsce w slalomie. Największy sukces osiągnął jednak na rozgrywanych w 1954 roku mistrzostwach świata w Åre, gdzie zwyciężył w zjeździe. W Åre wywalczył także srebrny medal w kombinacji, plasując się za Steinem Eriksenem, a przed Stigiem Sollanderem ze Szwecji. Blisko medalu był także w slalomie, jednak ostatecznie zajął czwarte miejsce, przegrywając walkę o podium ze Spissem o 0,16 s.
W 1955 roku utracił status amatora po tym, jak nawiązał współpracę z francuskim producentem sprzętu narciarskiego. Z tego powodu nie mógł wystąpić na igrzyskach olimpijskich w Cortinie d'Ampezzo w 1956 roku. Niedługo później wyjechał do Stanów Zjednoczonych, gdzie pracował jako instruktor narciarstwa. Do Austrii wrócił w latach 70. Był siedmiokrotnym mistrzem Austrii: w zjeździe w 1954 roku, slalomie i gigancie w latach 1951 i 1952 oraz kombinacji w latach 1951 i 1954.

</doc>
<doc id="829082" url="https://pl.wikipedia.org/wiki?curid=829082" title="Baltic Cup 1938">
Baltic Cup 1938

Baltic Cup 1938 – turniej towarzyski Baltic Cup 1938, odbył się w dniach 3 - 5 września 1938 roku w stolicy Estonii Tallinnie. W turnieju tradycyjnie wzięły udział trzy zespoły: drużyna gospodarzy, Litwy i Łotwy. Był to ostatni turniej przed utratą przez kraje bałtyckie niepodległości.
Końcowa tabela.
Triumfatorem turnieju Baltic Cup 1938 został zespół Estonii.

</doc>
<doc id="829088" url="https://pl.wikipedia.org/wiki?curid=829088" title="Homecoming (tradycja)">
Homecoming (tradycja)

Homecoming (ang. "powrót do domu") – coroczna tradycja w Stanach Zjednoczonych Ameryki. Mieszkańcy miast, społeczność szkolna, członkowie organizacji spotykają się (zwykle pod koniec września lub w październiku), by powitać w rodzinnym mieście czy szkole absolwentów lub tych, którzy się wyprowadzili. Spotkanie zorganizowane jest wokół centralnego wydarzenia jakim może być parada, bankiet, czy też mecz futbolu amerykańskiego, koszykówki czy hokeja.
Pierwsze takie spotkanie odbyło się na Uniwersytecie Missouri w 1911
Uroczystości w szkołach i na uniwersytetach oprócz głównej atrakcji obejmują paradę z udziałem szkolnej orkiestry, koronację „Królowej”, a w niektórych również „Króla”.

</doc>
<doc id="829091" url="https://pl.wikipedia.org/wiki?curid=829091" title="Collinstown">
Collinstown

Collinstown ((irl. "Baile na gCailleach") – miasto w północno-zachodniej części hrabstwa Westmeath w Irlandii przy trasie R395 (Dublin–Granard), niedaleko Mullingar.

</doc>
<doc id="829095" url="https://pl.wikipedia.org/wiki?curid=829095" title="Quorum (zespół muzyczny)">
Quorum (zespół muzyczny)

Quorum – polska supergrupa muzyczna (nazywana też potocznie Grupą gwiazd) działająca na przełomie lat 60. i 70. XX wieku.
Powstanie i skład grupy.
Zespół powstał 1 sierpnia 1969 roku z inicjatywy Juliusza Loranca i Bolesława Krasuskiego. W skład grupy weszli: Sława Mikołajczyk (wokalistka, wcześniej występowała w zespole Izomorf 67), Aleksandra Naumik (śpiew), Bożena Wrona (śpiew), Zbigniew Frankowski (gitara, śpiew; wcześniej współtworzył zespół Vox Gentis), Wiesław Bernolak (gitara basowa, eks – Czerwono-Czarni i Polanie), Juliusz Loranc (instrumenty klawiszowe) i Aleksander Bem (perkusja). Po kilku tygodniach odszedł Wiesław Bernolak, którego najpierw zastąpił Zbigniew Bernolak (eks – Grupa ABC), a następnie Józef Sikorski.
Kariera zespołu.
Quorum zadebiutowało występem w programie "TV Kariera". Później w radiu swoją premierę miała kompozycja Aleksandra Bema do słów Leszka Moczulskiego pt. "Tylko w snach". W listopadzie 1969 roku dołączył Aleksander Nowacki (Nastolatki). Również w listopadzie tegoż roku zespół wystąpił obok brytyjskiej grupy The Tremeloes i Grupy ABC Andrzeja Nebeskiego – podczas wspólnych koncertów w Warszawie. Pod koniec roku 1969 Aleksandra Naumik wyjechała do Norwegii, a jej miejsce zajęła Aleksandra Herman.
Quorum uczestniczyło w nagraniu albumu "Kwiat jednej nocy" Alibabek, grupy równolegle prowadzonej przez Juliusza Loranca, a także w nagraniu piosenki "Górą Górnik" Skaldów. W 1970 roku grupa odniosła sukces na VIII Krajowym Festiwalu Piosenki Polskiej w Opolu za sprawą słowno-muzycznego, humorystycznego pastiszu pt. "Ach, co to był za ślub!" (muz. J. Sikorski, sł. W. Młynarski).
Piosence przyznano Nagrodę Przewodniczącego Komitetu ds. Radia i TV i wkrótce śpiewała ją cała Polska. Na krótko przed tym występem skład zespołu zasiliła Renata Lewandowska (śpiew). W nagraniu radiowym piosenki "Ach, co to był za ślub" udział wzięli zaproszeni muzycy jazzowi, a byli to: Michał Urbaniak, Janusz Muniak i Jan Ptaszyn Wróblewski. W 1970 roku zespół nagrał muzykę do filmów "Dzięcioł" (reż. Jerzy Gruza) i "Pięć i pół bladego Józka" (reż. Henryk Kluba).
Wystąpił także w filmie fabularnym pt. "Milion za Laurę" (reż. Hieronim Przybył; premiera miała miejsce 8 czerwca 1971 roku) oraz miał wyjechać na trasę koncertową do Kolonii. Do wyjazdu jednak nie doszło, gdyż grupa nie miała przygotowanego repertuaru na wymagane 45 minut występu.
Przez zespół przewinęło się wielu muzyków, a próbą kontynuowania działalności Quorum był późniejszy skład, m.in. z Lewandowską, Marią Głuchowską, Dominikiem Kutą (ex- Czerwone Gitary), Janem Mazurkiem (perkusja) i Jerzym Goleniewskim (gitara basowa). Przez krótki okres Quorum występowało jeszcze z Andrzejem Pawlikiem (gitara basowa, Respekt), zaś koniec zespołu nastąpił wraz z odejściem J. Goleniewskiego i J. Mazurka do Breakoutu. W latach 80. Aleksandra Naumik pod pseudonimem „Alex” kontynuowała solową karierę piosenkarską w Skandynawii.

</doc>
<doc id="829099" url="https://pl.wikipedia.org/wiki?curid=829099" title="Synagoga w Grybowie">
Synagoga w Grybowie

Synagoga w Grybowie – synagoga znajdująca się w Grybowie, przy ulicy Jana Kilińskiego.
Historia.
Synagoga została zbudowana w 1909 roku, najprawdopodobniej na miejscu starej synagogi. Synagoga była czynna jeszcze w czasie II wojny światowej do początków 1941 roku. Później hitlerowcy nakazali ją zamknąć i doprowadzili do jej znacznej dewastacji. Po zakończeniu wojny przez wiele lat w synagodze mieściła się stolarnia Miejskiego Zakładu Gospodarki Komunalnej i Mieszkaniowej, warsztat produkujący płytki, a w piwnicach warsztat blacharski.
W 2002 roku na mocy ustawy z 1997 roku o restytucji mienia żydowskiego synagoga została zwrócona Gminie Wyznaniowej Żydowskiej w Krakowie. Od tego czasu synagoga stała opuszczona. W 2007 roku gmina żydowska rozpoczęła jej remont. Pierwszy etap prac zakończył się pod koniec kwietnia 2007 roku. Wówczas wymieniono dach oraz zabezpieczono budynek przed dalszym niszczeniem. Prace te kosztowały gminę żydowską ponad 100 tysięcy złotych.
Według prezesa Gminy Wyznaniowej Żydowskiej w Krakowie, Tadeusza Jakubowicza, w synagodze ma się znajdować miejsce spotkań, wykładów i koncertów, a także małe muzeum poświęcone grybowskim Żydom.
W lokalnym Muzeum Parafialnym znajduje się ekspozycja poświęcona grybowskim Żydom. Wśród eksponatów znajduje się unikatowy, ponad 200-letni zwój Tory, który Żydzi oddali księżom na przechowanie, nim Niemcy wywieźli ich do miejsc zagłady.
Architektura.
Murowany z cegły budynek synagogi wzniesiono na planie prostokąta w stylu neorenesansowo-neoromańskim. Do dnia dzisiejszego częściowo zachował się wystrój zewnętrzny, a wewnątrz na ścianie wschodniej wnęka po Aron ha-kodesz.

</doc>
<doc id="829101" url="https://pl.wikipedia.org/wiki?curid=829101" title="Jerzy Jokiel">
Jerzy Jokiel

Jerzy Paweł Jokiel (ur. 9 sierpnia 1931 w Rudzie, zm. 7 października 2020 w Bochum) – polski gimnastyk sportowy. Srebrny medalista olimpijski z Helsinek.
Przez całą sportową karierę związany był z Pogonią Ruda Śląska, startował w jej barwach przez 25 lat (1947-1972). Był wielokrotnym mistrzem Polski, brał udział w wielu imprezach międzynarodowych, w tym trzykrotnie mistrzostwach świata (1954, 1958, 1962). Podczas IO 52 zajął drugie miejsce w ćwiczeniach wolnych. Był to pierwszy medal olimpijski zdobyty przez Polaka w tej dyscyplinie sportu. Na igrzyskach wystartował ponownie w 1960 w Rzymie.
Po zakończeniu kariery sportowej został trenerem, wyjechał za granicę. Jego żona Dorota Horzonek-Jokiel była brązową medalistką igrzysk w Melbourne, a córka Anita brała udział w igrzyskach w Moskwie.

</doc>
<doc id="829103" url="https://pl.wikipedia.org/wiki?curid=829103" title="PowerVu">
PowerVu

PowerVu – system dostępu warunkowego dla telewizji cyfrowej, opracowany przez firmę Scientific Atlanta.
Wykorzystywany jest w profesjonalnej transmisji telewizyjnej, m.in. przez:

</doc>
<doc id="829105" url="https://pl.wikipedia.org/wiki?curid=829105" title="Židovka">
Židovka

Židovka – potok wypływający z południowo-zachodniej strony Gór Stołowych na obszarze Polski. Kończy swój bieg w rzece Metuji, która jest dopływem Łaby.
Potok bierze swój początek ze źródeł u podnóża Ptasiej Góry, która znajduje się na rozległej wierzchowinie stoliwa Skalniaka i płynie w kierunku wsi Ostra Góra głęboką doliną. Dolina ma miejscami 
charakter wąwozu, następnie przecina granicę polsko-czeską. Jednym z dopływów Židovki jest rzeka Piekło, której źródła są położone na północno-zachodnim skłonie Szczelińca Małego. Powierzchnia zlewni Židowki i jej dopływów wynosi na terytorium Polski 8,8 km2.

</doc>
<doc id="829107" url="https://pl.wikipedia.org/wiki?curid=829107" title="EIZO">
EIZO

 – japońska korporacja założona w marcu 1968 roku, zajmująca się produkcją profesjonalnych monitorów komputerowych. Obecną nazwę przyjęła w roku 2013. Według danych z 31 marca 2018 roku zatrudnia 2325 osób.
Korporacja nabyła firmę Irem Software Engineering, japońskiego producenta i wydawcę gier wideo.
Historia.
Firma została założona pod nazwą Hakui Electronic Corporation w 1968 roku. Początkowo zajmowała się produkcją telewizorów. W marcu 1978 zmieniono nazwę na Nanao Corporation. W roku 1976 korporacja rozpoczęła produkcję monitorów przemysłowych, a w 1981 – monitorów do komputerów osobistych.
W Europie marka ta pojawiła się w 1985, po założeniu firmy Hitec Associates Ltd. W tym samym roku otwarto również przedstawicielstwo w Stanach Zjednoczonych.
W styczniu 1990 Hitec Associated Ltd. zmieniła nazwę na EIZO Corporation. Dziewięć lat później zdecydowano o połączeniu firm Nanao Corporation oraz EIZO Corporation w jedną spółkę.
W Polsce od 2002 roku autoryzowanym dystrybutorem produktów firmy EIZO jest firma Alstor.
Produkty.
Korporacja zajmuje się produkcją:
Ponadto EIZO rozwinęło linie produktów przeznaczonych do różnych zastosowań:
Autorskie funkcje monitorów EIZO.
EIZO rozwinęło własne funkcje i technologie do monitorów, m.in.:
EIZO GmbH.
W 2007 roku w Niemczech powstała spółka zależna pod nazwą EIZO GmbH, z siedzibą w Karlsruhe. Jej zakłady produkcyjne znajdują się w saksońskim mieście Plauen. EIZO GmbH zajmuje się projektowaniem i produkcją rozwiązań medycznych na sale operacyjne, w tym kolorowych i monochromatycznych monitorów oraz systemów i akcesoriów do zarządzania obrazem. Produkty przeznaczone są przede wszystkim do zastosowań w chirurgii, kardiologii i radiologii zabiegowej.
EIZO Polska.
Polskie przedstawicielstwo firmy znajduje się w Warszawie. Oferuje wsparcie serwisowe oraz dostęp do największej Galerii EIZO na terenie Europy, gdzie odbywają się warsztaty, seminaria i sesje zdjęciowe.

</doc>
<doc id="829108" url="https://pl.wikipedia.org/wiki?curid=829108" title="Stara Synagoga w Grybowie">
Stara Synagoga w Grybowie

Stara Synagoga w Grybowie – nieistniejąca obecnie, pierwsza synagoga znajdująca się w Grybowie, najprawdopodobniej przy dzisiejszej ulicy Kilińskiego.
Synagoga została zbudowana w 1748 roku. Bożnica została zniszczona zaraz na początku XX wieku. Najprawdopodobniej na jej miejscu wzniesiono nową, również murowaną synagogę.

</doc>
<doc id="829110" url="https://pl.wikipedia.org/wiki?curid=829110" title="Żidovka">
Żidovka



</doc>
<doc id="829114" url="https://pl.wikipedia.org/wiki?curid=829114" title="BeBox">
BeBox

BeBox – komputer z dwoma procesorami PowerPC oferowany przez firmę Be Inc. Dostarczany był z systemem operacyjnym BeOS (również tej firmy).
BeBox zadebiutował w październiku 1995 r. z procesorami 66 MHz (BeBox Dual603-66). We wrześniu 1996 wprowadzono model z procesorami 133 MHz (BeBox Dual603e-133). Produkcja została wstrzymana w końcu roku 1996. Firma skoncentrowała się na produkcji/sprzedaży oprogramowania.

</doc>
<doc id="829115" url="https://pl.wikipedia.org/wiki?curid=829115" title="Raport Macierewicza">
Raport Macierewicza

Raport Macierewicza – potoczna nazwa przygotowanego pod kierunkiem likwidatora WSI Antoniego Macierewicza opracowania odnoszącego się do działalności wojskowych służb specjalnych PRL i III RP.
Pełna nazwa.
"Raport o działaniach żołnierzy i pracowników WSI oraz wojskowych jednostek organizacyjnych realizujących zadania w zakresie wywiadu i kontrwywiadu wojskowego przed wejściem w życie ustawy z dnia 9 lipca 2003 r. o Wojskowych Służbach Informacyjnych w zakresie określonym w art. 67. ust. 1 pkt 1 – 10 ustawy z dnia 9 czerwca 2006 r. „Przepisy wprowadzające ustawę o Służbie Kontrwywiadu Wojskowego oraz Służbie Wywiadu Wojskowego oraz ustawę o służbie funkcjonariuszy Służby Kontrwywiadu Wojskowego oraz Służby Wywiadu Wojskowego” oraz o innych działaniach wykraczających poza sprawy obronności państwa i bezpieczeństwa Sił Zbrojnych Rzeczypospolitej Polskiej"
W języku potocznym oraz przekazach medialnych, raport znany jest również jako tzw. "raport z likwidacji WSI", "raport o WSI" lub "druga lista Macierewicza".
Przebieg wydarzeń.
Zgodnie z ustawą z dnia 9 czerwca 2006 r., którą przegłosował Sejm RP (głosami PiS i PO i in.), 12 lutego 2007 r. Antoni Macierewicz przekazał tekst raportu na ręce prezydenta RP Lecha Kaczyńskiego. Po przeprowadzeniu konsultacji z premierem oraz marszałkami Sejmu i Senatu 16 lutego 2007 prezydent, zobligowany ww. ustawą, zlecił publikację raportu w Monitorze Polskim nr 11 w dniu 16 lutego 2007.
Zawartość raportu.
Raport ma 374 strony, jest podzielony na dwanaście rozdziałów oraz obszerne aneksy. Raport został sporządzony na podstawie analizy dokumentów przekazanych przez WSI zespołowi likwidatorów oraz zeznań funkcjonariuszy WSI. W raporcie wykorzystano także wcześniejsze opracowania, takie jak „raport Okrzesika”, opisujący m.in. rzekome sfilmowanie i przekazanie akt WSI do Moskwy w 1989 roku. Kolejne rozdziały opisują:
Skutki prawne raportu.
Komisja Weryfikacyjna skierowała do Prokuratury doniesienia o popełnieniu przestępstwa w następujących sprawach:
Oceny raportu i następstwa.
Urzędujący w czasie publikacji raportu, prezydent RP Lech Kaczyński, stwierdził, że „likwidując WSI, Antoni Macierewicz wykonał wielkie zadanie”.
Część polskich polityków skomentowała raport jako „nieinteresujący” lub „nie zawierający sensacji”, podobnie oceniła go część publicystów. Nazywano go również „polowaniem na czarownice”, „bredniami”, „bzdurami”.
Platforma Obywatelska oceniła raport jako „przygotowany nierzetelnie i w sposób bałaganiarski”, a także zagrażający bezpieczeństwu państwa ze względu na ujawnienie dużej liczby szczegółów na temat działania polskich służb specjalnych. 11 kwietnia 2007 Platforma Obywatelska opublikowała „Opinię zespołu ekspertów do publikacji raportu o działaniach żołnierzy i pracowników WSI” pod redakcją Marka Biernackiego. Autorzy przyznali, że w opracowaniu opinii brali udział byli funkcjonariusze WSI. Antoni Macierewicz skomentował „antyraport” jako „prezent ślubny PO dla SLD”.
Komentarze ze strony publicystów zagranicznych były podzielone. Media rosyjskie ironizowały na temat ujawnienia szczegółów agentury. Część mediów i analityków zachodnich (Richard Pipes, Stratfor) uznały raport za niezwykle ważny krok ze względu na oczyszczenie polskich struktur wojskowych z rosyjskiej agentury i zwiększenia ich wiarygodności względem NATO oraz „wynik działania procedur demokratycznych”. W podobnym tonie wypowiadała się część komentatorów krajowych (Marek Chodakiewicz).
Część komentatorów zauważyła, że struktura WSI była i tak całkowicie przejrzysta dla służb rosyjskich dzięki zależności w latach 80. i finalnemu raportowi gen. Buły w 1989 roku, więc ujawnienie agentury nie było sprzeczne z interesem polskim, a co najwyżej z rosyjskim.
Sprostowania w sprawie informacji zawartych w raporcie opublikowały m.in. firmy Siltec oraz Altair, wydawca magazynu „Raport – wojsko, technika, obronność”.
Wiele osób, których nazwiska pojawiły się w "Aneksie 16", rozpoczęło postępowania sądowe (karne lub cywilne) przeciwko autorom raportu o nadużycie uprawnień, niedopełnienie obowiązku wyjaśnienia faktów przed publikacją i zniesławienie. Pierwszy z procesów wytoczony przez Edmunda Ochnię zakończył się umorzeniem. Do marca 2008 umorzeniami zakończyły się kolejne cztery. Proces wytoczony MON przez Jerzego Marka Nowakowskiego zakończył się w marcu 2008 przyznaniem racji powodowi. W kwietniu 2008 Sąd Okręgowy w Warszawie uznał, że ze względów proceduralnych (informacje zawarte w dokumencie urzędowym nie mogą być podważone w zastosowanym trybie postępowania) Wyrokiem Sądu Apelacyjnego w Warszawie Macierewicz musiał przeprosić szefa koncernu ITI Mariusza Waltera za słowa o jego związkach z WSI, oraz został za to samo, skazany przez Sąd Rejonowy dla Warszawy-Śródmieścia na karę 10 000 zł grzywny.
Po wyborach w październiku 2007 Antoni Macierewicz zrezygnował z kierowania komisją ze względu na uzyskanie mandatu poselskiego. Przewodniczącym komisji został były premier Jan Olszewski. W marcu 2008 Olszewski złożył publiczne oświadczenie, w którym wyjaśnił, że wykonanie zleconych komisji zadań w przewidzianym terminie do 30 czerwca może być niewykonalne wobec utrudnień ze strony urzędującego szefa SKW.

</doc>
<doc id="829116" url="https://pl.wikipedia.org/wiki?curid=829116" title="Wyładowanie koronowe">
Wyładowanie koronowe

Wyładowanie koronowe, wyładowanie ulotowe, wyładowanie niezupełne, ulot – wyładowanie elektryczne spowodowane przez jonizację płynu (czyli cieczy lub gazu) otaczającego przewodnik, które pojawia się, gdy gradient potencjału przekracza pewną wartość, ale warunki są niewystarczające do przebicia lub powstania łuku.
Opis zjawiska.
Wyładowanie niezupełne jest procesem, w którym prąd zaczyna płynąć w neutralnym płynie, zwykle powietrzu z elektrody ulotowej podłączonej do wysokiego napięcia. Ruch ładunków jest możliwy dzięki jonizacji ośrodka, powodującej wytwarzanie plazmy wokół elektrody. Powstające jony unoszą ładunek elektryczny do obszaru niższego potencjału otaczającego elektrodę zbiorczą lub rekombinują tworząc ponownie neutralne atomy.
Jeżeli elektroda ulotowa ma bardzo mały promień krzywizny (jest zaostrzona lub ma postać cienkiego przewodu) wokół niej wytwarza się duży gradient potencjału. W takiej sytuacji może dojść do wyładowania w postaci iskry lub łuku elektrycznego. Jeżeli napięcie jest na tyle niskie, że nie pozwala na powstanie kanału plazmy, ale dość wysokie, aby medium uległo częściowej jonizacji, powstaje wyładowanie koronowe.
Korony mogą być dodatnie i ujemne. Jeżeli elektroda ulotowa jest spolaryzowana dodatnio, wyładowanie koronowe jest dodatnie, a przy odwrotnej polaryzacji ujemne. Opis zjawisk fizycznych zachodzących w obu przypadkach różni się. Asymetria wynika z odmiennej natury ujemnych i dodatnich nośników ładunku. Ujemne nośniki ładunku, czyli elektrony, są bardzo lekkie, natomiast nośniki dodatnie, czyli jony, są znacznie cięższe. W efekcie drgań termicznych występujących przy normalnym ciśnieniu i temperaturze elektrony mogą zostać wytrącone ze swoich orbitali.
Różnica między koroną dodatnią a ujemną staje się widoczna, jeżeli rozważymy tempo produkcji ozonu powstającego podczas wyładowań koronowych. Ujemna korona wytwarza znacznie więcej ozonu niż dodatnia.
Praktyczne zastosowania.
Wyładowania koronowe mogą być użytecznym zjawiskiem występującym w wielu przemysłowych zastosowaniach:
Wyładowania koronowe umożliwiają wytworzenie naładowanych powierzchni. Efekt ten jest wykorzystywany w kserokopiarce. Wyładowania koronowe pozwalają na usuwanie z powietrza pyłów przez ich naładowanie, a następnie osadzenie na elektrodzie o przeciwnym znaku. Wolne rodniki oraz jony powstające podczas wyładowania koronowego mogą niszczyć toksyczne związki chemiczne.
Problemy.
Wyładowania koronowe generują zakłócenia w postaci fal dźwiękowych słyszalnych dla człowieka oraz promieniowania elektromagnetycznego utrudniającego odbiór sygnałów radiowych, co jest szczególnie dokuczliwe w pobliżu linii wysokiego napięcia. Energia elektryczna ucieka w powietrze powodując wytwarzanie szkodliwego dla człowieka ozonu oraz tlenków azotu. Z tego względu urządzenia elektryczne są konstruowane tak, aby zmniejszać wyładowania koronowe.
Wyładowania są niepożądane:
Mechanizm wyładowania koronowego.
Niektóre zjawiska fizyczne są wspólne dla wyładowania koronowego dodatniego i ujemnego.
Prawo Peeka.
W 1915 amerykański fizyk Frank William Peek opublikował empiryczną zależność opisującą warunki niezbędne do wystąpienia wyładowania koronowego między dwoma przewodami:
gdzie:
Współczynnik gęstości opisany jest równaniem:
w którym:
Dla warunków normalnych (25 °C i 1013,25 hPa):
Wartość "g"v – krytyczny gradient potencjału dla ulotu można obliczyć na podstawie zależności:
przy czym "g"0 – krytyczny gradient potencjału około 3×106V/m dla powietrza w warunkach normalnych.
Prąd przewodzony przez koronę można obliczyć jako całkę z gęstości prądu elektrycznego po powierzchni przewodnika. Straty mocy są iloczynem napięcia oraz prądu.
Korony dodatnie.
Właściwości.
Korona dodatnia rozkłada się jednorodnie na całej długości przewodnika. Może być obserwowana jako niebieska lub biała poświata, a większość wytwarzanego promieniowania znajduje się w zakresie niewidocznego dla człowieka ultrafioletu. Równomierne rozłożenie plazmy wokół elektrody ulotowej wynika z jednorodności źródła wtórnych kaskad elektronowych. Przy takim samym napięciu oraz kształcie elektrod korona dodatnia jest mniej widoczna niż ujemna. Ilość wolnych elektronów jest znacznie mniejsza. Pojawiają się wyłącznie przy powierzchni przewodnika.
Elektrony w koronie dodatniej koncentrują się blisko powierzchni elektrody ulotowej, w obszarze wysokiego gradientu potencjału, tak więc mają wysoką energię, podczas kiedy w koronie ujemnej wiele elektronów znajduje się dalej od elektrody ulotowej w obszarze wypełnionym znacznie słabszym polem. W reakcjach wymagających większych energii aktywacji wysokoenergetyczne elektrony z korony dodatniej są bardziej użyteczne niż te z korony ujemnej. Elektronów w koronie ujemnej jest więcej, ale udział cząstek o wyższej energii jest mniejszy. Wytwarzanie ozonu wymaga na tyle niskich energii, że korona ujemna okazuje się znacznie bardziej wydajna w jego produkcji. W tym zastosowaniu liczy się bardziej liczba elektronów niż ich energia.
Poza plazmą otaczającą elektrodę ulotową występuje przepływ niskoenergetycznych jonów. W przypadku korony dodatniej podążają one od elektrody zbiorczej do ulotowej. Przy odwrotnej polaryzacji poruszają się w kierunku przeciwnym.
Mechanizm.
Rozwój korony dodatniej rozpoczyna się od przypadkowej jonizacji atomów gazu przez czynniki zewnętrzne takie jak zderzenia atomów z cząstkami promieniowania kosmicznego lub przez pochłanianie fotonów. Elektrony są przyciągane do elektrody ulotowej, a jony dodatnie odpychane. Niesprężyste zderzenia w pobliżu elektrody prowadzą do dalszej jonizacji wytwarzając kaskady elektronów.
W koronie dodatniej elektrony wtórne niezbędne do kolejnych reakcji są wytwarzanie głównie w płynie w obszarze poza plazmą. Ich źródłem są ultrafioletowe fotony wytwarzane przez plazmę przez elektrony wracające do niższych stanów energetycznych. Nowe elektrony są przyciągane do obszaru plazmy wokół elektrody ulotowej wytwarzając kolejne kaskady naładowanych cząstek.
Obszar korony dodatniej można podzielić na dwa regiony:
Korony ujemne.
Właściwości.
Korona ujemna jest bardzo niejednorodna. Źródłem złożonych kształtów korony są niewielkie nierówności na powierzchni elektrody ulotowej. W pobliżu ostrych krawędzi na elektrodzie w koronie pojawiają się charakterystyczne zgrubienia, których kształt określają parametry pola elektrycznego. Właściwości korony ujemnej wiążą się z powstawaniem elektronów wtórnych w kaskadach kolejnych zderzeń. Korona ujemna jest zwykle większa od dodatniej, bo elektrony w większej liczbie opuszczają bezpośrednie sąsiedztwo przewodnika. Całkowita liczba elektronów oraz ich gęstość jest większa niż w przypadku korony dodatniej, ale większość z nich ma niższą energię, bo znajdują się w obszarze o mniejszym gradiencie potencjału.
Mechanizm.
Korony ujemne są bardziej złożone niż dodatnie. Cały proces rozpoczyna się od elektronu pierwotnego powstającego na skutek oddziaływania na płyn promieniowania kosmicznego lub ultrafioletowego. Elektron pierwotny poprzez kaskadę kolejnych zderzeń staje się źródłem lawiny cząstek rozchodzącej się od elektrody ulotowej. Głównym źródłem elektronów w koronie ujemnej jest efekt fotoelektryczny zachodzący na powierzchni elektrody ulotowej. Praca wyjścia, czyli energia potrzebna do uwolnienia elektronów na powierzchni elektrody, jest mniejsza niż energia konieczna dla jonizacji atomów płynu w warunkach normalnych. W przypadku korony ujemnej podobnie jak w dodatniej głównym źródłem elektronów są fotony powstające na skutek powrotu wzbudzonych atomów tworzących plazmę na niższe stany energetyczne. Na dodatek jonizacja gazu jest trudniejsza niż w koronie dodatniej, bo jony dodatnie przemieszczają się do elektrody ulotowej tworząc wokół niej ciasną otoczkę. Niekiedy zderzenia jonów dodatnich z elektrodą również prowadzą do powstawania nowych elektronów.
Pierwsza różnica między korona dodatnią i ujemną tkwi w odmiennej naturze zjawisk odpowiedzialnych za powstawanie lawin elektronów wtórnych. W koronie dodatniej kaskady zderzeń dotyczą atomów płynu, a w ujemnej powierzchni elektrody ulotowej.
Druga różnica dotyczy procesu powstawania jonów w neutralnym płynie. Elektrony opuszczające elektrodę ulotową są pochłaniane przez atomy płynu, np. przez cząsteczki tlenu lub pary wodnej. W ten sposób powstają jony ujemne, które podążają do elektrody zbiorczej. W ten sposób obwód zostaje zamknięty.
Koronę ujemną można podzielić na trzy obszary coraz bardziej odległe od elektrody ulotowej:

</doc>
<doc id="829117" url="https://pl.wikipedia.org/wiki?curid=829117" title="Jorge Bermúdez">
Jorge Bermúdez

Jorge Hernán Bermúdez Morales (ur. 18 czerwca 1971 w Armenii), kolumbijski piłkarz grający na pozycji środkowego obrońcy. Nosi przydomek „El Patrón”.
Kariera klubowa.
Bermúdez pochodzi z miasta Armenia, w którym zaczynał piłkarską karierę w klubie Quindio Armenia. W zespole tym zadebiutował już w 1989 roku w wieku 18 lat. Grał tam przez 2 lata, jednak nie osiągnął z tym klubem znaczących sukcesów. W 1991 roku przeszedł do Ameriki Cali, gdzie szybko wywalczył miejsce w składzie i stał się jej czołowym obrońcą. W 1992 roku wywalczył z Americą swoje pierwsze w karierze mistrzostwo Kolumbii. W 1993 roku wystąpił ze swoim klubem w Copa Libertadores, a America dotarła do półfinału tych rozgrywek, gdzie uległa w dwumeczu z chilijskim Universidad Católica (0:1, 2:2). W zespole z Cali Bermúdez grał do roku 1996 i nie osiągnął już więcej znaczących sukcesów.
Latem 1996 Bermúdez przeszedł do portugalskiej Benfiki Lizbona. W lizbońskim klubie Jorge grał przez jeden sezon. Zaliczył 27 występów zazwyczaj grając w pierwszej jedenastce i zdobył 1 gola, a ze swoim klubem zajął 3. miejsce w lidze za największymi rywalami FC Porto i Sportingiem.
Latem 1997 Jorge wrócił do Ameryki Południowej, jednak nie trafił do ojczyzny, a do Argentyny podpisując kontrakt z Boca Juniors. W Primera División zadebiutował 14 września w wygranym 2:1 meczu z Newell’s Old Boys. Swojego pierwszego gola na argentyńskich boiskach Bermúdez zdobył niespełna miesiąc później, 4 października w wygranym 3:0 wyjazdowym meczu z Gimnasia y Esgrima Jujuy. W premierowym sezonie w Boca, Bermúdez wywalczył mistrzostwo fazy Apertura rozgrywając w całym sezonie 31 meczów. Rok później wywalczył kolejne, tym razem fazy Clausura, a w 2000 roku ponownie Apertura. W latach 2000 i 2001 dzięki dobrej grze w obronie był jednym z autorów sukcesu Boca w Copa Libertadores, gdy zespół wygrywał obie edycje tego pucharu. W 2000 roku dołożył także jeszcze jeden sukces - zdobycie Pucharu Interkontynentalnego (Boca pokonało 2:1 Real Madryt).
Przed sezonem 2001/2002 Bermúdez ponownie wyjechał do Europy, tym razem do greckiego Olympiakosu Pireus. Pobyt w Pireusie nie był jednak udany i przez 2 sezony Jorge rozegrał ledwie 9 meczów i zdobył 1 gola, mając nikły udział w zdobyciu dwukrotnego z rzędu mistrzostwa Grecji. Z Olympiakosem brał także udział w Lidze Mistrzów.
W 2003 roku Bermúdez trafił do Newell’s Old Boys Rosario. Rozegrał 27 meczów w lidze i zdobył 2 gole – w fazie Apertura zajął z zespołem 6. miejsce, a w Clausura - 12. W połowie 2004 roku trafił do ekwadorskiego klubu Barcelona SC. Po roku przeniósł się do Club Deportivo Quevedo, a latem 2005 wrócił do Kolumbii, do Ameriki Cali. Początek roku 2006 to gra w Deportivo Pereira, a druga połowa – Independiente Santa Fe Bogota. W styczniu 2007 Bermúdez ponownie zmienił klub i obecnie jest zawodnikiem Quindio Armenia.
Kariera reprezentacyjna.
W 1992 roku Bermúdez był członkiem olimpijskiej reprezentacji Kolumbii na Igrzyska Olimpijskie w Barcelonie. Był tam podstawowym zawodnikiem, jednak nie pomógł zespołowi w wyjściu z grupy.
W pierwszej reprezentacji Kolumbii Bermúdez zadebiutował 8 lutego 1995 roku w zremisowanym 0:0 towarzyskim meczu z reprezentacją Australii.
W 1998 roku Jorge był członkiem 22-osobowej kadry Kolumbii na finały Mistrzostw Świata we Francji. Tam był podstawowym zawodnikiem swojej drużyny i rozegrał wszystkie mecze grupowe w pełnym wymiarze czasowym - z Rumunią (0:1), z Tunezją (1:0) oraz z Anglią (0:2). Kolumbia zajęła 3. miejsce i nie wyszła z grupy.
W swojej karierze Bermúdez ma także zaliczone 2 turnieje Copa América: Copa América 1995 (3. miejsce) i Copa América 1999 (ćwierćfinał).
Swój ostatni mecz w reprezentacji Bermúdez rozegrał 24 kwietnia 2001. Był to mecz kwalifikacyjny do Mistrzostw Świata 2002, a Kolumbia zremisowała 2:2 z Wenezuelą. Ogółem w reprezentacji Kolumbii Bermúdez zagrał 56 meczów i zdobył w nich 3 gole.

</doc>
<doc id="829118" url="https://pl.wikipedia.org/wiki?curid=829118" title="MC Solaar">
MC Solaar

MC Solaar, właśc. Claude M'Barali (ur. 5 marca 1969 w Dakarze) - francuski artysta hip-hopowy, jeden z najpopularniejszych poza granicami Francji francuskich raperów. Urodzony w Senegalu, jako małe dziecko przeprowadził się z rodzicami do Paryża, do dzielnicy Villeneuve St. Georges. Jako nastolatek spędził pewien czas u wujka w Kairze.
Jego twórczość cechuje zabawa słowem i poetyckie teksty. W swojej karierze współpracował m.in. z brytyjskim zespołem Urban Species, z amerykańskim raperem Guru oraz z Missy Elliott. Producentem czterech pierwszych płyt MC Solaara był duet Le Funk Mob, później znany jako taneczny zespół Cassius.
Zasiadał w jury konkursu głównego na 51. MFF w Cannes (1998).
Przez pięć lat artysta spotykał się z popularną francuską aktorką Ophélie Winter, natomiast od 2003 roku jego żoną jest aktorka Chloé Bensemoun, z którą ma syna Romana.
Jako nastolatek M'Barali był obiecującym piłkarzem.

</doc>
<doc id="829120" url="https://pl.wikipedia.org/wiki?curid=829120" title="Jorge Bermudez">
Jorge Bermudez



</doc>
<doc id="829121" url="https://pl.wikipedia.org/wiki?curid=829121" title="Cryptoworks">
Cryptoworks

CryptoWorks – system dostępu warunkowego wykorzystywany w telewizji cyfrowej, opracowany przez firmę Philips CryptoTec, obecnie należącą do Irdeto.
Niektórzy nadawcy używający systemu CryptoWorks.
"(w kolejności: nazwa platformy lub programu, kraj pochodzenia lub docelowy, satelita, stopień)"
Jest też wykorzystywany do kodowania przekazów dla telewizji kablowych.
Z systemu Cryptoworks korzystała również, nieistniejąca już, pierwsza polska platforma satelitarna Wizja TV.

</doc>
<doc id="829125" url="https://pl.wikipedia.org/wiki?curid=829125" title="Wólka-Przedmieście">
Wólka-Przedmieście

Wólka-Przedmieście – wieś w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.
Tutaj urodził się Edward Ozorowski, polski biskup rzymskokatolicki, arcybiskup metropolita białostocki w latach 2006-2017, doktor habilitowany teologii, profesor zwyczajny.
Wierni kościoła rzymskokatolickiego należą do parafii Chrystusa Dobrego Pasterza w Jurowcach.

</doc>
<doc id="829127" url="https://pl.wikipedia.org/wiki?curid=829127" title="Zapieczki">
Zapieczki

Zapieczki – kolonia w Polsce położona w województwie podlaskim, w powiecie białostockim, w gminie Wasilków.
W latach 1975–1998 miejscowość administracyjnie należała do województwa białostockiego.
Wierni kościoła rzymskokatolickiego należą do parafii Najświętszej Maryi Panny Królowej Polski w Supraślu.

</doc>
<doc id="829132" url="https://pl.wikipedia.org/wiki?curid=829132" title="System dostępu warunkowego">
System dostępu warunkowego

System warunkowego dostępu (z ang. "conditional access system – CAS") – system uwierzytelniający lub rozwiązania, które powodują, że dostęp do chronionych usług nadawania radiowego lub telewizyjnego w formie zrozumiałej jest uwarunkowany posiadaniem abonamentu lub innego, uprzednio uzyskanego indywidualnego zezwolenia.
Sygnał jest szyfrowany (kodowany) i niedostępny dla nieuprawnionych osób. Aby abonent mógł odebrać i odkodować sygnał, wymagany jest set-top box zawierający moduł warunkowego dostępu.
Systemy warunkowego dostępu.
Analogowe (praktycznie już niestosowane):
Cyfrowe:

</doc>
<doc id="829134" url="https://pl.wikipedia.org/wiki?curid=829134" title="Pięciornik błotny">
Pięciornik błotny



</doc>
<doc id="829135" url="https://pl.wikipedia.org/wiki?curid=829135" title="Zbrodnie przeciwko pokojowi">
Zbrodnie przeciwko pokojowi



</doc>
<doc id="829138" url="https://pl.wikipedia.org/wiki?curid=829138" title="Seryjny zabójca">
Seryjny zabójca



</doc>
<doc id="829139" url="https://pl.wikipedia.org/wiki?curid=829139" title="Pięciornik rozłogowy">
Pięciornik rozłogowy

Pięciornik rozłogowy ("Potentilla reptans" L.) – gatunek rośliny z rodziny różowatych ("Rosaceae" Juss.). Rośnie dziko w Europie, Afryce Północnej i Azji, rozprzestrzenił się również gdzieniegdzie poza obszary swojego rodzimego występowania. W Polsce jest bardzo pospolity na całym obszarze.
Biologia i ekologia.
Bylina, hemikryptofit. Kwitnie od czerwca do września. Siedlisko: przydroża, wilgotne łąki, zarośla. Gatunek częsty na niżu i w górach po regiel dolny. W klasyfikacji zbiorowisk roślinnych gatunek charakterystyczny dla O/All. "Agropyro-Rumicion crispi" i Ass. "Ranunculo-Alopecuretum". Liczba chromosomów 2n= 28.
Jest rośliną żywicielską rzadkiego motyla powszelatka armorykańskiego.
Zmienność.
Tworzy mieszańce z pięciornikiem rozścielonym ("P. x mixta" Nolte) i z p. kurze ziele.

</doc>
<doc id="829140" url="https://pl.wikipedia.org/wiki?curid=829140" title="Rezerwat przyrody Buczyna nad Słupią">
Rezerwat przyrody Buczyna nad Słupią

Rezerwat przyrody Buczyna nad Słupią – leśny rezerwat przyrody na obszarze Wybrzeża Słowińskiego, na terenie gminy miejskiej Ustka. Został utworzony na mocy zarządzenia Ministra Ochrony Środowiska i Zasobów Naturalnych z 29 grudnia 1987 roku, które weszło w życie 15 lutego 1988 roku. Powierzchnia rezerwatu wynosi 18,82 ha (akt powołujący podawał 18,92 ha). Rezerwat obejmuje obszar leśny nad Słupią. Ochronie rezerwatu podlega przede wszystkim ok. 100-letni las bukowy. Występują tu również brzoza brodawkowata i dąb szypułkowy.

</doc>
<doc id="829141" url="https://pl.wikipedia.org/wiki?curid=829141" title="Fodera">
Fodera

Fodera - firma zajmująca się produkcją gitar basowych i strun. Powstała w 1983 roku, a jej obecna siedziba znajduje się w Nowym Jorku. Artyści grający na instrumentach Fodery to: Victor Wooten, Richard Bona i wielu innych. W Polsce użytkownikami Fodery są m.in. Robert Kubiszyn oraz Łukasz Adamczyk - gitarzyści basowi znani ze współpracy m.in. z Grzegorzem Turnauem.

</doc>
<doc id="829142" url="https://pl.wikipedia.org/wiki?curid=829142" title="Elektrostrykcja">
Elektrostrykcja

Elektrostrykcja – zjawisko zmiany wymiarów materiału pod wpływem pola elektrycznego (napięcia). Charakteryzuje się tym, że zmiana wymiarów zachodzi w jednym kierunku, niezależnie od kierunku przyłożonego pola elektrycznego (zjawisko proste). Stopień odkształcenia jest proporcjonalny do kwadratu natężenia pola. Elektrostrykcji nie należy mylić z odwrotnym zjawiskiem piezoelektrycznym.
Dipole w materiałach elektrostrykcyjnych ułożone są w sposób przypadkowy. Wpływa to, przy znacznej liczbie dipoli, na uśrednienie wypadkowej wartości polaryzacji do zera. Z powyższego powodu zachodzi konieczność polaryzowania materiałów elektrostrykcyjnych.
Elektrostrykcja jest jednym z efektów optyki nieliniowej występującym w materiałach z nieliniowością trzeciego rzędu.
Zjawisko elektrostrykcji wpływa na wiele zjawisk, np. destabilizuje częstotliwość lasera.

</doc>
<doc id="829143" url="https://pl.wikipedia.org/wiki?curid=829143" title="Zamach bombowy w Indiach 19 lutego 2007">
Zamach bombowy w Indiach 19 lutego 2007

Zamach bombowy w Indiach 19 lutego 2007 – atak terrorystyczny na pociąg ekspresowy "Samjhauta" (Przyjaźń), kursujący pomiędzy Delhi w Indiach, a Lahaur w Pakistanie, którego dokonano około godziny 11:53 PM IST (18:23 UTC). W wyniku ataku zginęło co najmniej 68 osób, wiele też zostało rannych. Według indyjskiej policji za zamachem stała grupa czterech lub pięciu osób.

</doc>
<doc id="829144" url="https://pl.wikipedia.org/wiki?curid=829144" title="Labirynt fauna">
Labirynt fauna

Labirynt fauna (hiszp. "El laberinto del fauno") – hiszpańsko-meksykański film fabularny z 2006 roku w reżyserii Guillermo del Toro. W 2019 roku ukazała się książkowa adaptacja filmu, napisana przez reżysera i Cornelię Funke.
Produkcja.
Zdjęcia kręcono na terenie Hiszpanii w następujących lokalizacjach:
Opis fabuły.
Akcja filmu toczy się w 1944 w Hiszpanii, rządzonej przez frankistów po zwycięstwie w wojnie domowej. Dziewczynka imieniem Ofelia (Ivana Baquero) udaje się z ciężarną matką (Ariadna Gil) do jednostki ojczyma, sadystycznego kapitana Vidala (Sergi López), który w brutalny sposób usiłuje oczyścić podległy mu teren z republikańskich partyzantów. Gdy koło niej toczą się walki, Ofelia odkrywa w ogrodzie tytułowy labirynt i pogrąża się w baśniowym świecie.
Recepcja i nagrody.
Film przypadł do gustu krytykom, kilku ogłosiło go nawet filmem roku 2006. Premierowy pokaz na 59. MFF w Cannes zakończył się trwającą 22 minuty owacją na stojąco. 
Film otrzymał trzy nagrody BAFTA, w tym dla najlepszego filmu obcojęzycznego, siedem hiszpańskich nagród Goya (w tym najlepszy scenariusz oraz najlepsze efekty specjalne) oraz szereg innych wyróżnień. Sześć nominacji do Oscara za rok 2006 zaowocowało trzema nagrodami – za scenografię i dekorację wnętrz, za zdjęcia oraz za charakteryzację. Film zwyciężył także na MFF w Porto. Scenariusz filmu zdobył również nagrodę Nebula za 2007 rok oraz nagrodę Hugo w kategorii "najlepsza prezentacja dramatyczna (długa forma)" w 2007 roku.

</doc>
<doc id="829146" url="https://pl.wikipedia.org/wiki?curid=829146" title="El laberinto del fauno">
El laberinto del fauno



</doc>
<doc id="829147" url="https://pl.wikipedia.org/wiki?curid=829147" title="Pan's Labyrinth">
Pan's Labyrinth



</doc>
<doc id="829148" url="https://pl.wikipedia.org/wiki?curid=829148" title="Poziomka twardawa">
Poziomka twardawa

Poziomka twardawa ("Fragaria viridis") – gatunek rośliny z rodziny różowatych. Rośnie dziko w Azji i Europie. W Polsce jest znacznie rzadsza od poziomki pospolitej. 
Biologia i ekologia.
Bylina, hemikryptofit. Kwitnie w maju i czerwcu. Kwiaty są zapylane przez owady. Nasiona rozsiewane przez zwierzęta lub ludzi (endochoria). Zasiedla zarośla, suche murawy, obrzeża lasów oraz słoneczne, wapienne wzgórza. W klasyfikacji zbiorowisk roślinnych gatunek charakterystyczny dla związku zespołów (All.) "Geranion sanguinei". W Polsce występuje dość często w niektórych regionach na niżu. Liczba chromosomów 2n = 14.
Zmienność.
Tworzy mieszańce z poziomką pospolitą ("F. x hagenbachiana" Lang et Koch) oraz p. wysoką. 

</doc>
<doc id="829156" url="https://pl.wikipedia.org/wiki?curid=829156" title="I liga urugwajska w piłce nożnej (1980)">
I liga urugwajska w piłce nożnej (1980)

Mistrzostwa Urugwaju w roku 1980 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Miejsce w końcowej tabeli mistrzostw nie decydowało o prawie gry w międzynarodowych pucharach – o tym zadecydował oddzielny turniej zwany Liguilla Pre-Libertadores, rozegrany na koniec sezonu. Najlepszy klub w tym turnieju uzyskał prawo gry w Copa Libertadores 1981, a drugi miał stoczyć pojedynek barażowy z mistrzem Urugwaju. Z ligi spadł jeden klub, a na jego miejsce awansowały dwa kluby, dlatego liga zwiększona została z 14 do 15 klubów.

</doc>
<doc id="829161" url="https://pl.wikipedia.org/wiki?curid=829161" title="Druga Lista Macierewicza">
Druga Lista Macierewicza



</doc>
<doc id="829165" url="https://pl.wikipedia.org/wiki?curid=829165" title="Sampieru Corsu">
Sampieru Corsu



</doc>
<doc id="829178" url="https://pl.wikipedia.org/wiki?curid=829178" title="Sitopodobne">
Sitopodobne



</doc>
<doc id="829179" url="https://pl.wikipedia.org/wiki?curid=829179" title="Alabama (zespół muzyczny)">
Alabama (zespół muzyczny)

Alabama - amerykański zespół muzyczny założony w 1969 w Fort Payne, grający muzykę w stylu country. Przez wiele lat działał pod nazwą Wild Country.
W latach 70. zespół nagrał, wydane przez wytwórnię LSI, albumy: "Wild Country, Deuces Wild" i "Alabama 3". W 1979 muzycy zmienili nazwę formacji na Alabama i podpisali kontrakt z wytwórnią RCA, dla której wydali albumy studyjne: "My Home’s in Alabama" (1980), "Feels So Right" (1981), "Mountain Music" (1982), "The Closer You Get…" (1983), "Roll on" (1984), "Forty Hour Week" (1985), "Alabama Christmas" (1985), "The Touch" (1986), "Just Us" (1987), "Southern Star" (1989) i "Past It on Down" (1990).
Wiele piosenek grupy uzyskało rangę bestsellerów gatunku, m.in. „Tennessee River” czy pMountain Music”, a także „Angel Among Us”, która w nowym tysiącleciu została wylansowała także w wersji Demi Lovato.
Zespół kilkukrotnie zdobył nagrodę Grammy.

</doc>
<doc id="829181" url="https://pl.wikipedia.org/wiki?curid=829181" title="Mail Access Agent">
Mail Access Agent

Mail Access Agent (MAA) – program komputerowy lub demon odczytujący pocztę elektroniczną znajdującą się w skrzynkach pocztowych, w celu jej przekazania do MRA, lub bezpośrednio do MUA. Komunikacja odbywa się za pomocą protokołu komunikacyjnego POP3 lub IMAP.
Rodzaje programów poczty elektronicznej.
W kolejności działania, według terminologii w języku angielskim:

</doc>
<doc id="829182" url="https://pl.wikipedia.org/wiki?curid=829182" title="Mail Retrival Agent">
Mail Retrival Agent

Mail Retrival Agent (MRA) – program odbierający pocztę elektroniczną od Mail Access Agent (MAA), zazwyczaj za pomocą protokołu POP3 lub IMAP. Może wykonywać automatyczne przekierowanie poczty po stronie klienta. Działa jako osobny program komputerowy lub może być wbudowany w klienta poczty elektronicznej (MUA).
Rodzaje programów poczty elektronicznej.
W kolejności działania, według terminologii w języku angielskim:

</doc>
<doc id="829183" url="https://pl.wikipedia.org/wiki?curid=829183" title="Mail Submission Agent">
Mail Submission Agent

Mail Submission Agent (MSA) – program komputerowy lub demon, którego zadaniem jest odbieranie poczty elektronicznej od klienta poczty elektronicznej, "Mail User Agent (MUA)", w celu dostarczenia jej do serwera poczty elektronicznej (MTA). MSA korzysta z protokołu komunikacyjnego SMTP, w wariancie zdefiniowanym w dokumentach i .
Rodzaje programów poczty elektronicznej.
W kolejności działania, według terminologii w języku angielskim:

</doc>
<doc id="829184" url="https://pl.wikipedia.org/wiki?curid=829184" title="Perz">
Perz

Perz ("Elymus") – rodzaj roślin z rodziny wiechlinowatych. Obejmuje ponad 170 gatunków. Rośliny te występują na rozległych obszarach strefy umiarkowanej półkuli północnej, z centrum zróżnicowania w Azji (w Chinach występuje 88 gatunków, z czego 62 tylko tam). Nieliczne gatunki rosną na obszarach górskich w strefie międzyzwrotnikowej (Ameryka Środkowa i północno-zachodnia część Ameryki Południowej, Wyżyna Abisyńska w Afryce) oraz w klimacie umiarkowanym Ameryki Południowej. Jako introdukowani przedstawiciele rodzaju obecni są w Afryce Południowej i Australii. W Polsce występują cztery gatunki rodzime z tego rodzaju i dwa przejściowo zawlekane (efemerofity).
Różne gatunki z tego rodzaju wykorzystywane są jako dobre rośliny pastewne i ozdobne. Niektóre są uciążliwymi, silnie inwazyjnymi gatunkami i chwastami w uprawach. Dotyczy to zwłaszcza pospolitego także w Polsce perzu właściwego "Elymus repens".
Systematyka.
Rodzaj z rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Triticeae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), podplemię "Elyminae" Benth., rodzaj perz ("Elymus" L.)
Gromada okrytonasienne, klasa jednoliścienne, podklasa komelinowe, rząd ciborowce, rodzina wiechlinowate, podrodzina jęczmieniowe, plemię jęczmieniowe, podplemię "Hordeinae". 

</doc>
<doc id="829185" url="https://pl.wikipedia.org/wiki?curid=829185" title="Agropyron">
Agropyron



</doc>
<doc id="829186" url="https://pl.wikipedia.org/wiki?curid=829186" title="Z legend dawnego Egiptu">
Z legend dawnego Egiptu

Z legend dawnego Egiptu – nowela Bolesława Prusa opublikowana po raz pierwszy 1 stycznia 1888 r. Była pierwszą nowelą Prusa, w której posługuje się kostiumem historycznym. Fabuła koncentruje się wokół umierającego, starego faraona Ramzesa, który niespodziewanie zdrowieje, i jego następcy, dążącego do reform Horusa, który niespodziewanie umiera.
Tło współczesne.
Inspiracją noweli były losy współczesnych cesarzy niemieckich Wilhelma I oraz jego następcy Fryderyka III. Wilhelm w październiku 1887 r. poważnie zachorował. Przypuszczano, że niedługo tron po nim obejmie jego syn i następca Fryderyk, uważany za polityka o orientacji bardziej postępowej. Wkrótce okazało się jednak, że Fryderyk choruje na nowotwór gardła.
Pod koniec grudnia 1887 r. — według Zygmunta Szweykowskiego — "Prus napisał "Z legend dawnego Egiptu", przerzucając temat współczesny w przeszłość. Prus musiał uznać ten zabieg za konieczność, aby w pełni dopowiedzieć to, co w rzeczywistości nie było jeszcze zakończone, uniknąć posmaku sensacji i uzyskać perspektywy uogólniające fakt jednostkowy na całość życia ludzkiego; atmosfera legendowa szczególnie temu sprzyjała".
"Uśmiercając Horusa, gdy książę Fryderyk jeszcze żył" — pisze dalej Szweykowski — "Prus uprzedził wypadki, ale pomylił się tylko w szczegółach, nie zaś w istocie zagadnienia, które miało udokumentować ideę, że 'marne są ludzkie nadzieje wobec porządku świata'. Fryderyk wstąpił wprawdzie na tron (jako Fryderyk III) w marcu następnego roku (cesarz Wilhelm I zmarł 9 marca 1888 r.) i na czas krótki wydawało się, że w Niemczech (a więc pośrednio i w Europie) nastanie nowa era".
Jednakże Fryderyk przeżył ojca tylko o 99 dni, umierając w Poczdamie 15 czerwca 1888 r. i pozostawiając tron Niemiec swemu synowi Wilhelmowi II.
Według Szweykowskiego, "bezpośredni kontakt noweli z wydarzeniami politycznymi ówczesnych Niemiec otwiera niewątpliwie nowe sugestie dla genezy "Faraona"".

</doc>
<doc id="829197" url="https://pl.wikipedia.org/wiki?curid=829197" title="Jasnotopodobne">
Jasnotopodobne



</doc>
<doc id="829198" url="https://pl.wikipedia.org/wiki?curid=829198" title="Lamianae">
Lamianae



</doc>
<doc id="829200" url="https://pl.wikipedia.org/wiki?curid=829200" title="Derewna">
Derewna



</doc>
<doc id="829202" url="https://pl.wikipedia.org/wiki?curid=829202" title="Josef Rieder">
Josef Rieder

Josef "Josl" Rieder (ur. 3 grudnia 1932 w Lermoos, zm. 15 czerwca 2019) – austriacki narciarz alpejski, trzykrotny medalista mistrzostw świata. 
Wystartował na igrzyskach olimpijskich w Cortina d’Ampezzo w 1956 roku, gdzie został zdyskwalifikowany w slalomie i zjeździe. Podczas rozgrywanych dwa lata później mistrzostw świata w Bad Gastein wywalczył trzy medale. Najpierw zwyciężył w slalomie, wyprzedzając swego rodaka, Toniego Sailera i Chiharu Igayę z Japonii. Trzy dni później zajął drugie miejsce w gigancie, rozdzielając Sailera oraz Francuza François'a Bonlieu i Rogera Stauba ze Szwajcarii, którzy ex aequo zajęli trzecie miejsce. W zjeździe był ósmy, a w kombinacji wywalczył kolejny srebrny medal. Tym razem uplasował się za Sailerem a przed Staubem.
Był 2-krotnym mistrzem Austrii, w 1958 roku był najlepszy w zjeździe i kombinacji.
Podczas igrzysk olimpijskich w Innsbrucku w 1964 roku zapalił znicz olimpijski.

</doc>
<doc id="829203" url="https://pl.wikipedia.org/wiki?curid=829203" title="Emeryt">
Emeryt



</doc>
<doc id="829220" url="https://pl.wikipedia.org/wiki?curid=829220" title="Charles Bozon">
Charles Bozon

Charles Bozon (ur. 15 grudnia 1932 w Chamonix, zm. 7 lipca 1964 tamże) – francuski narciarz alpejski, brązowy medalista olimpijski oraz czterokrotny medalista mistrzostw świata.
Kariera.
W 1954 roku Charles Bozon wystartował na mistrzostwach świata w Åre, gdzie wywalczył piąte miejsce w biegu zjazdowym. Na rozgrywanych dwa lata później igrzyskach olimpijskich w Cortina d’Ampezzo był piąty w gigancie, siódmy w slalomie i ósmy w zjeździe. Igrzyska w Cortina d’Ampezzo były równocześnie mistrzostwami świata, jednak kombinację rozgrywano tylko w ramach drugiej z tych imprez. W konkurencji tej zdobył srebrny medal, plasując się za Austriakiem Tonim Sailerem, a przed Stigiem Sollanderem ze Szwecji. Wynik ten powtórzył podczas rozgrywanych cztery lata później igrzysk w Squaw Valley. Francuz rozdzielił tam na podium swego rodaka Guya Périllata i Hans-Petera Laniga ze Wspólnej Reprezentacji Niemiec. Parę dni wcześniej wywalczył brązowy medal w slalomie, ulegając tylko dwóm Austriakom: Ernstowi Hinterseerowi i Mathiasowi Leitnerowi. W Squaw Valley Bozon zajął także ósme miejsce w gigancie i dziewiąte w zjeździe. Ostatni medal zdobył na mistrzostwach świata w Chamonix w 1962 roku, gdzie zwyciężył w slalomie. W konkurencji tej dwukrotnie zwyciężył też podczas zawodów 3-Tre we włoskim Madonna di Campiglio w latach 1957 i 1959. Sześciokrotnie zostawał mistrzem Francji: w zjeździe w latach 1956 i 1957 oraz gigancie i slalomie w latach 1956 i 1961.
Zginął w Alpach pod lawiną podczas wspinaczki na Aiguille Verte.

</doc>
<doc id="829221" url="https://pl.wikipedia.org/wiki?curid=829221" title="Álava">
Álava

Álava (bask. Araba) – prowincja w północnej Hiszpanii, współtworząca wspólnotę autonomiczną Kraju Basków, ze stolicą w Vitorii-Gasteiz. Liczba mieszkańców wynosi 309 635 (INE, 2008), powierzchnia 2963 km². Graniczy z prowincjami: Gipuzkoa, Nawarra, La Rioja, Burgos, Bizkaia.
Comarki.
W skład prowincji Álava wchodzą następujące "comarki":
Araba / Álava.
Zgodnie ze Statutem Autonomicznym Kraju Basków oficjalna nazwa regionu, jako prowincja i kraina historyczna, jest dwujęzyczna:

</doc>
<doc id="829222" url="https://pl.wikipedia.org/wiki?curid=829222" title="Prowincja Álava">
Prowincja Álava



</doc>
<doc id="829225" url="https://pl.wikipedia.org/wiki?curid=829225" title="Gbit/s">
Gbit/s



</doc>
<doc id="829228" url="https://pl.wikipedia.org/wiki?curid=829228" title="Chargey-les-Gray">
Chargey-les-Gray



</doc>
<doc id="829229" url="https://pl.wikipedia.org/wiki?curid=829229" title="Chargey-les-Port">
Chargey-les-Port



</doc>
<doc id="829230" url="https://pl.wikipedia.org/wiki?curid=829230" title="Charge">
Charge



</doc>
<doc id="829231" url="https://pl.wikipedia.org/wiki?curid=829231" title="Miłość w myślach">
Miłość w myślach

Miłość w myślach (niem. "Was nützt die Liebe in Gedanken", ang. "Love in Thoughts") – niemiecki melodramat w reżyserii Achima von Borriesa z 2004 r.

</doc>
<doc id="829234" url="https://pl.wikipedia.org/wiki?curid=829234" title="Charleville-Mezieres">
Charleville-Mezieres



</doc>
<doc id="829235" url="https://pl.wikipedia.org/wiki?curid=829235" title="Was nützt die Liebe in Gedanken">
Was nützt die Liebe in Gedanken



</doc>
<doc id="829237" url="https://pl.wikipedia.org/wiki?curid=829237" title="Charmes-la-Cote">
Charmes-la-Cote



</doc>
<doc id="829238" url="https://pl.wikipedia.org/wiki?curid=829238" title="Love in Thoughts">
Love in Thoughts



</doc>
<doc id="829239" url="https://pl.wikipedia.org/wiki?curid=829239" title="Charmes-sur-Rhone">
Charmes-sur-Rhone



</doc>
<doc id="829241" url="https://pl.wikipedia.org/wiki?curid=829241" title="Charmois-devant-Bruyeres">
Charmois-devant-Bruyeres



</doc>
<doc id="829243" url="https://pl.wikipedia.org/wiki?curid=829243" title="Cuadrilla de Gorbeialdea">
Cuadrilla de Gorbeialdea

Cuadrilla de Gorbeialdea (bask. Gorbeialdeko Kuadrilla) – comarca w Hiszpanii, w Kraju Basków, w prowincji Álava. Stolicą comarki jest Murgia w gminie Zuia. Jej powierzchnia wynosi 494 km².
Podział administracyjny.
Cuadrilla de Gorbeialdea dzieli się na 6 gmin:

</doc>
<doc id="829244" url="https://pl.wikipedia.org/wiki?curid=829244" title="Ludwig Leitner">
Ludwig Leitner

Ludwig Leitner (ur. 24 lutego 1940 w Mittelbergu, zm. 21 marca 2013 tamże) – niemiecki narciarz alpejski pochodzenia austriackiego, trzykrotny medalista mistrzostw świata. 
Kariera.
W zawodach Pucharu Świata zadebiutował 14 stycznia 1967 roku w Wengen, zajmując 33. miejsce w zjeździe. Pierwsze punkty (do sezonu 1978/79 punktowało tylko dziesięciu najlepszych zawodników) zdobył 20 stycznia 1968 roku w Kitzbühel, gdzie był siódmy w zjeździe. Nigdy nie stanął na podium zawodów tego cyklu. W klasyfikacji generalnej sezonu 1967/1968 zajął 45. miejsce. 
Wystartował na mistrzostwach świata w Badgastein w 1958 roku, gdzie zajął 8. miejsce w kombinacji, 9. w slalomie, 11. w zjeździe i 18. w gigancie. Blisko medalu był podczas igrzysk olimpijskich w Squaw Valley w 1960 roku, kończąc slalom na czwartej pozycji. W walce o podium lepszy okazał się Francuz Charles Bozon. Na rozgrywanych dwa lata później mistrzostwach świata w Chamonix wywalczył brązowy medal w kombinacji. W zawodach tych wyprzedzili go tylko dwaj Austriacy: Karl Schranz i Gerhard Nenning. Na tej samej imprezie był piąty w slalomie, dziesiąty w gigancie i szesnasty w zjeździe. Kolejny medal zdobył podczas igrzysk olimpijskich w Innsbrucku. W rozgrywanej tam kombinacji wywalczył złoty medal, jednak konkurencja ta nie była konkurencją olimpijską, rozgrywana była w ramach mistrzostw świata. Wyprzedził tam Gerharda Nenninga i Billy'ego Kidda z USA. W konkurencjach olimpijskich był piąty w zjeździe i slalomie oraz ósmy w gigancie. Następnie wywalczył brązowy medal w kombinacji na rozgrywanych w 1966 roku mistrzostwach świata w Portillo. Tym razem lepsi okazali się Francuzi: Jean-Claude Killy i Léo Lacroix. Brał również udział w igrzyskach olimpijskich w Grenoble w 1968 roku, 12. miejsce w zjeździe i slalomie oraz 23. w gigancie. W nieolimpijskiej kombinacji zajął piątą pozycję.
Był 15-krotnym mistrzem RFN: w zjeździe [1964-1966, 1968), slalomie (1958, 1960, 1963, 1965), gigancie (1958, 1963, 1967) i kombinacji (1958, 1962-1964).
Jego brat, Mathias Leitner reprezentował Austrię w narciarstwie alpejskim.
Osiągnięcia.
Puchar Świata.
Miejsca na podium w zawodach.
Leitner nigdy nie stanął na podium zawodów PŚ.

</doc>
<doc id="829245" url="https://pl.wikipedia.org/wiki?curid=829245" title="Zuiako kuadrila">
Zuiako kuadrila



</doc>
<doc id="829246" url="https://pl.wikipedia.org/wiki?curid=829246" title="Cuadrilla de Zuya">
Cuadrilla de Zuya



</doc>
<doc id="829248" url="https://pl.wikipedia.org/wiki?curid=829248" title="Charnay-les-Chalon">
Charnay-les-Chalon



</doc>
<doc id="829250" url="https://pl.wikipedia.org/wiki?curid=829250" title="Charnay-les-Macon">
Charnay-les-Macon



</doc>
<doc id="829253" url="https://pl.wikipedia.org/wiki?curid=829253" title="Charnecles">
Charnecles



</doc>
<doc id="829254" url="https://pl.wikipedia.org/wiki?curid=829254" title="Charrey-sur-Saone">
Charrey-sur-Saone



</doc>
<doc id="829255" url="https://pl.wikipedia.org/wiki?curid=829255" title="Chartrene">
Chartrene



</doc>
<doc id="829256" url="https://pl.wikipedia.org/wiki?curid=829256" title="Chartrier-Ferriere">
Chartrier-Ferriere



</doc>
<doc id="829257" url="https://pl.wikipedia.org/wiki?curid=829257" title="Charteves">
Charteves



</doc>
<doc id="829258" url="https://pl.wikipedia.org/wiki?curid=829258" title="Charezier">
Charezier



</doc>
<doc id="829259" url="https://pl.wikipedia.org/wiki?curid=829259" title="Chasne-sur-Illet">
Chasne-sur-Illet



</doc>
<doc id="829260" url="https://pl.wikipedia.org/wiki?curid=829260" title="Rioja Alavesa">
Rioja Alavesa

Rioja Alavesa/Arabako Errioxa, właśc. Cuadrilla de Laguardia-Rioja Alavesa (bask. Biasteri-Arabako Errioxako Kuadrilla) – comarca w Hiszpanii, w Kraju Basków, w prowincji Álava. Stolicą comarki jest Guardia. Liczba ludności wynosi 10 690, a powierzchnia 315,83 km².
Gminy.
W skład comarki Arabako Errioxako kuadrila wchodzi 15 gmin. Są to:

</doc>
<doc id="829262" url="https://pl.wikipedia.org/wiki?curid=829262" title="Arabako Errioxa">
Arabako Errioxa



</doc>
<doc id="829263" url="https://pl.wikipedia.org/wiki?curid=829263" title="Chasse-sur-Rhone">
Chasse-sur-Rhone



</doc>
<doc id="829266" url="https://pl.wikipedia.org/wiki?curid=829266" title="Victory Point System">
Victory Point System

Victory Point System - technika będąca ewolucją mechaniki z serii gier Świat mroku, gdzie testy umiejętności wykonuje się kostką dwudziestościenną (k20). W celu przeprowadzenia testu sumuje się poziom cechy głównej oraz poziom umiejętności, uzyskana liczba jest maksymalną liczbą potrzebną do zdania testu (wyjątek stanowią liczby 19 - porażka i 20 - wyjątkowa porażka) np. suma cechy i umiejętności - 8 test będzie zdany gdy gracz wyrzuci na kostce k20 1-8, suma cechy i umiejętności 20 test będzie zdany gdy gracz wyrzuci 1-18 na kostce k20. Victory Point System dopuszcza dodatkowo jakość zdanego testu poprzez punkty zwycięstwa (1 na 3 wyrzucone oczka kostki zaokrąglając w dół), im więcej punktów zwycięstwa tym lepsze wykonanie testu. Ponadto jeżeli gracz wyrzuci na kostce liczbę równą maksymalnej liczbie dla zdania testu, liczba punktów zwycięstwa podwaja się (tzw. test krytyczny, pot. krytyk). 
Do zadawania obrażeń w tym systemie służą kostki sześcienne (k6) tzw. kostki efektu, przy czym sukces jest dla liczb 1-4, porażka dla 5 i 6. Liczba kostek, jaką będzie się rzucać określa rodzaj broni plus dodatkowe kostki równe liczbie punktów zwycięstwa testu.

</doc>
<doc id="829267" url="https://pl.wikipedia.org/wiki?curid=829267" title="Chasserades">
Chasserades



</doc>
<doc id="829268" url="https://pl.wikipedia.org/wiki?curid=829268" title="Chassey-Beaupre">
Chassey-Beaupre



</doc>
<doc id="829269" url="https://pl.wikipedia.org/wiki?curid=829269" title="Chassey-les-Montbozon">
Chassey-les-Montbozon



</doc>
<doc id="829270" url="https://pl.wikipedia.org/wiki?curid=829270" title="Chassey-les-Scey">
Chassey-les-Scey



</doc>
<doc id="829272" url="https://pl.wikipedia.org/wiki?curid=829272" title="Chassille">
Chassille



</doc>
<doc id="829274" url="https://pl.wikipedia.org/wiki?curid=829274" title="Chasse">
Chasse



</doc>
<doc id="829275" url="https://pl.wikipedia.org/wiki?curid=829275" title="Chatel-Chehery">
Chatel-Chehery



</doc>
<doc id="829276" url="https://pl.wikipedia.org/wiki?curid=829276" title="Chatenay-Macheron">
Chatenay-Macheron



</doc>
<doc id="829277" url="https://pl.wikipedia.org/wiki?curid=829277" title="Chauche">
Chauche



</doc>
<doc id="829278" url="https://pl.wikipedia.org/wiki?curid=829278" title="Carlo Senoner">
Carlo Senoner

Carlo Senoner (ur. 24 października 1943 w Selva di Val Gardena) – włoski narciarz alpejski, mistrz świata.
Kariera.
W zawodach Pucharu Świata zadebiutował 5 stycznia 1967 roku w Berchtesgaden, zajmując piąte miejsce w slalomie. Tym samym już w debiucie zdobył pierwsze punkty. Nigdy nie stanął na podium zawodów tego cyklu. W klasyfikacji generalnej sezonu 1966/1967 zajął 22. miejsce.
Wystartował na igrzyskach olimpijskich w Squaw Valley w 1960 roku, gdzie zajął 13. miejsce w slalomie i 17. w gigancie. Na rozgrywanych dwa lata później mistrzostwach świata w Chamonix był czwarty w kombinacji. W walce o podium lepszy okazał się Ludwig Leitner z RFN. Na tej samej imprezie był siódmy w slalomie, szósty w gigancie, a w zjeździe zajął 26. miejsce. Podczas mistrzostw świata w Portillo w 1966 roku wywalczył złoty medal w slalomie. W zawodach tych wyprzedził dwóch Francuzów: Guy Périllata i Louisa Jauffreta. Był to pierwszy w historii złoty medal mistrzostw świata dla Włoch w tej konkurencji. Brał również udział w igrzyskach olimpijskich w Grenoble w 1968 roku, startując w slalomie, jednak nie ukończył rywalizacji.
Osiągnięcia.
Puchar Świata.
Miejsca na podium.
Senoner nigdy nie stanął na podium zawodów PŚ.

</doc>
<doc id="829281" url="https://pl.wikipedia.org/wiki?curid=829281" title="Chaudenay-le-Chateau">
Chaudenay-le-Chateau



</doc>
<doc id="829282" url="https://pl.wikipedia.org/wiki?curid=829282" title="Chaudiere">
Chaudiere



</doc>
<doc id="829283" url="https://pl.wikipedia.org/wiki?curid=829283" title="Chauffour-les-Bailly">
Chauffour-les-Bailly



</doc>
<doc id="829285" url="https://pl.wikipedia.org/wiki?curid=829285" title="Chauffour-les-Etrechy">
Chauffour-les-Etrechy



</doc>
<doc id="829286" url="https://pl.wikipedia.org/wiki?curid=829286" title="Chaufour-les-Bonnieres">
Chaufour-les-Bonnieres



</doc>
<doc id="829287" url="https://pl.wikipedia.org/wiki?curid=829287" title="Jacek Cyzio">
Jacek Cyzio

Jacek Cyzio (ur. 6 września 1968 w Chrzanowie) – polski piłkarz i trener piłkarski.
Kariera piłkarska.
Karierę sportową rozpoczynał w Górniku Libiąż. Następnie w sezonie 1982/83 zadebiutował w drużynie ówczesnego beniaminka I ligi – Cracovii. Trzecioligową ekipę krakowskich „Pasów” opuścił z końcem 1985 roku. Przeszedł wówczas do Pogoni Szczecin, z którą w sezonie 1986/87 zdobył wicemistrzostwo kraju.
W Szczecinie ukończył Technikum Mechaniczne noszące wówczas imię „Synów Pułków Ludowego Wojska Polskiego”, które do tej pory poszczycić się mogło absolwentami takimi, jak Zenon Kasztelan czy Mariusz Kuras. W barwach „Portowców” występował do końca sezonu 1988/1989, tj. do degradacji drużyny do II ligi, po czym przeszedł na dwa sezony do stołecznej Legii, zdobywając z nią w 1990 roku Puchar Polski. W rundzie jesiennej sezonu 1991/1992 początkowo był znów zawodnikiem „granatowo-bordowych”, by przenieść się na dwa sezony do tureckiego Trabzonspor Kulübü. Z Trabzonu na kolejne dwa sezony przeszedł do Karşıyaka SK, a w sezonie 1995/96 reprezentował po raz trzeci klub z Twardowskiego. W barwach szczecińskiej Pogoni Cyzio rozegrał łącznie 103 mecze, zdobywając 17 bramek. Występował także w Zagłębiu Lubin, Wawelu Kraków i Olimpii Warszawa. Karierę zawodniczą zakończył w 2002 r. w Okęciu Warszawa.
Kariera trenerska.
Od stycznia 2004 do maja 2005 roku trenował drużynę Okęcia, a od 10 maja 2005 do 3 września 2007 był szkoleniowcem Pelikana Łowicz. Od października 2007 roku prowadził zespół Milanu Milanówek (V liga). W dniu 30 kwietnia 2008 roku klub za braki wyników podziękował trenerowi za współpracę. Od maja do 27 września 2008 był trenerem KS Ostrovia Ostrów Mazowiecka.
25 sierpnia 2011 objął posadę trenera Startu Otwock, który prowadził przez niespełna pół roku. W przerwie zimowej sezonu 2011/2012 został zwolniony z powodu słabych wyników drużyny (zespół znalazł się w strefie spadkowej III ligi).
Od 16 grudnia 2011 roku był trenerem czwartoligowego Klubu Sportowego Łomianki, z którym rozstał się w maju następnego roku.
Od stycznia do maja 2013 był trenerem Bzury Chodaków. Od 30 sierpnia 2014 ponownie prowadzi Okęcie Warszawa.

</doc>
<doc id="829288" url="https://pl.wikipedia.org/wiki?curid=829288" title="Chaume-les-Baigneux">
Chaume-les-Baigneux



</doc>
<doc id="829293" url="https://pl.wikipedia.org/wiki?curid=829293" title="Chaussee (Vienne)">
Chaussee (Vienne)



</doc>
<doc id="829296" url="https://pl.wikipedia.org/wiki?curid=829296" title="Chaussee-Tirancourt">
Chaussee-Tirancourt



</doc>
<doc id="829298" url="https://pl.wikipedia.org/wiki?curid=829298" title="Chaussee-d'Ivry">
Chaussee-d'Ivry



</doc>
<doc id="829300" url="https://pl.wikipedia.org/wiki?curid=829300" title="Chaussee-sur-Marne">
Chaussee-sur-Marne



</doc>
<doc id="829302" url="https://pl.wikipedia.org/wiki?curid=829302" title="Chauvency-le-Chateau">
Chauvency-le-Chateau



</doc>
<doc id="829303" url="https://pl.wikipedia.org/wiki?curid=829303" title="Chauvigne">
Chauvigne



</doc>
<doc id="829304" url="https://pl.wikipedia.org/wiki?curid=829304" title="Chauvirey-le-Chatel">
Chauvirey-le-Chatel



</doc>
<doc id="829305" url="https://pl.wikipedia.org/wiki?curid=829305" title="Chauve">
Chauve



</doc>
<doc id="829317" url="https://pl.wikipedia.org/wiki?curid=829317" title="Hrabstwo Crook (Wyoming)">
Hrabstwo Crook (Wyoming)

Hrabstwo Crook – amerykańskie hrabstwo w północno-wschodniej części stanu Wyoming. W roku 2000 liczba mieszkańców wyniosła 5 887. Stolicą jest Sundance.
Historia.
Hrabstwo Crook utworzono w 1875 roku.
Geografia i atrakcje.
Całkowita powierzchnia wynosi 7.435 km². Z tego 31 km² (0.42%) stanowi woda.
Znajduje się tutaj pomnik narodowy Wieża Diabła (ang. "Devils Tower").

</doc>
<doc id="829318" url="https://pl.wikipedia.org/wiki?curid=829318" title="Josef Walcher">
Josef Walcher

Josef "Sepp" Walcher (ur. 8 grudnia 1954 w Schladming – zm. 22 stycznia 1984 tamże) – austriacki narciarz alpejski, mistrz świata.
Kariera.
Pierwsze punkty w zawodach w zawodach Pucharu Świata zdobył 10 grudnia 1972 roku w Val d’Isère, zajmując dwunaste miejsce w zjeździe. Na podium zawodów tego cyklu pierwszy raz stanął 11 lutego 1973 roku w Sankt Moritz, gdzie rywalizację w tej konkurencji ukończył na drugiej pozycji. W zawodach tych rozdzielił dwóch rodaków: Wernera Grissmanna i Franza Klammera. Łącznie 13 razy stawał na podium zawodów pucharowych, odnosząc przy tym pięć zwycięstw: 31 stycznia 1977 roku w Morzine, 12 marca 1977 roku w Heavenly Valley, 20 i 21 stycznia 1978 roku w Kitzbühel i Val Gardena 1978 roku w Val Gardena triumfował w zjazdach. Najlepsze wyniki osiągnął w sezonie 1977/1978, kiedy był siódmy w klasyfikacji generalnej, a w klasyfikacji zjazdu był drugi. Drugie miejsce w klasyfikacji zjazdu zajął też w sezonie 1976/1977.
Jego największym sukcesem jest złoty medal w zjeździe wywalczony podczas mistrzostw świata w Garmisch-Partenkirchen w 1978 roku. W zawodach tych wyprzedził Michaela Veitha z RFN i Wernera Grissmanna. Był to jego jedyny medal wywalczony na międzynarodowej imprezie tej rangi. W 1976 roku wystąpił na igrzyskach olimpijskich w Innsbrucku, zajmując dziewiąte miejsce w tej samej konkurencji. Był trzykrotnym mistrzem Austrii w zjeździe, w latach: 1972, 1973 i 1978.
Zginął w 1984 roku na stoku w wypadku podczas zjazdu.

</doc>
<doc id="829319" url="https://pl.wikipedia.org/wiki?curid=829319" title="Chaux-des-Pres">
Chaux-des-Pres



</doc>
<doc id="829320" url="https://pl.wikipedia.org/wiki?curid=829320" title="Chaux-la-Lotiere">
Chaux-la-Lotiere



</doc>
<doc id="829321" url="https://pl.wikipedia.org/wiki?curid=829321" title="Chaux-les-Clerval">
Chaux-les-Clerval



</doc>
<doc id="829322" url="https://pl.wikipedia.org/wiki?curid=829322" title="Chaux-les-Passavant">
Chaux-les-Passavant



</doc>
<doc id="829323" url="https://pl.wikipedia.org/wiki?curid=829323" title="Chaux-les-Port">
Chaux-les-Port



</doc>
<doc id="829325" url="https://pl.wikipedia.org/wiki?curid=829325" title="Robin Söderling">
Robin Söderling

Robin Bo Carl Söderling (ur. 14 sierpnia 1984 w Tibro) – tenisista szwedzki, finalista French Open 2009 i French Open 2010, reprezentant w Pucharze Davisa, olimpijczyk.
Kariera tenisowa.
Treningi tenisowe Söderling rozpoczął w wieku 5 lat. Ma na koncie wiele sukcesów juniorskich, w 2001 roku triumfował w nieoficjalnych mistrzostwach świata w Orange Bowl (w finale pokonał Argentyńczyka Juana Mónaco), był również mistrzem Europy w singlu (i wicemistrzem w deblu). Sezon 2001 zakończył na 4. miejscu światowego rankingu juniorów. W tym samym roku debiutował w cyklu zawodowym ATP World Tour, dopuszczony z "dziką kartą" do turnieju w Sztokholmie (odpadł w II rundzie).
W dwóch kolejnych latach regularnie poprawiał swoją pozycję w rankingu seniorskim, w 2003 roku awansując do pierwszej setki na świecie. W 2002 roku debiutował w imprezie wielkoszlemowej – przeszedł I rundę na US Open. W 2003 roku wygrał dwa turnieje kategorii ATP Challenger Tour, a podczas Wimbledonu osiągnął III rundę, eliminując m.in. Martina Verkerka. Na koniec sezonu Söderling awansował do finału w Sztokholmie, gdzie przegrał 5:7, 6:3, 6:7(4) z Amerykaninem Mardym Fishem.
W 2004 roku odniósł pierwsze turniejowe zwycięstwo rangi ATP World Tour – w finale w Lyonie pokonał Belga Xaviera Malisse'a. Ponadto Szwed doszedł do finału w Marsylii, gdzie finałowy mecz przegrał z Dominikiem Hrbatým.
W 2005 roku wygrał zawody w Mediolanie, po zwycięstwie w finale nad Radkiem Štěpánkiem. Regularne występy w 2006 roku – finał w Memphis przegrany z Haasem, półfinały i ćwierćfinały innych imprez – pozwoliły mu na dalszy awans w rankingu.
Sezon 2007 Söderling zakończył bez większych sukcesów, natomiast w roku 2008 wygrał trzeci tytuł ATP World Tour. Powtórzył wyczyn z 2004 roku wygrywając Lyonie, tym razem w finale z Julienem Benneteau. Söderling zwyciężył również w rozgrywkach deblowych wspólnie z Jonasem Björkmanem w Båstad oraz doszedł do dwóch innych finałów rozgrywek ATP World Tour w grze pojedynczej, w Rotterdamie (porażka z Michaëlem Llodrą) oraz Memphis (porażka z Steve'em Darcisem).
W maju 2009 roku Szwed doszedł do finału wielkoszlemowego Rolanda Garrosa, pokonując po drodze m.in. Davida Ferrera, obrońcę tytułu Rafaela Nadala, Nikołaja Dawydienkę i Fernando Gonzáleza. W finale przegrał wynikiem 1:6, 6:7(1), 4:6 z Rogerem Federerem. W połowie lipca wygrał turniej na ziemnych kortach w Båstad. Mecz finałowy zakończył się zwycięstwem Söderlinga nad Juanem Mónaco. We wrześniu Szwed awansował do ćwierćfinału US Open, eliminując wcześniej m.in. Nikołaja Dawydienkę; przegrał z Federerem. Do końca roku osiągnął również ćwierćfinały rozgrywek ATP World Tour Masters 1000 w Szanghaju (porażka z Feliciano Lópezem) oraz Paryżu (porażka z Novakiem Đokoviciem). Na koniec roku zakwalifikował się po raz pierwszy w karierze do kończącego sezon turnieju ATP World Tour Finals. Z fazy grupowej Söderling wyszedł na pierwszym miejscu po wygranych pojedynkach nad Nadalem i Đokoviciem, jednak w półfinale został pokonany przez Juana Martína del Potro.
Piąty turniej rangi ATP World Tour Szwed wygrał w lutym 2010 roku w Rotterdamie, eliminując po drodze m.in. Dawydienkę, a w finale Michaiła Jużnego. Kolejny w sezonie finał rozegrał w kwietniu w Barcelonie, jednak w finałowym meczu uległ Fernando Verdasco. Majowy występ podczas Rolanda Garrosa Söderling zakończył, jak w 2009 roku, dochodząc do finału. W ćwierćfinale po raz pierwszy w karierze pokonał Rogera Federera, w półfinale Tomáša Berdycha, natomiast w finale wynikiem 4:6, 2:6, 4:6 nie sprostał Rafaelowi Nadalowi. Na Wimbledonie zakończył swój start na ćwierćfinale po porażce z Nadalem. W lipcu osiągnął finał zawodów w Båstad, jednak finałowe spotkanie przegrał z Nicolásem Almagro. We wrześniu, podczas rywalizacji na US Open Szwed dotarł do ćwierćfinału, jednak mecz o dalszą fazę turnieju przegrał z Federerem.
W listopadzie, w paryskiej hali Bercy Söderling wygrał pierwszy w karierze turniej rangi ATP World Tour Masters 1000, eliminując po drodze m.in. Andy'ego Roddicka, a w finale pokonując 6:1, 7:6(1) Gaëla Monfilsa. W listopadzie wystąpił, po raz drugi z rzędu, w kończącym sezon turnieju ATP World Tour Finals w Londynie. W grupie wygrał jedno spotkanie (z Ferrerem), przegrał zaś dwa (z Murrayem i Federerem) i odpadł w pierwszej fazie turnieju.
W styczniu 2011 roku Szwed wygrał zawody w Brisbane. W drodze po tytuł nie przegrał seta, a w finale wynikiem 6:3, 7:5 pokonał Andy'ego Roddicka. W lutym Söderling obronił tytuł z Rotterdamu. Spotkanie finałowe zakończyło się zwycięstwem Szweda w trzech setach 6:3, 3:6, 6:3 nad Jo-Wilfriedem Tsongą. Trzeci turniej w sezonie Szwed wywalczył w Marsylii, wygrywając w meczu o tytuł z Chorwatem Marinem Čiliciem. W połowie lipca szwed zatriumfował w Båstad, gdzie w pojedynku finałowym był lepszy od Davida Ferrera. Był to jednak ostatni rozegrany przez Szweda w sezonie turniej. W następnych miesiącach zdiagnozowano u niego mononukleozę. Choroba wykluczyła Söderlinga ze startów również w 2012 i 2013 roku. 23 grudnia 2015 poinformował on o oficjalnym zakończeniu kariery zawodowej.
Jako reprezentant Szwecji Söderling debiutował w Pucharze Davisa w lutym 2004 roku, przegrywając z Australijczykiem Lleytonem Hewittem. W 2006 roku zdobył dwa punkty w meczu z Brazylią, przyczyniając się do pozostania Szwecji w najwyższej grupie rozgrywkowej Pucharu Davisa. Wygrał również dwa mecze w lutym 2007 roku, pokonując Białorusinów Wałczkoua i Mirnego. Bilans jego występów pucharowych w singlu wyniósł 13 zwycięstw i 3 porażki, z kolei w deblu 1 wygrana i 1 przegrana.
Söderling wystąpił na igrzyskach olimpijskich w Atenach w 2004 roku. W grze pojedynczej odpadł w I rundzie z Feliciano Lópezem, a w deblu – w parze z Thomasem Enqvistem – w I rundzie ulegli Jonatanowi Erlichowi i Andy'emu Ramowi. W 2008 roku w Pekinie ponownie przegrał w I rundach gier singlowych i deblowych.
Najwyżej sklasyfikowany w rankingu singlistów był na 4. miejscu w listopadzie 2010 roku.
Finały w turniejach ATP World Tour.
Osiągnięcia w turniejach Wielkiego Szlema i ATP World Tour Masters 1000 (gra pojedyncza).
Legenda

</doc>
<doc id="829326" url="https://pl.wikipedia.org/wiki?curid=829326" title="Robin Soderling">
Robin Soderling



</doc>
<doc id="829328" url="https://pl.wikipedia.org/wiki?curid=829328" title="Robin Soederling">
Robin Soederling



</doc>
<doc id="829330" url="https://pl.wikipedia.org/wiki?curid=829330" title="Chavencon">
Chavencon



</doc>
<doc id="829331" url="https://pl.wikipedia.org/wiki?curid=829331" title="Chaveria">
Chaveria



</doc>
<doc id="829335" url="https://pl.wikipedia.org/wiki?curid=829335" title="Chaze-Henry">
Chaze-Henry



</doc>
<doc id="829336" url="https://pl.wikipedia.org/wiki?curid=829336" title="Chainee-des-Coupis">
Chainee-des-Coupis



</doc>
<doc id="829337" url="https://pl.wikipedia.org/wiki?curid=829337" title="Cheilly-les-Maranges">
Cheilly-les-Maranges



</doc>
<doc id="829338" url="https://pl.wikipedia.org/wiki?curid=829338" title="Cheille">
Cheille



</doc>
<doc id="829339" url="https://pl.wikipedia.org/wiki?curid=829339" title="Chemaze">
Chemaze



</doc>
<doc id="829344" url="https://pl.wikipedia.org/wiki?curid=829344" title="Chemille">
Chemille



</doc>
<doc id="829345" url="https://pl.wikipedia.org/wiki?curid=829345" title="Chemille-sur-Deme">
Chemille-sur-Deme



</doc>
<doc id="829346" url="https://pl.wikipedia.org/wiki?curid=829346" title="Chemille-sur-Indrois">
Chemille-sur-Indrois



</doc>
<doc id="829348" url="https://pl.wikipedia.org/wiki?curid=829348" title="David Zwilling">
David Zwilling

David Zwilling (ur. 24 sierpnia 1949 w Abtenau) – austriacki narciarz alpejski, dwukrotny medalista mistrzostw świata. 
Kariera.
W zawodach Pucharu Świata zadebiutował 12 grudnia 1968 roku w Val d’Isère, zajmując 24. miejsce w gigancie. Pierwsze punkty (do sezonu 1978/79 punktowało tylko dziesięciu najlepszych zawodników) zdobył 6 stycznia 1969 roku w Adelboden, gdzie był dziewiąty w tej samej konkurencji. Na podium po raz pierwszy stanął 5 stycznia 1971 roku w Berchtesgaden, kończąc rywalizację w gigancie na trzeciej pozycji. W zawodach tych wyprzedzili go jedynie Edmund Bruggmann ze Szwajcarii i Francuz Patrick Russel. W kolejnych startach jeszcze siedem razy stawał na podium, odnosząc przy tym dwa zwycięstwa: 13 marca 1971 roku w Åre i 19 grudnia 1972 roku w Madonna di Campiglio był najlepszy w gigantach. W klasyfikacji generalnej sezonu 1972/1973 zajął drugie miejsce, ulegając tylko Włochowi Gustavowi Thöniemu.
Wystartował na mistrzostwach świata w Val Gardena w 1970 roku, zajmując trzynaste miejsce w gigancie. Na rozgrywanych dwa lata później igrzyskach olimpijskich w Sapporo uplasował się na siódmej pozycji zarówno w gigancie jak i w slalomie. Podczas mistrzostw świata w Sankt Moritz w 1974 roku wywalczył srebrny medal w slalomie. Rozdzielił tam Gustava Thöniego i Francisco Fernándeza Ochoę z Hiszpanii. Wystąpił tam także w gigancie, jednak został zdyskwalifikowany w drugim przejeździe.
Był 4-krotnym mistrzem Austrii: w slalomie (1972, 1974), gigancie (1971) i kombinacji (1971).

</doc>
<doc id="829352" url="https://pl.wikipedia.org/wiki?curid=829352" title="Teoria jednej ceny">
Teoria jednej ceny

Prawo jednej ceny – teoria ekonomiczna zakładająca istnienie jednakowej ceny produktu na całym rynku w przypadku braku ograniczeń handlowych i kosztów transportu, i gdy rynek ten jest efektywny. W szczególności, jeśli istnieje handel zagraniczny, pojedynczym rynkiem jest cały świat.
Amortyzacja wstrząsów.
"Amortyzacja wstrząsów" to jeden ze skutków działania "prawa jednej ceny". W przypadku wzrostu popytu na rynku krajowym niedobór rynkowy można uzupełnić zwiększeniem importu. W efekcie cena produktu nie wzrośnie, a konsumenci będą mogli nabyć większą ilość danego produktu, niż miałoby to miejsce na zamkniętym rynku krajowym. Prawo jednej ceny łagodzi wstrząsy wewnętrzne, wzmacniając jednak wpływ zakłóceń globalnych.

</doc>
