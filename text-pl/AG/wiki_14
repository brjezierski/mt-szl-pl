<doc id="834440" url="https://pl.wikipedia.org/wiki?curid=834440" title="Supernatural">
Supernatural



</doc>
<doc id="834444" url="https://pl.wikipedia.org/wiki?curid=834444" title="Język neomelanezyjski">
Język neomelanezyjski



</doc>
<doc id="834452" url="https://pl.wikipedia.org/wiki?curid=834452" title="Ogólnopolski Konkurs Młodych Dyrygentów im. Witolda Lutosławskiego">
Ogólnopolski Konkurs Młodych Dyrygentów im. Witolda Lutosławskiego

Ogólnopolski Konkurs Młodych Dyrygentów im. Witolda Lutosławskiego — konkurs wykonawczy przeznaczony dla dyrygentów, którzy nie ukończyli 35. roku życia organizowany od 1994 przez Filharmonię Białostocką, a następnie Operę i Filharmonię Podlaską.
Historia.
Pierwsze trzy jego edycje ograniczone były do obszaru Polski. Czwarty Konkurs w 2006 roku odbył się już jako impreza o charakterze międzynarodowym, co było możliwe dzięki dofinansowaniu z funduszy unijnych. Podczas VI edycji w 2016 roku postanowiono powrócić do charakteru krajowego konkursu. Konkurs ten ma na celu prezentację i promocję młodych dyrygentów wchodzących na scenę życia muzycznego poprzez konfrontację wykonań dzieł orkiestrowych. Młodzi artyści walczą o złote, srebrne i brązowe "Klucze wiolinowe" oraz związane z tym nagrody pieniężne. Laureaci konkursu otrzymują jednocześnie kwalifikację do udziału w Międzynarodowym Konkursie Dyrygenckim im. Grzegorza Fitelberga w Katowicach.
Laureaci.
I Ogólnopolski Przegląd Młodych Dyrygentów im. Witolda Lutosławskiego (1994)
II Ogólnopolski Przegląd Młodych Dyrygentów im. Witolda Lutosławskiego (1998)
III Ogólnopolski Przegląd Młodych Dyrygentów im. Witolda Lutosławskiego (2002)
IV Międzynarodowy Przegląd Młodych Dyrygentów im. Witolda Lutosławskiego (2006)
V Międzynarodowy Konkurs Młodych Dyrygentów im. Witolda Lutosławskiego (2011)
VI Ogólnopolski Konkurs Młodych Dyrygentów im. Witolda Lutosławskiego (2016)

</doc>
<doc id="834453" url="https://pl.wikipedia.org/wiki?curid=834453" title="Ogólnopolski Przegląd Młodych Dyrygentów im. Witolda Lutosławskiego">
Ogólnopolski Przegląd Młodych Dyrygentów im. Witolda Lutosławskiego



</doc>
<doc id="834455" url="https://pl.wikipedia.org/wiki?curid=834455" title="Polscy medaliści mistrzostw świata w narciarstwie klasycznym">
Polscy medaliści mistrzostw świata w narciarstwie klasycznym

Polscy medaliści mistrzostw świata w narciarstwie klasycznym – zestawienie reprezentujących Polskę zawodników i zawodniczek, którzy zdobyli przynajmniej jeden medal mistrzostw świata w narciarstwie klasycznym.
Pierwszym polskim medalistą mistrzostw świata jest Stanisław Marusarz, który w 1938 roku został wicemistrzem świata w konkursie skoków narciarskich na skoczni dużej. Łącznie na podium mistrzostw świata w narciarstwie klasycznym stanęło siedemnaścioro reprezentantów Polski, w tym dwóch na zasadzie „podwójnego mistrzostwa”, zgodnie z którą w latach 1924–1980 każdy medalista igrzysk olimpijskich stawał się automatycznie medalistą mistrzostw świata. Uwzględniając tę zasadę, pierwszym polskim złotym medalistą MŚ został w 1972 roku Wojciech Fortuna, który zdobył złoto olimpijskie w skokach narciarskich. Ponadto tytuły mistrzowskie zdobywali: Józef Łuszczek i Justyna Kowalczyk w biegach narciarskich oraz Adam Małysz, Kamil Stoch, Piotr Żyła, Dawid Kubacki i Maciej Kot w skokach.
Najbardziej utytułowanym polskim zawodnikiem pod względem liczby zdobytych złotych medali jest Adam Małysz, który wywalczył łącznie sześć medali, w tym cztery złote. Łącznie o dwa medale więcej zdobyła Justyna Kowalczyk, jednak w jej dorobku są dwa złote medale, trzy srebrne i trzy brązowe. Najwięcej medali polscy narciarze zdobyli w 2011 roku, kiedy czterokrotnie stawali na podium mistrzostw świata, natomiast w latach 2003 i 2009 uzyskali największą liczbę złotych medali – po dwa. Łączna liczba wszystkich medali wywalczonych przez polskich zawodników wynosi trzydzieści jeden, z czego osiemnaście w skokach narciarskich, jedenaście w biegach oraz dwa w kombinacji norweskiej.
Medaliści chronologicznie.
W tabeli zebrani są polscy medaliści mistrzostw świata w kolejności chronologicznej. Do zestawienia włączeni zostali dwaj medaliści olimpijscy – Franciszek Gąsienica Groń i Wojciech Fortuna (w tabeli wyróżnieni kursywą), którzy, zgodnie z obowiązującą do 1980 roku zasadą „podwójnego mistrzostwa”, zostali jednocześnie medalistami igrzysk olimpijskich i mistrzostw świata.
Liczba medali według lat.
Polscy narciarze klasyczni zdobywali medale podczas jedenastu edycji mistrzostw świata oraz podczas dwóch igrzysk olimpijskich, w których medal olimpijski oznaczał automatyczne uzyskanie medalu mistrzostw świata. Najwięcej medali w trakcie jednych mistrzostw Polacy zdobyli w 2011 roku w Oslo, gdzie zdobyli cztery medale. Dwukrotnie reprezentanci Polski zdobyli dwa złote medale podczas jednych mistrzostw: w 2003 roku dwa złote medale zdobył Adam Małysz, a w 2009 roku Justyna Kowalczyk.
Liczba medali według dyscyplin.
W skład narciarstwa klasycznego wchodzą trzy dyscypliny – biegi narciarskie, skoki narciarskie i kombinacja norweska. Polacy zdobyli medale w każdej z dyscyplin, przy czym najwięcej – osiemnaście – w skokach narciarskich. 
Konkurencjami, w których polscy zawodnicy zdobyli najwięcej medali mistrzostw świata są konkursy indywidualne w skokach narciarskich na normalnej skoczni (osiem medali) i skoczni dużej (siedem). 
Klasyfikacje medalistów.
Pięcioro reprezentantów Polski stanęło na najwyższym stopniu podium mistrzostw świata w narciarstwie klasycznym. Najwięcej razy dokonał tego Adam Małysz, który czterokrotnie został mistrzem świata oraz zdobył srebrny i brązowy medal. Dwa złote, trzy srebrne i trzy brązowe medale zdobyła Justyna Kowalczyk, a złote medale zdobyli także dwukrotnie Kamil Stoch, Dawid Kubacki i Piotr Żyła oraz jednokrotnie Józef Łuszczek, Wojciech Fortuna i Maciej Kot. Fortuna został mistrzem świata na zasadzie „podwójnego mistrzostwa” po zdobyciu złotego medalu igrzysk olimpijskich. Został zatem pierwszym polskim mistrzem świata w narciarstwie klasycznym, a także pierwszym polskim złotym medalistą zimowych igrzysk olimpijskich.

</doc>
<doc id="834456" url="https://pl.wikipedia.org/wiki?curid=834456" title="Witold Hulewicz">
Witold Hulewicz

Witold Hulewicz ps. „Olwid” i „Grzegorz” (ur. 26 listopada 1895 w Kościankach, zm. 12 czerwca 1941 w Palmirach) – kapitan łączności Wojska Polskiego, poeta, krytyk literacki, tłumacz i wydawca.
Życiorys.
Syn Leona Hulewicza, wielkopolskiego ziemianina i Heleny z Kaczkowskich, pianistki. Witold miał trzy siostry: Stanisławę Ilińską (1885–1976), Antoninę (1890–1978), zamężną z Mściwojem Semerau-Siemianowskim i Katarzynę (1901–1907) oraz trzech starszych braci: Jerzego (1886–1941), Bohdana (1888–1968) i Wacława (1891–1985). 
Witold uczęszczał do progimnazjum w Trzemesznie oraz gimnazjum w Śremie gdzie zdał maturę. Był członkiem skautingu i kółka samokształceniowego Towarzystwa Tomasza Zana.
Podczas I wojny światowej wcielony do armii niemieckiej i skierowany na front zachodni we Francji. Po powrocie do Poznania w 1918 (zamierzał kontynuować studia humanistyczne) i po wybuchu powstania wielkopolskiego walczył po stronie powstańców – wraz z porucznikiem Kazimierzem Jasnochem organizował pierwszą kompanię łączności; z powstania wyszedł w stopniu kapitana. W 1934, jako oficer rezerwy pozostawał w ewidencji Powiatowej Komendy Uzupełnień Wilno Miasto. Posiadał przydział w rezerwie do Kadry 3 Batalionu Telegraficznego w Grodnie.
Dalsze studia kontynuował na Uniwersytecie Poznańskim i na Sorbonie w Paryżu. Witold Hulewicz był współwydawcą „Zdroju”, dwutygodnika literackiego utworzonego wraz z braćmi Jerzym i Bohdanem, przy wsparciu Stanisława Przybyszewskiego. W 1916 w Poznaniu założyli Spółkę Wydawniczą „Ostoja”, pismo zaczęło wychodzić od 1917. Utrzymało się tylko do 1922 – popadło w długi i na ich pokrycie Hulewiczowie zmuszeni byli sprzedać majątek rodowy Kościanki koło Strzałkowa (12 km na południowy wschód od Wrześni). Jeszcze w roku 1921 wraz z bratem Jerzym byli inicjatorami utworzenia poznańskiego oddziału Związku Zawodowego Literatów Polskich.
Jako poeta Witold Hulewicz pozostawał pod wpływem ekspresjonistów, publikował swoje wojenne utwory w „Zdroju”, wydane potem w 1921 tomiku liryków "Płomień w garści", w 1927 opublikował powieść biograficzną o Beethovenie – "Przybłęda Boży", tłumaczył m.in. Tomasza Manna, Johanna Goethego, a najwięcej – swego przyjaciela, poznanego podczas spotkania w Szwajcarii – poezji Rainera Rilkego. W 1925 namówił Juliusza Osterwę do przeniesienia z Warszawy do Wilna jego teatru-laboratorium „Reduta”. W klasztorze pobazyliańskim w Wilnie odkrył pomieszczenie, w którym władze carskie więziły filomatów, w tym młodego Mickiewicza; urządzał tam „Literackie Środy”. Był współzałożycielem (z Czesławem Jankowskim i Władysławem Zahorskim) i sekretarzem wileńskiego Związku Zawodowego Literatów Polskich.
Od grudnia 1927 był kierownikiem programowym Rozgłośni Wileńskiej Polskiego Radia (piątej uruchomionej w Polsce). Po ostrym konflikcie ze Stanisławem Catem-Mackiewiczem przeniósł się do Warszawy. Od 1935 do 1939 był w Warszawie szefem Działu Literackiego Polskiego Radia. Hulewicz jest autorem pierwszego dramatu napisanego specjalnie dla Teatru Polskiego Radia: "Pogrzeb Kiejstuta". Napisał także opracowanie teoretyczne na temat tej formy radiowej pt. "Teatr wyobraźni".
Podczas II wojny światowej był redaktorem naczelnym wydawanego w Warszawie konspiracyjnego pisma „Polska Żyje”. 2 września 1940 został aresztowany przez Niemców, prowadzenie pisma objął wówczas jego brat Jerzy. Szef Wydziału Propagandy Komendy Głównej Komendy Obrońców Polski. Osadzony na Pawiaku, wielokrotnie zabierany na przesłuchania na al. Szucha. 12 czerwca 1941 został rozstrzelany w Palmirach w zbiorowej egzekucji (razem z m.in. Stanisławem Piaseckim). Pochowany na cmentarzu w Palmirach. Jego brat Jerzy zmarł 1 lipca 1941 zaraz po tym, jak dotarła do niego wieść o rozstrzelaniu Witolda.
Był żonaty ze Stefanią z Ossowskich; jego żona została aresztowana 2 dni po nim i była więziona w obozie koncentracyjnym w Ravensbrück (po śmierci męża i powrocie z obozu wyszła za mąż za Tadeusza Przypkowskiego, zmarła w roku 1983).
Poezje Witolda Hulewicza ukazały się jeszcze w czasie wojny w wydanej w 1942 pod redakcją Czesława Miłosza podziemnej antologii "Pieśń niepodległa", obok poezji Baczyńskiego, Staffa, Słonimskiego, Tuwima, Broniewskiego i innych.
W stulecie urodzin Hulewicza, w 1995, Zarząd Oddziału Warszawskiego Związku Literatów Polskich i Oficyna Literatów i Dziennikarzy „Pod Wiatr” ustanowiły doroczną nagrodę jego imienia, przyznawaną podczas Warszawskiej Jesieni Poezji. W roku 2003 Agnieszka Karaś wyreżyserowała – w koprodukcji polsko-niemieckiej – film biograficzny "Inny. Życie Witolda Hulewicza".
Przekłady Witolda Hulewicza.
Pierwsze większe dzieło przetłumaczone przez Hulewicza to powieść Maxa Broda – "Tycho Brahes Weg zu Got". Był to jedyny utwór tego pisarza przetłumaczony przez Witolda Hulewicza. Polskie tłumaczenie, pod tytułem Tycho de Brahe, ukazało się w 1922. Witold Hulewicz interesował się ekspresjonizmem niemieckim, a jego początkowa twórczość powiązana ze „Zdrojem” cechowała się elementami tego kierunku. Max Brod posługuje się w powieści językiem naturalnym, czasem wzniosłym. Buduje zdania złożone, ale składniowo nieskomplikowane. Stosuje również liczne środki stylistyczne takie jak metafory, czy porównania. Tłumacząc utwór, Hulewicz utrzymał oryginalną budowę oraz formę powieści. Tłumaczenie cechuje się swoistą interpunkcją i wyrazami typowymi dla języka poetyckiego, co sprawia, że tłumaczenie wydaje się bardziej patetyczne niż oryginał.
Kolejny utwór przetłumaczony przez Hulewicza to powieść Tomasza Manna – "Königliche Hoheit" (Królewska Wysokość). W utworze tym Mann posługuje się trudnym, wymagającym językiem przesyconym ironią. Hulewicz dokonał jak dotąd jedynego przekładu tego utworu na język polski, zachowując jego walory językowe. W ówczesnych recenzjach podkreślano zasługi tłumacza, dzięki któremu powieść dotarła do polskiego czytelnika. Ostatnim utworem przetłumaczonym przez Hulewicza był dramat Heinricha von Kleista – "Penthesilea", którego polski przekład ukazał się w 1938 we Lwowie. Środki stylistyczne zastosowane przez Kleista sprawiają, że niewielu tłumaczy poza Hulewiczem podjęło się przetłumaczenia dramatu. W przeciwieństwie do oryginału napisanego wierszem białym, Hulewicz zastosował wiersz rymowany. Przekład ten spotkał się z pewną krytyką. Adolf Sowiński nie uznał tłumaczenia za całkowicie trafne. W artykule skrytykował tłumaczenie, twierdząc, że jest za mało bogate językowo zarówno pod względem składni, jak i leksyki. Z kolei w "Kurierze Warszawskim" w 1938 ukazała się recenzja Zygmunta Łempickiego, w której krytyk docenił doskonałą znajomość niemieckiego u tłumacza, zrozumienie stylu Kleista oraz wyczucie językowe.

</doc>
<doc id="834458" url="https://pl.wikipedia.org/wiki?curid=834458" title="Alfred Jasiński">
Alfred Jasiński

Alfred Jasiński, właściwie Alfred Polok (ur. 1 lipca 1917 w Wielkich Hajdukach, zm. ?) – polski bokser.
Był wychowankiem i zawodnikiem Ruchu Chorzów w latach 1931 - 1939. Walcząc w kategorii muszej, dwukrotnie zdobył mistrzostwo Polski w 1938 i 1939, oraz był brązowym medalistą w 1936 roku. Uczestniczył w mistrzostwach Europy w Dublinie 1939 odpadając w ćwierćfinale. W reprezentacji Polski wystąpił 4 razy, odnosząc 2 zwycięstwa i 2 walki przegrywając w latach 1938 - 1939. Należał do pokolenia pięściarzy, któremu najlepsze lata kariery zabrała wojna.
Wielką wręcz sensacją w mediach, okrzyknięto udział Jasińskiego w mistrzostwach Europy, gdzie niespodziewanie zastąpił on jednego z głównych faworytów do złotego medalu w wadze muszej Szapsela Rotholca.

</doc>
<doc id="834460" url="https://pl.wikipedia.org/wiki?curid=834460" title="Linia Jirečka">
Linia Jirečka

Linia Jirečka – umowna linia przeprowadzona przez tereny starożytnych Bałkanów, która dzieli półwysep na strefy wpływów łaciny (na północy) i greki (na południu), w okresie do IV wieku n.e. Wiedzie ona od miasta Laç, w dzisiejszej Albanii, do Sofii w Bułgarii, a potem przez Starą Płaninę, aż do Morza Czarnego.
Lokalizacja linii oparta jest na znaleziskach archeologicznych: większość inskrypcji odnalezionych na północy zapisanych było po łacinie, podczas gdy te odnalezione na południu – w grece.
Wyznaczenie linii było ważne ze względu na konieczność ustalenia terenów, na których mogły ukształtować się jako narody Rumuni oraz Arumuni. Arumuni, romańskojęzyczny naród Bałkanów (w Rumunii uważani są za rumuńską grupę etniczną), zamieszkują także obszary na południe od linii Jirečka. Daje to podstawę do przypuszczeń, że przywędrowali z północy, czyli z obszarów, gdzie w starożytności dominowała łacina. Teza ta jest uważana za kontrowersyjną, ponieważ dotychczas nie udało się odpowiedzieć na wszystkie wątpliwości, związane z etnogenezą Rumunów i Arumunów. Przypuszczenia zaś, związane z pochodzeniem obydwu narodowości, tj. czy na terenach dziś przez nie zajmowanych są one autochtoniczne, czy też napływowe, wciąż nie zostały jednoznacznie zweryfikowane. Zbyt dużo jest wątpliwości, by móc stwierdzić to w sposób jednoznaczny.
Twórcą linii, jako teoretycznego konstruktu, był czeski historyk Konstantin Jireček, który w 1911 r. opisał historię ludów słowiańskich.

</doc>
<doc id="834461" url="https://pl.wikipedia.org/wiki?curid=834461" title="Trebunie-Tutki">
Trebunie-Tutki

Trebunie-Tutki – muzykująca od pokoleń rodzina z Białego Dunajca, która przeszła ewolucję od kapeli ludowej po zespół koncertujący na największych festiwalach muzyki świata w Europie, a także Azji i Ameryce Płn. Charakterystyczne aranżacje zespołu opierają się na wykorzystaniu tradycyjnych instrumentów, skali góralskiej, specyficznym stylu wykonawczym. Współpracują z artystami w kraju i za granicą, m.in. Adrianem Sherwoodem, Krzysztofem Ścierańskim, Voo Voo, Włodzimierzem Kiniorskim oraz jamajskim zespołem reggae – Twinkle Brothers, z którym w 2008 wydali album "Songs of Glory/Pieśni Chwały". Autorami muzyki i tekstów są Krzysztof Trebunia-Tutka i Norman Grant.
W 1999 roku grupa wsparła antyrasistowską kampanię "Muzyka przeciwko rasizmowi", firmowanej przez Stowarzyszenie „Nigdy Więcej”.
16 czerwca 2010 album "Pieśni chwały" uzyskał w Polsce status złotej płyty, sprzedając się w nakładzie 15 tys. egzemplarzy.
3 grudnia 2012 zmarł najstarszy członek zespołu Władysław Trebunia-Tutka.

</doc>
<doc id="834464" url="https://pl.wikipedia.org/wiki?curid=834464" title="Duplicate">
Duplicate

Duplicate (tłum z ang. "Sobowtór", niem. tytuł "Doppelgaenger") – bollywoodzka komedia filmowa wyreżyserowana w 1998 roku przez Mahesha Bhatta. Dwie główne role: pozytywnego i negatywnego bohatera gra sławny indyjski aktor Shah Rukh Khan. Towarzyszy mu Juhi Chawla. Tematem filmu są perypetie związane z podobieństwem do siebie dobrodusznego maminsynka, kucharza Bablu i brutalnego gangstera Manu. Ich losy nakładają się na siebie. Pomyłkom towarzyszy uwięzienie niewinnego, porwania i udawanie miłości wobec ukochanej sobowtóra. Film jest okazją do przedstawienia kunsztu gry aktorskiej Shah Rukh Khana.
Opis.
Młody nieśmiały nieudacznik i maminsynek Bablu (Shah Rukh Khan) zawiódł nadzieje swojej matki (Farida Jalal). Nie został jak jego ojciec zapaśnikiem, ale marzy o karierze kucharza. Oczarowana jego pogodą ducha i ufnością wobec ludzi szefowa renomowanej restauracji daje mu szansę na pracę. Młoda szefowa Sonia (Juhi Chawla) jest nie tylko zadowolona z jego pracy, ale też coraz bardziej zakochana w nim. Ona też nie jest mu obojętna. Bablu próbuje jej wyznać miłość. Przeszkadza mu w tym nie tylko nieśmiałość, ale i... nagłe aresztowanie. Policja bierze go za groźnego bandytę Manu (Shah Rukh Khan)...

</doc>
<doc id="834466" url="https://pl.wikipedia.org/wiki?curid=834466" title="Jacob de Gheyn II">
Jacob de Gheyn II

Jacob de Gheyn II lub Jacques de Gheyn II (ur. w 1565 w Antwerpii, zm. 29 marca 1629 w Hadze) – holenderski malarz i rytownik, prawdopodobnie najbardziej znany ze swych prac nad XVII-wiecznym podręcznikiem militarnym – "The Exercise of Armes".
Od 1585 mieszkał w Utrechcie. Studiował malarstwo w pracowni Goltziusa. Działał kolejno w Amsterdamie, Lejdzie i Hadze.

</doc>
<doc id="834468" url="https://pl.wikipedia.org/wiki?curid=834468" title="I liga urugwajska w piłce nożnej (1954)">
I liga urugwajska w piłce nożnej (1954)

Mistrzostwa Urugwaju w roku 1954 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="834469" url="https://pl.wikipedia.org/wiki?curid=834469" title="Magdi Rúzsa">
Magdi Rúzsa

Magdi Rúzsa, właśc. Magdolna Rúzsa (ur. 28 listopada 1985 we Vrbasie) – węgierska piosenkarka, zwyciężczyni trzeciej edycji programu "Megasztár" będącego krajową wersją formatu "Idol", reprezentantka Węgier w 52. Konkursu Piosenki Eurowizji w 2007 roku. 
Edukacja.
Magdolna Rúzsa studiowała w Suboticy na wydziale położniczym. 
Kariera muzyczna.
Magdi Ruzsa rozpoczęła swoją karierę muzyczną w 2004 roku udziałem w konkursie "Farsangi Ki mit tud", który ostatecznie wygrała. W tym samym roku została wokalistką zespołu Madnesshez. W 2005 roku wzięła udział w przesłuchaniach do trzeciej edycji programu "Megasztár" będącego krajową wersją formatu "Idol". Podczas przesłuchań zaśpiewała piosenki „Highway to Hell” zespołu AC/DC oraz fragment autorskiego utworu „Aprócska Blues” i zakwalifikowała się do kolejnego etapu, a potem ostatecznie do finału, który wygrała wiosną 2006 roku. 
Na początku czerwca 2006 roku, czyli kilka tygodni po wygraniu "Megasztár", Rúzsa wydała swoją debiutancką płytę koncertową zatytułowaną "A döntőkben elhangzott dalok", na której znalazły się zapisy dźwiękowe wszystkich interpretacji utworów zaprezentowanych przez nią w trakcie udziału w show, w tym m.in. „The Winner Takes It All” zespołu ABBA, „I Want to Break Free” Queen, „La Bamba” Ritchiego Valensa, „Cry Baby” Janis Joplin i „May It Be” Enyi. Krążek uzyskał status potrójnej platynowej płyty w kraju dzięki uzyskaniu wyniku ponad 80 tys. sprzedanych egzemplarzy. Pod koniec listopada premierę miał jej debiutancki album długogrający zatytułowany "Ördögi angyal", na który piosenkarka napisała część utworów. Krążek uzyskał status podwójnej platynowej płyty w kraju.
W tym samym roku została okrzyknięta "Nowym talentem roku" podczas ceremonii wręczenia nagród Fonogram, tym samym została ogłoszona reprezentantką Węgier w 52. Konkursu Piosenki Eurowizji organizowanym w Helsinkach w 2007 roku. Jej konkursową propozycją został utwór „Unsubstantial Blues”. Po ogłoszeniu wyboru krajowej telewizji pojawiły się doniesienia, jakoby piosenka naruszyła zasady konkursu i została opublikowana przed regulaminowym terminem. Rúzsa zaśpiewała bowiem fragment utworu podczas przesłuchań do programu "Megasztár", a wykonanie zostało pokazane w telewizji w lutym tegoż roku. Wytwórnia muzyczna artystki wydała oświadczenie, w którym stwierdziła, że „każda nominowana do konkursu piosenka nie może zostać upubliczniona ani wykonana publicznie przed 1 października. Album z węgierskojęzyczną wersją utworu ukazał się 28 listopada 2006 roku (w dniu urodzin Magdi), czym spełnia zasady konkursu”. 10 maja piosenkarka wystąpiła w półfinale widowiska i z drugiego miejsca awansowała do finału, w którym zajęła ostatecznie dziewiąte miejsce ze 128 punktami na koncie, w tym m.in. z maksymalną notą 12 punktów od Serbii.
Niedługo po finale konkursu otrzymała Nagrodę Kompozytorską im. Marcela Bezençona przyznawaną przez kompozytorów wszystkich konkursowych propozycji z danego roku. W listopadzie tego samego roku ukazała się jej druga płyta koncertowa zatytułowana "T-Mobile Kapcsolat koncert", która uzyskała status platynowej płyty w kraju. Na początku listopada 2008 roku ukazała się trzecia płyta studyjna Rúzsi zatytułowana "Iránytű", która otrzymała certyfikat złotej płyty w kraju.
Pod koniec listopada 2011 roku premierę miał jej trzeci album koncertowy zatytułowany "Magdaléna Rúzsa", który uzyskał status podwójnej platynowej płyty w kraju. 
W listopadzie 2012 roku ukazał się jej trzeci krążek studyjny pt. "Tizenegy", który także otrzymał certyfikat podwójnej platynowej płyty. 
Pod koniec listopada 2014 roku piosenkarka wydała swój czwarty album koncertowy zatytułowany "Dalok húrokra és fúvósokra". W tym samym roku ukazała się także jej pierwsza płyta kompilacyjna zatytułowana "Nélküled", na której znalazły się jej najpopularniejsze utwory.

</doc>
<doc id="834471" url="https://pl.wikipedia.org/wiki?curid=834471" title="Punishment (zespół muzyczny)">
Punishment (zespół muzyczny)

Punishment – koniński zespół reprezentujący nurt hardcore punk. Grupa powstała w 1997 roku po rozpadzie kilku lokalnych zespołów. Punishment tak jak Preshrunk wywodzi się z Koninskiej formacji HPC (Head Platform Crew). Zespół ma na koncie kilka nagrań koncertowych, które w światku sceny niezależnej są dostępne na przegrywanych płytach oraz jedną wydaną przez Sub Culture Records kasetę zatytułowaną po prostu Punishment. 

</doc>
<doc id="834474" url="https://pl.wikipedia.org/wiki?curid=834474" title="Al-Ichlas">
Al-Ichlas

Al-Ichlas (arab. سورة الإخلاص "") – sto dwunasta sura Koranu. Nie jest pewne, gdzie została objawiona, ale większość uczonych muzułmańskich uważa, że jest to sura mekkańska. Ma 4 aje. Jej tematem jest tawhid, stąd jej alternatywna nazwa "Surat ut-Tawhīd". Wychwala ona Allaha, Opisując jego wielkość, potęgę i majestat.
Sura ta została wykaligrafowana na Kopule na Skale w Jerozolimie.
Tekst sury:
بِسۡمِ اللّٰہِ الرَّحۡمٰنِ الرَّحِیۡمِ
قُلۡ هُوَ اللّٰہُ اَحَدٌ
اَللّٰہُ الصَّمَدُ
لَمۡ یَلِدۡۙ وَ لَمۡ یُوۡلَدۡ
وَ لَمۡ یَکُنۡ لَّهّ کُفُوًا اَحَدٌ
Transkrypcja klasycznego arabskiego tekstu sury:
Hadisy o surze al-Ichlas.
Hadisy sugerują też, że sura ta jest szczególnie ważną dla Allaha częścią Koranu:
„Wyszedłem z Prorokiem, i usłyszał on jak jakiś mężczyzna recytował „Mów: On, Allah, jest Jeden” Wtedy Wysłannik Allaha powiedział: „To jest nieodzowne.” Zapytałem: „Co jest nieodzowne?” On odrzekł: „Raj.” 
„Czyż każdy z was nie jest w stanie wyrecytować jednej trzeciej Koranu podczas jednej nocy?” Ponieważ było to dla nich trudne, zapytali: „Który z nas jest w stanie to uczynić, Wysłanniku Allaha?” Ten odparł: "Allah jest Jeden, Wiekuisty" jest jedną trzecią Koranu.

</doc>
<doc id="834475" url="https://pl.wikipedia.org/wiki?curid=834475" title="Sura 112">
Sura 112



</doc>
<doc id="834481" url="https://pl.wikipedia.org/wiki?curid=834481" title="Wyrozumski">
Wyrozumski



</doc>
<doc id="834482" url="https://pl.wikipedia.org/wiki?curid=834482" title="Punishment">
Punishment



</doc>
<doc id="834483" url="https://pl.wikipedia.org/wiki?curid=834483" title="Stephen Snedden">
Stephen Snedden

Stephen Snedden (ur. 1 lipca 1971 w Tulsa, w stanie Oklahoma) – amerykański aktor telewizyjny, teatralny i filmowy.
Życiorys.
Po przeprowadzce do Los Angeles i po ukończeniu Uniwersytetu Stanu Oklahoma, rozpoczął karierę aktorską w teatrze i produkcjach telewizyjnych. Wkrótce występował w klubie komediowym The Comedy Store w Los Angeles. Debiutował na ekranie w filmie "Twardy wyścig" ("Running Hard", 1996). Pojawił się potem w melodramacie muzycznym "Wygrane marzenia" ("Coyote Ugly", 2000) oraz w serialach: "JAG – Wojskowe Biuro Śledcze" ("JAG", 2000), "Samotni strzelcy" ("The Lone Gunmen", 2001) jako Jimmy Bond i "Czarodziejki" ("Charmed", 2003).

</doc>
<doc id="834484" url="https://pl.wikipedia.org/wiki?curid=834484" title="Massud">
Massud



</doc>
<doc id="834486" url="https://pl.wikipedia.org/wiki?curid=834486" title="Mirosław Olszówka">
Mirosław Olszówka

Mirosław „Kiton” Olszówka (ur. 22 kwietnia 1960, zm. 30 listopada 2010) – polski aktor, mim, reżyser, współtwórca Teatru Scena Ruchu, menadżer Voo Voo i Osjan, producent widowisk i koncertów, dyrektor Międzynarodowego Festiwalu Strefa Inne Brzmienia.
Życiorys.
W połowie lat 90. ubiegłego wieku jako pierwszy zorganizował imprezy artystyczne na zamku, w spichlerzu i stodole – odrestaurowanych obiektach zamku w Janowcu. Organizował również pierwsze bale, po ponad 200 latach od ostatniego, które się odbywały na janowieckim zamku. Jako pierwszy robił pokazy sztucznych ogni z zamku w Sylwestra (pierwszy bal i pokaz w 2000 roku); jest to już cykliczna impreza, w której uczestniczą mieszkańcy Janowca, oglądając fajerwerki z rynku.
Przez wiele lat organizował znaczące cykliczne wydarzenia artystyczne: „Majówkę Teatralną”, „Sobótkę na Zamku w Janowcu”, „Widowisko Światło i Dźwięk na Zamku w Janowcu”, „Janowieckie Zamkowe Spotkania Kabaretowe”, „Land Art” – największy obraz ziemny w Europie (znajdujący się na „Cyplu” w Janowcu), i przez kilka lat koncerty zespołu Voo Voo.
Zmarł wskutek ciężkiej choroby, nie doczekawszy przeszczepu wątroby. Pochowany w kolumbarium części komunalnej cmentarza przy ul. Lipowej w Lublinie (kwatera P3AZ-V-1).
Kiton Art.
W 2004 roku powstał „Kiton Art Mirosław Olszówka”, firma promocyjno-koncertowa zajmująca się kompleksową produkcją widowisk i koncertów w kraju oraz działaniami i wydawnictwami reklamowo-promocyjnymi związanymi również z promocją Janowca nad Wisłą. Poprzez różne działania wspierała władze samorządowe i mieszkańców, wskazując jako jedyną i nadrzędną drogę rozwoju gminy rozwój kompleksowo pojętej turystyki na tym terenie. Dążyła do zacieśnienia współpracy między Janowcem i Kazimierzem Dolnym, w interesie obydwu gmin. Inicjowała powstanie połączeń obu brzegów Wisły poprzez kolejkę linową, rozwój stanic rzecznych i powrót do pływania tradycyjnymi łodziami jako wyjątkowymi atrakcjami turystycznymi na skalę europejską.
Stowarzyszenie Janowiec.
Od roku 2002 był prezesem „Stowarzyszenia Janowiec” i jego współzałożycielem. Poprzez różne wydawnictwa przybliżał turystom krajowym i zagranicznym małopolski przełom Wisły:
Festiwal Strefa Inne Brzmienia.
Olszówka o Festiwalu:

</doc>
<doc id="834490" url="https://pl.wikipedia.org/wiki?curid=834490" title="Pies Aubry'ego">
Pies Aubry'ego

Pies Aubry'ego – według legendy pies należący do rycerza Aubry'ego de Montargis, faworyta króla Francji Karola V. O względy u króla zazdrosny był dworzanin Macaire. Pewnej nocy zamordował on Aubry'ego w lesie Bondy niedaleko Clichy i zakopał w ziemi.
Pies jednakże odnalazł ślady zabitego pana, zatrzymał się w miejscu ukrycia zwłok, po czym gdy przechodziła tamtędy drużyna szlachecka rzucił się wprost na Macaire'a. Sprawa stała się głośna i dotarła do uszu króla. Karol V zarządził sąd boży. W 1371 roku naprzeciwko siebie na sekwańskiej wyspie Notre Dame stanęli Macaire i pies. Rozszalałe zwierzę powaliło Macaire'a na ziemię, wówczas przyznał się on do zbrodni. Jeszcze tego samego dnia oddał głowę pod topór kata.
Zdarzenia zapewne zostały w legendzie ubarwione. Faktem jest jednak, iż w lesie Bondy z polecenia Karola V postawiono pomnik, łaciński napis na nim w tłumaczeniu brzmi:
Innym świadectwem jest scena walki Macaire'a z psem uwieńczona w malowidle na stropie zamku między Montargis a Nemours.
Motyw tej legendy stał się później inspiracją literacką. W 1811 ukazał się poemat "Sąd Boży" w czasopiśmie wydawanym przez lipskiego dramaturga Johannesa Augusta Apla. Kilka lat później temat podjął Francuz, Guilbert de Pierecourt w melodramacie "Le chien de Montargis" ("Pies z Montargis"). Został on następnie zaadaptowany na potrzeby sceny teatralnej przez poetę z Wiednia, Castellego, i wystawiany z powodzeniem w wielu teatrach przez aktora Rudolfa Karstena. Największe wrażenie na widzach spektaklu wywoływała gra tresowanego pudla Karstena – Dragona. Sztukę wystawiono m.in. w Teatrze Królewskim w Berlinie. W marcu 1817 Karsten zaczął starać się o pozwolenie na wystawienie sztuki w Weimarskim Teatrze Dworskim. Dyrektorem tego teatru był wówczas Johann Wolfgang von Goethe, który propozycję z oburzeniem odrzucił, uważając pojawienie się zwierząt na scenie za ujmę dla teatru. Karsten uzyskał jednak poparcie wielkiego księcia Karola Augusta dla swoich planów wystawienia sztuki. Goethe musiał ustąpić, lecz demonstracyjnie wyjechał z Weimaru na czas przedstawienia, powierzając inscenizację zastępcy. Goethe wyraził swe rozgoryczenie w epigramacie:
W latach 30. XX wieku "Pies Aubry'ego" został opracowany na nowo przez Fritza Ebersa i wystawiony teatrze Thalia w Berlinie, choć tylko jeden raz.

</doc>
<doc id="834495" url="https://pl.wikipedia.org/wiki?curid=834495" title="Stanisław Woźniakiewicz">
Stanisław Woźniakiewicz

Stanisław Woźniakiewicz, pseudonim Moryc (ur. 9 lutego 1915 w Zelowie, zm. 6 lutego 2001
w Warszawie) – polski bokser.
Był wychowankiem i zawodnikiem zakładowego klubu sportowego Geyer Łódź (tu zdobył brąz na mistrzostwach Polski 1933 w kategorii piórkowej). Od końca 1933 w innym zakładowym klubie – IKP Łódź (tu dwukrotny mistrz Polski w wadze lekkiej w 1936 i 1937), następnie od 1938(?) w Warszawiance.
Po wojnie w KS Zryw Łódź (tu brąz na mistrzostwach Polski w 1946, w kategorii lekkiej).
Boks uprawiał – z przerwą wojenną – w latach 1931–1950. Uczestniczył też w mistrzostwach Europy w Mediolanie w 1937, przegrywając swój pojedynek w ćwierćfinale wagi lekkiej.
W latach 1937–1949 wystąpił 12 razy w reprezentacji Polski, odnosząc 9 zwycięstw i 3 razy przegrywając. W swojej karierze stoczył 246 walk; 218 wygrał, 14 zremisował i 14 przegrał.
Podczas kampanii wrześniowej 1939 r. ostatecznie dostał się do Anglii, gdzie zaciągnął się jako palacz na jeden z angielskich statków pływających w konwojach przez północny Atlantyk, który został zatopiony przez pancernik „Gneisenau” w lutym lub marcu 1941, a on uratowany z grupą innych marynarzy przez Niemców. Wszyscy po zawinięciu pancernika do Brestu zostali umieszczeni w obozie jenieckim i tam przebywał do końca wojny.
Zmarł w Warszawie i został pochowany na cmentarzu Powązki Wojskowe w Warszawie (kwatera K-3-31).
Najstarszy brat Stanisława – Józef Woźniakiewicz był wiceprezesem ŁKS-u, żona Józefa – Zofia Filipiak była przedwojenną reprezentantką Polski w hazenie (piłce ręcznej) oraz koszykówce, zmarła 1 maja 2005 w Łodzi, pochowana na cmentarzu rzym.-kat. przy ul. Ogrodowej.

</doc>
<doc id="834498" url="https://pl.wikipedia.org/wiki?curid=834498" title="Frank Fletcher">
Frank Fletcher



</doc>
<doc id="834500" url="https://pl.wikipedia.org/wiki?curid=834500" title="Cincinnati Reds">
Cincinnati Reds

Cincinnati Reds – drużyna baseballowa grająca w centralnej dywizji National League, ma siedzibę w Cincinnati w stanie Ohio. Pięciokrotny zwycięzca w World Series.
Historia.
Zawodowy baseball w Cincinnati datuje się na rok 1869, kiedy to zespół Cincinnati Red Stockings, powstały w 1863, stał się w pełni profesjonalny. W 1876 był jednym z ośmiu klubów założycielskich National League. W październiku 1880 klub został wydalony z ligi po tym jak prezydent W. H. Kennett jako jedyny z ośmiu jej przedstawicieli sprzeciwił się wprowadzeniu zakazu sprzedaży alkoholu na meczach i zakazu rozgrywania spotkań w niedziele. W listopadzie 1881 zespół przystąpił do rozgrywek nowo utworzonej ligi American Association, w której występował przez osiem sezonów. Pod koniec 1888 powrócił w szeregi National League, zaś dwa lata później zmienił nazwę na Cincinnati Reds. 
W sezonie 1919 Reds po wygraniu National League, przy bilansie 96–44, uzyskali awans do World Series, w których pokonali faworyta Chicago White Sox 5–3 (grano wówczas w systemie "best-of-nine"). Po finałach rozpoczęto dochodzenie w sprawie ustawienia meczów przez zawodników z Chicago. W toku prowadzonego śledztwa ustalono, iż ośmiu zawodników White Sox zostało przekupionych; wydarzenia z 1919 roku określane są jako Black Sox Scandal. 24 maja 1935 na stadionie Crosley Field rozegrano pierwszy mecz przy sztucznym oświetleniu. 
W sezonie 1940 Reds zdobyli mistrzowski tytuł po raz drugi, po pokonaniu w World Series Detroit Tigers 4–3. W 1970 zespół przeniósł się na wybudowany kosztem 50 milionów dolarów obiekt Riverfront Stadium, który mógł pomieścić 52 952 widzów. W sezonach 1975 i 1976 Reds zwyciężali w World Series, pokonując odpowiednio Boston Red Sox 4–3 i New York Yankees 4–0. 11 maja 1985 w meczu Reds – San Diego Padres swoje 4192. uderzenie zaliczył Pete Rose i stał się samodzielnym liderem w tej klasyfikacji. W 1990 jako jedyny zespół w historii National League zajmował 1. pozycję w swojej dywizji przez cały okres sezonu zasadniczego. W tym samym roku Reds wywalczyli piąte mistrzostwo, po zwycięstwie 4–0 nad Oakland Athletics.
W marcu 2003 oddano do użytku nowy stadion Great American Ball Park, który może pomieścić 42 271 widzów; koszt budowy wyniósł 320 milionów dolarów. W sezonie 2012 w National League Division Series, rozgrywanych w systemie "best-of-five", po dwóch wyjazdowych wygranych nad San Francisco Giants, Reds przegrali trzy kolejne mecze na własnym stadionie i odpadli z postseason.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy afroamerykanin przełamał bariery rasowe w Major League Baseball.
Linki zewnętrzne.
Oficjalna strona klubu

</doc>
<doc id="834504" url="https://pl.wikipedia.org/wiki?curid=834504" title="Kenny Cunningham (ur. 1971)">
Kenny Cunningham (ur. 1971)

Kenneth „Kenny” Edward Cunningham (ur. 28 czerwca 1971 w Dublinie) – irlandzki piłkarz występujący na pozycji obrońcy. Wraz z reprezentacją Irlandii wystąpił na Mistrzostwach Świata w Korei i Japonii.
Kariera piłkarska.
Kenny Cunningham urodził się Dublinie. Jako junior był graczem Home Farm. Od 1 sierpnia 1988 do 18 września 1989 grał w irlandzkim Tolka Rovers.
Przez niemal całą karierę grał w Anglii. Do ligi angielskiej trafił jesienią 1989 roku, gdy został piłkarzem Millwall FC. Debiut zaliczył 17 maja 1990 przeciwko Norwich City FC. W 1994 został ściągnięty przez zarząd Wimbledon FC, którzy musieli zapłacić kwotę w wysokości 600 tysięcy funtów. Rozgrywając w Wimbledonie osiem sezonów rozegrał 250 spotkań nie zdobywając bramki. Następnie Cunningham był graczem Birmingham City FC, a 19 lipca 2006 podpisał kontrakt z Sunderland AFC. Po roku gry w tym klubie zakończył karierę.
Kariera reprezentacyjna.
W reprezentacji Irlandii Cunningham zadebiutował 24 kwietnia 1996 w meczu z reprezentacją Czech, który Irlandia przegrała 0:2. Występował na Mistrzostwach Świata 2002, a Irlandia doszła do 1/8 finału, skąd odpadła po meczu z Hiszpanią. W reprezentacji Irlandii rozegrał 72 mecze.

</doc>
<doc id="834505" url="https://pl.wikipedia.org/wiki?curid=834505" title="Bąkojad">
Bąkojad



</doc>
<doc id="834507" url="https://pl.wikipedia.org/wiki?curid=834507" title="RTON Gubałówka">
RTON Gubałówka

RTON Gubałówka (Radiowo-Telewizyjny Ośrodek Nadawczy Gubałówka) – budynek i maszt radiowo-telewizyjny znajdujący się na Gubałówce.
Próbna emisja z Gubałówki, po blisko półrocznym okresie budowy stacji przekaźnikowej, rozpoczęła się 10 grudnia 1958 roku. Oficjalne uruchomienie nastąpiło dwa tygodnie później – dokładnie w Wigilię Bożego Narodzenia. Trzy lata później wybudowany został nowy maszt i budynek stacyjny, a w roku 1962 rozpoczęto retransmisję krakowskiego programu lokalnego. Obecny maszt wybudowany został w roku 1999.
Zasięg nadajnika od południa ograniczony przez Tatry, od północy przez Gorce. Sygnał obejmuje miasta Zakopane, Nowy Targ, okolice Rabki, ponadto całe Podhale, Spisz i Orawę.
Nienadawane analogowe programy telewizyjne.
Programy telewizji analogowej wyłączone 22 kwietnia 2013 roku.

</doc>
<doc id="834508" url="https://pl.wikipedia.org/wiki?curid=834508" title="Club Sportivo Miramar">
Club Sportivo Miramar



</doc>
<doc id="834513" url="https://pl.wikipedia.org/wiki?curid=834513" title="Émile Jacques-Dalcroze">
Émile Jacques-Dalcroze



</doc>
<doc id="834516" url="https://pl.wikipedia.org/wiki?curid=834516" title="Przetacznik górski">
Przetacznik górski

Przetacznik górski ("Veronica montana" L.) – gatunek rośliny należący do rodziny babkowatych ("Plantaginaceae"), w systemach XX-wiecznych klasyfikowany zwykle do trędownikowatych ("Scrophulariaceae"). 
Rozmieszczenie geograficzne.
Przetacznik górski jest najmłodszym reliktem, który rozprzestrzenił się w okresie subatlantyckim. Występuje dziko na trzech kontynentach:
W Polsce występuje na rozproszonych zwykle stanowiskach, głównie w zachodniej i południowej części kraju, zwłaszcza w górskich i podgórskich lasach bukowych. 
Biologia i ekologia.
Bylina, hemikryptofit, chamefit. Roślina preferuje miejsca wilgotne i chłodne – głównie północne oraz północno-zachodnie zbocza wzgórz, głębokie wąwozy, dna dolin, źródliska, dolinki potoków i strumieni. Gatunek reglowy, stanowiący najliczniejszą grupę w obrębie elementu górskiego, związany z cienistymi, żyznymi lasami liściastymi głównie bukowymi, zaliczany do flory podgórskiej i górskiej. W klasyfikacji zbiorowisk roślinnych gatunek charakterystyczny dla rzędu "Fagetalia".

</doc>
<doc id="834517" url="https://pl.wikipedia.org/wiki?curid=834517" title="USS Delphy (DD-261)">
USS Delphy (DD-261)

USS Delphy (DD-261) – amerykański niszczyciel typu "Clemson" służący w United States Navy po I wojnie światowej. Nazwany po Richardzie Delphy, był okrętem prowadzącym w czasie katastrofy przy Honda Point.
"Delphy" został zwodowany 18 lipca 1918 w Bethlehem Shipbuilding Corporation, Squantum w stanie Massachusetts. Matką chrzestną była pani A. H. Sims − żona kontradmirała Williama Simsa. Okręt został przyjęty do służby 30 listopada 1918 z komandorem porucznikiem R. A. Dawesem jako dowódcą.
Zanim niszczyciel dołączył do Floty Atlantyckiej testował urządzenia do wykrywania okrętów podwodnych w New London w stanie Connecticut w dniach 23-31 grudnia 1918 i pomagał ratować ludzi ze statku "Northern Pacific", który wszedł na mieliznę w dniu 1 stycznia 1919. 14 stycznia 1919 "Delphy" wypłynął z Nowego Jorku na zimowe manewry i ćwiczenia torpedowe na Karaiby. Po powrocie do Nowego Jorku 14 kwietnia z Flotą, popłynął z Bostonu ostatniego dnia miesiąca w ramach przygotowań do pierwszego transatlantyckiego lotu wodnosamolotu NC-4.
"Delphy" wypłynął 19 listopada 1919 z Bostonu na Zachodnie Wybrzeże, docierając do San Diego 22 grudnia. Kontrtorpedowiec dołączył do Dywizjonu Niszczycieli Floty Pacyfiku, z którym prowadził ćwiczenia torpedowe. Został przeniesiony do rezerwy 12 lipca. Pozostawał w San Diego do 27 grudnia, kiedy popłynął wraz z innymi okrętami z Dywizji Niszczycieli Rezerwowych do Bremerton, gdzie dotarł 4 stycznia 1921 na rozległy przegląd w Stoczni Marynarki Puget Sound.
Pomiędzy 22 lipca 1921 i 20 marca 1922 "Delphy" operował z San Diego z połową załogi, później znowu przeszedł przegląd. Popłynął wraz z Battle Fleet na ćwiczenia w pobliżu Balboa w Panamie, trwające od 6 lutego do 11 kwietnia 1923, później prowadził ćwiczenia torpedowe w pobliżu San Diego. 25 lipca wyszedł wraz z 31 Dywizją Niszczycieli w rejs w kierunku stanu Washington na letnie manewry z Battle Fleet.
"Delphy" był prowadzącym okrętem, gdy siedem niszczycieli rozbiło się na skałach na wybrzeżu stanu Kalifornia w burzliwej pogodzie 8 września. Cały przypadek stał się później znany jako katastrofa przy Przylądku Honda. DD-261 uderzył w skały burtą i przełamał się. Jego rufa pozostała pod wodą. W wypadku zginęło 3 marynarzy a 15 zostało rannych.
Oficjalnie okręt został wycofany ze służby 26 października 1923 i został sprzedany jako wrak 19 października 1925.
Do roku 2005 żaden inny okręt amerykański nie nosił nazwy "Delphy".

</doc>
<doc id="834518" url="https://pl.wikipedia.org/wiki?curid=834518" title="Deklaracja praw">
Deklaracja praw

Deklaracja praw (ang. "Declaration of Rights") – petycja do króla Anglii z 13 lutego 1689. Zaprzysiągł ją Wilhelm III Orański. Została zaakceptowana przez parlament i 16 grudnia 1689 przyjęła kształt ustawy o prawach (ang. "Bill of Rights").
W trzynastu punktach wyliczała podstawowe nadużycia władzy, popełnione przez dynastię Stuartów. Jednocześnie przy każdym z tych punktów sformułowano nowe zasady prawne, które odnosiły się do uprawnień monarszych. Ich celem było zapobieżenie nawrotowi absolutyzmu.
Najważniejsze postanowienia:
W 1690 rozszerzono postanowienia "Bill of Rights" o dalsze dwa:
Uzupełnieniem Billu była Ustawa o następstwie tronu.
Od momentu wydania Billu faktyczna władza w państwie należała zatem do parlamentu. Władza królewska poddana została bowiem kontroli parlamentu, co uczyniło Anglię pierwszą na świecie monarchią parlamentarną. Religią panującą pozostał anglikanizm, tolerowano poddanych należących do dysydenckich wspólnot protestanckich, natomiast katolicy nie mogli piastować urzędów państwowych (częściowe odwołanie tych zakazów nastąpiło w 1829).

</doc>
<doc id="834525" url="https://pl.wikipedia.org/wiki?curid=834525" title="Mont-Saint-Guibert">
Mont-Saint-Guibert

Mont-Saint-Guibert – miejscowość i gmina położona w belgijskiej prowincji Brabancja Walońska. Nazwa miejscowości pochodzi od imienia św. Wiberta (Gwiberta).

</doc>
<doc id="834530" url="https://pl.wikipedia.org/wiki?curid=834530" title="Grzegorz Łoszewski">
Grzegorz Łoszewski

Grzegorz Łoszewski (ur. 12 kwietnia 1964 w Warszawie) – polski scenarzysta filmowy.
Życiorys.
Za scenariusz do filmu "Komornik" (2005) otrzymał nagrodę na 30. Festiwalu Polskich Filmów Fabularnych w Gdyni oraz "Orła" – Polską Nagrodę Filmową.
W 2008 nagrodzono go za tekst sztuki "Stygmatyczka" dla Sceny Faktu podczas VIII Festiwalu Teatru Telewizji Polskiej i Polskiego Radia "Dwa Teatry" w Sopocie.
Za film Bez wstydu otrzymał 16 maja 2013 roku w Berlinie nagrodę CIVIS w rubryce „rozrywka fikcyjna”. Jury orzekło: „Świetny film, który wzywa do tolerancji, z imponującą reżyserią, doskonałymi aktorami i wybitna formą i treścią.”

</doc>
<doc id="834534" url="https://pl.wikipedia.org/wiki?curid=834534" title="Ryłka">
Ryłka



</doc>
<doc id="834536" url="https://pl.wikipedia.org/wiki?curid=834536" title="Białostocki Chór Kameralny Cantica Cantamus">
Białostocki Chór Kameralny Cantica Cantamus

Białostocki Chór Kameralny Cantica Cantamus – polski chór założony w 1989 przez prof. Violettę Bielecką, następnie dyrygenta artystycznego chóru. 
Historia.
Do roku 1994 chór działał przy Filii Akademii Muzycznej w Białymstoku, następnie do roku 1996 już ze statusem chóru zawodowego przy Filharmonii w Białymstoku. Od stycznia 1996 roku, przyjął nazwę Białostocki Chór Kameralny "Cantica Cantamus" z siedzibą w Filharmonii Białostockiej.
Chór brał udział w wielu festiwalach krajowych i zagranicznych. Współpracuje z orkiestrami filharmonicznymi w Polsce (Białystok, Kalisz, Koszalin, Częstochowa, Warszawa) i za granicą (Rostock – Niemcy, Saint Maurice de Beynost – Francja) oraz zespołem "Varsovia Manta".
Zespół posiada w swoim repertuarze wiele dzieł muzyki oratoryjno-kantatowej z różnych epok. Śpiewa utwory a cappella epoki renesansu, baroku, klasycyzmu, romantyzmu i kompozytorów XX wieku. Polscy kompozytorzy współcześni powierzają mu prawykonania swoich utworów. Chór ma w swoim dorobku 5 płyt.

</doc>
<doc id="834538" url="https://pl.wikipedia.org/wiki?curid=834538" title="Osuchów-Kolonia (powiat żyrardowski)">
Osuchów-Kolonia (powiat żyrardowski)

Osuchów-Kolonia – nieoficjalna część wsi Osuchów w Polsce położona w województwie mazowieckim, w powiecie żyrardowskim, w gminie Mszczonów.
W latach 1975–1998 miejscowość administracyjnie należała do województwa skierniewickiego.

</doc>
<doc id="834540" url="https://pl.wikipedia.org/wiki?curid=834540" title="Inter gravissimas">
Inter gravissimas

Inter gravissimas (łac. "Między najważniejszymi") – bulla papieska wydana przez papieża Grzegorza XIII 24 lutego 1582. Ustanawia ona kalendarz gregoriański używany w większości krajów.
Bulla stanowi, że:
Nazwa bulli pochodzi od początkowych słów "Inter gravissimas pastoralis officii nostri curas ..." ("Między najważniejszymi pasterskimi urzędu naszego troskami ..."). Do bulli dodano tabele do wyznaczania daty Wielkanocy, dwa kalendarze z obchodami wspomnień świętych (jeden na końcowe 2½ miesiąca roku 1582 i drugi na rok 1583).

</doc>
<doc id="834541" url="https://pl.wikipedia.org/wiki?curid=834541" title="Powiat Radymno">
Powiat Radymno



</doc>
<doc id="834543" url="https://pl.wikipedia.org/wiki?curid=834543" title="Edixon Perea">
Edixon Perea

Edixon Perea Valencia (ur. 20 kwietnia 1984 w Cali) – piłkarz kolumbijski grający na pozycji napastnika.
Kariera klubowa.
Perea pochodzi z Cali, ale jest wychowankiem klubu Atlético Huila. W jego barwach zadebiutował w 2001 roku w Copa Mustang i od razu stał się podstawowym zawodnikiem zespołu. Zdobył 6 goli w lidze i pomógł w utrzymaniu zespołu. W 2002 roku Perea był graczem Quindío Armenia, dla którego zdobył 4 gole w fazie Apertura. W fazie Finalización Perea grał już w barwach Deportivo Pasto, które było rewelacją rundy i wywalczyło wicemistrzostwo Kolumbii. W 2003 roku Perea przeszedł do Atlético Nacional. W pierwszym sezonie nie pokazywał jeszcze wysokiej skuteczności – zdobył 5 bramek – ale w 2004 roku w obu rundach zdobył ich aż 18, a z Atlético Nacional został po raz drugi w karierze wicemistrzem kraju. Rok 2005 także rozpoczął w klubie z Medellín i w 19 meczach fazy Apertura zdobył aż 15 bramek, a Atletico wygrało tę fazę pokonując w finale Independiente Santa Fe.
Skutecznym Pereą zainteresowano się w końcu w Europie i latem 2005 francuski Girondins Bordeaux zdecydował się wyłożyć za niego 2,5 miliona euro. W Ligue 1 Kolumbijczyk zadebiutował w 4. kolejce ligowej, 20 sierpnia w wygranym 1:0 meczu z AS Monaco, gdy w 84. minucie zmienił Jeana-Claude'a Darcheville'a. W sezonie był jednak tylko rezerwowym i zaledwie raz udało mu się zdobyć gola – 2 kwietnia 2006 w wyjazdowym meczu z Paris Saint-Germain (1:3). Z Bordeaux w swoim premierowym sezonie wywalczył wicemistrzostwo Francji. W sezonie 2006/2007 także na ogół był rezerwowym, a z Girondins wystąpił między innymi w fazie grupowej (4 mecze jako rezerwowy).
W 2008 roku Perea odszedł do brazylijskiego zespołu Grêmio Foot-Ball Porto Alegrense, w którym odzyskał strzelecką formę za czasów gry w Atlético Nacional. W Grêmio grał przez dwa lata. W 2010 roku został zawodnikiem hiszpańskiego drugoligowca, UD Las Palmas. W sezonie 2010/2011 rozegrał dla niego 10 meczów, nie zdobywając ani jednej bramki.
Latem 2011 Perea jako wolny zawodnik podpisał umowę z meksykańskim Cruz Azul.
Kariera reprezentacyjna.
W reprezentacji Kolumbii Perea zadebiutował 10 lipca 2004 wygranym 1:0 meczu z Boliwią. Był to grupowy mecz turnieju Copa América 2004, a w 90. minucie spotkania Perea dał zwycięstwo swojej drużynie. Wystąpił jeszcze w 4 innych meczach turnieju, za każdym razem będąc rezerwowym, a z Kolumbią zajął 4. miejsce. Brał także udział w eliminacjach do Mistrzostw Świata 2006, w których zdobył jednego gola (z Peru). W 2007 roku wystąpił na Copa América.

</doc>
<doc id="834544" url="https://pl.wikipedia.org/wiki?curid=834544" title="I liga urugwajska w piłce nożnej (1953)">
I liga urugwajska w piłce nożnej (1953)

Mistrzostwa Urugwaju w roku 1953 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="834545" url="https://pl.wikipedia.org/wiki?curid=834545" title="Central Fútbol Club">
Central Fútbol Club



</doc>
<doc id="834553" url="https://pl.wikipedia.org/wiki?curid=834553" title="Towarzystwo (osadnictwo)">
Towarzystwo (osadnictwo)

Towarzystwo - zaczątek wsi - rodzaj związku, jaki zawiązywali włościanie w Królestwie Polskim, którzy kupili grunty rolne odłączone od majątku ziemskiego, na raty za pośrednictwem Banku Ziemskiego Włościańskiego w Warszawie.

</doc>
<doc id="834566" url="https://pl.wikipedia.org/wiki?curid=834566" title="Piotr Józef Andrzejewski">
Piotr Józef Andrzejewski



</doc>
<doc id="834567" url="https://pl.wikipedia.org/wiki?curid=834567" title="Ann Barzel">
Ann Barzel

Ann Barzel (ur. 13 grudnia 1905 w Minneapolis, zm. 12 lutego 2007 w Chicago) – amerykańska tancerka, pedagog, historyk i krytyk baletu.
Życiorys.
W dzieciństwie kilkakrotnie zmieniała razem z rodziną miejsce zamieszkania. Pierwsze lekcje tańca odebrała u Elizabeth Werblosky w Des Moines, gdzie mieszkała w latach 1914-1920. Kontynuowała naukę baletu w Chicago, pod kierunkiem Adolpha Bolma i Marka Turbyfilla. Uczęszczała do szkoły średniej Crane Technical High School and Junior College w Chicago (później Malcolm X College), w 1925 uzyskała bakalaureat, a w 1931 magisterium sztuk wyzwolonych na University of Chicago. Jeszcze w czasie studiów uczyła w chicagowskiej szkole hebrajskiej, później była nauczycielką języka angielskiego w szkole Penn Elementary School (do 1967).
Jej kariera tancerki przypadła na lata 30. i początek 40. (do 1943). Występowała w zespole Chicago Civic Opera Ballet oraz grupie prowadzonej przez Berenice Holmes, która przejęła dawną szkołę tańca Adolpha Bolma. Barzel umiejętności doskonaliła m.in. u Michaiła Fokina. W latach 40. zajęła się pracą pedagoga baletowego, prowadząc zajęcia zarówno z techniki tanecznej, jak i historii baletu. W latach 1945-1961 uczyła tańca w Adele Artinian School of Dance w Milwaukee (w weekendy, w tygodniu kontynuowała pracę w szkole w Chicago). Historię baletu wykładała także na poziomie uniwersyteckim, m.in. w University of Chicago i Columbia College. Jako krytyk baletowy udzielała się w prasie w Chicago oraz w czasopismach specjalistycznych. Współpracowała m.in. z "Chicago Times" (1946-1950), "Chicago's American" (później "Chicago Today", 1951-1974), "Dance Magazin" (przez ponad 40 lat), "Ballet Review", "Ballet Annual", "Dance News". Była również autorką haseł w encyklopediach baletowych.
Pasją Ann Barzel było filmowanie tancerzy. Zbiór filmów poświęconych baletowi, kręconych przez kilkadziesiąt lat, przekazała w 1996 bibliotece Newberry w Chicago. Kolekcja liczyła przeszło 30 tysięcy rolek filmowych, zawierała m.in. taneczne występy młodego Jerome Robbinsa, później znanego choreografa i reżysera, a w 2005 była jednym z ważniejszych materiałów przy produkcji filmu dokumentalnego "Ballets russes" (w reżyserii Daniela Gellera i Dayny Goldfine). Założyciel American Ballet Theater, Richard Pleasant, miał kiedyś powiedzieć Barzel, której akurat skończyła się taśma w kamerze, aby przynajmniej udawała dalsze kręcenie - w jej obecności tancerze bardziej się starali. Sama Barzel podkreślała, że film najlepiej dokumentuje występy taneczne. W wywiadzie dla "Chicago Sun Times" w 1996 powiedziała m.in., że "żadna książka na świecie nie jest w stanie przekazać, jak poruszał się Niżyński".
Zbiory Barzel przekazane do Newberry nie ograniczały się jednak do filmów baletowych. Od dzieciństwa - jak sama wspominała, taniec odkryła dla siebie w wieku 9 lat, znajdując odpowiednie hasło w encyklopedii - gromadziła wszelkie materiały związane z tańcem, programy występów, dokumenty, artykuły, fotografie, książki, pamiątki. Do najcenniejszych pamiątek z jej kolekcji zalicza się baletki, używane niegdyś przez Annę Pawłową.
Po przejściu na emeryturę współpracowała ze stanową radą ds. sztuki Illinois jako konsultant ds. tańca. Była w gronie założycieli organizacji Ballet Guild of Chicago, działała w szeregu innych organizacji zajmujących się tańcem i kulturą, zasiadała w jury wielu konkursów tanecznych. Uczestniczyła w wydarzeniach kulturalnych do późnej starości. Wśród wielu wyróżnień, jakich doczekała się Barzel, można wymienić nagrodę gubernatora stanu w dziedzinie sztuki (1979), honorowe członkostwo Chicago Dance Arts Coalition (1986) oraz medal im. Wacława Niżyńskiego, przyznany przez Polską Agencję Artystyczną (1994).
Nie założyła rodziny. Zmarła w lutym 2007 w wieku 101 lat po długiej chorobie.

</doc>
<doc id="834572" url="https://pl.wikipedia.org/wiki?curid=834572" title="Violetta Bielecka">
Violetta Bielecka

Bożena Violetta Bielecka (ur. 2 marca 1957) – polska dyrygentka i kierowniczka Chóru Opery i Filharmonii Podlaskiej, a od 1 grudnia 2020 roku pełniąca obowiązki dyrektora tej instytucji. Jest profesorem sztuk muzycznych na Wydziale Instrumentalno-Pedagogicznym w Akademii Muzycznej im. F. Chopina – filii w Białymstoku.
Życiorys.
Absolwentka Państwowej Szkoły Muzycznej I i II st. w Białymstoku w klasie fortepianu. Studiowała dyrygenturę chóralną pod kierunkiem prof. J. Boka i prof. R. Zimaka w Państwowej Wyższej Szkole Muzycznej w Warszawie. Prowadzi Chór Żeński Zespołu Szkół Muzycznych "Schola Cantorum Bialostociensis". Jest założycielką i dyrygentem artystycznym Białostockiego Chóru Kameralnego "Cantica Cantamus". Przez cztery lata (1995–1999) pracowała w Akademii Muzycznej im. F. Nowowiejskiego w Bydgoszczy. W latach 1995–1997 była konsultantem wokalnym Chóru Operowego Teatru Narodowego w Warszawie. Od roku 1998 jest prezesem Stowarzyszenia Miłośników Muzyki Chóralnej "Cantica Cantamus" oraz organizatorem Międzynarodowych Warsztatów Młodzieży Polskiej i Polonijnej. W latach 1999–2005 była kierownikiem Zakładu Dyrygentury Chóralnej AMFC Filii w Białymstoku, tam zainicjowała oraz zorganizowała trzy Konkursy Młodych Chórmistrzów. Jest również wykładowcą klasy śpiewu w Zespole Szkół Muzycznych im. I.J. Paderewskiego w Białymstoku. Od 2000 jest dyrektorem artystycznym Międzynarodowego Festiwalu Pieśni Sakralnej "Łapskie Te Deum". Jej potężny dorobek pedagogiczny to szereg znakomicie wykształconych chórmistrzów, wokalistów chóralnych, a także śpiewaków solowych. Zdobyła szereg nagród na prestiżowych konkursach chóralnych – m.in. w Lipsku, Legnicy i Warszawie. Uczestniczy jako członek jury na festiwalach i konkursach chóralnych w kraju i za granicą.
W 2000 roku otrzymała tytuł naukowy profesora nadzwyczajnego sztuk muzycznych, a w 2006 roku tytuł profesora zwyczajnego. W 2002 roku została odznaczona Złotym Krzyżem Zasługi nadanym przez Prezydenta RP. W czerwcu 2006 została wyróżniona odznaką honorową „Zasłużony dla Kultury Polskiej”. W 2009 roku Chór Opery i Filharmonii Podlaskiej pod jej kierownictwem otrzymał nagrodę Fryderyka za fonograficzny debiut roku. W 2012 została laureatką nagrody imienia Jerzego Kurczewskiego – jedynej nagrody w Polsce związanej z chóralistyką.

</doc>
<doc id="834574" url="https://pl.wikipedia.org/wiki?curid=834574" title="Wentylacja lutniowa">
Wentylacja lutniowa

Wentylacja lutniowa - sposób przewietrzania wyrobisk ślepych (np. udostępniających czy przygotowawczych). Wentylacja lutniowa to połączone cienkościenne rury metalowe, płócienne lub z tworzyw sztucznych. Połączone ze sobą lutnie tworzą lutniociąg. Przepływ powietrza z lutniociągu uzyskuje się za pomocą wentylatorów umieszczonych na początku lutniociągu. 
Rozróżnia się wentylację lutniową ssącą, tłoczącą i kombinowaną. W przypadku wentylacji tłoczącej intensywniejsze jest usuwanie z przodka szkodliwych gazów, mniejsze są straty powietrza, oraz korzystniejsze warunki cieplne w samym przodku, jednak powietrze zużyte odpływa przez wyrobisko, co wydłuża czas przewietrzania całego wyrobiska - ciężej również jest usunąć metan, który gromadzi się pod stropem. Przy wentylacji ssącej rozrzedzanie gazów jest szybsze, korzystniejsze są warunki w całym wyrobisku (gazy nie odpływają wyrobiskiem, tylko lutniociągiem). Wentylacja kombinowana łączy zalety wentylacji ssącej i tłoczącej. Polega ona na stosowaniu po odstrzelaniu przodka metody ssącej, a następnie tłoczącej. Realizuje się ją przez zmianę kierunku obrotów wirnika wentylatorów osiowych, zastosowanie urządzenia rewersyjnego lub zastosowanie dwóch wentylatorów i zasuw.

</doc>
<doc id="834575" url="https://pl.wikipedia.org/wiki?curid=834575" title="Cantica Cantamus">
Cantica Cantamus



</doc>
<doc id="834577" url="https://pl.wikipedia.org/wiki?curid=834577" title="Ludmila Cervanova">
Ludmila Cervanova



</doc>
<doc id="834580" url="https://pl.wikipedia.org/wiki?curid=834580" title="Rezerwat przyrody Kuźnie">
Rezerwat przyrody Kuźnie

Kuźnie – rezerwat przyrody nieożywionej, utworzony zarządzeniem Ministra Ochrony Środowiska, Zasobów Naturalnych i Leśnictwa z dnia 11 grudnia 1995 r. () w celu ochrony ze względów naukowych, dydaktycznych i krajobrazowych zgrupowania wychodni skalnych, jaskiń oraz dorodnego drzewostanu świerkowego na stokach góry Muronka w Beskidzie Śląskim. Leży w granicach Parku Krajobrazowego Beskidu Śląskiego. Rezerwat zajmuje powierzchnię 7,22 ha i podlega ochronie ścisłej.
Rezerwat znajduje się na terenie wsi Twardorzeczka w gminie Lipowa, w powiecie żywieckim. Obejmuje obszar leśny należący do Nadleśnictwa Węgierska Górka, położony na południowo-wschodnim stoku góry Muronka (1021 m n.p.m.), opadającym ku dolinie potoku Twardorzeczka, w przedziale wysokości od 800 do 1010 m n.p.m. Podłoże geologiczne tworzą tu średnio- i gruboławicowe, frakcjonalnie uziarnione piaskowce górnych warstw godulskich, z cienkimi wkładkami szarozielonych mułowców i łupków. Na podłożu tym rozwinęły się autogeniczne gleby brunatne kwaśne lub bielicowe.
Znaczną część obszaru rezerwatu zajmują rozległe, rozczłonkowane osuwiska różnego wieku, prawdopodobnie najbardziej interesująca tego typu formacja geomorfologiczna w całym Beskidzie Śląskim. W górnej części rezerwatu występują liczne formy skałkowe z murami i ambonami skalnymi, sięgającymi do 11 metrów wysokości. Część środkową zajmują głazowiska, rowy rozpadlinowe poprzedzielane wałami i leje zapadliskowe. Na terenie tym stwierdzono 37 jaskiń i schronisk skalnych, głównie typu szczelinowego, o genezie osuwiskowej. Największe z jaskiń: Jaskinia Chłodna (długość 117 m, deniwelacja 16,5 m) i Jaskinia pod Balkonem (długość 45 m, deniwelacja 10 m) zostały objęte ochroną jako pomniki przyrody nieożywionej jeszcze przed powołaniem rezerwatu, w 1993 r.
Teren rezerwatu porasta dolnoreglowy bór jodłowo-świerkowy "Abieti-Piceetum montanum". Warstwę drzew tworzy tu świerk z domieszką buka, jodły i jaworu. Najstarsze świerki liczą 130–140 lat i osiągają 60 cm średnicy w pierśnicy. W runie dominują trzcinnik leśny, borówka czarna, śmiałek pogięty i paproć nerecznica szerokolistna. W szczelinach i pęknięciach wychodni skalnych rosną paprotka zwyczajna i zanokcica skalna.
Nieco ponad obszarem rezerwatu, po północnej stronie szczytu Muronki, biegnie zielony szlak turystyczny, wiodący z Ostrego w Kotlinie Żywieckiej na Magurkę Radziechowską (1108 m n.p.m.). Zagrożeniem dla przyrody chronionej w rezerwacie jest jednak głównie niekontrolowana działalność speleologów-amatorów penetrujących tutejsze jaskinie oraz wspinaczy, wykorzystujących wychodnie skalne do celów treningowych.

</doc>
<doc id="834581" url="https://pl.wikipedia.org/wiki?curid=834581" title="Paris (1912)">
Paris (1912)

Paris – francuski pancernik – drednot typu "Courbet" z okresu I wojny światowej. Wraz z bliźniaczymi okrętami "Courbet", "Jean Bart" i "France" był częścią programu rozbudowy francuskiej floty z roku 1910. "Paris" zajęty w 1940 przez Brytyjczyków był oferowany Polskiej Marynarce Wojennej.
Historia.
Budowa "Paris" rozpoczęła się 11 listopada 1911 w stoczni Fet CH de la Méditerranée w La Seyne. Okręt zwodowano 28 września 1912. Jednostka weszła do służby w sierpniu 1914. W czasie I wojny światowej uczestniczył w działaniach na Morzu Śródziemnym przeciwko flocie Austro-Węgier. W latach 20. dwukrotnie modernizowany. Od 1931 pełnił funkcję okrętu szkolnego.
W czerwcu 1940 lekko uszkodzony w wyniku niemieckiego nalotu. Przed upadkiem Francji udał się do Plymouth, gdzie w wyniku operacji "Catapult" został internowany przez Brytyjczyków. Przejęcie okrętu proponowano Polskiej Marynarce Wojennej, w której miał pływać pod podwójną banderą: polską i francuską, a jego nazwa miała być zmieniona na Okręt Francuski (OF) "Paris". Do przejęcia nie doszło m.in. z powodu braku rezerw kadrowych PMW, zwłaszcza w obliczu liczebności załogi koniecznej dla pancernika, a także nieopłacalności remontu starej, zużytej jednostki i jej niewielkiej wartości bojowej. Używany przez Brytyjczyków jako okręt koszarowy w Devonport.
Po wojnie okręt wrócił do Brestu, gdzie służył jako hulk. Został złomowany w 1956 roku.

</doc>
<doc id="834583" url="https://pl.wikipedia.org/wiki?curid=834583" title="Raymond Roussel">
Raymond Roussel

Raymond Roussel (ur. 20 stycznia 1877 w Paryżu, zm. 14 lipca 1933 w Palermo) – francuski pisarz.
Roussel, pochodzący z bogatej rodziny, za życia nie zyskał wielkiego uznania. Książki publikował własnym sumptem, spotykały się one jednak z niewielkim odzewem czytelników. Najważniejsze jego utwory ("Impressions d’Afrique" i "Locus Solus") powstały w drugiej dekadzie XX wieku. Dzięki wyobraźni i zastosowanej technice pisarskiej został dostrzeżony przez surrealistów. Ponownie odkryto go w latach 50. i 60., kiedy to pochlebnie o jego twórczości wypowiadali się Alain Robbe-Grillet, twórcy związani z OuLiPo, a Michel Foucault poświęcił mu osobną pracę ("Raymond Roussel", 1963). Książkę przedstawiającą sylwetkę i twórczość Francuza wydał również Polak Bogdan Banasiak. Tom "Słońce ekstazy, noc melancholii. Rzecz o Raymondzie Rousselu" ukazał się w 2007 roku (Thesaurus, Łódź-Wrocław).
"Locus solus", najbardziej znana jego książka i jedyna przetłumaczona na język polski, to opowieść o tytułowym parku - posiadłości pełnej cudów techniki i miejsc magicznych. Powieść stała się inspiracją dla wielu późniejszych twórców. W numerze 9/1974 (41) periodyku Literatura na Świecie znalazł się także fragment utworu "Impressions d’Afrique" (jako "Wrażenia z Afryki") w tłumaczeniu Cezarego Rowińskiego. 
Numer nr 09-10/2007 (434-435) z roku 2007 periodyku Literatura na Świecie został poświęcony Rousselowi. Składają się na niego m.in. "Zielonkawa skóra dojrzałej śliwki" (przeł. Adam Zdrodowski), "Słoneczny pył" (przeł. Maryna Ochab), "W Hawanie" i "Dokumenty mające służyć za kanwę" (przeł. Andrzej Sosnowski) tego autora oraz wspomnienia, eseje i artykuły poświęcone jemu i jego twórczości m.in. Salvadora Dalego, André Bretona, Johna Ashbery'ego, Philippe'a Soupaulta i Michela Leirisa.

</doc>
<doc id="834584" url="https://pl.wikipedia.org/wiki?curid=834584" title="Pałac Raczyńskich w Warszawie">
Pałac Raczyńskich w Warszawie

Pałac Raczyńskich – pałac znajdujący się na Nowym Mieście w Warszawie przy ul. Długiej 7, położony pomiędzy ulicami: Długą, Kilińskiego, Podwale oraz budynkami dawnego klasztoru paulinów. Siedziba Archiwum Głównego Akt Dawnych.
Historia.
Do 1939.
Na początku XVIII wieku znajdował się w tym miejscu inny murowany budynek, najprawdopodobniej wzniesiony według projektu Tylmana z Gameren, należący do członka Rady Miejskiej Jakuba Schulzendorffa. Był to 3-kondygnacyjny, 13-osiowy gmach z przyściennym portykiem kolumnowym.
Budowla została w 1717 zakupiona przez biskupa kujawskiego Konstantego Felicjana Szaniawskiego, który przebudował ją na pałac barokowy. Kolejnym właścicielem został w 1721 Jan Szembek, po jego śmierci wdowa Ewa z Leszczyńskich, a od 1762 Stanisław Mycielski.
W 1786 właścicielem pałacu został generał Filip Raczyński, który w 1787 przekazał go swojemu teściowi – staroście wielkopolskiemu Kazimierzowi Raczyńskiemu. Jeszcze w tym samym roku rozpoczął on przebudowę gmachu w stylu klasycystycznym według projektu Jana Chrystiana Kamsetzera. Oś środkową pałacu architekt zaakcentował przyściennym portykiem kolumnowym, umieszczonym na drugiej i trzeciej kondygnacji i zwieńczonym trójkątnym szczytem. Najbardziej reprezentacyjnym pomieszczeniem stała się Sala Balowa, zajmująca dwa piętra. Była ona uznawana za jedną z najpiękniejszych w mieście. Oprócz licznych płaskorzeźb i sztukaterii ozdobiono ja także kopiami czterech obrazów zamówionych w 1766 przez Stanisława Augusta Poniatowskiego uosabiających Zgodę, Sprawiedliwość, Współzawodnictwo i Wspaniałomyślność. Prace zakończono najprawdopodobniej w 1789, kiedy to m.in. pałac korytarzem na pierwszym piętrze połączono z lożą właścicieli w kościele św. Ducha.
Niepopularnemu Kazimierzowi Raczyńskiemu, uważanemu za osobę przekupną, intryganta i agenta Cesarstwa Rosyjskiego, udało się nad ranem 17 kwietnia 1794 – w dniu wybuchu insurekcji warszawskiej – uciec z miasta. W czerwcu 1794 w opuszczonym przez Raczyńskich pałacu zainstalowana się Rada Najwyższa Narodowa, najwyższy organ władzy cywilnej podczas insurekcji kościuszkowskiej.
W 1806, po wejściu wojsk francuskich do Warszawy, urządzono w nim kwatery dla francuskich oficerów. Zatrzymali się tutaj m.in. Louis Nicolas Davout, Joachim Murat, i Jean Lannes.
W 1827 spadkobierca Raczyńskiego sprzedał pałac rządowi Królestwa Polskiego. Od 1828 budynek stał się siedzibą Komisji Rządowej Sprawiedliwości. Podczas przeprowadzonego remontu m.in. dla bezpieczeństwa archiwów w oknach pomieszczeń znajdujących się na parterze wstawiono kraty. W 1853 podwyższono do dwóch pięter oficynę wschodnią przylegającą do klasztoru paulinów oraz zastąpiono znajdujące się od strony ulic Wąskiej (obecnie Kilińskiego) i Podwala oficyny drewniane murowanymi. Prace wykonano według projektu Alfonsa Kropiwnickiego.
W 1876 w lewym skrzydle pałacu ulokowano biura i sale rozpraw Sądu Handlowego, a na pierwszym piętrze apartamenty członków władz Izby Sądowej.
Podczas I wojny światowej okupujący od 1915 Warszawę Niemcy zarekwirowali wszystkie znajdujące się w gmachu elementy mosiężne, łącznie z klamkami od drzwi.
W 1919 pałac przeznaczono na siedzibę Ministerstwo Sprawiedliwości. Gmach był remontowany etapami w latach 1922, 1927 i 1930–1936 według projektu Mariana Lalewicza. Podczas ostatniego remontu w tympanonie umieszczono jeden z symboli praworządności – głowę Temidy z zawiązanymi przepaską oczami dłuta Mieczysława Lubelskiego.
II wojna światowa.
Podczas okupacji pałac był siedzibą sądu niemieckiego dla okupowanych ziem polskich ("Deutsches Obergericht"). Sąd niemiecki rozpatrywał sprawy, w których oskarżonymi byli Niemcy lub "volksdeutsche", a także zajmował się przestępstwami przeciwko przepisom władz okupacyjnych.
24 stycznia 1944 pod murem pałacu (od strony ulicy Kilińskiego) rozstrzelano 50 mężczyzn przywiezionych z Pawiaka. Była to jedna z egzekucji ulicznych dokonanych w okresie rządów Franza Kutschery.
W pierwszych dniach powstania warszawskiego w gmachu pałacu Raczyńskich formował się Batalion „Wigry II”. Od 4 sierpnia 1944 zaczęto tworzyć tutaj Centralny Powstańczy Szpital Chirurgiczny nr 1. W dniach 12 i 13 sierpnia do gmachu częściowo ewakuowano znajdujący się pod ostrzałem artylerii szpital Św. Jana Bożego, a 14 sierpnia – część rannych z podpalonego szpitala przy ul. Barokowej 5. Placówka na Długiej 7 była największym szpitalem powstańczym w obrębie Starego i Nowego Miasta.
Od 13 do 26 sierpnia w pałacu Raczyńskich mieściła się Komenda Główna AK, która przeniosła się tutaj z gmachu szkoły powszechnej przy ul. Barokowej.
13 sierpnia wszystkie piętra oraz piwnice pałacu wypełniły się rannymi w eksplozji czołgu-pułapki przy ulicy Kilińskiego. Poważnie uszkodziła ona prawą oficynę pałacu. Na skwerze przed budynkiem, od strony Kilińskiego, wykopano ok. 10 grobów, do których złożono ponad 150 ciał zabitych. Zostali oni ekshumowani w kwietniu 1945.
W nocy z 1 na 2 września grupa ok. 60 lżej rannych żołnierzy, a także lekarzy i sanitariuszek ewakuowała się ze Starego Miasta włazem na placu Krasińskich.
W godzinach rannych 2 września 1944, po opuszczeniu Starego Miasta przez siły powstańcze, Niemcy i Ukraińcy zajęli szpital. Kilka godzin później, ok. godz. 14.00, wymordowali większość przebywających w nim rannych.
Zastrzelono wszystkich znajdujących się na parterze oraz na pierwszym i drugim piętrze budynku. Ocalało jedynie kilkudziesięciu rannych znajdujących się w piwnicach, pomimo tego, że Niemcy wrzucili do środka oblane benzyną i podpalone koce. 4 i 5 września 1944 ok. 50 pozostających jeszcze przy życiu Polaków uratowała ekipa PCK z kościoła karmelitów.
Dokładna liczba ofiar zbrodni dokonanej 2 września w pałacu Raczyńskich nie jest znana. Wiadomo, że tego dnia w szpitalu przebywało ok. 450 rannych. Liczba ludzkich szczątków – w celu uniknięcia epidemii ciała pomordowanych zostały później przez Niemców oblane benzyną i spalone – została w kwietniu 1945 oszacowana przez PCK na ok. 200. Ponadto kilkudziesięciu lżej rannych, którzy wraz z personalem medycznym 2 września przed południem otrzymali rozkaz opuszczenia budynku, zostało zamordowanych na ulicy Podwale (większość z nich zastrzelono w międzymurzu staromiejskich murów obronnych).
Po 1945.
Mury pałacu w większości przetrwały, chociaż budynek był wypalony. Zawalił się dach, zniszczony został także narożnik gmachu od strony ulic Podwale i Kilińskiego. W całości ocalały piwnice. Zniszczenia budynku szacowano na ok. 65%.
Pałac został odbudowany w latach 1948–1950 według projektu architektów Władysława Kowalskiego i Borysa Zinserlinga w stylu klasycystycznym. Nie wprowadzono żadnych większych zmian w wyglądzie zewnętrznym korpusu głównego, pozostawiono m.in. głowę Temidy w tympanonie. Odbudowaną oficynę od strony ulicy Podwale obniżono o jedno piętro, równając ją z wysokością sąsiadującej zabudowy. Reprezentacyjna Sala Balowa została odrestaurowana w latach 1972–1976.
W pomieszczeniach drugiego piętra już pod koniec 1949 ulokowano biura Ministerstwa Górnictwa, a w kolejnych miesiącach na parterze i pierwszym piętrze – Ministerstwa Oświaty. Pod koniec 1951 do gmachu zaczęto przenosić z pałacu Pod Blachą w Warszawie zbiory Archiwum Główne Akt Dawnych (AGAD). Ta instytucja użytkuje pałac Raczyńskich do dnia dzisiejszego.
W latach 50. na budynku umieszczono dwie tablice Tchorka. Pierwsza, znajdująca się od strony ul. Kilińskiego, upamiętnia ofiary egzekucji ulicznej ze stycznia 1944, druga − od strony ulicy Długiej − zamordowanych w czasie likwidacji szpitala powstańczego we wrześniu 1944.
Na początku lat 60. na fasadzie pałacu, przy wejściu głównym, umieszczono marmurową tablicę z napisem "Metryki Koronne", odnalezioną w ruinach przedwojennej siedziby AGAD przy ul. Długiej 24, a pochodzącą pierwotnie z Zamku Królewskiego. W 2015 po lewej stronie głównego wejścia wmurowano tablicę upamiętniającą Wacława Karłowicza.
Południowa oficyna pałacu posiada oddzielny adres – ul. Podwale 23. Na fasadzie budynku znajdują się dwie tablice upamiętniające: Batalion „Wigry” (odsłonięta w 1995) oraz Orlęta (od strony ulicy Kilińskiego, 1999).

</doc>
<doc id="834585" url="https://pl.wikipedia.org/wiki?curid=834585" title="Franciszek Białdyga">
Franciszek Białdyga

Franciszek Białdyga (ur. 30 grudnia 1906 r. - zm. 15 grudnia 1959 r. w Raciborzu) – polski działacz spółdzielczy, kierownik polskich organizacji.
Od 1927 roku był kierownikiem raciborskiego gniazda Towarzystwa Gimnastycznego Sokół. Był także organizatorem wielu oddziałów Związku Polaków w Niemczech, m.in. w Turzu, Tworkowie, Bieńkowicach, Kuźni Raciborskiej i Budziskach. W latach 30. kierował spółdzielnią „Rolnik”. W czasie okupacji był prześladowany przez hitlerowców, a ostatecznie uwięziony w Buchenwaldzie. Po wojnie powrócił do Raciborza, a w 1946 roku był jednym z inicjatorów budowy Banku Ludowego wchodząc później do Rady Nadzorczej. Następnie był również prezesem Spółdzielni Wielobranżowej w Raciborzu.

</doc>
<doc id="834588" url="https://pl.wikipedia.org/wiki?curid=834588" title="Pałac Raczyńskich">
Pałac Raczyńskich



</doc>
<doc id="834591" url="https://pl.wikipedia.org/wiki?curid=834591" title="Schola Cantorum Bialostociensis">
Schola Cantorum Bialostociensis

Schola Cantorum Bialostociensis – chór żeński przy Zespole Szkół Muzycznych im. I.J. Paderewskiego w Białymstoku, założony przez prof. Violettę Bielecką. Współpracuje z Filharmonią Podlaską w Białymstoku. Obecnie prowadzi go dr Anna Olszewska.
Historia.
Chór został założony w 1987 roku przez prof. Violettę Bielecką, która była także jego dyrygentem w latach 1987–2006. W 2006 roku dyrygentem została Inga Poškute (absolwentka Litewskiej Akademii Muzycznej Wydział w Kownie).
W swojej historii zespół wziął udział m.in. w:

</doc>
<doc id="834592" url="https://pl.wikipedia.org/wiki?curid=834592" title="Program 12 kroków (grupy)">
Program 12 kroków (grupy)

Program 12 kroków (ang. "twelve steps", w niektórych polskich wspólnotach Al-Anon nazywane 12 Stopniami) – popularna wśród osób uzależnionych forma samopomocy, polegająca na wymianie doświadczeń związanych z praktykowaniem Programu 12 kroków (stopni), stanowiącą zbiór zaleceń dla osoby uzależnionej, członka grupy samopomocowej 12 kroków, które systematycznie stosowane i wymieniane z innymi uczestnikami mają pomóc uczestnikowi wspólnoty wyzwolić się z uzależnienia.
Program ten został wypracowany przez Anonimowych Alkoholików, a następnie zaadaptowany przez inne wspólnoty. W każdej ze wspólnot ze względu na jej główny cel zmienia się brzmienie pierwszego Kroku, miejsce alkoholu zastępuje uzależnienie, którego dotyczą spotkania danej grupy.
Główne zasady.
Podstawą działania jest maksymalna autonomia poszczególnych członków grupy wobec siebie i wobec grupy. Ta sama zasada dotyczy relacji pomiędzy grupami. W związku z tym ruchy tego typu rezygnują z posiadania osobowości prawnej, powołując jedynie biuro w formie np. fundacji i uprawnione do reprezentowania wspólnoty „na zewnątrz”. Z niej wynika zasada anonimowości uczestników. Wyraża się ona w nieprowadzeniu list członków i list obecności oraz nieużywania personaliów – wyłącznie imię, a uczestnicy występujący publicznie nie ujawniają także twarzy. Następną cechą charakterystyczną jest zasada tylko jednego celu poprzez dzielenie się doświadczeniem, siłą i nadzieją po to by „rozwiązać wspólny problem” – wyjście z tego właśnie uzależnienia. Jej następstwem jest istnienie ponad 100 wspólnot opartych na tej zasadzie i stale powstają nowe. Z niej również wynika zasada praktyczności. Wspólnota nie prowadzi badań teoretycznych, nie angażuje się w działania innych organizacji, nie angażuje się w dysputy publiczne i polemiki. Grupy utrzymują się wyłącznie z datków uczestników i programowo nie przyjmują dotacji z zewnątrz, a kwoty oficjalnych, indywidualnych darowizn, przyjmowanych wyłącznie od uczestników ograniczone są zazwyczaj do kwoty 1000 $ rocznie.
Historia i rozwój.
Modelem dla tych grup stały się powstałe w drugiej połowie lat 30. XX w. grupy Anonimowych Alkoholików. Grupy często używają określenia „wspólnota”. Pierwszy ruch bliźniaczy Grupy Rodzinne Al-Anon powstał na drodze wyodrębnienia się z AA. Początkowo bliscy alkoholików na równi z nimi uczestniczyli w spotkaniach. Kolejne wspólnoty powstawały już niezależnie, korzystając jedynie z modelu jaki wypracowali alkoholicy.
Pierwsi członkowie AA byli uczestnikami grup oksfordzkich, zatem program tego chrześcijańskiego ruchu odnowy był jednym z pierwszych źródeł. Jako kolejne wymieniane są poglądy C.G. Junga, które Roland Hazard przekazał twórcy programu Billowi Wilsonowi.
Zastosowanie w lecznictwie odwykowym.
Pierwszy krok uczynili twórcy programu, tworząc w 1940 niezależny od wspólnoty Anonimowych Alkoholików ośrodek High Watch Farm w stanie Connecticut. Po raz pierwszy w zamkniętym lecznictwie szpitalnym dokonano tego w USA w stanie Minnesota. Obecnie najbardziej znany jest ośrodek w Hazelden w USA. Tak powstał model „Minnesota”. Obecnie popularny w wielu krajach. W Polsce elementy modelu Minnesota zaczął wprowadzać jako pierwszy, kierowany przez dr. med. Bohdana Woronowicza, Oddział Odwykowy, a później Ośrodek Terapii Uzależnień w Instytucie Psychiatrii i Neurologii w Warszawie.
Struktura organizacyjna.
Zgodnie z tradycją czwartą każda grupa jest autonomiczna. Funkcje niezbędne do funkcjonowania grupy noszą nazwę służb. Grupy współpracują ze sobą poprzez przedstawicieli grup (struktury takie noszą zazwyczaj nazwę intergrupa, a te spotykają się na tzw. regionach). Całość współpracy koordynuje złożona z przedstawicieli regionów Służba Krajowa. W miarę wzrostu ilości grup tworzone są jednostki pośrednie np. okręgi. Wspólnoty 12 Kroków programowo dążą do utrzymania zorganizowania na jak najniższym poziomie. W zależności od realizacji zadań technicznych (np. wydawanie literatury, organizacja dorocznych i jubileuszowych zlotów) wymagających osobowości prawnej powoływane jest biuro posiadające często status fundacji (w Polsce: Fundacja Biuro Służby Krajowej Anonimowych Alkoholików w Warszawie, Stowarzyszenie Służb Grup Rodzinnych Al-Anon w Poznaniu). Ponadto ruchy organizują spotkania o charakterze warsztatowym, często cykliczne, ale zazwyczaj rzadziej niż raz w miesiącu.
Anonimowość.
Wypracowana przez Anonimowych Alkoholików i przyjmowana przez kolejne wspólnoty zasada nie prowadzenia list członków i nie gromadzenia danych osobowych, oraz zobowiązanie uczestników do zachowania w zaufaniu faktu uczestnictwa w spotkaniach innego uczestnika spotkania. Tylko on sam może od tej zasady odstąpić. Natomiast w sferze kontaktów danej wspólnoty ze „światem zewnętrznym” oznacza nieużywanie wizerunku i danych osobowych przez członka ruchu występującego np. przed mediami. W pierwszym wypadku zasada anonimowości ma na celu ułatwienie wyzbycia się wstydu przez osobą cierpiącą z powodu danego problemu, a w drugim stawianie dobra wspólnego ponad indywidualne i umożliwiającą przyjęcie osobistej odpowiedzialności w sytuacji złamania norm grupy przez uczestnika.
Spotkanie.
Istnieje kilka różnych typów spotkań.
Spotkanie może prowadzić dowolny uczestnik, jednak zwyczajowo każda grupa określa interwał czasowy pełnienia takiej służby. Spotkania są wyraźnie ustrukturalizowane, aczkolwiek istnieje kilka odmian. Otwiera je utworzenie kręgu z odmówieniem tzw. Modlitwy o Pogodę Ducha, następnie odczytanie tekstów początkowych. Kroki i Tradycje są stałym punktem tej części. Zasadnicza część robocza, często zawierająca odczytanie fragmentów literatury danej wspólnoty. Zakończenie spotkania także ma formę kręgu z modlitwą. W różnych momentach omawiane są sprawy organizacyjne. Dobrowolne datki zabiera się albo na zakończenie spotkania – kapelusz wędruje z rąk do rąk lub jest ustawiany w widocznym, centralnym miejscu pomieszczenia w którym odbywają się spotkania.
Przegląd grup.
Ponadto istnieją grupy częściowo odwołujące się do Programu 12 Kroków i wykorzystujące tylko niektóre elementy 12 Tradycji.
Bibliografia.
Literatura przedmiotu:

</doc>
<doc id="834594" url="https://pl.wikipedia.org/wiki?curid=834594" title="Rezerwat przyrody Barania Góra (województwo śląskie)">
Rezerwat przyrody Barania Góra (województwo śląskie)

Barania Góra – leśny rezerwat przyrody utworzony zarządzeniem Ministra Leśnictwa z dnia 5 listopada 1953 r. (), z późniejszymi zmianami określonymi zarządzeniem Ministra Leśnictwa i Przemysłu Drzewnego z dnia 3 maja 1965 r. (), w celu zachowania w stanie naturalnym ze względów naukowych i społeczno-kulturowych obszarów leśnych na Baraniej Górze, na których bierze swój początek rzeka Wisła. Powierzchnia rezerwatu wynosi obecnie 379,85 ha (akt powołujący podawał 380,72 ha). Obszar rezerwatu podlega ochronie ścisłej.
Historia.
Historia ochrony lasów baraniogórskich sięga drugiej połowy XIX w., kiedy to ich właściciele, cieszyńscy Habsburgowie, zaczęli tu przyjeżdżać wraz z zapraszanymi gośćmi na coroczne polowania na głuszce. W celu właściwego zarządzania tutejszymi rewirami sprowadzili oni leśniczych ze Styrii i Karyntii, którzy dbali także, aby nikt nie zakłócał spokoju tym ptakom. Gdy po zakończeniu I wojny światowej w 1922 r. zaczęło funkcjonować autonomiczne województwo śląskie, związani ze Śląskiem przyrodnicy zwrócili uwagę na wyjątkowe walory przyrodnicze Baraniej Góry.
Jako pierwszy pisał już o tym w 1923 r. na łamach „Dziennika Cieszyńskiego” Kazimierz Simm, wówczas profesor zoologii w Wyższej Szkole Gospodarstwa Wiejskiego w Cieszynie oraz przewodniczący Komisji Ochrony Przyrody cieszyńskiego Oddziału PTT „Beskid Śląski”. Tematowi ochrony przyrody Baraniej Góry poświęcił on m.in. artykuł pt. „Barania Góra (projekt rezerwatu)”, zamieszczony w 2. Roczniku Śląskiego Oddziału Polskiego Towarzystwa Przyrodników im. Kopernika (1929). Na walory przyrodnicze Baraniej Góry zwracał też uwagę Andrzej Czudek, kierujący od 1929 r. referatem ochrony przyrody w Śląskim Urzędzie Wojewódzkim w Katowicach, w pracy pt. „Osobliwości i zabytki przyrody województwa śląskiego” wydanej nakładem Państwowej Rady Ochrony Przyrody (1929). Konkretny projekt rezerwatu przedstawił Marian Koczwara, pracownik Muzeum Śląskiego w Katowicach, publikując w 1931 r. w wydawnictwie tegoż Muzeum rozprawę pt. „Barania Góra jako rezerwat przyrodniczy” (1931).
Głównie dzięki działaniom wymienionych wyżej osób jeszcze przed ogłoszeniem polskiej „Ustawy z dnia 10 marca 1934 roku o ochronie przyrody” Naczelna Dyrekcja Lasów Państwowych utworzyła na Baraniej Górze rezerwat częściowy o powierzchni 388 ha. W bardzo podobnych granicach został powołany obecnie funkcjonujący rezerwat.
Położenie.
Rezerwat położony jest w granicach miasta Wisła w województwie śląskim i ciągnie się szerokim pasem po zachodniej stronie głównego grzbietu Beskidu Śląskiego, sięgając aż po sam szczyt Baraniej Góry (1220 m n.p.m.). Obejmuje oddziały leśne Nadleśnictwa Wisła.
Obszar rezerwatu leży w mezoregionie Beskidu Śląskiego, na zachodnich stokach masywu Baraniej Góry, w przedziale wysokości od 840 do 1220 m n.p.m. Znajduje się w całości w dorzeczu rzeki Wisły, obejmując w szczególności obszary źródliskowe dwóch głównych cieków źródłowych „królowej polskich rzek”: Czarnej i Białej Wisełki.
Rezerwat leży w granicach Parku Krajobrazowego Beskidu Śląskiego.
Klimat.
Rezerwat posiada klimat górski, jednak stosunkowo łagodny w porównaniu z dalej na wschód położonymi pasmami Beskidów o zbliżonej wysokości. Obszar ten leży bowiem na styku wpływów oceanicznych i kontynentalnych i przez 2/3 roku cyrkulacja polarno-morska przeważa tu nad kontynentalną. Teren rezerwatu należy do najbardziej deszczowych w kraju: opady wynoszą tu od 1100 do 1700 mm rocznie, podczas gdy w Polsce niżowej od 500 do 600 mm rocznie. Znaczna część opadów występuje w postaci śniegu. Częste są wiatry typu fenowego, zwane popularnie „halnymi”, wyrządzające znaczne szkody w drzewostanach. W partiach szczytowych grubość pokrywy śniegowej często przekracza 2 metry, a czas jej zalegania sięga 140 dni. Okres wegetacyjny trwa w niższych partiach rezerwatu ok. 200 dni, a w wyższych skraca się do niespełna 150 dni.
Geologia.
Podłoże geologiczne w tej części Beskidów tworzą skały, powstałe w późnej kredzie i wczesnym trzeciorzędzie. Są to skały osadowe pochodzenia mechanicznego, obejmowane wspólną nazwą fliszu karpackiego. Na terenie rezerwatu są to gruboławicowe, żelaziste piaskowce, poprzecinane różnej grubości warstwami łupków i mułowców, zaliczane do tzw. warstw istebniańskich. Wytworzyły się na nich gleby brunatne (ok. 60% powierzchni) i bielicowe (ok. 35% powierzchni), głównie szkieletowe i gruboziarniste, należące do początkowego stadium rozwojowego.
Flora.
Prawie całą powierzchnię rezerwatu zajmują zbiorowiska leśne. Wiek drzew waha się od 70 do 200 lat, a znaczne fragmenty lasu zachowały wszystkie cechy drzewostanów pierwotnych. Najwyżej położoną część pokrywa acydofilna zachodniokarpacka świerczyna górnoreglowa, zróżnicowana na dwa główne podzespoły. W partiach grzbietowych i na słabo nachylonych stokach występuje podzespół trzcinnikowy "Plagiothecio-Piceetum tatricum calamagrostietosum villosae". Warstwę drzew o stosunkowo niewielkim zwarciu, wynoszącym od 50 do 70%, tworzy tu wyłącznie świerk. W warstwie krzewów oprócz podrostu świerka występuje pojedynczo jarząb pospolity (jarzębina). W runie dominują trzcinnik owłosiony i borówka czarna. W warstwie mszystej licznie występują płaszczeniec fałdowany i torfowce. Na stromych, skalistych i wilgotnych stokach występuje podzespół paprociowy "Plagiothecio-Piceetum tatricum athyrietosum alpestris". Zwarcie warstwy drzew spada tu do 30%, a w warstwie runa dominują paprocie: wietlica alpejska i nerecznica górska. Słabiej rozwiniętą warstwę mszystą budują mchy: płaszczeniec fałdowany i merzyk.
Na szczycie podjęto w latach trzydziestych ubiegłego wieku próbę introdukcji kosodrzewiny ("Pinus mugo" Turra) i limby ("Pinus cembra" L.). Trudne warunki konkurencji ze świerkiem przetrwała tylko limba, której zachowały się tylko dwa okazy na grzbiecie, tuż na północ od szczytu.
Z rzadkich w Polsce gatunków w rezerwacie rośnie tocja karpacka.
W niższych położeniach pojawia się dolnoreglowy bór jodłowo-świerkowy "Abieti-Piceetum montanum". W drzewostanie obok świerka, osiągającego tu imponujące rozmiary, pojawia się jodła i buk. W runie powszechnie występują: szczawik zajęczy, borówka czarna, śmiałek pogięty, jeżyna gruczołowata oraz paprocie: wietlica samicza i nerecznica szerokolistna.

</doc>
<doc id="834596" url="https://pl.wikipedia.org/wiki?curid=834596" title="La Moille (Illinois)">
La Moille (Illinois)

La Moille – wieś w USA, w stanie Illinois, w hrabstwie Bureau. Według spisu z 2000 roku wioskę zamieszkuje 773 osób.
Geografia.
Wioska zajmuje powierzchnię 3,1 km2, z czego całość stanowi ląd.
Demografia.
Według spisu z 2000 roku wioskę zamieszkuje 773 osób skupionych w 305 gospodarstwach domowych, tworzących 215 rodzin. Gęstość zaludnienia wynosi 246,7 osoby/km2. W wiosce znajdują się 321 budynków mieszkalnych, a ich gęstość występowania wynosi 102,4 mieszkania/km2. Wioskę zamieszkuje 97,67% ludności białej, 0,13% stanowią Afroamerykanie, 1,42% stanowi ludność innych ras, 0,78% stanowi ludność pochodzą z dwóch lub więcej ras. Hiszpanie lub Latynosi stanowią 4,14% populacji.
W wiosce jest 305 gospodarstw domowych, w których 36,1% stanowią dzieci poniżej 18 roku życia żyjących z rodzicami, 57,7% stanowią małżeństwa, 8,9% stanowią kobiety nie posiadające męża oraz 29,5% stanowią osoby samotne. 26,6% wszystkich gospodarstw domowych składa się z jednej osoby oraz 12,1% żyjących samotnie ma powyżej 65 roku życia. Średnia wielkość gospodarstwa domowego wynosi 2,53 osoby, natomiast rodziny 3,08 osoby. 
Przedział wiekowy kształtuje się następująco: 29% stanowią osoby poniżej 18 roku życia, 7,4% stanowią osoby pomiędzy 18 a 24 rokiem życia, 28,8% stanowią osoby pomiędzy 25 a 44 rokiem życia, 20,8% stanowią osoby pomiędzy 45 a 64 rokiem życia oraz 14% stanowią osoby powyżej 65 roku życia. Średni wiek wynosi 35 lat. Na każde 100 kobiet przypada 97,2 mężczyzn. Na każde 100 kobiet powyżej 18 roku życia przypada 94 mężczyzn.
Średni dochód dla gospodarstwa domowego wynosi 37 212 dolarów, a dla rodziny wynosi 46 563 dolarów. Dochody mężczyzn wynoszą średnio 32 083 dolarów, a kobiet 21 944 dolarów. Średni dochód na osobę w mieście wynosi 17 008 dolarów. Około 4,4% rodzin i 6,5% populacji miasta żyje poniżej minimum socjalnego, z czego 11,7% jest poniżej 18 roku życia i 1,9% powyżej 65 roku życia.

</doc>
<doc id="834600" url="https://pl.wikipedia.org/wiki?curid=834600" title="The State of New York">
The State of New York



</doc>
<doc id="834603" url="https://pl.wikipedia.org/wiki?curid=834603" title="Katastrofa przy Przylądku Honda">
Katastrofa przy Przylądku Honda

Katastrofa przy Przylądku Honda w Kalifornii była najpoważniejszą przedwojenną katastrofą marynarki wojennej Stanów Zjednoczonych. Wydarzyła się wieczorem 8 września 1923 roku kilka mil od północnego wejścia do Santa Barbara Channel. Siedem niszczycieli, które płynęły z szybkością 20 węzłów (37 km/h), uległo zniszczeniu wskutek błędnego manewru wprowadzającego okręty na skały Przylądka Honda w środkowej Kalifornii. Dwa inne niszczyciele weszły na mieliznę, ale zdołały z niej zejść o własnych siłach. W katastrofie śmierć poniosło 23 marynarzy. Ofiarom katastrofy wzniesiono na przylądku pomnik.
Miejsce katastrofy.
Przylądek Honda (zwany także Przylądkiem Pedernales) znajduje się w pobliżu miejscowości Lompoc, na terenie bazy lotniczej Vanderberg. Jest to miejsce szczególnie niebezpieczne dla kalifornijskiej żeglugi kabotażowej, głównie ze względu na nieprzewidywalne warunki pogodowe, liczne mielizny i skały przybrzeżne. Jedna z nich, znajdująca się około ćwierć mili (~400 m) od przylądka, nosi dziś nazwę "Destroyer Rock" i tworzy wraz z nim "Diabelską Paszczę" (ang. "Devil's Jaw"). W dodatku przylądek znajduje się w pobliżu wejścia do zdradzieckiej cieśniny Santa Barbara Channel szerokiej na 12-25 mil (22-45 km) i biegnącej pomiędzy wybrzeżem kalifornijskim a łańcuchem wysepek Channel Islands. W cieśninie panują silne wiatry powodujące sztormowej wielkości fale (20-30 stóp - 7-10 m), co często zmusza do zamknięcia portów w Santa Barbara, Ventura i Oxnard. Wejście do cieśniny tworzy zawirowanie wciągające w jej gardło sztormowe wiatry z otwartego oceanu. Najniebezpieczniejszym obszarem jest odcinek wybrzeża [należącego dzisiaj w większości do poligonu bazy lotniczej (ang. "Air Force Base", w skr. "AFB") Vanderberg] pomiędzy Przylądkiem Honda a Przylądkiem Conception, gdzie brzeg Kalifornii gwałtownie skręca ku wschodowi. Na tym odcinku gwałtowny wiatr może zepchnąć statek na skalisty brzeg. Wejście na skały lub mielizny jest także możliwe w gęstej mgle, która latem często występuje w pasie przybrzeżnym środkowej Kalifornii.
Przebieg wypadków.
Wszystkie zamieszane w wypadek okręty należały do 11. Flotylli Niszczycieli (ang. "Destroyer Squadron 11", w skr. "DesRon 11") liczącej 14 jednostek typu "Clemson". Flotylla, dowodzona przez kpt. Edwarda H. Watsona, podążała z San Francisco do San Diego z zadaniem przejścia - w warunkach bojowych (temat ćwiczenia), a więc bez zmniejszania szybkości - przez Santa Barbara Channel. O godzinie 21.00 flotylla skręciła na wschód z zamiarem wejścia do cieśniny.
W tamtych czasach na okrętach najchętniej posługiwano się nawigacją zliczeniową ustalając pozycję jednostek na podstawie kursu i szybkości (według liczby obrotów śruby). Radionawigacja była w powijakach i marynarze nie ufali danym z radiolatarni. USS "Delphy", okręt flagowy flotylli, był wprawdzie wyposażony w radionamiernik, ale dowódca lekceważył namiary, uznając je za mylne. Nie prowadzono też pomiarów głębokości, w którym to celu należałoby zmniejszyć szybkość, co było sprzeczne z założeniami ćwiczenia. Obliczenia metodą zliczeniową okazały się jednak błędne, a skutki katastrofalne.
Flotyllę prowadził w mgle USS "Delphy", który na pełnej szybkości wszedł na skały przylądka, przewrócił się i zatonął, wcześniej uruchamiając swe syreny, co ostrzegło dowódców kilku dalszych niszczycieli w kolumnie i pozwoliło na uniknięcie jeszcze większych rozmiarów tragedii. Trzech marynarzy USS "Delphy" poniosło śmierć; okręt został później złomowany.
USS "S.P.Lee" (DD-310) podążał kilkaset metrów za okrętem flagowym. Z pomostu dostrzeżono gwałtowne zatrzymanie się USS "Delphy", więc dowódca wydał rozkaz zmiany kursu, ale zamiast w prawo (na pełne morze), w lewo (wprost na brzeg). Złomowany.
USS "Young" (DD-312) nie wykonał żadnego manewru. Dno okrętu zostało rozdarte na podwodnej skale, woda wdarła się do wnętrza i niszczyciel zatonął w ciągu kilku minut przewracając się na prawą burtę. Zginęło 20 marynarzy. Złomowany. 
USS "Woodbury" (DD-309) skręcił wprawdzie w prawo, ale za późno i w efekcie rozbił się o skały Destroyer Rock. Złomowany.
USS "Nicholas" (DD-311) dokładnie tak samo jak jego poprzednik, ale po nieprawidłowym skręcie w prawo, zawisł na skałach. Złomowany.
USS "Farragut" (DD-300) wszedł wprawdzie na mieliznę, ale był w stanie samodzielnie się uwolnić.
USS "Fuller" (DD-297) wylądował na tej samej skale co USS "Woodbury". Złomowany.
USS "Percival" (DD-298) przeszedł tuż obok skał, ale nie doznał żadnych uszkodzeń.
USS "Somers" (DD-301) otarł się o skały i doznał tylko lekkich uszkodzeń.
USS "Chauncey" (DD-296) wszedł na skały próbując ratować marynarzy USS "Younga" stojących na burcie swego przewróconego okrętu. Złomowany.
USS "Kennedy" (DD-306), USS "Paul Hamilton" (DD-307), USS "Stoddert" (DD-302) i USS "Thompson" (DD-305) ominęły skały.
Przyczyny katastrofy.
Przyczynkiem do rozwiązania zagadki katastrofy 11. Flotylli może być nadspodziewanie silny prąd spowodowany trzęsieniem ziemi w okolicach Tokio w poprzednim tygodniu. Prąd ten - tego samego 8 września, ale nieco wcześniej - wyrzucił na brzeg parowiec pocztowy "SS Cuba".

</doc>
<doc id="834604" url="https://pl.wikipedia.org/wiki?curid=834604" title="Chalte Chalte">
Chalte Chalte

Chalte Chalte (hindi: चलते चलते, urdu: چلتے چلتے, , ) – indyjski dramat miłosny wyreżyserowany przez Aziza Mirzę w roku 2003. W rolach głównych występują: Shahrukh Khan i Rani Mukherjee. Tematem filmu jest małżeństwo.
Fabuła.
Bombaj. Raj, właściciel małej firmy transportowej spotyka przypadkiem Priyę, wykształconą projektantkę mody. Pochodzą z różnych sfer, ale to nie przeszkadza Rajowi. Nawet gdy dowiaduje się, że dziewczyna właśnie wraca z Indii do Europy, aby się zaręczyć, Raj nie traci nadziei na jej poślubienie. Porzuca swoj biznes i towarzyszy jej w podróży. Z powodu niepogody muszą czekać na samolot na jednej z wysp greckich. Wbrew woli rodziny rezygnuje ona z zaplanowanych zaręczyn, biorąc ślub z Rajem.

</doc>
<doc id="834605" url="https://pl.wikipedia.org/wiki?curid=834605" title="Niszczyciele projektu 30/30K">
Niszczyciele projektu 30/30K

Niszczyciele projektu 30 (typu Ogniewoj) i 30K (typu Osmotritielnyj) – seria 11 radzieckich okrętów klasy niszczycieli, budowanych podczas II wojny światowej, które do służby weszły już po wojnie. Pozostawały w służbie marynarki radzieckiej do końca lat 50., jeden został przekazany Bułgarii. Ich dalszą wersją pochodną były niszczyciele projektu 30bis, stanowiące najdłuższą powojenną serię niszczycieli na świecie, opisane osobno.
Historia.
Już podczas budowy serii standardowych niszczycieli dla marynarki ZSRR, projektu 7, w połowie lat 30. XX wieku, dowództwo marynarki wojennej doszło do wniosku, że potrzebuje większych i silniejszych okrętów, uzbrojonych w działa w zamkniętych wieżach i ze wzmocnionym uzbrojeniem przeciwlotniczym. Na projekt wpłynęły japońskie duże niszczyciele typu "Fubuki", wprowadzające po raz pierwszy w tej klasie uzbrojenie w wieżach, a także doświadczenia z wojny domowej w Hiszpanii, zwłaszcza wzrost zagrożenia ze strony lotnictwa. 15 listopada 1937 zatwierdzono założenia taktyczno-techniczne dla nowego okrętu.
Projekt nowych niszczycieli powstał w latach 1937-1939 w stoczni im. A.A. Żdanowa w Leningradzie, głównym projektantem był A. Junowidow. Projekt został skierowany do realizacji i pod koniec 1939 rozpoczęto budowę serii okrętów. Pierwotnie zakładano budowę ok. 70 niszczycieli projektu 30, faktycznie zdołano rozpocząć budowę prawdopodobnie 38 lub 28 jednostek. Budowę rozpoczęto w pięciu stoczniach: najwięcej (14) w stoczni nr 190 im. A.A. Żdanowa w Leningradzie, poza tym w stoczniach nr 189 w Leningradzie (3), nr 200 im. 61 Komunardów w Mikołajowie (6), nr 199 im. Leninskiego Komsomołu w Komsomolsku nad Amurem (5) i Stoczni Północnej nr 402 w Mołotowsku (później Siewierodwińsk) (10). Nie na wszystkich jednak faktycznie rozpoczęto prace.
Przed atakiem Niemiec na ZSRR wodowano tylko dwa okręty: "Ogniewoj" i "Ozornoj", lecz nie zdołano ich ukończyć. W obliczu zajęcia Mikołajowa przez Niemców, oba zwodowane kadłuby przeholowano na wschodnie wybrzeże Morza Czarnego. Wieżę dział przeciwlotniczych z "Ogniewoja" zamontowano tymczasowo na liderze "Taszkient". Prace na "Ogniewoju" podjęto dopiero z chwilą poprawy sytuacji materiałowej ZSRR, w 1943 w stoczni w Batumi (nr 201) i ostatecznie jako jedyny został on przyjęty do służby przed końcem wojny, 22 marca 1945 (otrzymał on wieże dział 130 mm i z powrotem dział przeciwlotniczych z zatopionego "Taszkienta"). Oprócz tych okrętów, w trakcie wojny wodowano jeszcze tylko dwa kadłuby ("Wnuszytielnyj" i "Osmotritielnyj"), lecz dalsze prace wstrzymano, a na części okrętów w ogóle przerwano.
Jedynie "Ogniewoj" został ukończony według oryginalnego projektu 30, aczkolwiek zmodyfikowanego z uwzględnieniem doświadczeń wojennych, przede wszystkim ze wzmocnionym lekkim uzbrojeniem przeciwlotniczym (6 działek 37 mm i 4 wkm zamiast 8 wkm), przez co wzrosła wyporność okrętu (standardowa z 1890 do 2016 ton). Dodano też wyposażenie w postaci radaru Gjuis 1B i brytyjskiej stacji hydrolokacyjnej ASDIC.
Dalsze 10 okrętów ukończono po wojnie, według projektu ulepszonego na podstawie doświadczeń wojennych, oznaczonego jako projekt 30K (K – "korriektirowannyj" – skorygowany). W stosunku do projektu bazowego, kadłub przedłużono o 1,5 m, dwie armaty przeciwlotnicze 76 mm w wieży zamieniono na armaty 85 mm, jako lekkie uzbrojenie przeciwlotnicze zastosowano 6 działek 37 mm, nieco zmieniono nadbudówki, maszt dziobowy i rozmieszczenie wyposażenia oraz zastosowano bogatsze wyposażenie elektroniczne. Weszły one do służby w latach 1947-1950.
Docelowym typem niszczyciela rozwiniętym z projektu 30 był projekt 30bis, którego 70 jednostek zbudowano w latach 1948-1953.
Opis i ocena.
Niszczyciele projektu 30/30K miały architekturę typową dla przedwojennych jednostek tej klasy, z podniesionym pokładem dziobowym na ok. 40% długości kadłuba. Sylwetkę charakteryzowały dwie wieże artylerii na dziobie i rufie, stosunkowo duża, lecz zwarta bryła nadbudówki dziobowej, o zaokrąglanych krawędziach oraz dwa niskie, szerokie, pochylone, daleko rozsunięte od siebie kominy. Główne stanowisko dowodzenia (mostek) było odkryte. Kadłub dzielił się poprzecznie na 18 przedziałów wodoszczelnych. Okręty miały dwie kotłownie i dwie maszynownie na śródokręciu w układzie przemiennym, w celu zwiększenia odporności na uszkodzenia (kotłownia, maszynownia, kotłownia, maszynownia).
Uzbrojenie artyleryjskie było umiarkowanie silne, składało się z 4 dział kalibru 130 mm rozmieszczonych w dwóch dwudziałowych wieżach. Jedynie w niewielkim zakresie działa te mogły prowadzić zaporowy ogień przeciwlotniczy. Wieże były chronione lekkim pancerzem przeciwodłamkowym grubości 8 mm, masa wieży wynosiła 49 t, a obsługa 23 ludzi. Uzbrojenie przeciwlotnicze średniego kalibru stanowiła dwudziałowa wieża dział 76,2 mm na nadbudówce rufowej (w projekcie 30K – dział 85 mm). Jej system kierowania ogniem był jednak dość zawodny. Uzbrojenie przeciwlotnicze dopełniało 6 pojedynczych automatycznych działek 37 mm 70-K, po dwa na platformach po obu stronach drugiego komina oraz po jednym na pokładzie po bokach nadbudówki dziobowej. Stosunkowo słabe było uzbrojenie torpedowe w postaci 6 wyrzutni torpedowych, w dwóch aparatach.
Ogólnie, okręty projektu 30 prezentowały dobry poziom, jak na II wojnę światową, jednakże po wojnie, na skutek szybkiego rozwoju techniki wojny morskiej, wkrótce stały się przestarzałe i niepodatne na modernizacje. W dużej mierze odnoszą się do nich uwagi do projektu 30bis.
Służba.
Okręty projektu 30 i 30K po wejściu do służby były przez krótki okres najnowocześniejszymi niszczycielami radzieckimi i zostały rozdzielone pomiędzy wszystkie 4 Floty: Flotę Bałtycką (początkowo 4. i 8. Flotę), Flotę Czarnomorską, Flotę Oceanu Spokojnego i Flotę Północną. Nie były w znaczący sposób modernizowane. Ze służby bojowej wycofano je już między 1958 (5 jednostek) a 1960, po czym część przeznaczono do zadań pomocniczych typu hulk (oznaczenie PKZ) lub okręt-baza, po czym złomowano w latach 60. "Wynosliwyj", "Włastnyj" i "Osmotritielnyj" służyły jako okręty-cele (ten ostatni został zatopiony 6 listopada 1961 pociskami rakietowymi podczas prób państwowych krążownika "Groznyj").
Jeden niszczyciel "Ozornoj" został wkrótce po wejściu do służby w 1950 roku przekazany Bułgarii, gdzie służył do 1960 pod nazwą "Georgi Dimitrow" (planowano przekazanie także niszczyciela "Ogniewoj", który miał otrzymać nazwę "Wasil Kolarow", lecz strona bułgarska zrezygnowała z tego. W starszych źródłach zachodnich są spotykane błędne informacje, że "Georgi Dymitrow" to "Ogniewoj", i błędny rok przekazania 1956).
Uwagi:
Dane techniczne.
Dane projektu 30K, w nawiasie – różnice dla "Ogniewoj" proj. 30
Uzbrojenie (projekt 30K):
"Ogniewoj" proj.30 tak samo, ale 2 działa 76,2 mm (1xII) w wieży 39-K w miejsce dział 85 mm oraz dodatkowo 4 wkm plot (2xII).
Wyposażenie

</doc>
<doc id="834606" url="https://pl.wikipedia.org/wiki?curid=834606" title="Podział administracyjny Macedonii Północnej">
Podział administracyjny Macedonii Północnej

Dzisiejsza Macedonia Północna (Republika Macedonii Północnej) pierwszy raz została wyodrębniona jako odrębny twór państwowoprawny pod koniec II wojny światowej. Od 1945 istniała jako państwo związkowe Federacyjnej Ludowej Republiki Jugosławii (od 1963 Socjalistycznej Federacyjnej Republiki Jugosławii). Odpowiednio do tego Macedonia w latach 1945–1963 nosiła nazwę „Ludowa Republika Macedonii”, a w latach 1963–1991 – „Socjalistyczna Republika Macedonii”.
8 września 1991 dotychczasowa Socjalistyczna Republika Macedonii ogłosiła niepodległość jako Republika Macedonii. Przeciwko nazwie państwa i jego symbolom, zawierającym staromacedońską Gwiazdę z Werginy, zaprotestowała sąsiednia Grecja. Z tego powodu nowo powstałe państwo w stosunkach międzynarodowych określane jest nazwą „Była Jugosłowiańska Republika Macedonii” (ang. akronim "FYROM" od "Former Yugoslav Republic of Macedonia"). Spór o nazwę zakończył się w 2018 roku przyjęciem porozumienia macedońsko-greckiego i zmianą nazwy państwa na Republika Macedonii Północnej.
Granice państwa macedońskiego od 1945 nie uległy zmianie.
Podział administracyjny Macedonii Północnej po 1945 był jedno-, dwu- lub trójstopniowy:
Od ostatniej reformy administracyjnej 11 sierpnia 2004 Macedonia dzieli się na 84 gminy ("општина" – "opsztina") i miasto wydzielone Skopje, złożone już z 10 gmin. Gminy Macedonii są bardzo zróżnicowane co do powierzchni – od 1.194 km² (gmina Prilep) do 3,5 km² (gmina Czair w obrębie Skopje) i co do liczby ludności – od 105484 mieszkańców (gmina Kumanowo) do 2433 mieszkańców (gmina Wewczani). Gminy są jednostkami samorządu terytorialnego.
Od 2013 rok gmina Kiczewo została rozszerzona o gminy: Drugowo, Osłomej, Wranesztica i Zajas.
Do celów statystycznych gminy zgrupowano w osiem regionów.
Wody trzech pogranicznych jezior Macedonii Północnej: Ochrydzkiego, Prespa i Dojran nie są częściami przyległych gmin.
Gminy Macedonii Północnej.
Dane o liczbie ludności pochodzą ze spisu powszechnego w 2002

</doc>
<doc id="834607" url="https://pl.wikipedia.org/wiki?curid=834607" title="Powiat gubiński">
Powiat gubiński

Powiat gubiński – dawny powiat ze stolicą w Gubinie, istniejący w latach 1945–1961 na terenie obecnego powiatu krośnieńskiego (województwo lubuskie).
Po zakończeniu II wojny światowej na mocy porozumień pomiędzy zwycięskimi mocarstwami, ziemia gubińska została przyłączona do Polski jako część tzw. Ziem Odzyskanych. Uchwałą Rady Ministrów z dnia 7 lipca 1945 roku obszary te zostały przyłączone do województwa poznańskiego. 28 lipca 1945 utworzono powiat gubiński w granicach części dawnego powiatu Guben wchodzących w skład Ziem Odzyskanych.
Położenie powiatu.
Powiat gubiński położony był między 51°47′ a 52°05′ szerokości geograficznej północnej i 14°35′ a 14°58′ długości geograficznej wschodniej. Kształtem przypominał trójkąt, którego północny wierzchołek opierał się o Odrę przy ujściu Nysy Łużyckiej. Zachodnia granica powiatu była zarazem granicę Polski z NRD. Powiat gubiński graniczył z następującymi powiatami: od północy, ze słubickim, od wschodu – z krośnieńskim i od południa z lubskim.
W pierwszych latach po wojnie obszar powiatu wynosił 491 km². W roku 1954 został przekazany do powiatu słubickiego Szydłów. W tym samym roku do powiatu lubskiego przyłączono część obszaru południowo-wschodniej części powiatu gubińskiego. W nowych granicach administracyjnych powiat gubiński liczył 408 km².
Podział administracyjny.
Wykaz gmin powiatu gubińskiego z 8 listopada 1945 podaje następujący skład administracyjny powiatu:
Podział ten został wkrótce przekształcony w następujący:
W związku z reformą administracyjną w 1950 roku, powiat gubiński wszedł w skład nowego woj. zielonogórskiego z dniem 6 lipca 1950 roku.
1 lipca 1952 powiat składał się z 1 miasta, 5 gmin i 57 gromad (dawnych sołectw) w woj. zielonogórskim (liczba gromad w nawiasach):
29 września 1954 roku w miejsce gmin wprowadzono gromady. Powiat podzielono na miasto Gubin i gromady Biecz, Chlebowo, Czarnowice, Grabice, Mierków, Pole, Stargard Gubiński, Strzegów i Wałowice. 1 października 1954 gromady Biecz i Mierków odeszły do nowo utworzonego powiatu lubskiego. Gromadę Strzegów zniesiono przed 1961.
Powiat został zniesiony z dniem 31 grudnia 1961 roku. Gubin, Chlebowo i Wałowice weszły w skład powiatu krośnieńskiego, pozostałe gromady zostały włączone do powiatu lubskiego.
Rolnictwo.
W roku 1960 ogólna powierzchnia użytkowa gruntów powiatu wynosiła 41117 ha. Procentowy podział na poszczególnych użytkowników przedstawiał się następująco:
Udział procentowy gospodarstw indywidualnych wynosił:
Gospodarstwa o powierzchni ponad 100 ha występowały w Chlebowie, Mielnie, Żytowaniu, Wałowicach, Grabkach, Gębicach, Brzozowie, Luboszycach, Węglinach, Kumiałtowicach, Wierzchnie i Starosiedlu.
Starostowie/przewodniczący Powiatowej Rady Narodowej.
Przewodniczący Powiatowej Rady Narodowej
Próby przywrócenia nazwy.
Jako że Gubin – obecnie położony w powiecie krośnieńskim – jest miastem znacznie większym od Krosna Odrzańskiego i ma tradycje pełnienia funkcji siedziby starostwa, w 2015 i 2016 toczyła się debata na temat zmiany nazwy powiatu na "powiat krośnieńsko-gubiński" mimo że Rada Ministrów wstępnie odrzuciła wniosek.

</doc>
<doc id="834613" url="https://pl.wikipedia.org/wiki?curid=834613" title="Echte Kerle">
Echte Kerle

Echte Kerle – niemiecka komedia w reżyserii Rolfa Silbera z 1996 r.

</doc>
<doc id="834614" url="https://pl.wikipedia.org/wiki?curid=834614" title="Chór Opery i Filharmonii Podlaskiej">
Chór Opery i Filharmonii Podlaskiej

Chór Opery i Filharmonii Podlaskiej – powstał z inicjatywy profesor Violetty Bieleckiej i dyrektora Marcina Nałęcz-Niesiołowskiego w marcu 2006 roku.
Historia.
Po przesłuchaniach konkursowych, ze stu sześćdziesięciu kandydatów wybrano ponad pięćdziesięciu profesjonalnie przygotowanych muzyków. Zakwalifikowani chórzyści wywodzą się z białostockich chórów m.in.: "Schola Cantorum Bialostociensis", Chór Akademicki Uniwersytetu w Białymstoku, Chór Uniwersytetu Medycznego w Białymstoku. Trzon składu chóru OiFP stanowią artyści śpiewający przez wiele lat w Białostockim Chórze Kameralnym "Cantica Cantamus", prowadzonym przez obecnego dyrygenta i kierownika chóru Violettę Bielecką.
Chór uczestniczył w koncertach a cappella w wielu miejscowościach Podlasia. W czerwcu 2006 r. koncertował także w Brukseli i Liège w Belgii. Bardzo ciekawym i znaczącym wydarzeniem artystycznym było prawykonanie 7 czerwca "Kantaty żałobnej" na baryton, chór męski i orkiestrę symfoniczną belgijskiego kompozytora Alberta Dupuis podczas uroczystego koncertu w Filharmonii w Liège. Partytura utworu została odnaleziona w Białymstoku i po blisko stu latach po raz pierwszy wykonana w Belgii. Od września 2006 r. chór rozpoczął regularny cykl koncertów oratoryjnych w Filharmonii Podlaskiej z takimi kompozycjami jak: Stabat Mater – Rossiniego, Msza Koronacyjna – Mozarta, IX Symfonia – Beethovena i inne. We wrześniu 2006 roku Chór Opery i Filharmonii Podlaskiej wystąpił na festiwalu "Warszawska Jesień", brał także udział w koncercie finałowym Międzynarodowego Festiwalu "Laboratorium Muzyki Współczesnej" 2006 w Warszawie.

</doc>
<doc id="834617" url="https://pl.wikipedia.org/wiki?curid=834617" title="Książki Google">
Książki Google

Książki Google, (wcześniej: Google Book Search, Google Print) – wyszukiwarka książek wykorzystująca technologię OCR. Wyszukiwanie obejmuje książki znajdujące się w największych księgarniach i bibliotekach na świecie. Niektóre książki znajdujące się w serwisie można przeczytać w całości, inne we fragmentach, jest dostępny jedynie podgląd strony tytułowej i spisu treści bądź wglądu w ogóle nie ma. Pierwotnie usługa została nazwana Google Print, lecz 17 listopada 2005 zmieniła nazwę.
Od 2 marca 2007 roku dostępna jest chińska (ocenzurowana) wersja wyszukiwarki. Jest to ósma wersja językowa serwisu.

</doc>
<doc id="834623" url="https://pl.wikipedia.org/wiki?curid=834623" title="I liga urugwajska w piłce nożnej (1952)">
I liga urugwajska w piłce nożnej (1952)

Mistrzostwa Urugwaju w roku 1952 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División.
Końcowa tabela sezonu 1952.
Z powodu równej liczby punktów dwa najlepsze kluby w tabeli rozegrały mecz barażowy o tytuł mistrza Urugwaju.
Mistrzem Urugwaju został klub Club Nacional de Football.

</doc>
<doc id="834626" url="https://pl.wikipedia.org/wiki?curid=834626" title="Cowboys &amp; Angels">
Cowboys &amp; Angels

Cowboys &amp; Angels – komedia w reżyserii Davida Gleesona z 2003 r. zrealizowana w koprodukcji irlandzko-niemiecko-brytyjskiej.

</doc>
<doc id="834628" url="https://pl.wikipedia.org/wiki?curid=834628" title="Wysoczyzna Rawska">
Wysoczyzna Rawska

Wysoczyzna Rawska (318.83) – kraina geograficzna w południowo-wschodniej części Niziny Mazowieckiej w obszarze Wzniesień Południowomazowieckich.
Wysoczyzna Rawska położona jest po wschodniej stronie doliny Rawki, na terenach województw mazowieckiego i łódzkiego. Typową formą rzeźby terenu na jej obszarze są równiny urozmaicone pagórkami morenowymi i dolinami rzecznymi. Wysokość bezwzględna waha się tu od 150 do 210 m n.p.m.
Powstanie wysoczyzny związane jest z działalnością lądolodu z okresu zlodowacenia środkowopolskiego stadiału Warty.

</doc>
<doc id="834629" url="https://pl.wikipedia.org/wiki?curid=834629" title="Sphyrna zygaena">
Sphyrna zygaena



</doc>
<doc id="834630" url="https://pl.wikipedia.org/wiki?curid=834630" title="Głowomłot pospolity">
Głowomłot pospolity

Głowomłot pospolity, ryba młot, młot, kusza młot, rekin młot ("Sphyrna zygaena") – gatunek morskiej ryby żarłaczokształtnej z rodziny młotowatych (Sphyrnidae). Posiada charakterystyczny kształt pyska przypominający młot, spłaszczony i poprzecznie rozciągnięty, bez wcięcia na środku przedniej krawędzi (stąd angielski epitet smooth – gładki). W przeciwieństwie do innych młotowatych, gatunek ten oprócz tropików, preferuje również umiarkowane wody. Zamieszkuje strefy przybrzeżne Oceanu Spokojnego, Atlantyckiego i Indyjskiego. W lecie rekiny te migrują w kierunku biegunów w poszukiwaniu chłodniejszych akwenów, tworząc grupy liczące niekiedy setki, a nawet tysiące osobników.
Rekin ten jest drugim co do wielkości przedstawicielem swojej rodziny, osiągając maksymalnie 5 metrów długości. Jest to aktywny drapieżnik, którego dieta składa się najczęściej z ryb kostnoszkieletowych i bezkręgowców. Czasami jego ofiarą padają inne rekiny i płaszczki. Podobnie jak inne młotowate, gatunek ten jest żyworodny. Dorosła samica w jednym miocie wydaje na świat od 20 do 50 młodych. Stosunkowo często poławiany, zarówno w celach komercyjnych jak i w formie przyłowu. Najcenniejsze są płetwy, które na wschodnich rynkach wykorzystuje się do produkcji zupy z płetw rekina. Głowomłoty są potencjalnie niebezpieczne dla człowieka, odpowiedzialne prawdopodobnie za kilka ataków na ludzi. Z uwagi na spadek liczebności poszczególnych populacji, Międzynarodowa Unia Ochrony Przyrody uznała głowomłota za gatunek narażony na wyginięcie (VU).
Taksonomia i filogenetyka.
Gatunek ten został po raz pierwszy opisany przez szwedzkiego lekarza medycyny i przyrodnika Karola Linneusza, znanego jako „ojciec taksonomii”, w 1758 roku w dziesiątej edycji "Systema Naturae", jako "Squalus zygaena". Nie wyznaczono okazu typowego. W 1810 roku Constantine Samuel Rafinesque stworzył dla tego gatunku nowy rodzaj "Sphyrna". Specyficzna nazwa gatunkowa pochodzi od greckiego słowa "zygòn" oznaczającego jarzmo i odnosi się do charakterystycznej budowy pyska zwierzęcia. Już w pracy Historia animalium Arystoteles użył nazwy „zýgaina” do opisania rekinów młotowatych. Nazwa rodzajowa pochodzi od greckiego "sphyra" oznaczającego młot. Rekin czasami nazywany jest po prostu młotem, kuszą młotem czy rybą młotem.
Leonard Compagno w 1988 roku w pracy opierającej się na morfologicznych podobieństwach żarłaczokształtnych, uznał głowomłota pospolitego wraz z głowomłotem tropikalnym ("Sphyrna lewini") i "Sphyrna mokarran" za zaawansowanych przedstawicieli rodziny młotowatych. Analiza filogenetyczna bazująca na jądrowym i mitochondrialnym DNA, przeprowadzona przez Lima i innych w 2010 roku wykazała, że rekin ten tworzy wspólny klad z "Sphyrna mokarran", podczas gdy głowomłot tropikalny jest bliżej spokrewniony z głowomłotem olbrzymim ("Sphyrna tudes"), "Sphyrna media", łopatogłowem ("Sphyrna tiburo") i "Sphyrna corona" z którymi tworzy wspólny klad. Ponadto badania te oraz analiza filogenetyczna przeprowadzona przez Mauro Cavalcantiego w 2007 roku, wykazały, że głowomłot pospolity jest jedynym z bardziej bazalnych młotowatych, co dowodzi, że u pierwszych (bardziej prymitywnych) przedstawicieli tej rodziny występują większe cefalofole (młoty), na drodze ewolucji zmniejszając się u bardziej zaawansowanych gatunków.
Cechy morfologiczne.
Głowomłot pospolity jest drugim co do wielkości przedstawicielem rodziny młotowatych (Sphyrnidae). Osiąga zwykle 2,5-3,5 metra długości, choć zanotowano osobniki mierzące 5 metrów i ważące 400 kg. Wielkość nie jest cechą dymorfizmu płciowego. Posiada charakterystyczny kształt pyska przypominający młot, szeroki spłaszczony i poprzecznie rozciągnięty, bez wcięcia na środku przedniej krawędzi, w przeciwieństwie do innych młotowatych. Szerokość cefalofola wynosi 26-29% długości ciała, na jego zewnętrznych krawędziach znajdują się duże okrągłe oczy wyposażone są w fałdy półksiężycowate spojówek (ochraniające migotkę) oraz wąskie wydłużone nozdrza. Charakterystyczna budowa głowy sprawia, że pole widzenia rekina obejmuje pełne 360 stopni. Zwierzę ma także zdolność widzenia stereoskopowego – charakterystyczną dla drapieżników umiejętność widzenia głębi, czyli oceniania odległości, jaka dzieli je od celu. Zdolność ta najprawdopodobniej wykształciła się jako odpowiedź na miejsce głowomłota w łańcuchu pokarmowym. Na spodzie pyska mieści się szeroki U-kształtny otwór gębowy, wypełniony dużymi trójkątnymi zębami o gładkich, lekko ząbkowanych krawędziach, przystosowanymi do cięcia i wyszarpywania dużych kawałków mięsa. W górnej szczęce znajduje się 26-32 zębów, a w dolnej 25-30.
Rekin ten posiada wydłużone wrzecionowate opływowe ciało, bez wyraźnego łuku międzygrzbietowego pomiędzy płetwami grzbietowymi. Pierwsza płetwa grzbietowa jest stosunkowo wysoka, w kształcie dużego łagodnie wygiętego ku tyłowi sierpa z tępą zaokrągloną końcówką. Stosunkowo małe płetwy piersiowe umieszczone są na wysokości przedostatniej, czwartej szczeliny skrzelowej. Płetwy brzuszne, podobnie jak druga płetwa grzbietowa, mają romboidalny kształt, lecz dużo szerszą podstawę. U samca z części płetw brzusznych wykształcił się narząd kopulacyjny zwany pterygopodium. Płetwa odbytowa jest większa od drugiej płetwy grzbietowej. Posiada zaokrągloną, mocno wygiętą ku tyłowi dolną i ostrą wolną górną końcówkę. Na końcu ogona mieści się długa, heterocerkiczna, asymetryczna płetwa ogonowa. Na końcu jej górnego łuku, kilkukrotnie dłuższego od dolnego, mieści się szeroki wydłużony fałd skórny poprzedzony wyraźnym sierpowatym wcięciem. Skórę pokrywają romboidalne, połyskujące, zachodzące na siebie łuski plakoidalne, każda o charakterystycznym kształcie litery W. Grzbiet rekina cechuje się ciemnobrązową lub szaro-brązową barwą. Boki oraz tył korpusu są nieco jaśniejsze, spód zwykle śnieżno biały. Płetwy z wyjątkiem dolnych powierzchni płetw piersiowych są również ciemnobrązowe.
Występowanie i środowisko.
Głowomłot pospolity zamieszkuje strefy przybrzeżne Oceanu Spokojnego, Atlantyckiego i Indyjskiego. W przeciwieństwie do innych młotowatych, gatunek ten oprócz tropików, preferuje również umiarkowane wody. Na wschodzie Pacyfiku spotykany w wodach Zatoki Kalifornijskiej, Zatoki Panamskiej, u wybrzeży południowych Stanów Zjednoczonych, Meksyku, Kostaryki, Panamy, Ekwadoru, Peru, Chile oraz w wodach wokół Hawajów, Wysp Galapagos, Wyspy Guadalupe, Archipelagu Revillagigedo i Wyspy Kokosowej. Na zachodzie Oceanu Spokojnego w Morzu Południowochińskim, Morzu Wschodniochińskim, Morzu Żółtym, Morzu Japońskim, Morzu Tasmana oraz Morzu Fidżi, u wybrzeży południowo-wschodniej Australii, Nowej Zelandii, Samoa, Wysp Kermadec, Wietnamu, Chin, północno-zachodniej Japonii, oraz obu Korei. W Oceanie Indyjskim zamieszkuje Morze Arabskie, Zatokę Bengalską, Wielką Zatokę Australijską, wody przybrzeżne południowych Indii, południowo-zachodniej Australii, oraz południowo-wschodniej Afryki na południe od ujścia Zambezi.
Na wschodzie Atlantyku spotykany od południowych krańców Irlandii na północy po Sierra Leone na południu oraz u wybrzeży Ghany, Togo, Nigerii, Kamerunu i Republiki Południowej Afryki, w wodach Morza Śródziemnego, Zatoki Kabis, Zatoki Biskajskiej, Morza Tyrreńskiego, Morza Adriatyckiego, Morza Jońskiego, Morza Egejskiego, wokół Wysp Kanaryjskich, Madery, Azorów, Wysp Zielonego Przylądka i Wyspy Św. Tomasza. W wodach zachodniego Atlantyku rekin ten obserwowany jest u wybrzeży południowych prowincji Kanady, wzdłuż wschodniego wybrzeża Stanów Zjednoczonych, w wodach Bahamów, Wielkich i Małych Antyli na północy oraz u wybrzeży południowej Brazylii, Urugwaju i Argentyny na południu.
W przeciwieństwie do głowomłota tropikalnego ("S. lewini") i "S. mokarran", głowomłot pospolity przebywa zwykle bliżej powierzchni, często w wodzie nie głębszej niż 20 m. Sporadycznie przebywa na większych głębokościach, niekiedy przekraczających 200 m. Preferuje przybrzeżne strefy w pobliżu ujść rzek, zatok oraz wokół wysp i atoli, choć rekin ten widywany jest czasami również na otwartym oceanie, w pobliżu górnych krawędzi szelfów kontynentalnych. Głowomłot pospolity wpływa niekiedy do słonawych i słodkowodnych zatok, lagun i ujść rzek, w tym laguny Indian River u wybrzeży Florydy, co sugeruje, że jest to gatunek amfidromiczny, przystosowany do życia w wodzie słodkiej i słonej. W lecie rekiny te migrują w kierunku biegunów w poszukiwaniu chłodniejszych akwenów, tworząc grupy liczące niekiedy setki, a nawet tysiące osobników.
Ekologia i zachowanie.
Rekin ten jest drapieżnikiem aktywnym zarówno za dnia jak i w nocy. Dorosłe głowomłoty pospolite zwykle prowadzą samotniczy tryb życia lub przebywają w niewielkich skupiskach. Podczas corocznych migracji w poszukiwaniu chłodniejszych akwenów, tworzą niekiedy wielkie grupy składające się z setek lub tysięcy osobników. Młode osobniki, które nie osiągnęły 1,5 m długości żyją w licznych grupach, dzięki czemu chronione są przed atakami drapieżników. U wschodnich wybrzeży Republiki Południowej Afryki obserwuje się grupy młodocianych osobników liczące blisko stu osobników, a w wodach Zatoki Kalifornijskiej stada liczące nawet ponad tysiąc młodych. Podczas letnich upałów rekin ten często pływa tuż pod powierzchnią z wynurzoną płetwą grzbietową. Na młode głowomłoty pospolite polują inne duże gatunki rekinów, w tym żarłacz ciemnoskóry ("Carcharhinus obscurus"). U wybrzeży Nowej Zelandii zaobserwowano stada orek polujących na dorosłe osobniki lisa morskiego ("Alopias vulpinus") i "głowomłota". Wśród pasożytów tego gatunku wyróżnia się nicienie z rodzaju "Contracaecum" oraz "Parascarophis sphyrnae".
Odżywianie.
Dieta głowomłota pospolitego składa się głównie z ryb kostnoszkieletowych, płaszczek, rekinów (również z własnego gatunku), głowonogów oraz w mniejszym stopniu ze skorupiaków takich jak krewetki, kraby i wąsonogi. Rekiny te potrafią zdejmować przynętę z haczyków wędkarskich. Na niektórych obszarach płaszczki stanowią ulubioną zdobycz tego rekina i stanowią główny element ich diety. Ostre jadowite kolce tych zwierząt często wbijają się wokół oraz w jamę gębową rekina. Jeden ze zbadanych osobników, posiadał aż 95 takich kolców w okolicy pyska.
W wodach północnej Europy rekin ten żeruje głównie na ławicach śledziowatych i labraksa ("Dicentrarchus labrax"), u wybrzeży Północnej Ameryki żywi się zwykle makrelą hiszpańską ("Scomberomorus maculatus") i menhadenem atlantyckim ("Brevoortia tyrannus"). W wodach Południowej Afryki, młode głowomłoty polują w pobliżu raf koralowych na kalmary między innymi z gatunku "Loligo vulgaris" oraz małe ławicowe ryby, takie jak sardynki, podczas gdy dorosłe osobniki o długości ponad 2 metrów żerują na mniejszych gatunkach rekinów i płaszczkach. U wybrzeży Australii, rekin ten najczęściej pożywia się kałamarnicami i mątwami, rzadziej małymi rybami kostnoszkieletowymi.
Cykl życiowy.
Podobnie jak inne młotowate, jest żyworodny. Samice dojrzewają płciowo przy długości 2,7 m, samce po osiągnięciu 2,1-2,5 m, w zależności od położenia geograficznego. U wybrzeży Republiki Południowej Afryki kopulacja ma miejsce w lutym, zaś u wybrzeży Australii między styczniem, a marcem. W tym okresie pobudzone samce uporczywie próbują doprowadzić do kopulacji, często w sposób agresywny, gryząc samicę w okolicy płetwy grzbietowej i płetw piersiowych. Kopulacja ma miejsce w płytkich przybrzeżnych wodach i odbywa się za pomocą pterygopodium, narządu wykształconego z dystalnych fragmentów płetw brzusznych samców. Embriony w ciele matki zużywają zapasy żółtka z pęcherzyka żółtkowego, który później łączy się ze ścianą macicy, tworząc tzw. łożysko żółtkowe, dzięki któremu dostarczane jest pożywianie z organizmu matki. Po trwającej 10-11 miesięcy ciąży samica rodzi od 20 do 50 młodych. Liczba młodych zależy od rozmiarów matki – im większa samica, tym liczniejszy miot. Na różnych obszarach poród ma miejsce od stycznia do marca. Samice w tym czasie wracają na płytkie wody, w miejsca takie jak Bulls Bay u wybrzeży Karoliny Północnej. Noworodki mierzą około 50–61 cm i od chwili narodzin potrafią swobodnie pływać i pobierać pokarm. Przez pierwszych kilka lat młodociane osobniki pozostają w płytkich przybrzeżnych wodach, dużo bezpieczniejszych od otwartej toni głębszych wód. Do osiągnięcia dojrzałości przebywają w większych grupach. Dzięki temu chronione są lepiej przed atakami drapieżników. Głowomłot pospolity może żyć ponad 20 lat.
Relacje z ludźmi.
Gatunek ten jest potencjalnie groźny dla człowieka. Do 2013 roku The International Shark Attack File zanotowała 34 ataki dużych rekinów z rodziny młotowatych na ludzi, w tym 17 niesprowokowanych (1 śmiertelny). Jednakże, z uwagi na to, że głowomłot pospolity preferuje umiarkowane wody, na obszarach gdzie ludzie są mniej skłonni do kąpieli w morzu, uważa się, że odpowiedzialny jest za niewielką część tych ataków. Na południu Kalifornii istnieją doniesienia o podkradaniu połowów wędkarskich przez tego rekina. Głowomłota pospolitego umieszczono na znaczkach pocztowych w Maroku, Ghanie, Panamie i na Madagaskarze.
Głowomłot pospolity poławiany jest komercyjnie na potrzeby przemysłu rybołówstwa morskiego na całym świecie, szczególnie u wybrzeży Stanów Zjednoczonych (zarówno na wschodnim, jak i zachodnim wybrzeżu), Brazylii, Hiszpanii, Tajwanu, Filipin, południowo-zachodniej Australii oraz zachodniej Afryki. Skala połowów głowomłota pospolitego jest trudna do oszacowania z uwagi na problemy rybaków z odróżnieniem tego rekina od innych gatunków młotowatych. Mięso sprzedawane w formie świeżej, suszonej, solonej lub wędzonej, jest bardzo popularne, choć na wielu obszarach uznawane jest za niejadalne oraz istnieją raporty dotyczące zatruć mięsem tego gatunku. Znacznie bardziej wartościowe są płetwy, które wykorzystywane są na rynkach wschodnich do produkcji zupy z płetwy rekina, co prowadzi często do odcinania płetw żywym rekinom i wyrzucania okaleczonych w ten sposób zwierząt za burtę. Ponadto zastosowanie posiada również olej z wątroby do produkcji farmaceutyków, skóra w celu wytwarzania galanterii skórzanej oraz szczęki. Pozostałe fragmenty przetwarza się na mączkę rybną. Mięso i płetwy mają zastosowanie również w medycynie chińskiej.
W wielu miejscach na świecie rekin ten znajdowany jest jako przyłów. Na całym świecie, głównie u wybrzeży Stanów Zjednoczonych oraz południowo-zachodniej Afryki, rekin ten stanowi element zainteresowań wędkarzy. Głowomłoty pospolite giną niekiedy zaplątane w sieci chroniące kąpieliska przed rekinami. Według oficjalnych danych między rokiem 1978 a 1990, w pobliżu prowincji KwaZulu-Natal (RPA) wyłowiono mniej niż 10 osobników. Dla porównania, u wybrzeży Nowej Południowej Walii (Australia), rekin ten stanowił prawie 50% spośród 4715 rekinów upolowanych w latach 1972-1990. W związku z intensywnymi połowami z uwagi na duże zapotrzebowanie na płetwy i mięso tego rekina, Międzynarodowa Unia Ochrony Przyrody uznała głowomłota pospolitego za gatunek narażony na wyginięcie (VU). U wybrzeży Nowej Zelandii polowanie na tego rekina jest zabronione z uwagi na nadmierne przełowienie. Również w wodach Australii intensywne połowy mają negatywny skutek na wielkość populacji rekinów młotów. U wschodnich wybrzeży Stanów Zjednoczonych połowy tego gatunku są ściśle regulowane przez Krajową Służbę Rybołówstwa Morskiego (NMFS) dzięki Atlantic shark Fishery Management Plan (FMP). W 2013 roku głowomłot pospolity wraz z wieloma innymi dużymi gatunkami spodoustych został wpisany do II Aneksu Konwencji o Międzynarodowym Handlu Gatunków Zagrożonych Wyginięciem (CITES).

</doc>
<doc id="834632" url="https://pl.wikipedia.org/wiki?curid=834632" title="Gaston Leroux">
Gaston Leroux

Gaston Leroux (ur. 6 maja 1868 w Paryżu, zm. 15 kwietnia 1927 w Nicei) – francuski pisarz i reporter, znany z tzw. literatury "weird fiction". Z zawodu prawnik.
Pisał głównie powieści detektywistyczne. Jego pozycja w literaturze francuskiej XIX wieku porównywana bywa do Edgara Allana Poego i Arthura Conana Doyle'a. Najsłynniejszą powieścią Lerouxa jest "Upiór w operze".
Życiorys.
Gaston Leroux urodził się w 1868 roku w Paryżu w zamożnej rodzinie mieszczańskiej, wychowywał się w Normandii. Po ukończeniu studiów prawniczych w Paryżu został w 1890 roku adwokatem-stażystą. Pod koniec 1893 roku dziennik "Paris" zaproponował mu napisanie sprawozdania z procesu anarchisty Augusta Vaillant, sądzonego za wrzucenie bomby do Izby Deputowanych. Artykuł okazał się na tyle dobry, że konkurencyjny dziennik "Le Matin" zaangażował Leroux jako sprawozdawcę sądowego. W krótkim czasie jego zainteresowania przekroczyły mury sal sądowych. Jako rasowy dziennikarz pojawiał się w następnych latach wszędzie tam, gdzie działo się coś interesującego. 26 stycznia 1902 roku ówczesny minister spraw wewnętrznych Waldeck-Rousseau podpisał dekret przyznający Leroux tytuł kawalera Legii Honorowej "za wybitne zasługi dla prasy".
W 1904 roku Leroux został wysłany przez "Le Matin" na front wojny rosyjsko-japońskiej. Po powrocie w 1905 roku wyjechał do Maroka, gdzie toczyła się wojna kolonialna. Jeszcze w tym samym roku wyjechał do Petersburga, dokąd trafił w przededniu wybuchu rewolucji. Do marca 1906 roku przemierzał Rosję od Petersburga po Kaukaz i od Moskwy po Baku, znajdując się w centrum walk rewolucyjnych. Po 1906 roku porzucił trudy reporterskiego życia na rzecz twórczości literackiej.
Twórczość.
Cykl powieści o Józefie Rouletabille'u.
Leroux zadebiutował w 1903 roku powieścią w odcinkach "La double vie de Théophraste Longuet" ("Podwójne życie Teofrasta Longuet"). W 1907 roku ukazała się kolejna powieść w odcinkach "Tajemnica żółtego pokoju" ("Le mystère de la chambre jaune"), gdzie po raz pierwszy pojawił się sympatyczny reporter-detektyw Joseph Rouletabille. Jego postać z miejsca podbiła czytelników. Rok później Leroux przedstawił dalsze jego losy w powieści "Le parfum de la dame en noir" ("Perfumy czarnej damy"). W 1913 roku ukazała się kolejna powieść cyklu: "Rouletabille chez le tzar" ("Rouletabille u cara"), w 1914 – "Rouletabille à la guerre" ("Rouletabille na wojnie"), wydana później także w dwóch odcinkach: "Le château noir" ("Czarny zamek") i "Les étranges noce de Rouletabille" ("Dziwne miłosne przygody Rouletabille'a"). Po zakończeniu wojny Leroux wydał "Rouletabille chez Krupp" ("Rouletabille w zakładach Kruppa"), w 1921 "Le crime de Rouletabille" ("Zbrodnię Rouletabille'a") i w 1922 roku "Rouletabille chez les Bohémiens" ("Rouletabille u Cyganów").
Upiór opery.
W 1910 roku ukazała się powieść w odcinkach "Upiór opery" ("Le fantôme de l'Opéra") najsłynniejszy utwór Leroux, rozgrywająca się w klimacie grozy, historia miłości mieszkającego w podziemiach Opery paryskiej Upiora do śpiewaczki Krystyny Daaé.
"Upiór opery" był wielokrotnie filmowany: w 1925 roku, w 1943, 1962, 1974, 1989, 1990, 1998 i 2004. Na podstawie powieści powstały musicale: "Upiór w operze" (1986) i "Phantom" (1991).
Pozostałe utwory.
Oprócz postaci reportera-detektywa Józefa Rouletabille'a Leroux powołał też do życia zbrodniarza o wielkim sercu Chéri-Bibi. Cykl poświęcony temu bohaterowi rozpoczęła wydana w 1913 roku powieść " Les cages flottantes" ("Pływające klatki"). W następnych latach w odstępach dwu- trzyletnich wydał jeszcze: "Chéri-Bibi et Cécily" ("Chéri-Bibi i Cecylia"), "Palas et Chéri-Bibi" ("Palas i Chéri-Bibi"), "Fatalitas!" i wreszcie "Le coup d'État de Chéri-Bibi" ("Zamach stanu Chéri-Bibi").
Leroux pisał dużo i w pośpiechu, potrzebował bowiem stale pieniędzy na gry hazardowe. Spora część jego twórczości nie wytrzymała próby czasu. Oprócz powieści wyżej wymienionych napisał jeszcze: "La reine du Sabbat" ("Królową Sabatu", 1910). "La pouppé sanglante" ("Krwawą lalkę", 1923) oraz jej kontynuację "La machine à assassiner" ("Morderczą maszynę") oraz "Le fauteil hanté" ("Przeklęty fotel", 1910).
Wszystkie jego utwory objęte były w 1951 roku zapisem cenzury w Polsce, podlegały natychmiastowemu wycofaniu z bibliotek.

</doc>
<doc id="834633" url="https://pl.wikipedia.org/wiki?curid=834633" title="AKSION">
AKSION

AKSION (АКΣΙΟΝ) – chór Prawosławnej Katedry pw. św. Mikołaja w Białymstoku.
Historia.
Chór powstał w 1982. Jego pierwszym dyrygentem i założycielem był ks. Bazyli Dubec. Od 1988 do dnia dzisiejszego z zespołem pracuje ks. protodiakon Aleksander Łysynkiewicz. Chór tworzą uczniowie szkół średnich, studenci oraz młodzież pracująca. Głównym celem chóru jest śpiew podczas nabożeństw, jednak często występował poza murami świątyni, biorąc udział w:
i innych.
Do 2008 chór występował jako „Chór młodzieżowy parafii pw. św. Mikołaja w Białymstoku”. Od tego roku funkcjonuje jako „Katedralny chór parafii pw. św. Mikołaja”.
Nagrania.
Zespół w 2001 nagrał pierwszą w swym dorobku płytę z prawosławnymi kolędami "Diwnaja Nowina".

</doc>
<doc id="834635" url="https://pl.wikipedia.org/wiki?curid=834635" title="Multiszlifierka">
Multiszlifierka



</doc>
<doc id="834637" url="https://pl.wikipedia.org/wiki?curid=834637" title="Powiat skwierzyński">
Powiat skwierzyński

Powiat skwierzyński – dawny powiat ze stolicą w Skwierzynie, istniejący w Polsce w latach 1945–1961 na terenie obecnego powiatu międzyrzeckiego (województwo lubuskie).
Po zakończeniu II wojny światowej na mocy porozumień pomiędzy zwycięskimi mocarstwami, okolice Skwierzyny zostały przyłączone do Polski jako część tzw. Ziem Odzyskanych. Administracja polska została utworzona w Skwierzynie 25 maja 1945 roku i przejęła władzę nad powiatem skwierzyńskim, składającym się z następujących gmin:
7 lipca 1945 powiat skwierzyński przyłączono do województwa poznańskiego (razem z 14 innymi powiatami z województwa zachodniopomorskiego).
30 sierpnia 1945 zniesiono podział na gminy miejskie i wiejskie. Tego samego dnia miasto Bledzew utraciło prawa miejskie. Zmniejszono również liczbę gmin. Tak więc 1 września 1945 powiat skwierzyński składał się z:
W związku z reformą administracyjną w 1950 roku utworzono województwo zielonogórskie. Powiat skwierzyński wszedł w jego skład z dniem 6 lipca 1950 roku i składał się z:
Według podziału administracyjnego z 1 lipca 1952 roku powiat skwierzyński składał się z 1 miasta, 4 gmin i 35 gromad (sołectw, liczba w nawiasach):
5 grudnia 1954 roku w miejsce gmin wprowadzono gromady. Powiat skwierzyński dzielił się odtąd na:
W 1955 roku powiat skwierzyński powiększył się o gromadę gromadę Murzynowo, tracąc kilka wsi na rzecz powiatu sulęcińskiego.
Według stanu z 1954 r. powiat zajmował powierzchnię 732 km² i był zamieszkiwany przez 18 358 osób.
Powiat został zniesiony z dniem 31 grudnia 1961 roku. Skwierzyna oraz gromady Murzynowo, Świniary i Trzebiszewo weszły w skład powiatu gorzowskiego, natomiast gromady Bledzew, Goraj, Przytoczna, Rokitno i Sokola Dąbrowa zostały włączone do powiatu międzyrzeckiego. Gromady Chełmsko i Wierzbno zniesiono tego samego dnia.

</doc>
<doc id="834639" url="https://pl.wikipedia.org/wiki?curid=834639" title="Cofiroute">
Cofiroute

Cofiroute, Compagnie industrielle et financiere des autoroutes (pl. "Przemysłowa i finansowa kompania autostradowa") – jedno z francuskich przedsiębiorstw zarządzających autostradami.
Pod względem długości zarządzanej sieci autostradowej Cofiroute jest czwartym tego typu przedsiębiorstwem we Francji. Firmę założono w 1970 roku, obecnie jest własnością koncernu VINCI
Sieć autostrad.
Cofiroute zarządza siecią autostrad o długości 1010 km, głównie na zachodzie Francji. Sieć ta składa się z następujących autostrad:

</doc>
<doc id="834640" url="https://pl.wikipedia.org/wiki?curid=834640" title="Jasione">
Jasione



</doc>
<doc id="834643" url="https://pl.wikipedia.org/wiki?curid=834643" title="British Academy">
British Academy

British Academy lub Akademia Brytyjska – narodowa akademia nauk humanistycznych i społecznych Wielkiej Brytanii. 
Stowarzyszenie British Academy zostało założone przez Royal Charter w 1902 i zrzesza ponad 800 badaczy. Akademia jest niezależna i samorządna. Wybór na członka British Academy jest uznaniem wybitnych zasług naukowych w danej dziedzinie humanistycznej lub nauk społecznych, potwierdzony publikacjami naukowymi. Członkowie mogą używać liter FBA (Fellow of the British Academy) zapisane po ich nazwiskach.
Cele.
Akademia ustanowiła sobie następujące cele:
Prezydenci British Academy.
Od 1902 do czasów obecnych:

</doc>
<doc id="834645" url="https://pl.wikipedia.org/wiki?curid=834645" title="Société des autoroutes Esterel-Côte d’Azur">
Société des autoroutes Esterel-Côte d’Azur

ESCOTA, Société de autoroutes Esterel, Côte d’Azur, Provence, Alpes (pl. "Towarzystwo autostrad Esterel, Lazurowe Wybrzeże, Prowansja, Alpy") – jedno z francuskich przedsiębiorstw zarządzających autostradami.
ESCOTA jest najstarszą tego typu firmą we Francji. Firmę założono w 1956 roku, obecnie jest filią firmy ASF.
Jest to pierwsza firma, która wprowadziła na swoich autostradach system "télépéage".
Sieć autostrad.
ESCOTA zarządza siecią autostrad o długości 459 km, głównie na południowym zachodzie Francji. Sieć ta składa się z następujących autostrad:

</doc>
<doc id="834648" url="https://pl.wikipedia.org/wiki?curid=834648" title="ESCOTA">
ESCOTA



</doc>
<doc id="834652" url="https://pl.wikipedia.org/wiki?curid=834652" title="Jemez">
Jemez

Jemez (wym. "Hémisz") – hiszpańska nazwa plemienia Indian Ameryki Północnej przyjęta od nazwy rzeki, nad którą położone jest pueblo przez to plemię zamieszkiwane. W języku własnym pueblo nosi nazwę "Walatowa", co oznacza "to jest miejsce", albo po prostu "miejsce". Generalnie Indianie Pueblo dzielą się na zachodnich – Zuni, Hopi, Acoma i Laguna oraz wschodnich, zamieszkujących dolinę rzeki Rio Grande.
Pueblo Jemez znajduje się na wschodnim brzegu rzeki Jemez około 40 km na północ od Bernalillo w stanie Nowy Meksyk. Zamieszkuje je 1750 osób (1990); około roku 1530 liczba mieszkańców sięgała 30 tysięcy, a w roku 1744 nie przekraczała 100. Językiem Jemezów jest "towa" z "kiowa-tanoańskiej" rodziny językowej.

</doc>
<doc id="834653" url="https://pl.wikipedia.org/wiki?curid=834653" title="Kaplica Wspomożenia Wiernych w Bytomiu">
Kaplica Wspomożenia Wiernych w Bytomiu

Kaplica Wspomożenia Wiernych – kaplica kubaturowa znajdująca się w Bytomiu, przy ul. Strzelców Bytomskich.
Kaplica jest nieorientowana, wolnostojąca. Zbudowana została z cegły a następnie otynkowana. Wnętrze posiada sklepienie kolebkowe. Ściany noszą ślady okien, obecnie zamurowanych. Fasada zwieńczona szczytem w kształcie trójkąta z przymocowanym na szczycie metalowym krzyżem z trójlistnymi zakończeniami ramion.
Do dziś przy kaplicy na Boże Ciało odbywają się procesje.
Historia.
Nie ma precyzyjnych danych odnośnie do jej budowy, prawdopodobnie powstała na początku XX wieku, około 1905 roku. Wiadomo natomiast, że budynek zaznaczony jest na mapie z 1916 roku. Nie ma również informacji dotyczących architekta. 
W latach 60. dokonano remontu generalnego budowli z tytułu usuwania szkód górniczych. 
Wyposażenie.
Większość wyposażenia została przeniesiona przez proboszcza pobliskiej parafii św. Józefa po włamaniu, które nastąpiło pod koniec lat 90.. Obecnie wyposażenie kapliczki stanowi klęcznik i obraz Matki Boskiej.

</doc>
<doc id="834656" url="https://pl.wikipedia.org/wiki?curid=834656" title="Ludwik Karol Teichmann">
Ludwik Karol Teichmann

Ludwik Karol Teichmann także: Teichmann-Stawiarski (ur. 6 września 1823 w Lublinie, zm. 24 listopada 1895 w Krakowie) – polski lekarz anatom, odkrywca nowej drogi badań w medycynie sądowej (kryształków heminy, zwanych kryształkami Teichmanna), kalwinista. Rektor Uniwersytetu Jagiellońskiego w roku akademickim 1877/1878. Wiceprezes Polskiej Akademii Umiejętności w latach 1878–1890.
Życiorys.
Był bratankiem krakowskiego pastora ewangelicko-reformowanego Fryderyka Jakuba Teichmanna, a synem lekarza Jakuba Władysława Teichmanna (zm. 1825) i Tekli Olszewskiej (1785–1825). Szkoły średnie skończył w Radomiu, studiował najpierw teologię ewangelicką na Uniwersytecie Dorpackim, by wzorem przodków zostać pastorem kalwińskim. Podobno planom tym przeszkodził pojedynek, w którym Ludwik Karol wziął udział. By uniknąć rosyjskich represji w 1850 roku Ludwik Karol wyjechał na zachód i zaczął studiować medycynę na uniwersytetach w Heidelbergu i w Getyndze, 15 grudnia 1855, ukończywszy studia lekarskie otrzymał tytuł doktora medycyny, chirurgii i położnictwa. W dniu 24 lipca 1859 uzyskał veniam legendi w zakresie anatomii i fizjologii, co było równoznaczne z habilitacją a także otworzyło mu drogę do profesury nadzwyczajnej. W 1861 zdecydował się opuścić Getyngę i przyjechał do Krakowa, by objąć Katedrę Anatomii Patologicznej Uniwersytetu Jagiellońskiego. W 1868 roku, po ustąpieniu prof. Antoniego Kozubowskiego przeszedł na Katedrę Anatomii Opisowej UJ. W 1872 Teichmannowi powierzono godność dziekana Wydziału Lekarskiego UJ, a w 1877 roku obrano go rektorem Uniwersytetu Jagiellońskiego. 
Jego badania naczyń limfatycznych cieszyły się uznaniem środowiska lekarskiego, a za preparaty anatomiczne otrzymał nagrody na wystawach powszechnych w Paryżu i Wiedniu.
W 1853 odkrywca heminy (chloroheminy, kryształków Teichmanna): krystalicznej postaci barwnika krwi. Dopiero od momentu tego odkrycia polskiego uczonego była możliwa jednoznaczna ocena plam pozostawionych na miejscu przestępstwa, jako pochodzących od człowieka lub będących wynikiem działania innych substancji. Badania Teichmanna otworzyły drogę dla wszystkich późniejszych chemicznych badań nad hemoglobiną.
Ogłosił obszerne dzieło z 18 tablicami "Das Saugadersystem" (Lipsk, 1861), a także liczne rozprawy, jak "Über das Hämatin" (w „Henles Zeitschrift für Ration. Medizin”, 1856), "Badania anatomiczne w przedmiocie objętości komórek sercowych" (w „Roczniku Towarzystwa Naukowego Krakowskiego”, t. VIII, 1864), "O wartości niektórych nowszych badań chłonic, tudzież naczyniach limfatycznych krtani" (tamże, t. XIX, 1871). Do dzieła autorstwa Luschki "Der Kehlkopf des Menschen" (Tybinga, 1871) opracował rozdział o naczyniach limfatycznych krtani.
W zawartym w 1862 roku małżeństwie z Anną Loebenstein (1839–1913) miał cztery córki i dwóch synów (zmarłych bezpotomnie). Córka Helena (1864–1944?), po mężu baronowa Lesser, została zamordowana (z dwiema córkami) podczas powstania warszawskiego.
W 1894 roku Teichmann przeszedł w stan spoczynku z tytułem radcy dworu. Cierpiał już wówczas na postępująca chorobę nowotworową, która go ostatecznie pokonała. Pochowany na Cmentarzu Rakowickim w Krakowie (kwatera W płn.-zach.).

</doc>
<doc id="834657" url="https://pl.wikipedia.org/wiki?curid=834657" title="Żelki (osada)">
Żelki (osada)

Żelki – osada w Polsce położona w województwie pomorskim, w powiecie słupskim, w gminie Kobylnica na obszarze Parku Krajobrazowego Dolina Słupi.
W latach 1945-54 siedziba gminy Żelki. W latach 1975–1998 miejscowość administracyjnie należała do województwa słupskiego.

</doc>
<doc id="834659" url="https://pl.wikipedia.org/wiki?curid=834659" title="Wojrowice">
Wojrowice



</doc>
<doc id="834660" url="https://pl.wikipedia.org/wiki?curid=834660" title="Wórjejce">
Wórjejce



</doc>
<doc id="834661" url="https://pl.wikipedia.org/wiki?curid=834661" title="Rothenburg an der Oder">
Rothenburg an der Oder



</doc>
<doc id="834662" url="https://pl.wikipedia.org/wiki?curid=834662" title="Rozbork">
Rozbork



</doc>
<doc id="834663" url="https://pl.wikipedia.org/wiki?curid=834663" title="Nowo-Aleksandria">
Nowo-Aleksandria



</doc>
<doc id="834664" url="https://pl.wikipedia.org/wiki?curid=834664" title="Nowo-Aleksandrya">
Nowo-Aleksandrya



</doc>
<doc id="834665" url="https://pl.wikipedia.org/wiki?curid=834665" title="Nowa Aleksandria">
Nowa Aleksandria



</doc>
<doc id="834666" url="https://pl.wikipedia.org/wiki?curid=834666" title="Nowa-Aleksandria">
Nowa-Aleksandria



</doc>
<doc id="834667" url="https://pl.wikipedia.org/wiki?curid=834667" title="Nowa-Aleksandrya">
Nowa-Aleksandrya



</doc>
<doc id="834668" url="https://pl.wikipedia.org/wiki?curid=834668" title="Maryampol">
Maryampol



</doc>
<doc id="834669" url="https://pl.wikipedia.org/wiki?curid=834669" title="Mazowieck">
Mazowieck



</doc>
<doc id="834670" url="https://pl.wikipedia.org/wiki?curid=834670" title="Nowo-Radomsk">
Nowo-Radomsk



</doc>
<doc id="834671" url="https://pl.wikipedia.org/wiki?curid=834671" title="Noworadomsk">
Noworadomsk



</doc>
<doc id="834672" url="https://pl.wikipedia.org/wiki?curid=834672" title="Kaplica Najświętszej Marii Panny i Świętego Józefa w Bytomiu">
Kaplica Najświętszej Marii Panny i Świętego Józefa w Bytomiu

Kaplica Najświętszej Marii Panny i Świętego Józefa w Bytomiu – kaplica wybudowana w latach 1859–1892 w Bytomiu-Szombierkach, wpisana do rejestru zabytków nieruchomych województwa śląskiego.
Kaplica jest wolno stojąca, orientowana, jednonawowa z sygnaturką oraz w całości otynkowana i murowana z cegły.
Historia.
Kaplica zbudowana została w latach 1859–1862 w celu podziękowania Bogu za ocalenie przed panującą epidemią cholery. Teren pod budowę przekazał parafii bytomskiej August Cygan, będący zarazem wspólnie z Szymonem Flatzkiem, współinicjatorem przedsięwzięcia. Wykonanie projektu oraz nadzór budowlany zlecono majstrowi murarskiemu, Janowi Kowolikowi z Bytomia. Kaplicę poświęcono 25 października 1863 roku.
Do 1974 roku znajdował się wewnątrz obraz Matki Boskiej Bytomskiej, w którego miejscu obecnie znajduje się kopia a oryginał przechowywany jest w kościele Wniebowzięcia NMP. Przez cały okres istnienia kaplicy była ona trzykrotnie remontowana, ostatnio z remontów miał miejsce w 1991 roku.
Wyposażenie.
Wewnątrz znajduje się empora z organami. Dodatkowo kaplica posiada niewielką, wydzieloną zakrystię. Całość jest nakryta sklepieniem krzyżowym i utrzymana w stylu neogotyku.
Kaplica wyposażona jest w ołtarz z kopią obrazu Matki Boskiej Bytomskiej wykonany w drewnie i polichromowany. Autor nie jest znany.

</doc>
<doc id="834673" url="https://pl.wikipedia.org/wiki?curid=834673" title="Nowo-Mińsk">
Nowo-Mińsk



</doc>
<doc id="834674" url="https://pl.wikipedia.org/wiki?curid=834674" title="Nowomińsk">
Nowomińsk



</doc>
<doc id="834675" url="https://pl.wikipedia.org/wiki?curid=834675" title="Cierniogród">
Cierniogród



</doc>
<doc id="834677" url="https://pl.wikipedia.org/wiki?curid=834677" title="Lucjan Tatomir">
Lucjan Tatomir

Lucjan Tatomir herbu Sas (ur. 1836 we Lwowie, zm. 14 czerwca 1901 tamże) – polski nauczyciel, pedagog, publicysta, autor podręczników polskich do historii i geografii.
Życiorys.
Działał w organizacji powstania styczniowego 1863 i był za to więziony. Był we Lwowie nauczycielem. Sprawował stanowisko dyrektora seminarium nauczycielskiego męskiego we Lwowie. Od 1900 przebywał na urlopie. Zamieszkiwał przy ulicy Zofii 10. Zmarł po długiej chorobie 14 czerwca 1901. Został pochowany na Cmentarzu Łyczakowskim we Lwowie 16 czerwca 1901.
Twórczość.
Oprócz dziełka "Mieszczanin krakowski w XIV w." (Lwów, 1861) wydał "Skarbniczkę dziejów i rzeczy polskich", zawierającą w sobie starannie opracowane części:
Ostatnie to dzieło (niedokończone) jest jednym z najlepszych opracowanych w tych czasach podręczników historii Polski. W 1863 redagował krótko (ukazały się tylko trzy zeszyty) we Lwowie czasopismo "Mieszczanin polski".
Wydał tom XVI i następne od roku 1894 "Akt Grodzkich i Ziemskich" z fundacji hrabiego A. Stadnickiego.
Był także autorem następujących podręczników:
Wraz z K. Benonim napisał:

</doc>
<doc id="834679" url="https://pl.wikipedia.org/wiki?curid=834679" title="Kaplica Najświętszej Marii Panny w Bytomiu">
Kaplica Najświętszej Marii Panny w Bytomiu

Kaplica Najświętszej Marii Panny w Bytomiu – kaplica kubaturowa znajdująca się w Bytomiu-Suchej Górze, przy ul. Niepodległości, wpisana do Gminnej Ewidencji Zabytków Bytomia.
Jest to ceglana kaplica wolnostojąca, orientowana. Na kalenicy dachu usadowiona jest niewielkich rozmiarów drewniana sygnaturka. Budowla jest jednonawowa okryta sklepieniem krzyżowym, bezżebrowym. Dominującym stylem jest neogotyk. 
Historia.
Istnieją dwie wersje określające sposób jej powstania. Jedna z nich głosi, iż kaplicę w 1868 roku wybudował żyd Jakubowicz. Według drugiej wersji budynek wybudował mistrz Hoffmann z datków mieszkańców ku czci Matki Boskiej Różańcowej. 
W roku 1950 postanowiono zmienić jej funkcję i została przekształcona na salkę katechetyczną do czasu wybudowania nowego kościoła na Suchej Górze. 
Wyposażenie.
W kaplicy znajdował się neogotycki ołtarz z obrazem Matki Boskiej Różańcowej z 1841 roku autorstwa krakowskiego malarza Michała Rogowskiego oraz figury Najświętszego Serca Pana Jezusa i Marii. Na sklepieniu znajdowało się malowidło przedstawiające Jezusa, Dobrego Pasterza.

</doc>
<doc id="834681" url="https://pl.wikipedia.org/wiki?curid=834681" title="Amerykanizacja">
Amerykanizacja

Amerykanizacja – charakterystyczny dla drugiej połowy XX wieku i XXI wieku, ogólnoświatowy proces transferu kulturowego, którego obiektem są instytucje, normy, wartości, zwyczaje, zachowania, techniki, symbole czy obrazy, które (faktycznie lub rzekomo) są kojarzone ze Stanami Zjednoczonymi. Wpływ kultury amerykańskiej na inne kultury łączony jest z mocarstwową pozycją Stanów Zjednoczonych i najczęściej traktowany jest jako zjawisko negatywne.
Amerykanizacja jest procesem kulturowym i należy ją odróżnić od zależności politycznej. Kraje nadmiernie uzależnione politycznie od Stanów Zjednoczonych nazywane są czasem 51. stanem.
Inne znaczenia „amerykanizacji” obejmują asymilację kulturową imigrantów lub rdzennych mieszkańców Ameryki, a także proces tworzenia się odrębnej tożsamości narodowej Amerykanów w czasach kolonialnych i rewolucyjnych.
Amerykanizacja a zjawiska pokrewne.
Amerykanizacja nie jest procesem samoistnym, lecz ściśle łączy się z wieloma innymi współczesnymi zjawiskami, tak, że trudno określić jednoznacznie, co jest przejawem amerykanizacji a co np. skutkiem funkcjonowania współczesnego kapitalizmu.
Wpływ kultury amerykańskiej na inne kraje w XX i XXI wieku.
Media.
Duża popularność i zasięg amerykańskich produktów takich jak film, telewizja czy muzyka jest główną składową procesu amerykanizacji innych krajów. Amerykańskie programy telewizyjne nadawane są na całym świecie, wiele z nich przez lokalne spółki amerykańskich nadawców, takie jak HBO Asia, CNBC Europe, Fox Channel czy CNN International. Znani pod nazwą „wielkiej czwórki”, nadawcy ci mają międzynarodowych dystrybutorów, spośród których wielu nadaje głównie programy amerykańskie w swoich kanałach TV. Zgodnie z ostatnimi badaniami, takie seriale jak "Lost", "Simpsonowie", "Gotowe na wszystko" czy "CSI" znajdują się w czołówce oglądalności w 20 badanych krajach.
Także filmy amerykańskie są popularne na całym świecie. 20 najbardziej kasowych produkcji wszech czasów to produkcje amerykańskie lub mające udział amerykańskich producentów, dystrybutorów lub finansów. Najbardziej kasowy film w historii (po uwzględnieniu inflacji), "Avatar", zajmuje obecnie pierwsze miejsca na listach najbardziej kasowych filmów m.in. w Wielkiej Brytanii, Niemczech, Francji czy Hiszpanii. Najwyżej zarabiający (po uwzględnieniu inflacji) film wszech czasów to "Przeminęło z wiatrem".
Problem ochrony własnej kultury państw europejskich w kontekście dominacji na rynku filmowym produkcji hollywoodzkich dostrzegła Unia Europejska, uzyskując na forum WTO tzw. wyjątek kulturalny, stanowiący o minimalnej ilości programów europejskich w ofercie dystrybutorów filmów na obszarze UE.
W kulturze popularnej swoją wizję amerykanizacji przedstawił niemiecki zespół Rammstein w utworze "Amerika".
Amerykańskie przedsiębiorstwa i marki.
Siedem spośród dziesięciu największych światowych marek ma siedziby w USA. Coca-Cola, zajmująca szczytową pozycję, jest często postrzegana jako symbol amerykanizacji. Automaty z tym napojem znaleźć można w ponad 200 krajach na całym świecie. Spośród 25 największych przedsiębiorstw, 13 działa z terenu USA. Wiele z nich postrzegać można jako sprzedające produkty zamerykanizowane. Wiele spośród największych światowych firm komputerowych, takich jak Microsoft, Apple Inc., Dell czy IBM także jest amerykańskie. Duża część oprogramowania używanego na całym świecie powstaje w amerykańskich firmach. Dwa największe koncerny z segmentu komputerów osobistych, obejmujące swoim zasięgiem 30% rynku, także są amerykańskie.
Fast foody.
Fast foody wraz z Coca-Colą postrzegane są często jako symbole amerykańskiej dominacji i wpływów. Takie koncerny jak m.in. Starbucks, McDonald’s, Burger King, KFC, Domino’s Pizza mają swoje sieci handlowe na całym świecie.
Inne znaczenia terminu "amerykanizacja".
Obecnie pod pojęciem amerykanizacji rozumie się najczęściej wpływ kultury amerykańskiej na inne kultury. Czasami jednak odnosi się je również do wcześniejszych okresów historii Stanów Zjednoczonych.
Amerykanizacja jako tworzenie się amerykańskiej tożsamości.
Można mówić o "„amerykanizacji”" jako o tworzeniu się nowej amerykańskiej tożsamości mieszkańców kolonii brytyjskich w epoce kolonialnej i w czasach rewolucji amerykańskiej. Był to proces długotrwały, na który składało się wiele czynników takich jak wspólnota doświadczeń, wpływ środowiska, polityka korony brytyjskiej (a właściwie opór wobec niej), a także (szczególnie w końcowym okresie) świadome odwoływanie się do wspólnych interesów i poczucia odrębności. Pierwszym etapem amerykanizacji było przekształcanie imigrantów o różnym wyznaniu i pochodzeniu w „Wirgińczyków” czy „Nowojorczyków”. Dopiero u progu rewolucji amerykańskiej zaczęli się oni określać jako „Amerykanie”. Podstawą nowej, amerykańskiej tożsamości była dominująca kultura anglosaska.
Amerykanizacja jako asymilacja imigrantów.
Termin „amerykanizacja”, odnoszony też bywa do procesu asymilacji imigrantów, szczególnie w pierwszej połowie XX wieku. W trakcie I wojny światowej, w wyniku rosnącej świadomości różnic między imigrantami a społeczeństwem amerykańskim, doszło do powstania ruchu amerykanizacyjnego, stawiającego sobie za cel integrację imigrantów z resztą społeczeństwa. Na ruch amerykanizacji składały się zarówno działalność organów i agencji rządowych, jak i społecznych stowarzyszeń i osób prywatnych. Skupiał się przede wszystkim na działalności edukacyjnej oraz pomocy imigrantów, a jego działalność była nastawiona na przekazanie amerykańskiego „ducha” i wartości społecznych. Ruch amerykanizacji wygasł ostatecznie w latach dwudziestych.

</doc>
<doc id="834693" url="https://pl.wikipedia.org/wiki?curid=834693" title="Śmiałek">
Śmiałek

Śmiałek ("Deschampsia" P. Beauv.) – rodzaj roślin należący do rodziny wiechlinowatych. Obejmuje 62 gatunki. Rośliny te występują na wszystkich kontynentach (włącznie z Antarktydą – śmiałek antarktyczny "D. antarctica" jest najdalej na południe rosnącą rośliną kwiatową), przy czym najbardziej zróżnicowane są w strefie klimatu umiarkowanego na półkuli północnej. Do flory Polski należą dwa gatunki: śmiałek darniowy "D. caespitosa" i śmiałek szczeciniasty "D. setacea". Zaliczany tu śmiałek pogięty (jako "D. flexuosa") współcześnie klasyfikowany jest w osobnym rodzaju "Avenella" jako "Avenella flexuosa".
Są to zwykle trawy kępiaste z szorstkimi liśćmi. Niektóre są istotnymi gatunkami pastewnymi.
Systematyka.
Rodzaj należący do rodziny wiechlinowatych ("Poaceae"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Airinae".
We współczesnych ujęciach niektóre gatunki tu dawniej zaliczane wyodrębniane są w osobne rodzaje "Vahlodea" i "Avenella".

</doc>
<doc id="834694" url="https://pl.wikipedia.org/wiki?curid=834694" title="Deschampsia">
Deschampsia



</doc>
<doc id="834697" url="https://pl.wikipedia.org/wiki?curid=834697" title="Dmitrij Chworostowski">
Dmitrij Chworostowski

Dmitrij Aleksandrowicz Chworostowski (ros. Дмитрий Александрович Хворостовский; ur. 16 października 1962 w Krasnojarsku, zm. 22 listopada 2017 w Londynie) – rosyjski śpiewak operowy, baryton.
Studiował w Konserwatorium w Krasnojarsku u Jekateriny Jofel, tam też debiutował w Operze, w roli Monterone w "Rigoletto" Verdiego.
Odniósł wiele sukcesów na konkursach, m.in. w 1987 w Moskwie, w 1988 w Tuluzie, w 1989 w Cardiff.
Życiorys.
Na scenach zachodnich zadebiutował w Nicei rolą w "Damie pikowej" Piotra Czajkowskiego. Wkrótce później zagrał również swoją do dziś najsłynniejszą kreację – Eugeniusza Oniegina (New York Times nazwał go „urodzonym do tej roli”). W 1993 r. wystąpił w Operze Lirycznej w Chicago jako Georges Germont w "Traviacie". Grał również hrabiego di Lunę w "Trubadurze".
Miał wystąpić w Polsce w "Eugeniuszu Onieginie" Krzysztofa Warlikowskiego, jednak do tego nie doszło. Warlikowski chciał, aby Oniegin i Leński spędzili razem noc przed pojedynkiem, na co Chworostowski się nie zgodził i zerwał kontrakt.
Występował na czołowych scenach świata, m.in. Metropolitan Opera (debiut 1995), Covent Garden, w Operze Berlińskiej i w La Scali. Pozytywne recenzje zebrał również jego występ w "Trubadurze" Giuseppe Verdiego na scenie Metropolitan Opera.
Magazyn „People” umieścił go w gronie 50 najpiękniejszych znanych ludzi na świecie. Wystąpił w sesji zdjęciowej dla rosyjskiej edycji magazynu „Vogue”.
Efektem współpracy z Igorem Krutojem jest płyta "Déjà vu". Ponadto nagrywał płyty z romansami rosyjskimi, pieśniami wojennymi, poezją oraz lżejszym repertuarem, np. pieśniami neapolitańskimi.
W czerwcu 2015 roku artysta poinformował, że zdiagnozowano u niego guza mózgu. Zawiesił koncerty i poddał się leczeniu. We wrześniu wrócił na scenę Metropolitan Opera jako hrabia di Luna w "Trubadurze". 29 października dał koncert z serii „Chworostowski i przyjaciele”, na którym wystąpił z Elīną Garančą. Tradycyjnie, dochód z koncertu został przeznaczony na potrzeby leczenia dzieci. 31 października wystąpił w Moskwie podczas ponownego otwarcia opery Helikon.
12 października 2015 został uhonorowany orderem Aleksandra Newskiego "za zasługi w rozwijaniu narodowej kultury i sztuki". 10 września 2017 roku otrzymał Order „Za zasługi dla Ojczyzny” IV klasy.
Zmarł 22 listopada 2017 r. w Londynie, po dwuipółletniej walce z guzem mózgu. W testamencie wyraził wolę kremacji (nieuznawanej przez Cerkiew Prawosławną) i pochówku w dwóch miejscach – w Moskwie i rodzinnym Krasnojarsku. Decyzją władz część jego prochów spoczęła na Cmentarzu Nowodziewiczym w Moskwie, który jest miejscem pochówku wielu znamienitych rosyjskich artystów. Pogrzeb odbył się 28 listopada. Dzień wcześniej miało miejsce pożegnanie artysty w sali Czajkowskiego moskiewskiej filharmonii i kremacja.
Życie prywatne.
Dwukrotnie żonaty. W latach 1991–2001 ze Swietłaną Iwanową, byłą baletnicą krasnojarskiego teatru, w którym para poznała się w 1986 r. W 1996 urodziły im się bliźniaki – Aleksandra i Daniel. Chworostowski adoptował również Marię, córkę Swietłany z poprzedniego związku. Ich małżeństwo rozpadło się. Była żona artysty zmarła na sepsę 31 grudnia 2015 r. Od 2001 żonaty z Florence Illi, szwajcarską pianistką i śpiewaczką. Z tego związku na świat przyszło dwoje dzieci – Maksim (ur. 2003) i Nina (ur. 2007).

</doc>
<doc id="834698" url="https://pl.wikipedia.org/wiki?curid=834698" title="Dmitri Chworostowski">
Dmitri Chworostowski



</doc>
<doc id="834700" url="https://pl.wikipedia.org/wiki?curid=834700" title="Indywidualne Mistrzostwa Świata na Żużlu 1962">
Indywidualne Mistrzostwa Świata na Żużlu 1962

Indywidualne Mistrzostwa Świata na Żużlu 1962 – cykl turniejów żużlowych mających wyłonić najlepszych żużlowców na świecie. Peter Craven z Wielkiej Brytanii powrócił na światowy tron po 7 latach (drugi raz indywidualnym mistrzem świata).
W Finale Światowym wystąpili Polacy Paweł Waloszek – czternasty a Henryk Żyto rezerwowym – nie wystąpił.
Eliminacje europejskie.
Eliminacje kontynentalne.
Ćwierćfinały.
Wiedeń (1).
Awans: 8 do półfinału kontynentalnego
Ostrawa (2).
Awans: 8 do półfinału kontynentalnego
Osijek (3).
Awans: 8 do półfinału kontynentalnego
Równe (4).
Awans: 8 do półfinału kontynentalnego
Półfinały.
Warszawa (1).
Awans: 8 do Finału Kontynentalnego
Uwaga! Karel Průša i Jan Malinowski zastąpili Manfreda Poschenriedera i Johana Hartla
Lwów (2).
Awans: 8 do Finału Kontynentalnego
Punktacja (11-16) → "brak danych"
Finał Kontynentalny.
Awans: 8 do Finału Europejskiego
Uwaga! Farit Szajnurow zastąpił Bronisława Rogala.
Skandynawia.
Kwalifikacja szwedzka.
Awans: 15+1 do kwalifikacji skandynawskiej
Kwalifikacja skandynawska.
Półfinały.
Odense (1).
Awans: 8 do Finału Skandynawskiego
Uwaga! Willihard Thomsson zastąpił Kjella Svenssona
Tabela (9-15) i punktacja Padnera i Eldha → "brak danych"
Målilla (2).
Awans: 8 do Finału Skandynawskiego
Uwaga! Inge Gustafsson zastąpił Joela Janssona
Finał Skandynawski.
Awans: 8 do Finału Europejskiego
Punktacja (9, 11-16) → "brak danych"
Finał Europejski.
Awans: 8+1 do Finału Światowego
Eliminacje brytyjskie.
Awans: 8+1 do Finału Światowego

</doc>
<doc id="834702" url="https://pl.wikipedia.org/wiki?curid=834702" title="Veraikon">
Veraikon



</doc>
<doc id="834713" url="https://pl.wikipedia.org/wiki?curid=834713" title="Aleja Solidarności">
Aleja Solidarności



</doc>
<doc id="834715" url="https://pl.wikipedia.org/wiki?curid=834715" title="Frank Friday Fletcher">
Frank Friday Fletcher

Frank Friday Fletcher (ur. 23 listopada 1855 w Oskaloosa, zm. 28 listopada 1928 w Nowym Jorku) – admirał marynarki wojennej Stanów Zjednoczonych, naczelny dowódca Floty Atlantyku (ang. "United States Atlantic Fleet"). Stryj admirała Franka Jacka Fletchera.
Życiorys.
Akademię Marynarki Wojennej ukończył w 1875. W kwietniu 1914 – na czele 1. Dywizjonu Floty Atlantyku – dowodził lądowaniem wojsk amerykańskich w Veracruz, za co otrzymał "Medal of Honor". W latach 1914-1916 był głównodowodzącym Floty Atlantyku. 10 marca 1915 został awansowany stopień admirała. Po zakończeniu I wojny światowej – za zasługi w której otrzymał Distinguished Service Medal – był członkiem Kolegium Połączonych Szefów Sztabów, aż do odejścia w stan spoczynku 23 listopada 1919. Z. Do służby czynnej powoływany był jeszcze dwukrotnie, w 1925 pracował nad efektywniejszym wykorzystaniem lotnictwa morskiego w działaniach obronnych.
Pamięć.
Imieniem admirała Franka Fridaya Fletchera nazwano zwodowany w 1942 niszczyciel USS „Fletcher”.

</doc>
<doc id="834717" url="https://pl.wikipedia.org/wiki?curid=834717" title="Indywidualne Mistrzostwa Świata na Żużlu 1963">
Indywidualne Mistrzostwa Świata na Żużlu 1963

Indywidualne Mistrzostwa Świata na Żużlu 1963 – cykl turniejów żużlowych mających wyłonić najlepszych żużlowców na świecie. Ove Fundin ze Szwecji został po raz czwarty indywidualnym mistrzem świata (poprzednio 1956, 1960, 1961).
Brak Polaków w Finale Światowym. Urodzony w Polsce Tadeusz Teodorowicz w Finale Światowym, ale jako zawodnik brytyjski.
Eliminacje europejskie.
Eliminacje kontynentalne.
Ćwierćfinały.
Praga (1).
Awans: 8 do półfinału kontynentalnego
Ufa (2).
Awans: 8 do półfinału kontynentalnego
Kranj (3).
Awans: 8 do półfinału kontynentalnego
Tabela (13-16) → "brak danych"
Linz (4).
Awans: 8 do półfinału kontynentalnego
Tabela (10-16) → "brak danych"
Półfinały.
Lwów (1).
Awans: 8 do Finału Kontynentalnego
Uwaga! Jan Holub zastąpił Frantiska Ledeckiego
Abensberg (2).
Awans: 8 do Finału Kontynentalnego
Finał Kontynentalny.
Awans: 8 do Finału Europejskiego
Skandynawia.
Kwalifikacja szwedzka.
Awans: 16 do kwalifikacji skandynawskiej
Kwalifikacja skandynawska.
Półfinały.
Selskov (1).
Awans: 8 do Finału Skandynawskiego
Oslo (2).
Awans: 8+1 do Finału Skandynawskiego
Tabela (15-16) → "brak danych"
Finał Skandynawski.
Awans: 8 do Finału Europejskiego
Finał Europejski.
Awans: 8+1 do Finału Światowego
Uwaga! Henryk Żyto zastąpił Josefa Hofmeistera
Eliminacje brytyjskie.
Awans: 8+1 do Finału Światowego
Uwaga! Polak Tadeusz Teodorowicz jako zawodnik brytyjski
Finał Światowy.
Uwaga! Polak Tadeusz Teodorowicz jako zawodnik brytyjski

</doc>
<doc id="834718" url="https://pl.wikipedia.org/wiki?curid=834718" title="Gąsiorówko">
Gąsiorówko

Gąsiorówko (niem. "Klein Gonschorowen", od 1938 r. "Kleinkiöwen") – osada w Polsce położona w województwie warmińsko-mazurskim, w powiecie oleckim, w gminie Wieliczki.
W latach 1975–1998 miejscowość administracyjnie należała do województwa suwalskiego.
We wsi niewielki dwór z końca XIX w.
Zobacz też: Gąsiorowo

</doc>
<doc id="834719" url="https://pl.wikipedia.org/wiki?curid=834719" title="Pest (niemiecki zespół muzyczny)">
Pest (niemiecki zespół muzyczny)

Pest - powstała w 1997 niemiecka grupa muzyczna grająca black metal.

</doc>
<doc id="834720" url="https://pl.wikipedia.org/wiki?curid=834720" title="Krzyżewko">
Krzyżewko

Krzyżewko – wieś w Polsce położona w województwie warmińsko-mazurskim, w powiecie oleckim, w gminie Wieliczki. W latach 1975–1998 miejscowość administracyjnie należała do województwa suwalskiego.
Historia.
Wieś założona na prawie chełmińskim w 1559 r., kiedy to starosta książęcy, "Krzysztof Glaubitz", sprzedał Januszowi Kirsznerowi z Niedźwiedzkich sześć włók ziemiańskich nad granicą z Litwą.
Z dokumentów wynika, że jeszcze na przełomie XVIII i XIX wieku zamieszkiwali ją wolni chłopi chełmińscy. W 1938 r. we wsi było 65 mieszkańców.
Wieś nazywana była dawniej "Refusowizna" (prawdopodobnie starsza nazwa miejsca), "Krzysöwken" (druga nazwa zapewne zniekształcona od nazwiska zasadźcy Janusza Kirsznera). W 1921 roku zmieniono urzędowa nazwę na "Rehfeld". Obecnie wieś nosi nazwę Krzyżewo.

</doc>
<doc id="834728" url="https://pl.wikipedia.org/wiki?curid=834728" title="The Sons of Odin">
The Sons of Odin

Sons Of Odin – minialbum amerykańskiej grupy muzycznej Manowar wydany w 2006 roku.

</doc>
<doc id="834730" url="https://pl.wikipedia.org/wiki?curid=834730" title="Valivade">
Valivade

Valivade – osiedle w Indiach w stanie Maharasztra na przedmieściach Kolhapuru.
Historia.
W czasie II wojny światowej w 1943 powstał tam obóz dla polskich uchodźców. Miejsce jest oddalone o ok. 8 km od Kolhapuru oraz ok. 300 km na południe od Bombaju. Polscy uchodźcy (Sybiracy, którzy po odzyskaniu wolności wydostali się z ZSRR) przybyli do tego miejsca na początku 1943, wcześniej przebywając w Iranie oraz w punktach etapowych w północno-zachodnich Indiach. Wybór tego miejsca był także podyktowany jego warunkami topograficzno-klimatycznymi (położenie na wzniesieniu, względnie mniej gorące temperatury).
Przy budowie obozu Brytyjczycy byli wspierani przez władze niezależnego księstwa Kolhapur maharadża Chhatrapati Shandzi i Maharani Toprani. Formalnie administratorami obozu byli Brytyjczycy, jednak w praktyce Polacy sami zarządzali nim. Kierownictwo sprawował kapitan prawdopodobnie o nazwisku Grebenek. Na terenie osiedla zbudowano ok. 200 baraków, ze ścianami wykonanymi z bambusa, pokrytych dachówką, z doprowadzoną do nich wodą wodociągami. W osiedlu zostały założone sklepy, restauracje, hotele, szkoły podstawowe i średnie, boiska sportowe, szpital, kościół, poczta, kino. Był też rynek, gdzie można było zakupić niezbędne produkty po ustalonych cenach. Zbudowano też szkołę, gimnazjum, szpital, kościół św. Andrzeja Boboli oraz warsztaty, w których mogli pracować dorośli i trochę dorobić do rządowej zapomogi.
Polacy z czasem zatrudniali w swojej infrastrukturze miejscową ludność. Pomagali także Hindusom w różnych dziedzinach życia. Jako całość obóz był uważany za wzorcowy i odznaczał się zorganizowaniem oraz porządkiem. Z tego powodu Wielka Indyjska Linia Kolejowa utworzyła stację Polosh Colony Station (Stacja Kolonii Polskiej). Tym transportem przybywali do Valivade polscy uchodźcy od strony Bombaju.
Podczas pobytu Polacy utrzymywali bliskie, przyjazne i wzajemnie korzystne stosunki z okolicznymi Hindusami. W końcowym okresie istnienia osiedla (gdy Brytyjczycy nie przekazywali już im środków finansowych) Polacy znajdowali prace w hinduskich miejscach pracy.
W Valivade mieszkali głównie ludzie starsi, kobiety, dzieci i młodzież. Żyło tam ok. 500 polskich sierot (drugie tyle przygarnął maharadża Dżamnagaru). Dorośli mężczyźni służyli wówczas w Armii Polskiej. Do osiedla trafiali jednak żołnierze w ramach leczenia i rekonwalescencji. Młodzież męska z osiedla o uzyskaniu pełnoletniości była zaciągana do wojska. Mieszkańcy Valivade pracowali w samym osiedlu na różnych stanowiskach jego struktury, a także trudnili się hodowlą, ogrodnictwem, rękodziełem. Każda z kobiet z dziećmi dostawała w obozie dwupokojowy bungalow z kuchnią, łazienką i werandą. 
Jedną z wychowawczyń w gimnazjum była Wanda Borzemska. Przy szkołach powstawały drużyny harcerskie. Harcmistrzem był Zdzisław Peszkowski (późniejszy kapelan Rodzin Katyńskich i naczelny kapelan (ZHP pgK)). Opiekę duszpasterską sprawowało trzech księży, m.in. ks. dr Leopold Dallinger, ks. Antoni Jankowski. Opiekę lekarską nadzorował lek. Alfred Tomanek, kierownik Wydziału Służby Zdrowia przy Delegacie Min. Pracy i Opieki Społecznej w Bombaju, którym był Wiktor Styburski.
Do obozu w Valivade trafiły też dzieci z likwidowanych obozów w Balachadi i Malirze. Wśród dzieci, które znalazły schronienie w tym „polskim” miasteczku w Indiach byli:
Częstym gościem w osiedlach polskich w Indiach, szczególnie w obozie Valivade była Wanda Dynowska (1888–1971), pisarka, tłumaczka, działaczka społeczna, popularyzatorka teologii i filozofii hinduizmu w Polsce. Odczyty, które wygłaszała w obozach uchodźców, cieszyły się bardzo dużym zainteresowaniem. Ona też założyła Bibliotekę Polsko-Indyjską oraz Stowarzyszenie Polsko-Indyjskie.
W Valivade zmarło 70-80 Polaków, którzy zostali pochowani na miejscowym cmentarzu. W sierpniu 1975 na terenie gimnazjum św. Ksawerego w Kolhapuru została ustanowiona przez Radę Ochrony Pamięci Walk i Męczeństwa tablica upamiętniająca te osoby i odsłonięta przez ambasadora PRL w Delhi. Inskrypcja brzmiała: "Ku pamięci siedemdziesięciu Polaków, którzy w drodze powrotnej do swych domów w Ojczyźnie, zmarli na ziemi Indii, w latach 1943-1948. Valivade, Kolhapur".
Obóz został oficjalnie zamknięty jesienią 1947. Wówczas statkiem MS Batory odpłynął ostatni transport polskich uchodźców. W 1948 osiedle zostało zlikwidowane. Polacy, zamieszkujący dotąd to miejsce wyjechali do Europy, Ameryk, Afryki i Australii. W latach 1943–1947 przez obóz Valivade przeszło ok. 5 tys. Polaków.
W efekcie działalności Polaków w rejonie Kolhapur wielu Hindusów posługiwało się w późniejszych latach językiem polskim.
Nazwa została przemianowana z Valivade na Gandhinagar. W późniejszym czasie powstał w tym miejscu inny obóz, z budowanymi budynkami mieszkalnymi. Na przełomie lat 70./80. obóz był wykorzystywany na schronienie dla hinduskich uchodźców z Pakistanu (pod koniec lat 70. zamieszkiwało ich tam kilkanaście tysięcy).

</doc>
<doc id="834732" url="https://pl.wikipedia.org/wiki?curid=834732" title="Ludolf Backhuysen">
Ludolf Backhuysen



</doc>
<doc id="834733" url="https://pl.wikipedia.org/wiki?curid=834733" title="Epsilon Tauri">
Epsilon Tauri

Epsilon Tauri ("ε Tau", "Ain") – jedna z jaśniejszych gwiazd w gwiazdozbiorze Byka, oddalona o około 147 lat świetlnych od Słońca. Należy do gromady otwartej Hiady powstałej 625 ± 50 mln lat temu.
Nazwa.
Nazwa własna gwiazdy, Ain, pochodzi od , „oko” (Byka). Międzynarodowa Unia Astronomiczna w 2015 roku formalnie zatwierdziła użycie nazwy Ain dla określenia tej gwiazdy.
Właściwości fizyczne.
Jest to olbrzym o typie widmowym K0 III, promieniu przekraczającym 13 , ok. 90-krotnie od niego jaśniejszy. Temperatura powierzchniowa tej gwiazdy wynosi 4901 ± 20 K.
Ma ona towarzysza – gwiazdę o jasności wizualnej 11, odległą o 185″ łuku, jednak na razie nie wiadomo, czy są one ze sobą grawitacyjnie związane. Jeżeli faktycznie gwiazdy te tworzą układ podwójny, oznaczałoby to, że odległość między nimi wynosi co najmniej 8600 au, a okres obiegu wspólnego środka masy – ponad pół miliona lat.
Ze względu na położenie gwiazda ta może być zakrywana przez Księżyc.
Układ planetarny.
W 2007 roku odkryto planetę orbitującą wokół tej gwiazdy. Była to pierwsza planeta odkryta w gromadzie otwartej, ponadto w chwili odkrycia planety Epsilon Tauri była najmasywniejszą znaną gwiazdą, okrążaną przez planetę. Jest to gazowy olbrzym ponad siedmiokrotnie masywniejszy od Jowisza:

</doc>
<doc id="834736" url="https://pl.wikipedia.org/wiki?curid=834736" title="Amateru">
Amateru

Amateru (Epsilon Tauri b) – planeta typu gazowy olbrzym orbitująca wokół gwiazdy Epsilon Tauri (Ain).
Nazwa.
Nazwa własna planety, Amateru, została wyłoniona w publicznym konkursie. Jest to termin oznaczający świątynię japońskiej bogini Amaterasu. Zwycięską nazwę zaproponowali pracownicy Obserwatorium Astronomicznego Kamagari (Japonia).

</doc>
<doc id="834737" url="https://pl.wikipedia.org/wiki?curid=834737" title="Fibrillatio atriorum">
Fibrillatio atriorum



</doc>
<doc id="834738" url="https://pl.wikipedia.org/wiki?curid=834738" title="Phorcys (księżyc)">
Phorcys (księżyc)

Phorcys, pełna nazwa (65489) Ceto I Phorcys – księżyc planetoidy (65489) Ceto, która należy do grupy centaurów.
Odkrycie i nazwa.
Księżyc Phorcys został odkryty 11 kwietnia 2006 roku na podstawie obserwacji wykonanych przez teleskop Hubble’a. Odkrywcami byli astronomowie Keith S. Noll, Harold F. Levison, W.M. Grundy oraz Denise C. Stephens.
Nazwa oficjalna tego satelity została nadana w listopadzie 2006 roku. Phorcys () w mitologii greckiej to bóstwo morskie będące synem Gai i Pontosa oraz bratem i mężem bogini Ceto.
Orbita i właściwości fizyczne.
Księżyc ten ma średnicę ok. 171 km i krąży wokół macierzystego ciała w odległości ok. 1840 km w czasie ok. 9,55 dnia po orbicie o mimośrodzie ok. 0,004, która nachylona jest do równika Ceto pod kątem 68,8°.

</doc>
<doc id="834739" url="https://pl.wikipedia.org/wiki?curid=834739" title="Bitwa pod Frydlądem">
Bitwa pod Frydlądem



</doc>
<doc id="834740" url="https://pl.wikipedia.org/wiki?curid=834740" title="Indywidualne Mistrzostwa Świata na Żużlu 1964">
Indywidualne Mistrzostwa Świata na Żużlu 1964

Indywidualne Mistrzostwa Świata na Żużlu 1964 – cykl turniejów żużlowych mających wyłonić najlepszych żużlowców na świecie. Tytuł wywalczył Nowozelandczyk Barry Briggs – to jego trzecie zwycięstwo w Finale Światowym (poprzednio 1957 i 1958).
W finale światowym wystąpiło dwóch Polaków: Andrzej Wyglenda zajął 12. miejsce, a Zbigniew Podlecki - 14. miejsce.
Eliminacje europejskie.
Eliminacje kontynentalne.
Ćwierćfinały.
Mseno (1).
Awans: 8 do półfinału kontynentalnego
Neubrandenburg (2).
Awans: 8 do półfinału kontynentalnego
Tabela (10-16) → "brak danych"
Zagrzeb (3).
Awans: 8 do półfinału kontynentalnego
Tabela (10-16) → "brak danych"
Miszkolc (4).
Awans: 8 do półfinału kontynentalnego
Tabela (10-16) → "brak danych"
Półfinały.
Lwów (1).
Awans: 8 do Finału Kontynentalnego
Uwaga! Miroslav Šmíd zastąpił Pawła Waloszka
Punktacja (10-16) → "brak danych"
Warszawa (2).
Awans: 8 do Finału Kontynentalnego
Punktacja (5-12) → "brak danych"
Finał Kontynentalny.
Awans: 8+1 do Finału Europejskiego
Skandynawia.
Kwalifikacja skandynawska.
Awans: 16 do kwalifikacji skandynawskiej
Półfinały.
Gislaved (1).
Awans: 8 do Finału Skandynawskiego
Tabela (9-16) → "brak danych"
Lahti (2).
Awans: 8 do Finału Skandynawskiego
Tabela (9-16) → "brak danych"
Finał Skandynawski.
Awans: 8 do Finału Europejskiego
Finał Europejski.
Awans: 8+1 do Finału Światowego
Eliminacje brytyjskie.
Półfinały.
Rozgrywano 7 eliminacji na torach brytyjskich
Awans: 16 do Finału Brytyjskiego
Uwaga! Tadeusz Teodorowicz z Polski jako zawodnik brytyjski
Finał Brytyjski.
Awans: 8+1 do Finału Światowego
Uwaga! Tadeusz Teodorowicz z Polski jako zawodnik brytyjski

</doc>
<doc id="834751" url="https://pl.wikipedia.org/wiki?curid=834751" title="Karol Wyrwicz">
Karol Wyrwicz

Karol Wyrwicz, krypt.: "K. W.", (ur. 2 listopada 1717 w powiecie brasławskim, zm. 6 czerwca 1793 w Warszawie) – polski geograf, historyk, publicysta, kaznodzieja i jezuita, opat komendatoryjny hebdowski w 1782 roku, regens Collegium Nobilium jezuitów w Warszawie, wykładowca etyki i historii na tej uczelni w 1757 roku.
Życiorys.
Był synem Aleksandra (herbu Dołęga) i Anny z Bolesławskich. Pierwsze nauki pobierał w Pińsku i Dyneburgu (szkoły jezuickie). W roku 1734 (10 sierpnia) wstąpił do zakonu jezuitów. Przez 7 lat uczył się i nauczał w kilku kolegiach (nowicjat w Wilnie: 1734-1736, infima w Poczawszu: 1736/1737, studia filozoficzne w Wilnie: 1737-1740, nauczyciel w Wilnie i Pińsku: 1740-1742), następnie zajął się wychowaniem Józefa Hylzena, z którym podróżował po Francji, Belgii, Niemczech i Włoszech. Jesienią roku 1742 podjął studia teologiczne w Akademii Wileńskiej, które ukończył publicznym aktem 20 maja 1746 (jednakże bez uzyskania tytułu doktora). W 1765 w imieniu króla Stanisława Augusta negocjował na dworze wiedeńskim o małżeństwo z arcyksiężniczką austriacką. W 1767 roku został rektorem jezuickiego Collegium Nobilium w Warszawie. Oddłużył konwikt, zgromadził grono znakomitych wykładowców, którzy realizowali program nauczania zgodny z jego wytycznymi. Uczelni przybywało słuchaczy a król rozpoczął budowę nowego budynku, przerwaną kasatą zakonu. W uznaniu zasług Wyrwicza na polu nauczania król kazał "bić medal". Po jednej jego stronie było "wyobrażenie Wyrwicza" i napis "Carolus Wyrwicz Rector Collegii nobilium Varsoviensis Societatis Jesu" (Karol Wyrwicz rektor kolegium dla dobrze urodzonych warszawskiego Towarzystwa Jezusowego), po drugiej "Juventatis institucione scriptisque de Patria et literis bene merenti Stanislaus Augustus Rex MDCCLXXII" (Wychowaniem młodzieży i pismami, wielce w ojczyźnie zasłużonemu Stanisław August Król 1772). Po kasacji zakonu jezuickiego otrzymał probostwo parafii św. Andrzeja w Warszawie, a w 1780 został opatem hebdowskim.
W 1783 został kawalerem Orderu Świętego Stanisława.
Twórczość.
Ważniejsze dzieła.
Wyrwicz miał także współpracować z czasopismem „Monitor” (inform. L. Bernacki). Miał być ponadto autorem rozprawy "O wojnie", „Zabawy Przyjemne i Pożyteczne” 1774 t. 9, cz. 2, s. 211-239 (druk. anonimowy, inform. K. Augustowska).
Prace edytorskie.
Wyrwicz miał także współpracować z F. Łojką przy opracowaniu wyd. "Zbioru deklaracji" z roku 1773.
Listy i materiały.
Projekty edukacyjne Wyrwicza były też umieszczone w zbiorze rękopisów Biblioteki Popielów (informował i wykorzystał J. Poplatek).
Linki zewnętrzne.
Dzieła Karola Wyrwicza w: 

</doc>
<doc id="834752" url="https://pl.wikipedia.org/wiki?curid=834752" title="HD 10647">
HD 10647

HD 10647 – gwiazda typu żółto-biały karzeł, położona w gwiazdozbiorze Erydanu. Jest oddalona od Słońca o około 57 lat świetlnych. Jej typ widmowy to F9V (F jest charakterystyczne dla gwiazd żółtobiałych).
Układ planetarny.
Gwiazdę otacza dysk pyłowy. W 2003 roku odkryto planetę podobną do Jowisza krążącą wokół tej gwiazdy, HD 10647 b.

</doc>
<doc id="834755" url="https://pl.wikipedia.org/wiki?curid=834755" title="Żółto-biały karzeł">
Żółto-biały karzeł

Żółto-biały karzeł – gwiazda ciągu głównego o barwie żółto-białej, o typie widmowym F i V klasę jasności. Gwiazdy te mają masę w granicach od 1,0 do 1,4 masy Słońca oraz temperaturę powierzchni pomiędzy 6000 a 7600 K. Przykładem żółto-białego karła jest Procjon A.

</doc>
<doc id="834756" url="https://pl.wikipedia.org/wiki?curid=834756" title="Dawn of Battle">
Dawn of Battle

The Dawn Of Battle - album EP amerykańskiej grupy muzycznej Manowar wydany w 2003 roku.

</doc>
<doc id="834757" url="https://pl.wikipedia.org/wiki?curid=834757" title="HD 10647 b">
HD 10647 b

HD 10647 b – planeta, najprawdopodobniej gazowy olbrzym, orbitująca wokół gwiazdy HD 10647. Została odkryta w 2003 roku metodą pomiarów zmian prędkości radialnej. Jej masa jest zbliżona do masy Jowisza.

</doc>
<doc id="834760" url="https://pl.wikipedia.org/wiki?curid=834760" title="Indywidualne Mistrzostwa Świata na Żużlu 1965">
Indywidualne Mistrzostwa Świata na Żużlu 1965

Indywidualne Mistrzostwa Świata na Żużlu 1965 – cykl turniejów żużlowych mających wyłonić najlepszych żużlowców na świecie. Tytuł wywalczył Szwed Björn Knutsson.
W Finale Światowym uczestniczyło 4 Polaków Andrzej Pogorzelski - IX miejsce, Antoni Woryna - X miejsce, Andrzej Wyglenda - przedostatnie XV miejsce i Marian Rose jako rezerwowy nie wystąpił.
Eliminacje europejskie.
Eliminacje kontynentalne.
Ćwierćfinały.
Lublana (1).
Awans: 8 do półfinału kontynentalnego
Tabela (10, 12-13, 15-16) → "brak danych"
Neubrandenburg (2).
Awans: 8 do półfinału kontynentalnego
Tabela (9-16) → "brak danych"
Miszkolc (3).
Awans: 8 do półfinału kontynentalnego
Tabela (10-16) → "brak danych"
Graz (4).
Awans: 8 do półfinału kontynentalnego
Półfinały.
Abensberg (1).
Awans: 8 do Finału Kontynentalnego
Punktacja (9-16) → "brak danych"
Lwów (2).
Awans: 8 do Finału Kontynentalnego
Punktacja (9-16) → "brak danych"
Finał Kontynentalny.
Awans: 8 do Finału Europejskiego
Uwaga! Antonín Kasper zastąpił Floriana Kapałę
Skandynawia.
Kwalifikacja szwedzka.
Awans: 16 do kwalifikacji skandynawskiej
Kwalifikacja skandynawska.
Półfinały.
Skien (1).
Awans: 8 do Finału Skandynawskiego
Uwaga! Curt Eldh zastąpił Rune'a Sörmandera
Selskov (2).
Awans: 8 do Finału Skandynawskiego
Uwaga! Sven Sigurd zastąpił Göte’a Nordina
Tabela (16) → "brak danych"
Finał Skandynawski.
Awans: 8 do Finału Europejskiego
Finał Europejski.
Awans: 10+1 do Finału Światowego
Uwaga! Per Olof Söderman zastąpił Sverre'a Harrfeldta
Eliminacje brytyjskie.
Półfinały.
Poole (1).
Awans: 8 do Finału Brytyjskiego
Glasgow (2).
Awans: 8 do Finału Brytyjskiego
Finał Brytyjski.
Awans: 6+1 do Finału Światowego
Finał Światowy.
Medaliści IMŚ 1965

</doc>
<doc id="834764" url="https://pl.wikipedia.org/wiki?curid=834764" title="Hostway">
Hostway

Hostway – międzynarodowa firma świadcząca usługi hostingowe. Jej siedziba mieści się w Chicago. Firma świadczy usługi z zakresu hostingu stron internetowych i baz danych, dla osób fizycznych oraz małych i średnich przedsiębiorstw.
Historia.
Firma została założona w roku 1998 przez byłych studentów Uniwersytetu Chicagowskiego – Lucasa Roha, Johna Lee i Arnolda Choi – oraz ich dwóch partnerów z wkładem własnym na poziomie 30 tys. dolarów. Pierwotnie firma nazywała się Spectronet Inc., zmiana nazwy na Hostway Corporation nastąpiła po kilku miesiącach.
Po osiągnięciu znacznych zysków na terenie Chicago i USA firma weszła na rynek koreański, na którym również odniosła znaczący sukces. Po ponad roku posiadała biura i oddziały w Ameryce Północnej – Chicago, Vancouver, Austin i Tampa – oraz w Europie – Wielkiej Brytanii, Francji, Niemczech, Belgii, Holandii – a także w Australii, Indiach i Korei. 
W roku 2003 kupiła kanadyjską firmę NetNation za 10 milionów dolarów.
Obecnie Hostway świadczy usługi około 400 tysiącom klientów na całym świecie. Głównymi z nich są: Coca-Cola, Disney, McGraw-Hill, Sony/BMG, Wrigley Company, Fox News oraz Wikimedia.

</doc>
<doc id="834768" url="https://pl.wikipedia.org/wiki?curid=834768" title="Karabin maszynowy Daewoo K3">
Karabin maszynowy Daewoo K3

Daewoo K3 – południowokoreański ręczny karabin maszynowy kalibru 5,56 mm. Jest to broń zbliżona pod względem konstrukcji do najpopularniejszej broni tego typu – FN Minimi, ale dostosowana rozmiarami do wzrostu żołnierzy koreańskich.

</doc>
<doc id="834769" url="https://pl.wikipedia.org/wiki?curid=834769" title="Marek Szczech">
Marek Szczech

Marek Szczech (ur. 18 września 1956 w Piszu, zm. 20 listopada 2003) – polski piłkarz grający na pozycji bramkarza, reprezentant Polski (13 występów w rep. juniorskiej, 1 w młodzieżowej i 2A). 
Karierę sportową rozpoczął w rodzinnym Piszu w drużynie Mazura, z którego na rundę jesienną sezonu 1974/75 przeszedł do Stomilu Olsztyn. Jako uzdolniony junior w styczniu 1975 roku został sprowadzony do I ligowej Pogoni Szczecin, w której zadebiutował na boiskach ekstraklasy 22 listopada 1975 roku w meczu przeciwko Ruchowi w Chorzowie. W barwach "Portowców" występował nieprzerwanie do końca kariery rozgrywając łącznie 566 meczów, z tego 222 spotkania w I lidze, 31 spotkań w meczach o Puchar Polski i 219 spotkań towarzyskich.
W reprezentacji narodowej debiutował 2 września 1987 w wygranym meczu z reprezentacją Rumunii rozegranym w Bydgoszczy (3:1).
W plebiscycie kibiców został uznany najlepszym bramkarzem 50-lecia szczecińskiej Pogoni i wybrany do „Jedenastki piłkarskiej 50-lecia MKS Pogoń Szczecin”.

</doc>
<doc id="834770" url="https://pl.wikipedia.org/wiki?curid=834770" title="FN Minimi">
FN Minimi



</doc>
<doc id="834772" url="https://pl.wikipedia.org/wiki?curid=834772" title="Parafia Zmartwychwstania Pańskiego w Wałbrzychu">
Parafia Zmartwychwstania Pańskiego w Wałbrzychu

Parafia Zmartwychwstania Pańskiego w Wałbrzychu – rzymskokatolicka parafia w dekanacie wałbrzyskim północnym w diecezji świdnickiej.
Została erygowana 1 marca 1972 r. przez ówczesnego metropolitę wrocławskiego, ks. kard. Bolesława Kominka, z inicjatywy ks. infułata Juliana Źrałki (ówczesnego dziekana dekanatu Wałbrzych-Północ).
Proboszczem od 29 czerwca 2016 jest ks. kan. Czeslaw Studenny.
Terytorium parafii.
Parafia obejmuje następujące ulice:
Armii Krajowej, Piotra Bardowskiego, Rodziny Burczykowskich nr 1 i 3, Chałubińskiego, Bolesława Chrobrego parzyste od 38B do 52 i nieparzyste od 43 do 49, Giserska, pl. Gedymina, św. Kingi, Kujawska, Kuracyja, Legnicka, 11 Listopada nieparzyste od 1 do 21 i parzyste od 2 do 14, Marconiego, dr. Oczki, Parkowa, Pocztowa, Poprzeczna, Przywoda, Pułaskiego nr 4, Reja nr 2, Starachowicka, Szewska, Śląska, Braci Śniadeckich, Uzdrowiskowa, Żeromskiego.

</doc>
<doc id="834777" url="https://pl.wikipedia.org/wiki?curid=834777" title="Björn Knutsson">
Björn Knutsson

Björn Knutson (ur. 27 kwietnia 1938) – szwedzki żużlowiec, indywidualny mistrz świata z 1965 roku.
Sześciokrotny finalista IMŚ na żużlu. 18 września 1965 na stadionie Wembley zdobył indywidualne mistrzostwo świata. Był również dwukrotnym wicemistrzem świata (1961, 1963).
Wielokrotny medalista drużynowych mistrzostw świata: czterokrotnie złoty (1960, 1962, 1963, 1964), dwukrotnie srebrny (1961, 1965) oraz brązowy (1966). Dwukrotny indywidualny mistrz Szwecji (1961, 1963), jak również wicemistrz (1960). Trzykrotny mistrz Szwecji w parach (1961, 1963, 1964)
Indywidualny mistrz Europy na długim torze (Seinäjoki 1965).
Osiągnięcia.
Indywidualne Mistrzostwa Świata

</doc>
<doc id="834778" url="https://pl.wikipedia.org/wiki?curid=834778" title="Epsilon Reticuli">
Epsilon Reticuli

 
Epsilon Reticuli ("ε Ret") – gwiazda w gwiazdozbiorze Sieci, odległa o około 59 lat świetlnych od Słońca.
Jest to gwiazda podwójna. Jasny, widoczny składnik Epsilon Reticuli A to pomarańczowy podolbrzym, gwiazda typu widmowego K2. Jest ponad 20% bardziej masywna od Słońca. W 2001 roku odkryto planetę HD 27442 b orbitującą wokół tego składnika.
Słabszy towarzysz podolbrzyma, Epsilon Reticuli B, to biały karzeł.

</doc>
<doc id="834779" url="https://pl.wikipedia.org/wiki?curid=834779" title="Wojna o centy">
Wojna o centy

Tzw. Wojna o centy (niem. "Rappenkrieg") miała miejsce w latach 1591-1594. Był to konflikt pomiędzy miastem Bazylea a chłopami z prowincji, którzy wystąpili przeciwko zwiększonym podatkom. Zryw ten swoją nazwę wywodzi od jednostki monetarnej w Szwajcarii- centa (niem. Rappen - cent szwajcarski). Konflikt przyrównywany jest często do powstania chłopskiego z lat 1612-1614 we Fricktal, które wybuchło z podobnych przyczyn. 
Przyczyny konfliktu.
W latach 1586-1589 ceny za produkty rolne w Szwajcarii na skutek takich czynników jak wzrost liczby ludności, marnotrawstwo towarów, ograniczenie praw oraz ciężki zimowy klimat - osiągnęły poziom niespotykany dotychczas w historii kraju. Powodowało to spore trudności aprowizacyjne w miastach tzw. Starej Szwajcarii (miasta łączone w czasach Reformacji w Związki).
W roku 1579 biskup Bazylei Jakob Christoph Blarer von Wartensee, zwolennik rekatolizacji zawarł przymierze z katolickimi miastami Szwajcarii. W zawartym w Baden układzie Bazylea zobowiązywała się wypłatę kwoty 200 000 guldenów (według dzisiejszej wartości ok. 7 mln Euro) w zamian za zachowanie władzy nad całą prowincją.
Początek konfliktu.
W celu pozyskania żądanej kwoty, władze Bazylei zwiększyły w styczniu 1591 r. podatek od wina i mięsa o jednego centa. Przeciwko tej ,gwałtownej, podwyżce zaprotestowali masowo okoliczni chłopi, jednak miasto odrzuciło stanowczo ich petycję, którą wystosował niejaki Osimus uchodzący za przywódcę zrywu chłopskiego. Osimus dwukrotnie trafiał do więzienia, gdzie zarzucano mu udział w spisku. 
Po aresztowaniu przywódcy, chłopi powoływali się na szwajcarskie prawa w radzie miejskiej. Ta zawiesiła jedynie na krótki czas rozmów nałożenie podatku przez miasto. Kolejne trzy próby rozwiązania konfliktu spaliły na panewce, gdyż chłopi odmawiali płacenia pieniędzy powołując się stale na panujące ubóstwo i drożyznę. 
Eskalacja konfliktu.
Jesienią 1594 r. sytuacja chłopów stała się beznadziejna. Konflikt rozszerzał się stopniowo, gdyż Bazylea surowo wymagała od swoich poddanych zaległych pieniędzy. Po incydencie z jednym z oberżystów, któremu miasto zakazało wykonywania zawodu, uzbrojeni chłopi zebrali się w całej okolicy, nie dopuszczając urzędników miejskich przybyłych w celu zamknięcia oberży. W odpowiedzi na to dnia 13 maja miasto wysłało niewielki kontyngent wojskowy w sile 50 strzelców pod dowództwem Andreasa Ryffa w kierunku Liestal. 
Dnia 15 maja niepowodzeniem zakończyła się próba aresztowania Hansa Siegrista z Niederdorfu, jednego z głównych przywódców zrywu. Uzbrojeni chłopi zebrali się na wzgórzu Wildsteiner w okolicach zamku Wildenstein. Ryff na czele 170 ludzi pociągnął z rejonu Liestal do Bubendorfu, gdzie zamierzał zaczaić się na oddział chłopski. Bazylejczyk pragnął uniknąć wybuchu ogólnego powstania, doprowadzając do pertraktacji. Po kilku dniach rozmów, Ryff używając groźby kolejnych podwyżek przekonał w końcu chłopów do zaprzestania zrywu. 
Dzięki wynegocjowanemu rozwiązaniu, Bazylea w krótkim czasie potroiła swoje wpływy z tytułu podatku od wina. Na mocy porozumienia chłopi biorący udział w powstaniu nie zostali ukarani, odstąpiono też od obciążenia ich kosztami wynikłymi w trakcie konfliktu.
Literatura:

</doc>
<doc id="834781" url="https://pl.wikipedia.org/wiki?curid=834781" title="Bang, Bang">
Bang, Bang

Bang, Bang – singel zespołu Voo Voo promujący płytę "21". Na albumie zamieszczono zarówno piosenkę, jak i teledysk do niej.
Historia powstania.
Tytuł tego utworu jest żartobliwym nawiązaniem do powodu dla którego utwór powstał. W rzeczywistości dźwiękonaśladowcze "Bang" w tytule utworu sugerujące (również w teledysku) wystrzał z rewolweru jest nawiązaniem do słowa "bank", ponieważ utwór ten powstał jako ścieżka dźwiękowa do reklamy banku Dominet (wydany na singlu "Kieszenie pełne słońca").
Twórcy.
Autorem słów i kompozytorem utworu jest Wojciech Waglewski.
Autorem teledysku jest Monika Kuczyniecka.

</doc>
<doc id="834785" url="https://pl.wikipedia.org/wiki?curid=834785" title="Zofia Kilanowicz">
Zofia Kilanowicz

Zofia Kilanowicz (ur. 15 maja 1963 w Nowym Targu) – polska śpiewaczka operowa, sopran.
Po ukończeniu Szkoły Muzycznej w Nowym Targu, studiowała w Akademii Muzycznej w Krakowie w klasie Heleny Łazarskiej. Już w czasie studiów odniosła sukcesy, będąc laureatką Konkursu Sztuki Wokalnej im. Ady Sari w Nowym Sączu (1986), konkursu im. Karola Szymanowskiego w Łodzi, czy też im. Dworaka w Karlowych Warach. Otrzymała nagrodę im. Elly Ameling na Międzynarodowym Konkursie Wokalnym w 's-Hertogenbosch (1988).
Karierę operową rozpoczęła w Warszawskiej Operze Kameralnej, wykonując partię Konstancji w "Uprowadzeniu z seraju" Mozarta. W 1990 debiutowała na scenie Królewskiej Opery w Brukseli partią Drusilli w "Koronacji Poppei" – Monteverdiego i przez następnie 10 lat była solistką tejże opery.
Działalność Oratoryjno-Kantatowa.
Zofia Kilanowicz jest wykonawczynią repertuaru oratoryjno-kantatowego. Występowała wielu krajach Europy podczas takich festiwali, jak:
Jej repertuar obejmuje dzieła począwszy od baroku, aż po utwory współczesne. W tym repertuarze śpiewała pod dyrekcją m.in. Helmutha Rillinga, Sylvaina Cambrelinga, Yehudi Menuhina, Witolda Lutosławskiego, Kazimierza Korda, Tadeusza Strugały, Marka Pijarowskiego, Jacka Kaspszyka i Antoniego Wita.
Dokonała nagrań m.in. "Pieśni muezina szalonego" i "Słopiewni", Karola Szymanowskiego wraz z London Philharmonic Orchestra pod dyrekcją Leona Botsteina, II Symfonii „Kopernikowskiej” wraz z Andrzejem Dobberem pod dyrekcją Antoniego Wita oraz dwóch nagrań III Symfonii pieśni żałosnych Henryka Mikołaja Góreckiego pod batutą Antoniego Wita i Jacka Kaspszyka, "Holocaust Memorial Cantata" Marty Ptaszyńskiej wraz z Ryszardem Minkiewiczem i Robertem Gierlachem pod dyrekcją Yehudi Menuhina, a także pieśni Fryderyka Chopina.
Ważniejsze kreacje operowe.
Wolfgang Amadeus Mozart:
Claudio Monteverdi:
Henry Purcella:
Karol Szymanowski:
Wystąpiła w takich operach jak:

</doc>
<doc id="834793" url="https://pl.wikipedia.org/wiki?curid=834793" title="Lancashire">
Lancashire

Lancashire – hrabstwo administracyjne (niemetropolitalne), ceremonialne i historyczne w północno-zachodniej Anglii, w regionie North West England, położone nad Morzem Irlandzkim i zatoką Morecambe.
Hrabstwo administracyjne zajmuje powierzchnię 2903 km², a zamieszkane jest przez 1 198 798 osób (2016). Hrabstwo ceremonialne, które obejmuje dodatkowo dwie jednostki administracyjne typu "unitary authority" – Blackpool oraz Blackburn with Darwen, liczy 3075 km² powierzchni i 1 485 042 mieszkańców (2016). Historyczne granice hrabstwa (do 1974 roku) obejmowały większy obszar, w tym miasta Liverpool (obecnie w hrabstwie Merseyside) i Manchester (obecnie w hrabstwie Wielki Manchester) oraz półwysep Furness (obecnie w Kumbrii).
Dwa miasta na terenie Lancashire posiadają status "city" – Preston, będące ośrodkiem administracyjnym hrabstwa, oraz Lancaster, jego historyczna stolica. Największe miasta na terenie hrabstwa to Blackpool, Blackburn, Preston oraz Burnley.
Zachodnia, nadmorska część hrabstwa jest nizinna, zaś wschodnią zajmują wyżyny, m.in. Forest of Bowland oraz zachodni skraj Gór Pennińskich.
Na północy Lancashire graniczy z Kumbrią, na wschodzie z hrabstwem North Yorkshire, na południowym wschodzie z West Yorkshire, na południu z Wielkim Manchesterem a na południowym zachodzie z Merseyside.
Podział administracyjny.
W skład hrabstwa wchodzi dwanaście dystryktów. Jako hrabstwo ceremonialne Lancashire obejmuje dodatkowo dwie jednolite jednostki administracyjne ("unitary authority").

</doc>
<doc id="834794" url="https://pl.wikipedia.org/wiki?curid=834794" title="Philae">
Philae



</doc>
<doc id="834795" url="https://pl.wikipedia.org/wiki?curid=834795" title="Jota Horologii">
Jota Horologii

Jota Horologii (ι Hor) – gwiazda typu żółty karzeł, położona w gwiazdozbiorze Zegara. Jest oddalona od Słońca o około 50 lat świetlnych. Wokół gwiazdy krąży jedna znana planeta.
Analiza spektroskopowa wskazuje, że gwiazda ta musiała powstać razem z innymi gwiazdami należącymi do gromady Hiad około 625 mln lat temu. Od tamtego czasu przemieściła się około 130 lat świetlnych do obecnego położenia.
Układ planetarny.
W 1998 roku odkryto masywną planetę (gazowego olbrzyma) orbitującą wokół tej gwiazdy.

</doc>
<doc id="834798" url="https://pl.wikipedia.org/wiki?curid=834798" title="Jota Horologii b">
Jota Horologii b

Jota Horologii b – planeta orbitująca wokół gwiazdy Jota Horologii, odkryta w 1998 roku. Jest to gazowy olbrzym, krążący w pobliżu wewnętrznego brzegu ekosfery, o nasłonecznieniu podobnym do Wenus.

</doc>
<doc id="834802" url="https://pl.wikipedia.org/wiki?curid=834802" title="Marcin Nałęcz-Niesiołowski">
Marcin Nałęcz-Niesiołowski

Marcin Edmund Nałęcz-Niesiołowski (ur. 30 sierpnia 1972 w Gdyni) – polski dyrygent i śpiewak.
W latach 1997–2011 był dyrektorem Filharmonii Białostockiej, a w latach 2016–2019 był dyrektorem Opery Wrocławskiej.
Życiorys.
W 1996 ukończył z wyróżnieniem studia w Akademii Muzycznej im. Fryderyka Chopina w Warszawie w klasie dyrygentury symfoniczno-operowej prof. Bogusława Madeya.
Od stycznia 1997 do 6 kwietnia 2011 pełnił funkcję dyrektora naczelnego i artystycznego Filharmonii Białostockiej. Wraz z orkiestrą Filharmonii Białostockiej brał udział w wielu festiwalach i koncertach galowych oraz dokonał nagrania pięciu płyt, z których jedna – z uwerturą "Bajka" Stanisława Moniuszki i "II Suitą orkiestrową" Piotra Czajkowskiego – była nominowana do nagrody polskiego przemysłu fonograficznego Fryderyki 1999. Za niesłuszne zwolnienie otrzymał odszkodowanie.
Jest dyrektorem artystycznym i dyrygentem warszawskiej Orkiestry Kameralnej „Małej Filharmonii”, która od ponad 5 lat prowadzi działalność koncertową w kraju i za granicą, współpracując z najwybitniejszymi polskimi artystami. Płyta orkiestry z koncertami fortepianowymi Bacha, Mozarta i Beethovena w wykonaniu 11-letniego wówczas Stanisława Drzewieckiego uzyskała nominację do Fryderyka 1998.
Marcin Nałęcz-Niesiołowski koncertował m.in. z Orkiestrą Filharmonii Narodowej, Sinfonią Varsovią, Polską Orkiestrą Radiową oraz Narodową Orkiestrą Symfoniczną Polskiego Radia w Katowicach, z którą dokonał nagrań archiwalnych dla Polskiego Radia. Artysta koncertował także za granicą, m.in. w Hiszpanii, Danii, Meksyku, Maroku i Belgii, gdzie wraz z Orkiestrą Kameralną "Leopoldinum" brał udział w międzynarodowym festiwalu Europalia. W marcu 2002 roku w San Diego miał miejsce jego amerykański debiut, podczas którego poprowadził m.in. "Stabat Mater" Karola Szymanowskiego.
Od 1999 jest dyrygentem gościnnym Teatru Wielkiego – Opery Narodowej w Warszawie, gdzie m.in. przygotował i poprowadził premierowe przedstawienie baletowe "Gala Niżyńskiego" z muzyką I.Strawinskiego ("Święto wiosny"), C.Debussy’ego ("Gry") i F.Chopina ("Sylfidy").
Jego dorobek fonograficzny obejmuje 10 płyt, szereg nagrań radiowych i telewizyjnych oraz nagrania muzyki filmowej i rozrywkowej.
Uczestniczy także w licznych festiwalach i przeglądach muzycznych (m.in. Forum im. Witolda Lutosławskiego, Warszawskie Dni Oratoryjne oraz Viva il Canto). Jego repertuar obejmuje zarówno dzieła wokalno-instrumentalne, muzykę symfoniczną, operową, jak i prawykonania współczesnej muzyki polskiej.
Jest także laureatem konkursów muzycznych – pierwszej nagrody na Ogólnopolskich Przesłuchaniach Klas Skrzypiec i Altówki w Elblągu oraz IV Konkursu Wokalnego im. Fr. Platówny we Wrocławiu, podczas którego zdobył także nagrodę specjalną Ministerstwa Kultury i Sztuki Grand Prix – Rydwan Apollina. W 2001 otrzymał nagrodę ministra kultury – "Ad Astra", ufundowaną dla młodych, utalentowanych twórców kultury. W 2004 za zasługi dla rozwoju kultury i osiągnięcia w pracy zawodowej został odznaczony Srebrnym Krzyżem Zasługi, zaś w czerwcu 2006 – Srebrnym Medalem „Zasłużony Kulturze Gloria Artis”. Jest laureatem dorocznej Nagrody Marszałka Województwa Podlaskiego w dziedzinie kultury. We wrześniu 2016 został wyróżniony Odznaką Honorową Województwa Podlaskiego.
W sierpniu 2005 wraz z Orkiestrą Filharmonii Białostockiej i pianistą Stanisławem Drzewieckim wystąpił w Parlamencie Europejskim w Brukseli w koncercie inaugurującym obchody 25. rocznicy powstania "Solidarności". W czerwcu 2006 poprowadził wykonanie "Jutrzni" Krzysztofa Pendereckiego w Smolnym Soborze w Sankt Petersburgu z udziałem solistów i chórów rosyjskich oraz Orkiestry Opery i Filharmonii Podlaskiej. We wrześniu 2005 powierzono mu stanowisko dyrektora naczelnego i artystycznego Opery i Filharmonii Podlaskiej – nowej instytucji kultury powołanej przez ministra kultury i marszałka Województwa Podlaskiego. W maju 2007 otrzymał stopień doktora sztuk muzycznych na Akademii Muzycznej im. Fryderyka Chopina w Warszawie, a w 2010 stopień doktora habilitowanego na Uniwersytecie Muzycznym Fryderyka Chopina w Warszawie.
W czerwcu 2016 roku objął kierownictwo Opery Wrocławskiej po Ewie Michnik. Odwołany został ze stanowiska po kontroli NIK-u i urzędu Marszałkowskiego. Wojewoda dolnośląski zablokował jego odwołanie. Ostatecznie stanowisko pełnił do 5 września 2019, kiedy po decyzji WSA we Wrocławiu, który przyznał rację urzędowi Marszałkowskiemu, rozstrzygnięto kwestie prawne dotyczące odwołaniu go z funkcji dyrektora Opery Wrocławskiej.

</doc>
<doc id="834805" url="https://pl.wikipedia.org/wiki?curid=834805" title="Hertfordshire">
Hertfordshire

Hertfordshire (skrótowo Herts) – hrabstwo administracyjne (niemetropolitalne), ceremonialne i historyczne we wschodniej Anglii, w regionie East of England, położone na północ od Londynu, będące jednym z tzw. "Home Counties".
Powierzchnia hrabstwa wynosi 1643 km², a liczba ludności – 1 116 000 mieszkańców (2011). Ośrodkiem administracyjnym hrabstwa jest Hertford, największym miastem Watford, a jedynym miastem posiadającym status "city" – St Albans. Innymi większymi miastami na terenie hrabstwa są Hemel Hempstead, Stevenage, Welwyn Garden City, Cheshunt oraz Hoddesdon.
Południowa część hrabstwa leży na obszarze Basenu Londyńskiego, a przez północną przebiega pasmo wzgórz Chiltern Hills.
Na zachodzie Hertfordshire graniczy z hrabstwem Buckinghamshire, na północy z Bedfordshire, na północnym wschodzie z Cambridgeshire, na wschodzie z Essex, a na południu z regionem Wielkiego Londynu.
Podział administracyjny.
W skład hrabstwa wchodzi dziesięć dystryktów.

</doc>
<doc id="834814" url="https://pl.wikipedia.org/wiki?curid=834814" title="Zbyszewo (województwo pomorskie)">
Zbyszewo (województwo pomorskie)

Zbyszewo – osada w Polsce położona w województwie pomorskim, w powiecie słupskim, w gminie Kobylnica na pograniczu Puszczy Korzybskiej i Równiny Słupskiej.
W latach 1975–1998 miejscowość administracyjnie należała do województwa słupskiego.

</doc>
<doc id="834816" url="https://pl.wikipedia.org/wiki?curid=834816" title="Norfolk (Wielka Brytania)">
Norfolk (Wielka Brytania)

Norfolk – hrabstwo administracyjne (niemetropolitalne), ceremonialne i historyczne we wschodniej Anglii, w regionie East of England, położone nad Morzem Północnym i zatoką The Wash, na obszarze krainy geograficzno-historycznej zwanej Anglią Wschodnią ("East Anglia").
Powierzchnia hrabstwa wynosi 5371 km² a liczba mieszkańców – 857 900. Ośrodkiem administracyjnym Norfolku, największym miastem a zarazem jedynym miastem o statusie "city," jest Norwich. Innymi większymi miastami na terenie hrabstwa są Great Yarmouth, King’s Lynn, Thetford, Gorleston-on-Sea oraz Dereham.
Norfolk jest hrabstwem nizinnym. Znaczna część północnego wybrzeża, Norfolk Coast, objęta jest ochroną jako obszar o wybitnym pięknie naturalnym ("Area of Outstanding Natural Beauty"), a gęsta sieć żeglownych rzek i jezior na wschodzie hrabstwa – The Broads – posiada status zbliżony do parku narodowego.
Hrabstwo ma w przeważającej części charakter wiejski. Ważną rolę w gospodarce odgrywa rolnictwo, przemysł lekki oraz, zwłaszcza na wybrzeżu, turystyka.
Na południu Norfolk graniczy z hrabstwem Suffolk, na zachodzie z Cambridgeshire, a na północnym zachodzie z Lincolnshire.
Podział administracyjny.
W skład hrabstwa wchodzi siedem dystryktów.

</doc>
<doc id="834823" url="https://pl.wikipedia.org/wiki?curid=834823" title="Ypatingasis būrys">
Ypatingasis būrys

Vokiečių Saugumo policijos ir SD ypatingasis būrys (pol. „oddział specjalny SD i policji bezpieczeństwa”), formalnie Sonderkommando der Sipo und SD, potocznie strzelcy ponarscy lub szaulisi – litewska kolaboracyjna formacja policyjna, podporządkowana niemieckim SD i policji bezpieczeństwa, istniejąca w latach 1941–1944. Stanowiła wyspecjalizowane komando egzekucyjne, które pod nadzorem Niemców dokonywało masowych mordów w Ponarach oraz w innych miejscach kaźni na okupowanej Wileńszczyźnie.
Utworzenie oddziału.
22 czerwca 1941 roku nazistowskie Niemcy dokonały inwazji na Związek Radziecki. Wilno, które od 1940 roku pozostawało pod sowiecką okupacją, zostało zajęte przez Wehrmacht już w trzecim dniu wojny. Niemieckie wojska zostały z entuzjazmem powitane przez Litwinów, którzy liczyli na odbudowę litewskiej państwowości w oparciu o III Rzeszę. Szybko stało się jednak jasne, iż Niemcy prezentują jednoznacznie negatywne stanowisko wobec litewskich postulatów niepodległościowych. Nowi okupanci okazali się natomiast skłonni powierzać Litwinom niższe stanowiska w lokalnej administracji. Przystąpili także do formowania kolaboracyjnych litewskich jednostek policyjnych.
Jedną z takich formacji był „oddział specjalny” (lit. "Ypatingasis būrys"), który utworzono w Wilnie w lipcu 1941 roku. Rekrutację w jego szeregi przeprowadzono na przełomie czerwca i lipca; zgłosiło się wtedy 50 ochotników. Oddział specjalny pozostawał ściśle podporządkowany placówce SD i policji bezpieczeństwa w Wilnie.
Oddział formalnie nosił niemiecką nazwę "Sonderkommando der Sipo und SD". Ze względu na fakt, że wielu funkcjonariuszy należało przed wojną do paramilitarnej organizacji "Lietuvos Šaulių Sąjunga" (pol. „Związek Strzelców Litewskich”), polska ludność określała członków "Ypatingasis būrys" mianem „szaulisów”. Ze względu na rolę, którą odgrywali podczas masowych mordów w podwileńskich Ponarach, przylgnęła do nich również nazwa „strzelców ponarskich”.
Skład osobowy i warunki służby.
W skład "Ypatingasis būrys" wchodziło:
Oddział nie miał stałej liczebności. W 1941 roku w jego szeregach służyło około 100 policjantów. Ich liczba wkrótce zaczęła się zmniejszać na skutek dezercji i przeniesień do innych oddziałów, by w lipcu 1942 roku spaść do zaledwie 43 policjantów. W kolejnych latach liczebność oddziału oscylowała wokół 30–40 funkcjonariuszy.
Oddziałem dowodził funkcjonariusz niemieckich służb bezpieczeństwa. Pierwszym dowódcą był SS-Hauptscharführer Martin Weiss. W 1943 roku zastąpił go funkcjonariusz o nazwisku Fiedler. Najwyższymi rangą litewskimi oficerami Sonderkommando byli natomiast: Juozas Sidłauskas (od 23 lipca do listopada 1941), por. Balys Norwaisza (do końca 1943), sierż. Jonas Tumas.
Większość funkcjonariuszy była narodowości litewskiej. W "Ypatingasis būrys" służyło m.in. wielu uczniów Pierwszej Szkoły Zawodowej w Wilnie; niektórzy z nich w chwili werbunku mieli zaledwie 16 lat. Wśród funkcjonariuszy znajdowała się także pewna liczba Polaków i Rosjan. Znane są nazwiska trzech policjantów polskiego pochodzenia: Józef Miakisz (Juozas Makiszius), Władysław Butkun (Władas Butkunas), Jan Borkowski (Jonas Barkauskas).
Początkowo oddział kwaterował przy ul. św. Marii Magdaleny w Wilnie, później przeniesiono go na ul. Wileńską 12. Od 1943 roku jego siedziba znajdowała się w gmachu przedwojennego sądu przy ul. Mickiewicza 36 (ob. Prospekt Giedymina), w którym w latach niemieckiej okupacji mieściła się także siedziba wileńskiego Gestapo.
Początkowo członkowie "Ypatingasis būrys" nosili mundury przedwojennej armii litewskiej. W 1942 roku wprowadzono jednolite umundurowanie: zielone mundury – z literami SD naszytymi na rękawach i naramiennikami obszytymi jasnozielonymi paskami, rude koszule, okrągłe czapki z trupią czaszką.
Członkowie oddziału otrzymywali miesięczne wynagrodzenie w wysokości 37–100 reichsmarek, które z czasem podniesiono do 200–250 reichsmarek. Otrzymywali także dodatki w postaci alkoholu, papierosów i kuponów żywnościowych.
Zbrodnie.
Początkowo zakładano, że zadaniem "Ypatingasis būrys" będzie pilnowanie porządku na ulicach Wilna i strzeżenie zakładów przemysłowych. Oddział szybko stał się jednak wyspecjalizowanym komandem śmierci, które dokonywało masowych rozstrzeliwań Żydów, a obok nich także Polaków, sowieckich jeńców wojennych i działaczy komunistycznych.
Począwszy od 23 lipca 1941 roku członkowie "Ypatingasis būrys" byli niemal wyłącznymi wykonawcami egzekucji, które przeprowadzano w podwileńskich Ponarach. W latach 1941–1944 na terenie znajdujących się tam niedokończonych magazynów paliwa lotniczego zamordowano około 80 tys. osób, w tym 72 tys. Żydów i około 1,5–2 tys. Polaków. Relacje świadków zbrodni ponarskiej wskazują, że policjantów z oddziału specjalnego charakteryzowało skrajne okrucieństwo i demoralizacja. Zdarzało się, że dla zaoszczędzenia amunicji wrzucali małe dzieci żywcem do grobu lub roztrzaskiwali im czaszki kolbami karabinowymi. Grabili pozostałe po ofiarach buty, ubrania i przedmioty codziennego użytku, po czym zazwyczaj je sprzedawali, niekiedy w zamian za alkohol. Po służbie rozchodzili się po okolicy, agresywnie traktując napotkanych mieszkańców Ponar. Zdarzało się nawet, że „dla rozrywki” strzelali do wracających z Wilna ludzi.
W 1941 roku "Ypatingasis būrys" przeprowadzało masowe egzekucje Żydów także w innych miejscowościach Wileńszczyzny. Z kolei w maju 1942 roku członkowie oddziału specjalnego wspólnie z funkcjonariuszami niemieckiej policji porządkowej oraz litewskiej policji pomocniczej masowo rozstrzeliwali polskich zakładników ze Święcian i okolicznych miejscowości.
W ramach oddziału specjalnego nie funkcjonował wyspecjalizowany pluton egzekucyjny. Wszyscy funkcjonariusze rotacyjnie uczestniczyli w rozstrzeliwaniu skazańców. Jako najczęstszych wykonawców egzekucji w Ponarach świadkowie wskazywali: Jonasa Dołgowasa („krwawy Jonas”), Dionizasa Golczasa, Hubertasa Dienisisa, Adomasa Kurszisa, Justasa Martisziusa i Stasysa Razutisa. W większych egzekucjach każdorazowo uczestniczyli niemieccy dowódcy oddziału specjalnego: Weiss i Fiedler. Zdarzało się, że osobiście kierowali plutonem egzekucyjnym i własnoręcznie dobijali rannych.
Ostatni okres wojny.
W sierpniu 1943 roku "Ypatingasis būrys" formalnie włączono w skład Legionu Łotewskiego SS, jako oddział 11. batalionu. W praktyce oddział specjalny pozostawał nadal podporządkowany wileńskiej placówce SD i policji bezpieczeństwa.
W lipcu 1944 roku, gdy Wilno ponownie zostało zajęte przez Armię Czerwoną, część policjantów zdezerterowała, a pozostali udali się do Kowna jako eskorta kolumny więźniów, których ewakuowano z więzienia w wileńskim klasztorze ss. Wizytek. Oddział zatrzymał się w Forcie IX Twierdzy Kowno, gdzie jego członkowie zamordowali około 100 więźniów. Następnie przeniesiono go w okolice Tylży, a stamtąd do obozu koncentracyjnego Stutthof. W połowie sierpnia 1944 roku litewscy policjanci wywieźli blisko 1500 żydowskich więźniarek Stutthofu do podobozu w Lubiczu pod Toruniem.
Po rozpoczęciu sowieckiej ofensywy w styczniu 1945 roku część oddziału ewakuowała się do Niemiec, a reszta uległa rozproszeniu.
Powojenne procesy członków oddziału.
Martin Weiss, niemiecki dowódca "Ypatingasis būrys", został po wojnie zatrzymany w Niemczech Zachodnich. Jego proces rozpoczął się 25 stycznia 1950 roku przed sądem krajowym w Würzburgu. Weiss został uznany winnym zamordowania siedmiu osób i pomocnictwa zabiciu 30 tys. osób w Ponarach. Wyrokiem z 3 lutego 1950 roku skazano go na karę dożywotniego pozbawienia wolności. W 1977 roku został w drodze łaski zwolniony z więzienia.
22 członków "Ypatingasis būrys" zostało skazanych przez trybunały sowieckie. Pierwszy z nich, Bronisław Żelwis, został osądzony we wrześniu 1944 roku. Ostatni, Władysław Sausaitis, w lutym 1978 roku. Trzynastu policjantów skazano na karę śmierci, pozostali usłyszeli wyroki od 10 do 25 lat obozu pracy. Jednym ze skazanych był ostatni litewski dowódca oddziału, Jonas Tumas, któremu w 1950 roku wymierzono karę 25 lat obozu pracy. W kilku wypadkach członkowie oddziału zostali osądzeni dwukrotnie; najpierw ukarano ich za pomocnictwo w zbrodni, a później wymierzono znacznie surowsze wyroki, gdy wyszło na jaw, że osobiście dokonywali mordów.
Niektórzy z członków "Ypatingasis būrys", m.in. Wladas Korsakas, zostali po 1990 roku uznani za ofiary sowieckich represji politycznych i zrehabilitowani przez prokuratora generalnego niepodległej Litwy. Otrzymali także finansowe rekompensaty.
Procesy członków "Ypatingasis būrys" odbyły się także w Polskiej Rzeczypospolitej Ludowej. 30 listopada 1973 roku sąd wojewódzki w Warszawie skazał na karę śmierci Józefa Miakisza (Juozasa Makisziusa), Władysława Butkuna (Władasa Butkunasa) i Jana Borkowskiego (Jonasa Barkauskasa). W drodze łaski Rada Państwa zmniejszyła później te wyroki do 25 lat pozbawienia wolności. Z kolei w czerwcu 1977 roku sąd okręgowy w Olsztynie skazał na karę 25 lat więzienia Wiktora Gliwińskiego (Wiktorasa Galwanauskasa), któremu udowodniono udział w masowych egzekucjach w Ponarach. Sąd Najwyższy podwyższył wyrok na karę śmierci, lecz Rada Państwa skorzystała z prawa łaski, zamieniając go na 25 lat pozbawienia wolności.
Prawdopodobnie niektórzy członkowie "Ypatingasis būrys" uniknęli kary, gdyż po wojnie zgodzili się podjąć współpracę agenturalną z sowieckimi organami bezpieczeństwa. Pewna liczba sprawców zdołała także uciec na Zachód. Niewyjaśnione pozostają losy jednego z litewskich dowódców oddziału, Balysa Norwaiszy. Jego rodzina twierdziła, że pod koniec wojny zginął w alianckim nalocie lotniczym, jednakże jest możliwe, że po 1945 roku wyemigrował do USA.

</doc>
<doc id="834824" url="https://pl.wikipedia.org/wiki?curid=834824" title="Wrząckie">
Wrząckie

Wrząckie – część wsi Wrząca w Polsce, położona w województwie pomorskim, w powiecie słupskim, w gminie Kobylnica, na Równinie Słupskiej.
W latach 1975–1998 Wrząckie administracyjnie należało do województwa słupskiego.

</doc>
<doc id="834826" url="https://pl.wikipedia.org/wiki?curid=834826" title="Callimorpha dominula">
Callimorpha dominula



</doc>
<doc id="834829" url="https://pl.wikipedia.org/wiki?curid=834829" title="Bob Andrews">
Bob Andrews

Bob Andrews, właśc. Robert Thomas Andrews (ur. 27 października 1935 r. w Londynie) – brytyjski i nowozelandzki żużlowiec.
Jeździł przez 26 lat na torze żużlowym (1953 – 1978 r.).
Był 4 razy w finałach IMŚ. Reprezentował wiele razy w drużynie dla Wielkiej Brytanii i Nowej Zelandii
Pięciokrotny mistrz Wielkiej Brytanii w lidze angielskiej z Wimbledonem Dons.
Startował w egzotycznej lidze RPA w roku 1957.
Osiągnięcia.
Indywidualne Mistrzostwa Świata
Drużynowe Mistrzostwa Świata
Indywidualne Mistrzostwa Wielkiej Brytanii
Indywidualne Mistrzostwa Nowej Zelandii

</doc>
<doc id="834830" url="https://pl.wikipedia.org/wiki?curid=834830" title="North Yorkshire">
North Yorkshire

North Yorkshire – hrabstwo ceremonialne w północno-wschodniej Anglii, w regionach Yorkshire and the Humber i North East England, położone nad Morzem Północnym. Hrabstwo zajmuje północną i środkową część historycznego hrabstwa Yorkshire. Do 31 marca 2023 pełniło funkcję hrabstwa administracyjnego (niemetropolitalnego), ze stolicą w Northallerton.
Jest to największe hrabstwo ceremonialne Anglii, zajmujące powierzchnię 8609 km². Liczy 1 089 035 mieszkańców (2016).
Największym miastem hrabstwa jest Middlesbrough. Dwa miasta na terenie North Yorkshire posiadają status "city" – York oraz Ripon. Innymi większymi miastami są Scarborough, Redcar oraz Thornaby-on-Tees.
Przez zachodnią część hrabstwa przebiega pasmo Gór Pennińskich, natomiast na północnym wschodzie znajdują się wzgórza North York Moors. Środkową i południowo-wschodnią część North Yorkshire zajmują rozległe doliny (Vale of York, Vale of Mowbray, Vale of Pickering). Na terenie hrabstwa znajdują się dwa parki narodowe – North York Moors oraz Yorkshire Dales.
North Yorkshire ma charakter wiejski a istotną rolę w gospodarce hrabstwa odgrywa rolnictwo. Większe ośrodki miejskie skoncentrowane są głównie na północy, przy ujściu rzeki Tees (m.in. Middlesbrough, Redcar, Thornaby-on-Tees) oraz na południu (York).
Na północy North Yorkshire graniczy z hrabstwem Durham, na północnym zachodzie z Kumbrią, na zachodzie z Lancashire, na południowym zachodzie z West Yorkshire, na południu z South Yorkshire a na południowym wschodzie z East Riding of Yorkshire.
Podział administracyjny.
Od 1 kwietnia 2023 North Yorkshire, jako hrabstwo ceremonialne, obejmuje pięć dystryktów typu "unitary authority" (w tym jeden częściowo):
Do 2023.
Do 31 marca 2023 North Yorkshire było hrabstwem niemetropolitalnym, które dzieliło się na siedem dystryktów. Jako hrabstwo ceremonialne North Yorkshire obejmowało dodatkowo cztery jednostki administracyjne typu "unitary authority" (w tym jedną częściowo):

</doc>
<doc id="834831" url="https://pl.wikipedia.org/wiki?curid=834831" title="Żelkowiec">
Żelkowiec

Żelkowiec – wyludniona osada w Polsce położona w województwie pomorskim, w powiecie słupskim, w gminie Kobylnica na Wysoczyźnie Polanowskiej.
W latach 1975–1998 miejscowość administracyjnie należała do województwa słupskiego.

</doc>
<doc id="834834" url="https://pl.wikipedia.org/wiki?curid=834834" title="Ciechomice (województwo pomorskie)">
Ciechomice (województwo pomorskie)

Ciechomice (kaszb. "Cëchòmce") – kolonia w Polsce położona w województwie pomorskim, w powiecie słupskim, w gminie Kobylnica na Równinie Słupskiej przy trasie linii kolejowej Słupsk-Miastko.
W latach 1975–1998 miejscowość administracyjnie należała do województwa słupskiego.

</doc>
<doc id="834837" url="https://pl.wikipedia.org/wiki?curid=834837" title="The Casualties">
The Casualties

The Casualties – amerykańska grupa punkowa z Nowego Jorku, założona w 1990 r.
Grupa opisuje swoją muzykę jako "hardcore punk rock, który może powstać tylko w Nowym Jorku".
Zespół deklaruje przywiązanie do pierwotnych idei muzyki punk, ale przez część krytyków oceniane jest to jako wtórnie wykorzystywanie utartych schematów. Muzycy wyjaśniają, że celowo odwołują się w warstwie muzycznej, przekazu światopoglądowego i swojego wizerunku scenicznego do klasycznego obrazu ruchu punk ponieważ "w świecie, w którym za punk uznaje się takich wykonawców jak Avril Lavigne, czy Good Charlotte, warto przypomnieć ludziom na czym to naprawdę polega".
Zespół siedmiokrotnie wystąpił w Polsce: 16 maja 2004 w Łodzi w klubie "Dekompresja" zagrał wspólnie z grupami Abaddon i Bulbulators, 14 stycznia 2007 w Gdyni w klubie "Ucho" – ten koncert odbył się w ramach trasy ""Under Attack" European Tour", oraz 10 stycznia 2010 we Wrocławiu w klubie "Alibi". 21 listopada 2012 zespół zagrał koncert w Krakowie w klubie "Kwadrat". W 2015 zagrali dwa koncerty w Polsce; 5 października w warszawskiej "Progresji" i 6 października w klubie "Alibi", który znajduje się we Wrocławiu. W roku 2019 zespół wystąpił w dniu 1 sierpnia na małej scenie festiwalu Pol'and'Rock Festival (dawniej Przystanek Woodstock).
Skład.
Aktualnie zespół tworzą:
Z zespołem występowali również:
Dyskografia.
Albumy studyjne:
EPki:

</doc>
<doc id="834838" url="https://pl.wikipedia.org/wiki?curid=834838" title="Jadwiga Dmochowska">
Jadwiga Dmochowska

Jadwiga Dmochowska z domu Waydel (ur. 31 stycznia 1893 w Warszawie, zm. 5 kwietnia 1962 tamże) – polska tłumaczka z języków: angielskiego, rosyjskiego, francuskiego i niemieckiego.
Życiorys.
Córka adwokata i działacza postępowego Emila Waydla (1862–1927) i jego żony Wandy Lubińskiej 2 voto Józefowej Pankiewiczowej. Po rozwodzie rodziców, wychowywana przez ojca, była jak on ewangeliczką reformowaną.
Autorka wspomnień "Dawna Warszawa", wydanych w 1958 oraz "Jeszcze o dawnej Warszawie", wydanych w 1960.
Pochowana na warszawskim cmentarzu ewangelicko-reformowanym w grobie rodzinnym (kwatera E-3-2).

</doc>
<doc id="834840" url="https://pl.wikipedia.org/wiki?curid=834840" title="British Home Championship 1885">
British Home Championship 1885

British Home Championship 1885 – druga edycja turnieju piłkarskiego między narodowymi reprezentacjami z Wielkiej Brytanii zorganizowana w 1885 roku. W turnieju uczestniczyły cztery reprezentacje: Anglii, Szkocji, Walii i Irlandii. 
Tabela końcowa.
Drugim zwycięzcą turnieju British Home Championship została Szkocji.

</doc>
<doc id="834844" url="https://pl.wikipedia.org/wiki?curid=834844" title="Giełdoń">
Giełdoń

Giełdoń (kaszb. "Gòrgendôl"; niem. "Georgenthal") – osada w Polsce położona w województwie pomorskim, w powiecie słupskim, w gminie Kobylnica na Równinie Słupskiej.
W latach 1975–1998 miejscowość administracyjnie należała do województwa słupskiego.

</doc>
<doc id="834851" url="https://pl.wikipedia.org/wiki?curid=834851" title="If These Walls Could Talk 2">
If These Walls Could Talk 2



</doc>
<doc id="834854" url="https://pl.wikipedia.org/wiki?curid=834854" title="Rozłęka">
Rozłęka

Rozłęka – osada w Polsce położona w województwie pomorskim, w powiecie słupskim, w gminie Kobylnica na Równinie Słupskiej.
W latach 1975–1998 miejscowość administracyjnie należała do województwa słupskiego.

</doc>
<doc id="834858" url="https://pl.wikipedia.org/wiki?curid=834858" title="Ro Coronae Borealis">
Ro Coronae Borealis

Ro Coronae Borealis – gwiazda położona w gwiazdozbiorze Korony Północnej, w odległości ok. 56 lat świetlnych.
Charakterystyka.
Jest ona, podobnie jak Słońce, żółtym karłem. Jej typ widmowy to G0 V, starsze źródła podawały również G2V. Promień tej gwiazdy jest o ok. 36% większy od promienia Słońca, a temperatura jej powierzchni wynosi ok. 5600 K. Wypromieniowuje ona około 1,89 raza więcej energii od Słońca.
Optyczny towarzysz Ro Coronae Borealis, gwiazda typu K0 o jasności 10,40, charakteryzuje się innym ruchem własnym i nie jest z nią fizycznie związana.
Układ planetarny.
W 1997 roku odkryto planetę okrążającą tę gwiazdę, oznaczoną Ro Coronae Borealis b, o masie podobnej do masy Jowisza. W 2011 roku inni autorzy zasugerowali, że sygnał zmian prędkości radialnej przypisany planecie jest widoczny w danych zebranych przez satelitę Hipparcos i że w rzeczywistości jest to gwiazda o małej masie, na orbicie ustawionej niemal prostopadle do kierunku obserwacji. W 2016 roku odkryto drugą planetę, Ro Coronae Borealis c o masie około 25 . Analizy stabilności układu wskazują, że orbity tych ciał nie są ustawione prostopadle do osi obserwacji i oba ciała mają planetarną naturę.

</doc>
<doc id="834867" url="https://pl.wikipedia.org/wiki?curid=834867" title="Zofia Dorota z Celle">
Zofia Dorota z Celle

Zofia Dorota z Celle, ang. "Sophia Dorothea of Celle" (ur. 15 września 1666, zm. 13 listopada 1726) – księżniczka Ahleden, żona elektora Hanoweru i późniejszego króla Wielkiej Brytanii Jerzego I.
Życiorys.
Zofia Dorota była jedynym dzieckiem Jerzego Wilhelma, księcia Brunszwika-Lüneburga, oraz hugenotki Eleonory d'Esmier d'Olbreuse. W 1682 wyszła za mąż za swojego kuzyna - Jerzego Ludwika, który w 1705, po śmierci swojego teścia i wuja - Jerzego Wilhelma, odziedziczył księstwo Lüneburg. Jerzy Ludwik został później również królem Wielkiej Brytanii jako "Jerzy I" (dzięki swojej matce, Zofii Hanowerskiej, która była córką Elżbiety Stuart - córki króla Jakuba I). 
Nieszczęśliwa księżna.
Ich małżeństwo nie należało do szczęśliwych. Zofia Dorota była często łajana za niestosowanie się do zasad etykiety. Między nią a mężem często wybuchały poważne kłótnie, ich stosunki nieco poprawiły się jednak po urodzeniu się dzieci. Jerzy Ludwik miał kochankę Melusinę von der Schulenburg i wkrótce zaczął wyraźnie zaniedbywać oraz lekceważyć żonę, do tego stopnia, że jego rodzice osobiście prosili go o zachowanie większej dyskrecji w kontaktach z kochanką. Obawiali się, że małżeństwo ich syna zostanie zerwane i będą musieli oddać posag Zofii Doroty. Mąż zareagował na te prośby pozytywnie i od tego momentu zdradzał swoją żonę w sposób mniej widoczny. Małżonkowie rozwiedli się 28 grudnia 1694.
Romans.
Zofia Dorota sama znalazła sobie kochanka - Filipa von Königsmarck (brata Aurory von Königsmarck), który później nagle zniknął w niewyjaśnionych okolicznościach. 28 grudnia 1694 mąż Zofii Doroty rozwiódł się z nią i uwięził w Ahlden (Aller). Pozostała tam uwięziona przez ponad 30 lat, aż do swojej śmierci.
Potomstwo.
Zofia i Jerzy doczekali się dwójki dzieci: 

</doc>
<doc id="834868" url="https://pl.wikipedia.org/wiki?curid=834868" title="Reblinko">
Reblinko

Reblinko (niem.: "Neu Reblin") – wieś w Polsce położona w województwie pomorskim, w powiecie słupskim, w gminie Kobylnica na Równinie Słupskiej przy drodze krajowej nr 6.
W latach 1975–1998 miejscowość administracyjnie należała do województwa słupskiego.

</doc>
<doc id="834869" url="https://pl.wikipedia.org/wiki?curid=834869" title="British Home Championship 1886">
British Home Championship 1886

British Home Championship 1886 – trzecią edycję turnieju piłkarskiego między narodowymi reprezentacjami z Wielkiej Brytanii zorganizowano w 1886 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Trzecim zwycięzcą turnieju British Home Championship zostały reprezentacje: Szkocji i Anglii.

</doc>
<doc id="834871" url="https://pl.wikipedia.org/wiki?curid=834871" title="Szczepankowo (przystanek kolejowy)">
Szczepankowo (przystanek kolejowy)

Szczepankowo – nieczynny przystanek kolejowy w Szczepankowie, w województwie wielkopolskim, w Polsce.

</doc>
<doc id="834878" url="https://pl.wikipedia.org/wiki?curid=834878" title="Ro Coronae Borealis b">
Ro Coronae Borealis b

Ro Coronae Borealis b (ρ CrB b) – obiekt astronomiczny krążący wokół gwiazdy Ro Coronae Borealis, prawdopodobnie planeta pozasłoneczna. Zostało odkryte metodą pomiaru prędkości radialnej. Część autorów na podstawie wyznaczonego nachylenia orbity tego ciała względem osi obserwacji, uznała je za gwiazdę o małej masie.
Charakterystyka.
Masa minimalna Ro Coronae Borealis b to około 1 , jej odległość od gwiazdy centralnej wynosi 1/5 odległości Ziemi od Słońca.
W czasie odkrycia orientacja orbity tego ciała wokół gwiazdy centralnej nie była znana. Analizy z 2011 roku wskazywały, że sygnał zmian prędkości ruchu gwiazdy przypisany temu obiektowi jest widoczny w danych z pomiarów astrometrycznych sondy Hipparcos. Na tej podstawie inklinacja orbity została wyznaczona na 0,4°–0,7°, zatem obiekt krążyłby niemal prostopadle do osi obserwacji. Masa minimalna planety jest iloczynem masy rzeczywistej i sinusa inklinacji, więc obiekt na takiej orbicie wywierałby odpowiednio mniejszy wpływ na zmiany prędkości radialnej gwiazdy. To oznaczałoby, że rzeczywista masa tego obiektu jest równa od 100 do 200 mas Jowisza i jest on małą gwiazdą.
W 2016 roku odkryto planetę Ro Coronae Borealis c, krążącą po dalszej orbicie wokół tej samej gwiazdy. Analizy stabilności takiego układu sugerują, że orbita obiektu b nie może przebiegać niemal prostopadle do kierunku obserwacji. To oznacza, że planetarna natura Ro Coronae Borealis b nie jest wcale wykluczona.

</doc>
<doc id="834880" url="https://pl.wikipedia.org/wiki?curid=834880" title="Port lotniczy Ateny">
Port lotniczy Ateny

Port lotniczy Ateny im. Elefteriosa Wenizelosa (ang.: "Athens International Airport „Elefthérios Venizélos”", gr.: "Διεθνής Αερολιμένας Αθηνών «Ελευθέριος Βενιζέλος»", kod IATA: ATH, kod ICAO: LGAV) – międzynarodowe lotnisko położone 25 km na wschód od centrum Aten w Spacie. Jest największym portem lotniczym Grecji i głównym węzłem linii lotniczej Olympic Airlines.
Informacja ogólne.
Port lotniczy został otwarty w marcu 2001 r. i zastąpił obecnie zamknięty Port lotniczy Ateny-Elliniko. Pierwszym przylotem z nowego lotniska był lot Olympic Airways z Montrealu, a drugim Olympic Aviation z Kythira. Pierwszy odlot wykonał samolot linii KLM do Amsterdamu. Port lotniczy znajduje się pomiędzy miastami Markopoulo, Koropi, Spata i Artemida, około 20 km (12 mil) na wschód od centrum Aten (30 km drogą, ze względu na górzysty teren). Nosi nazwę Elefterios Wenizelos, wybitnego kreteńskiego polityka i premiera Grecji, który w sposób szczególny przyczyniły się do rozwoju lotnictwa w Grecji i Greckich Sił Powietrznych w latach 30. XX wieku.
Obecnie ruch pasażerski obsługują dwa terminale: Terminal Główny i Terminal Satelitarny, połączony przez tunel z głównym terminalem. Posiada dwa pasy startowe o długości około 4 km. Port lotniczy został wybudowany w systemie partnerstwa publiczno-prywatnego z udziałem Grecji w 55%.
Lotnisko ma być rozbudowywane przez następne lata w celu dostosowania do wzrostu transportu lotniczego. Ten proces podzielono na sześć faz. Pierwsza (aktualna) faza, miała na celu uzyskać przepustowość 16 milionów pasażerów rocznie, jednak została uaktualniona do 21 milionów. Szósty etap pozwoli lotnisku uzyskać przepustowość 50 milionów pasażerów rocznie. Obecne drogi startowe są już do tego przystosowane.
Port lotniczy został zatwierdzony przez Agencję Unii Europejskiej ds. Bezpieczeństwa Lotniczego oraz Federalną Administrację Lotniczą do obsługiwana największych na świecie samolotów pasażerskich, Airbus A380.
Terminale.
Główny terminal.
Główny terminal obsługuje wszystkie loty wewnątrz Schengen, jak również kilka lotów spoza strefy Schengen. Wszystkie odprawy biletowo-bagażowe znajdują się w Terminalu Głównym. Ma trzy poziomy, jeden dla przylotów, po jednym dla odlotów oraz strefy restauracji z pokładem obserwacyjnym na wschodni pas startowy.
Terminal Satelitarny.
Terminal Satelitarny obsługuje tylko loty poza strefą Schengen. Jest łatwo dostępny poprzez tunel podziemny z ruchomych chodników. W 2009 r. jego część została zamknięta, a nowe połączenie nadziemne do terminala jest w trakcie budowy z terminem realizacji do końca 2010 roku. Po zakończeniu budowy będzie wykorzystywany do lotów w strefie Schengen. Posiada dwa poziomy, jeden dla przylotów, a drugi dla odlotów.
Transport.
Drogi.
Na lotnisko można dojechać płatną autostradą Attiki Odos z centrum i północy Aten, alei Varis-Koropiou w części zachodniej. Aleją Laurio od południa oraz aleją Spata-Loutsa ze Wschodu. Na terenie lotniska dostępne są trzy parkingi. Znajduje się na poziomie przylotów, naprzeciwko terminala lotniska, który oferuje 1357 miejsc parkingowych, w części P1 i P2 na okres do pięciu godzin. Długoterminowy parking znajduje się naprzeciwko głównej drogi dojazdowej do lotniska (Attiki Odos) z 5802 miejscami parkingowymi w P3.
Obecnie, wszystkie parkingi są narażone na czynniki atmosferyczne. W 2009 w budowie jest nowy wielokondygnacyjny parking na 3800 mejsc. Otwarcie planowane jest na lato 2011.
Kolej.
Tuż obok lotniska znajduje się stacja kolejowa, na którą można dojść poprzez przejście nadziemne. Stacja obsługiwana jest przez metro (linia 3) i kolej podmiejską Proastiakos. Można stąd dotrzeć między innymi do centrum Aten (stacja Larissis) i portu w Pireusie, jak również do Koryntu.
Autobus.
Cztery linie autobusowe (X93, X95, X96, x97) łączą port bezpośrednio z obszarem Aten, dworzec autobusów międzymiastowych (KTEL Kiffisos i dworzec Lionson) i Pireusem.
Regionalne połączenia autobusowe oferuje KTEL Express, które łączą lotnisko z Rafina, Markopoulo, Lawrio, Kaliwia Thoriku i Keratea.

</doc>
<doc id="834881" url="https://pl.wikipedia.org/wiki?curid=834881" title="Bjorn Knutsson">
Bjorn Knutsson



</doc>
<doc id="834884" url="https://pl.wikipedia.org/wiki?curid=834884" title="Mateusz Bobula">
Mateusz Bobula

Mateusz Bobula (ur. 10 listopada 1990 w Jaśle) – polski szachista, mistrz międzynarodowy od 2010 roku.
Kariera szachowa.
Pierwszy medal mistrzostw Polski juniorów zdobył w roku 2001 w Kołobrzegu, zajmując III miejsce w kategorii do lat 12. Drugi raz na podium stanął w 2004 roku w Turku, gdzie zdobył srebrny medal w grupie do lat 14. W 2007 roku zdobył kolejny medal mistrzostw kraju, zajmując w Łebie III miejsce w grupie do lat 18. Oprócz tego zdobył dwa medale mistrzostw kraju juniorów w szachach szybkich (złoty – 2004, brązowy – 2003). W 2005 r. zdobył brązowy medal w Szkolnych Mistrzostwach Świata do lat 16 w Chalkidiki oraz podzielił II miejsce w Międzynarodowym Festiwalu Szachowym w Rybniku. W 2007 r. zadebiutował w finale mistrzostw Polski seniorów, zajmując w Opolu X miejsce i wypełniając normę na tytuł mistrza międzynarodowego. W 2008 r. zwyciężył (wspólnie z Kacprem Piorunem) w Rybniku (druga norma na tytuł MM) oraz zdobył w Szeged tytuł drużynowego mistrza Europy juniorów do 18 lat. Trzecią normę na tytuł mistrza międzynarodowego zdobył w 2009 r. w Rybniku (dz. I m. wspólnie z Marcinem Krzyżanowskim).
Najwyższy ranking w dotychczasowej karierze osiągnął 1 października 2007 r., z wynikiem 2423 punktów zajmował wówczas 45. miejsce wśród polskich szachistów.

</doc>
<doc id="834885" url="https://pl.wikipedia.org/wiki?curid=834885" title="Karolina z Ansbachu">
Karolina z Ansbachu

Karolina z Ansbachu niem. Wilhelmina Charlotte Caroline Brandenburg-Ansbach (ur. 1 marca 1683 w Ansbach, Bawaria, zm. 20 listopada 1737 w Londynie, Wielka Brytania) – królowa Wielkiej Brytanii.
Urodziła się w Ansbachu jako córka margrabiego Brandenburgii-Ansbach, Jana Fryderyka z domu Hohenzollernów, oraz jego drugiej żony księżniczki Eleonory z Saksonii-Eisenach.
Blisko współpracował z nią premier Robert Walpole, który został jej przyjacielem. Wspierała też działalność Mary Wortley Montagu.
22 sierpnia 1705 roku wyszła za mąż za Jerzego II. Z tego związku urodziło się ośmioro dzieci:
Z okazji śmierci królowej Georg Friedrich Händel skomponował uroczysty hymn "The ways of Zion do mourn", który został wykonany 17 grudnia 1737 roku w Kaplicy Henryka VII w Westminster Abbey.

</doc>
<doc id="834886" url="https://pl.wikipedia.org/wiki?curid=834886" title="Gościwit (książę czeski)">
Gościwit (książę czeski)

Gościwit (IX w.) – półlegendarny książę czeski z dynastii Przemyślidów, następca Neklana, znany jedynie z "Kroniki" Kosmasa z Pragi. Ojciec Borzywoja I, pierwszego historycznego władcy Czech.
Późniejsza historiografia (Dalimil, Piccolomini) uczyniła z Gościwita starszego syna – Neklana, podczas gdy młodszy – Dypold miał otrzymać w posiadanie okolice Kouřima na wschód od Pragi.

</doc>
<doc id="834888" url="https://pl.wikipedia.org/wiki?curid=834888" title="Bedford St Johns">
Bedford St Johns

Bedford St Johns – stacja kolejowa w Bedford, w Anglii. Posiada 1 peron i w sezonie 2007/2008 obsłużyła ponad 12 tysięcy pasażerów. Administratorem stacji i zarazem jedynym obsługującym ją przewoźnikiem jest firma London Northwestern Railway, której pociągi zatrzymują się tutaj na trasie z Bedford do Bletchley. W niedziele stacja jest zamknięta.

</doc>
<doc id="834889" url="https://pl.wikipedia.org/wiki?curid=834889" title="Kawasaki Ki-100">
Kawasaki Ki-100

Kawasaki Ki-100 – japoński samolot myśliwski z okresu II wojny światowej.
Historia.
Problemy techniczne z silnikami rzędowymi Ha-40 i Ha-140, którymi napędzane były samoloty myśliwskie Kawasaki Ki-61 HIEN, wymusił poszukiwanie nowego rozwiązania. Sztab Główny Lotnictwa Armii zalecił wykorzystanie, do ich napędu, sprawdzonych silników gwiazdowych Mitsubishi Ha-112-II Kinsei o mocy 1500 KM. Przydzielił przebudowanemu płatowcowi oznaczenie Ki-100 i zlecił szybkie opracowanie projektu i budowę prototypu. Zabudowa silnika gwiazdowego w miejsce rzędowego, stwarzała poważne problemy. Nowy silnik był prawie dwukrotnie szerszy od istniejącego kadłuba. Aby przezwyciężyć powstałe problemy, przeanalizowano konstrukcję niemieckiego samolotu myśliwskiego Focke-Wulf Fw 190. Wykorzystano też doświadczenia zdobyte w czasie konwersji bombowca nurkującego Yokosuka D4Y. Prototyp przebudowanego myśliwca został oblatany 1 lutego 1945 roku. W lutym i marcu powstały jeszcze dwa prototypy. Produkcja samolotu ruszyła w marcu 1945 roku. Trwała ona do połowy sierpnia. 
Odmiany produkcyjne.
Ki-100-I Ko - pierwsza wersja, powstała z wykorzystaniem kadłubów Ki-61-II Kai Ko. Powstało łącznie 272 sztuk tej wersji. 
Ki-100-I Otsu - powstała na bazie płatowca Ki-61-II Kai Hei. Posiadała ona kroplową osłonę kabiny pilota. Zbudowano 118 sztuk.
Ki-100-II - wysokościowy myśliwiec przechwytujący. Zbudowano tylko 3 prototypy tej wersji. Napędzane były silnikiem Mitsubishi Ha-112-II Ru z turbosprężarką zapewniającą lepsze osiągi na dużych wysokościach.
Służba.
Samoloty myśliwskie Kawasaki Ki-100, zostały użyte bojowo w ostatnich miesiącach II wojny światowej. Broniły one Japonii przed nalotami bombowców Boeing B-29 Superfortress.
Samolot ten nigdy nie otrzymał nazwy kodowej ze strony Aliantów, choć niektóre źródła podają, że używana była nazwa "Tony".

</doc>
<doc id="834891" url="https://pl.wikipedia.org/wiki?curid=834891" title="Fabryka zła">
Fabryka zła

Fabryka zła (niem. "Napola – Elite für den Führer", ang. "Napola – Elite for Hitler" lub "Before the Fall") – niemiecki filmowy dramat wojenny w reżyserii Dennisa Gansela z 2004 r.

</doc>
<doc id="834894" url="https://pl.wikipedia.org/wiki?curid=834894" title="Dereniowe">
Dereniowe



</doc>
<doc id="834896" url="https://pl.wikipedia.org/wiki?curid=834896" title="Napola - Elite für den Führer">
Napola - Elite für den Führer



</doc>
<doc id="834898" url="https://pl.wikipedia.org/wiki?curid=834898" title="Napola - Elite for Hitler">
Napola - Elite for Hitler



</doc>
<doc id="834900" url="https://pl.wikipedia.org/wiki?curid=834900" title="Miedzno (powiat słupski)">
Miedzno (powiat słupski)

Miedzno (kaszb. "Grańczni Dwór") – osada leśna śródleśna w Polsce położona w województwie pomorskim, w powiecie słupskim, w gminie Kobylnica na Równinie Słupskiej.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Miedzno: Miedzno

</doc>
<doc id="834907" url="https://pl.wikipedia.org/wiki?curid=834907" title="Edmund Jankowski">
Edmund Jankowski



</doc>
<doc id="834909" url="https://pl.wikipedia.org/wiki?curid=834909" title="Cień fizyczny">
Cień fizyczny



</doc>
<doc id="834917" url="https://pl.wikipedia.org/wiki?curid=834917" title="Maria Chwalibóg">
Maria Chwalibóg

Maria Chwalibóg (ur. 4 lutego 1933 w Warszawie) – polska aktorka.
Życiorys.
Otrzymała nagrodę za pierwszoplanową rolę kobiecą na 13. Festiwalu Polskich Filmów Fabularnych w Gdyni w 1988 roku (film "Kobieta samotna").
W 2018 została odznaczona Srebrnym Medalem „Zasłużony Kulturze Gloria Artis”.
Życie prywatne.
Urodzona 4 lutego 1933 r. Pochodziła z rodziny ziemiańskiej. Dzieciństwo wraz z rodzeństwem spędziła w majątku rodziców w Mysłowie, w powiecie łukowskim. W pierwszych dniach II wojny światowej zginął w czasie bombardowania jej kilkumiesięczny brat, Tadeusz.
Była żoną Andrzeja Kopiczyńskiego, a następnie Marka Bargiełowskiego. Jej siostra, Elżbieta w 1960 r. wyszła za mąż za aktora Zbigniewa Cybulskiego. 

</doc>
<doc id="834919" url="https://pl.wikipedia.org/wiki?curid=834919" title="Zofia Charlotta z Meklemburgii-Strelitz">
Zofia Charlotta z Meklemburgii-Strelitz

Zofia Charlotta Mecklenburg-Strelitz (Sophie Charlotte; ur. 19 maja 1744 w Mirow, zm. 17 listopada 1818 w pałacu Kew) – niemiecka księżniczka Meklemburgii-Strelitz, królowa Wielkiej Brytanii w latach 1761-1818 oraz królowa Hanoweru w latach 1814-1818 jako żona Jerzego III.
Życiorys.
Urodziła się 19 maja 1744 roku w Mirow jako najmłodsze dziecko Karola Ludwika Fryderyka, księcia Meklemburgii-Strelitz (1708-1752), oraz jego żony, Elżbiety z Saksonii-Hildburghausen (1713-1761). Księstwo Meklemburgii-Strelitz, z którego pochodziła, było wówczas niewielkim księstwem, które wchodziło w skład Świętego Cesarstwa Rzymskiego. Miłym zaskoczeniem była więc dla Charlotty propozycja małżeństwa od brytyjskiego króla, Jerzego III.
8 września 1761 roku w kaplicy królewskiej w Pałacu św. Jakuba wyszła za mąż za Jerzego III. Ceremonii przewodniczył arcybiskup Canterbury, Thomas Secker, a jedną z druhen była Sarah Lennox, była sympatia pana młodego. Uroczystość odbyła się w całości po angielsku, a jedynymi słowami, jakie wypowiedziała Charlotta były: „Ich will” („Będę”). Koronacja Jerzego i Charlotty na króla i królową Wielkiej Brytanii i Irlandii odbyła się dwa tygodnie później, 22 września 1761 roku.
Pałac św. Jakuba, gdzie Charlotta wyszła za mąż za Jerzego, funkcjonował jako oficjalna rezydencja pary królewskiej. Niedługo po ślubie król nabył pobliską posiadłość, Buckingham. Około 1762 r. król i królowa przenieśli się do tej rezydencji, która pierwotnie miała być prywatnym odosobnieniem. Charlotta bardzo upodobała sobie tę rezydencję i spędzała tam tak dużo czasu, że posiadłość stała się znana jako „Dom Królowej” (ang. "Queen's House"). Wszystkie dzieci Charlotty (oprócz najstarszego syna) urodziły się w Buckingham, chociaż pałac św. Jakuba pozostał oficjalną i ceremonialną rezydencją królewską.
Królowa Zofia patronowała twórczości Johanna Christiana Bacha oraz Wolfganga Amadeusa Mozarta. Jerzy III i Zofia mieli 15 dzieci, w tym dwóch przyszłych królów Wielkiej Brytanii.
Teściowa Charlotty nie powitała synowej z otwartymi ramionami, przez pewien czas panowało napięcie między nimi. Pomimo braku sympatii teściowej i tego, że król był przed ślubem związany z wieloma kobietami, małżeństwo było szczęśliwe. Pomimo że z biegiem czasu miała znaczny dostęp do władzy, nie nadużywała jej.
Królowa Charlotta była żywo zainteresowana sztuką, wspierała Jana Christiana Bacha, który był jej nauczycielem muzyki. Swój utwór poświęcił jej Wolfgang Amadeus Mozart. Królowa zakładała domy i szpitale dla oczekujących matek. Charlotta była także bardzo dobrym botanikiem amatorem. Wielką wagę przywiązywała do edukacji.
Charlotta utrzymywała bliskie stosunki z Marią Antoniną, królową Francji. Łączyła je miłość do muzyki i sztuki, nigdy jednak nie spotkały się osobiście. Po wybuchu rewolucji we Francji królowa Wielkiej Brytanii szykowała już apartamenty dla Marii Antoniny i jej rodziny. Charlotta była wstrząśnięta późniejszymi losami swojej przyjaciółki.
Po wystąpieniu u króla objawów szaleństwa trafił on pod opiekę żony, która jednak nie mogła odwiedzać go za często ze względu na jego gwałtowne zachowanie. Pomimo tego królowa wspierała męża w chorobie. Choć to jej syn miał pełnię władzy, Charlotta była prawną opiekunką Jerzego III od 1811 roku aż do swojej śmierci.
Zmarła 17 listopada 1818 roku w Kew i została pochowana w kaplicy św. Jerzego na zamku w Windsorze.
Małżeństwo i potomstwo.
8 września 1761 roku wyszła za mąż za króla Wielkiej Brytanii, Jerzego III. Miała z nim piętnaścioro dzieci:

</doc>
<doc id="834924" url="https://pl.wikipedia.org/wiki?curid=834924" title="Koniczyna czerwona">
Koniczyna czerwona



</doc>
<doc id="834925" url="https://pl.wikipedia.org/wiki?curid=834925" title="Jeremy Lloyd">
Jeremy Lloyd

John Jeremy Lloyd (ur. 22 lipca 1930 w Danbury, zm. 23 grudnia 2014 w Londynie) – brytyjski aktor i scenarzysta telewizyjny i filmowy, współpracował z Davidem Croftem, przy powstaniu kilka seriali komediowych, w tym bardzo popularnego "Are You Being Served?" oraz "’Allo ’Allo!".
Kariera.
Jako młodzieniec Lloyd pracował przez dwa lata jako młodszy sprzedawca w ekskluzywnym domu towarowym w Londynie. W latach 60. stał się wziętym aktorem komediowym, popularnym również w USA, gdzie uważano go za specjalistę od parodii snobistycznych Anglików z wyższych sfer. Współpracował m.in. z zespołem "The Beatles", grając w filmach "Noc po ciężkim dniu" i "Help!".
Na początku lat 70. został obsadzony w głównej roli w powstającym serialu "It's Awfully Bad for Your Eyes, Darling". Władze BBC nie były zachwycone pierwszą wersją scenariusza, dlatego poprosiły renomowanego już wówczas producenta i scenarzystę Davida Crofta, aby spróbował przepracować jego fabułę. Croftowi projekt nie przypadł do gustu, nie chciał nad nim pracować i serial został zamknięty już po jednej serii. W czasie ich częstych spotkań związanych z tą produkcją, Lloyd opowiedział Croftowi o swoim własnym pomyśle na sitcom, opartym na jego doświadczeniach w domu towarowym. Tak narodziło się "Are You Being Served?", przez pierwsze osiem serii pisane wspólnie przez Lloyda i Crofta (ostatnie dwie Lloyd napisał sam), które stało się pierwszym sukcesem duetu.
Po dwóch niezbyt udanych próbach stworzenia nowego serialu ("Podróż Pani Noah" i "Oh Happy Band", oba zamknięte po jednej serii), w 1982 Croft i Lloyd zaprezentowali odcinek pilotażowy produkcji opowiadającej o losach Francuzów, Niemców, Anglików i innych nacji, których los rzucił w czasie II wojny światowej do małego miasteczka w okupowanej Francji. "’Allo ’Allo!" doczekało się dziewięciu serii, z których pierwsze sześć Lloyd napisał wraz z Croftem, a trzy ostatnie z Paulem Adamem. Równolegle, w latach 80. brał udział w projekcie "Captain Beaky and His Band", w ramach którego brytyjscy celebryci recytowali napisane przez Lloyda wiersza z towarzyszeniem muzyki autorstwa Jima Parkera.
W latach 1992-93 Croft i Lloyd znów pracowali razem, wracając jednocześnie do bohaterów "Are You Being Served?". Napisany przez nich serial "Grace &amp; Favour" (w Polsce znany też jako "Hotel na peryferiach") opowiadał o perypetiach tych postaci po przejściu na emeryturę. Po zakończeniu tej produkcji obaj autorzy napisali jeszcze zamknięty szybko serial "Which Way to the War", po czym na emeryturę przeszedł też sam Lloyd. W 2007 przerwał ją na chwilę, aby pokierować pracami grupy scenarzystów przygotowujących "Powrót ’Allo ’Allo!".
Życie prywatne.
Lloyd był dwukrotnie żonaty. W latach 1955-62 jego żoną była modelka Dawn Bailey. Później, przez niespełna pół roku w 1970, był żonaty z aktorką Joanną Lumley.

</doc>
<doc id="834928" url="https://pl.wikipedia.org/wiki?curid=834928" title="Mistrzostwa Świata w Piłce Nożnej 1982 (eliminacje strefy CONMEBOL)">
Mistrzostwa Świata w Piłce Nożnej 1982 (eliminacje strefy CONMEBOL)

W eliminacjach do finałów Mistrzostw Świata w Piłce Nożnej 1982 we Hiszpanii w strefie CONMEBOL wzięło udział 9 reprezentacji narodowych (Argentyna nie przystępowała do eliminacji, bo miała zagwarantowany udział w Mundialu jako obrońca tytułu mistrzowskiego).
Zasady kwalifikacji.
9 reprezentacji podzielono na trzy trzyosobowe grupy, zwycięzcy grup awansowali do finałów Mistrzostw. Wszystkie mecze rozgrywano w 1981 roku.
Grupa 1.
Tabela końcowa.
Grupa 1
Grupa 2.
Tabela końcowa.
Grupa 2
Grupa 3.
Tabela końcowa.
Grupa 3
Awans.
Awans uzyskały reprezentacje: Brazylii, Chile, Peru i Argentyny (mistrz świata, awans automatyczny).

</doc>
<doc id="834930" url="https://pl.wikipedia.org/wiki?curid=834930" title="Witold Kałuski">
Witold Kałuski

Witold Kałuski (ur. 3 stycznia 1922 w Warszawie, zm. 21 stycznia 1991 tamże) – polski aktor filmowy, telewizyjny i radiowy, śpiewak.
Jako żołnierz Armii Krajowej uczestniczył w powstaniu warszawskim. 
Aktor Teatru Wybrzeże w Gdańsku (1946–1948), Teatru Polskiego w Poznaniu (1948–1949) i Teatru Dramatycznego w Szczecinie (1949–1951) oraz teatrów warszawskich: Ludowego Teatru Muzycznego (1951–1953), Ateneum (1953–1955), Komedia (1956–1964, 1972–1979), Klasycznego (1964–1971).
Znany wykonawca pieśni i piosenek wojskowych, w szczególności powstańczych.

</doc>
<doc id="834937" url="https://pl.wikipedia.org/wiki?curid=834937" title="The Lurkers">
The Lurkers

The Lurkers - brytyjska grupa punkowa założona w zachodnim Londynie z inicjatywy czterech przyjaciół: Howarda Walla, Pete'a Stride'a, Arturo Bassicka oraz człowieka o pseudonimie Esso.
Zainspirowali się takimi zespołami jak Ramones i New York Dolls oraz wspólnymi politycznymi poglądami.Korzystając z punkowego boomu roku 1977 podpisali umowę z firmą nagraniową Beggars Banquet, wydając swój pierwszy singel "Shadow". Było to zarazem pierwsze wydawnictwo tej firmy. Singel szybko dostał się do pierwszej czterdziestki, podobnie było z czterema następnymi singlami. Ich piosenki często były grane w telewizyjnym programie Top of the Pops oraz w programie radiowym Johna Peela. Ich pierwszy album "Fulham Fallout" był wysoko oceniany przez wiele pism muzycznych.

</doc>
<doc id="834939" url="https://pl.wikipedia.org/wiki?curid=834939" title="Siódmaczek">
Siódmaczek

Siódmaczek ("Trientalis") – rodzaj roślin należący do rodziny pierwiosnkowatych. W zależności od ujęcia obejmuje 2, 3 lub 4 gatunki. Wszystkie występują na półkuli północnej, w Ameryce Północnej i Eurazji. W Polsce rośnie jeden przedstawiciel rodzaju – siódmaczek leśny ("Trientalis europaea"). Nazwa naukowa rodzaju pochodzi od łacińskiego określenia 1/3 długości stopy i odnosi się do wysokości roślin.
Systematyka.
Rodzaj należy do podrodziny "Myrsinoideae" w obrębie rodziny pierwiosnkowatych "Primulaceae".
Pozycja systematyczna rodzaju jest przedmiotem dyskusji. Niektórzy badacze uznają, że gatunki tu zaliczane wyewoluowały w obrębie rodzaju tojeść "Lysimachia" i powinny być do niego włączane, inni przedstawiają dowody na niejednoznaczność takiej hipotezy lub wyraźną odrębność tej grupy gatunków.
W rygorystycznych ujęciach wyróżniane są w obrębie tego rodzaju tylko dwa gatunki – "T. europaea" i "T. borealis". Pierwszy ma szypułki kwiatowe dłuższe od liści i liście stopniowo malejące ku nasady łodygi. Drugi ma krótsze szypułki i liście poza rozetą szczytową o szerokości do 1,5 mm. W obrębie "T. borealis" wyróżniany jest także "T. latifolia" o kwiatach różowych lub fioletowych (reszta ma kwiaty białe). W obrębie "T. europaea" bywa także wyodrębniany "T. arctica".

</doc>
<doc id="834942" url="https://pl.wikipedia.org/wiki?curid=834942" title="Siódmaczek europejski">
Siódmaczek europejski



</doc>
<doc id="834943" url="https://pl.wikipedia.org/wiki?curid=834943" title="Bo Derek">
Bo Derek

Bo Derek, właściwie Mary Cathleen Collins (ur. 20 listopada 1956 w Long Beach) – amerykańska aktorka, producentka filmowa i modelka.
Życiorys.
Wczesne lata.
Urodziła się w Long Beach w Kalifornii w rodzinie rzymskokatolickiej pochodzenia irlandzkiego, niemieckiego, holenderskiego i walijskiego. Jej matka, Norma (z domu White), była kosmetyczką, a ojciec, Paul Collins, pracował jako sprzedawca katamaranów firmy Hobie Cat. Wychowywała się z dwiema siostrami – Kerry i Kelly oraz bratem Colinem, basistą Camel. W 1969 jej rodzice rozwiedli się, matka wyszła ponownie za mąż za kaskadera i aktora Bobby’ego Bassa. Ukończyła Narbonne High School w Harbor City w stanie Kalifornia.
Kariera.
Wiele osób doradzało jej, by została modelką, choć szczególnie jej to nie interesowało, dopóki nie zaplanowała kupić nowej deski surfingowej. W wieku 15 lat rozpoczęła karierę modelki, pojawiała się w reklamach. Podczas jednego z pokazów Ann-Margret w Las Vegas, spotkała agenta teatralnego, który nalegał, że powinna przyjść na zdjęcia próbne do filmu "King Kong". Ostatecznie odmówiła, a rolę tę przyjęła Jessica Lange.
Jej pierwszym występem na dużym ekranie był dreszczowiec Michaela Andersona "Orka – wieloryb zabójca" ("Orca", 1977). Kolejna rola Jenny, obiektu fascynacji seksualnej głównego bohatera w komedii romantycznej Blake’a Edwardsa "Dziesiątka" ("10", 1979), którą miały zagrać Melanie Griffith i Heather Thomas, została nominowana do nagrody Złotego Globu dla nowej gwiazdy. Została wymieniona jako jeden z dwunastu „Obiecujących nowych aktorów 1979” w "Screen World" Johna Willisa (tom 31). Pojawiła się potem u boku Shirley MacLaine i Anthony’ego Hopkinsa w melodramacie "Zmiana pór roku" ("A Change of Seasons", 1980). Była wielokrotnie na okładce magazynu „Playboy”, a we wrześniu 1980 pozowała nago do 62. numeru brazylijskiej wersji magazynu. Była na okładkach magazynów takich jak „US Magazine” (w styczniu 1980), „Bunte” (w styczniu 1980), „People” (w lutym 1980), „Lui” (w maju 1980 i grudniu 1984), „Intimidades” (w sierpniu 1980), „High Society” (w lutym 1981), „France-Soir” (w marcu 1984), „Ekran” (w styczniu 1989), „Esquire” (w lipcu 2011) i „Southern Seasons” (we wrześniu 2017).
Jej karierą ekranową zaczął kierować mąż John Derek, powierzając jej rolę Jane Parker w swoim filmie sensacyjno-przygodowym "Tarzan – człowiek małpa" ("Tarzan, the Ape Man", 1981), który zebrał fatalne recenzje, pięć nominacji do Złotej Maliny, a Bo przyniósł Złotą Malinę dla najgorszej aktorki. Grażyna Stachówna, pisząc o tym filmie, stwierdziła, że "W tej wersji ważniejsza od Tarzana okazała się Jane, grana przez Bo Derek, której nagość zdominowała film".
Potem zagrała główną postać Anastazji w drugiej produkcji męża, dramacie "Fantazje" ("Fantasies", 1981). Następny występ w melodramacie soft-core Johna Dereka "Bolero" (1984) otrzymał sześć Złotych Malin (w tym dla najgorszej aktorki), a ostatnia produkcja fantasy Dereka "Duchy tego nie robią" ("Ghosts Can't Do It", 1990) zebrała cztery Złote Maliny (m.in. dla najgorszej aktorki). W 1990 przyznano jej jeszcze jedną Złotą Malinę dla najgorszej aktorki dekady. Kandydowała do roli Stacey Sutton w filmie o Jamesie Bondzie "Zabójczy widok" (1985), którą ostatecznie zagrała Tanya Roberts i Jane Spencer w komedii "" (1988), którą otrzymała Priscilla Presley.
Występowała później na małym ekranie, m.in. w sitcomie ABC "Oni, ona i pizzeria" ("Two Guys, a Girl and a Pizza Place", 2001), serialu CBS "Siódme niebo" ("7th Heaven", 2003-2005) jako pani Kinkirk oraz serialu 20th Century Fox "" ("Fashion House", 2006) w roli Marii Gianni, bezlitosnej potężnej kobiety interesu i właścicielki domu mody.
Życie prywatne.
W 1974 poznała starszego od niej o 30 lat reżysera Johna Dereka, który rozwiódł się z aktorką Lindą Evans i 10 czerwca 1976 ożenił się z nią. John Derek zmarł 18 maja 1998. 
W 2002 związała się z aktorem Johnem Corbettem, za którego wyszła za mąż w grudniu 2020.

</doc>
<doc id="834946" url="https://pl.wikipedia.org/wiki?curid=834946" title="Czesław Marchaj">
Czesław Marchaj

Czesław Marchaj (ur. 9 lipca 1918 w Słomnikach, zm. 21 lipca 2015 w Warszawie) – polski ekspert w dziedzinie aero- i hydrodynamiki oraz teorii żeglowania. Autor znanego podręcznika "Teoria żeglowania". Członek brytyjskiego Królewskiego Stowarzyszenia Architektów Okrętowych.
Pionier badań aerodynamiki ożaglowania w tunelach aerodynamicznych i naukowego podejścia, wzorowanego na aerodynamice lotniczej, do własności aerodynamicznych statków żaglowych. Polski zawodnik w klasie Finn w latach 50. i 60. Konsultant budowy jachtów startujących w regatach Pucharu Ameryki.
Okres przedwojenny i II wojna światowa.
W młodości interesował się lotnictwem i szybownictwem. Do gimnazjum uczęszczał w Kielcach, lecz w 1933 roku przeprowadził się z rodziną do Warszawy i zdał maturę w Gimnazjum im. Tadeusza Reytana. Studiował w Państwowej Wyższej Szkole Budowy Maszyn i Elektrotechniki w Warszawie, po czym podjął pracę w Instytucie Aerodynamicznym Politechniki Warszawskiej.
W czasie wojny ukończył podchorążówkę ZWZ-AK, wykonywał w Warszawie zadania wywiadowcze dla AK (obserwacja „folksdojczów” itp.). Zetknął się ze środowiskiem ruchu Zadruga i został jej członkiem, przyjmując imię „Władybor”. Był też członkiem Stronnictwa Zrywu Narodowego i brał udział w kolportażu pisma „Zryw” – organu tej partii.
Okres powojenny.
Po II wojnie światowej Czesław Marchaj miał zablokowany dostęp do instytucji i organizacji związanych z lotnictwem, ze względu na podejrzenia władz o nieprzychylność dla ustroju PRL. Związał się wtedy z żeglarstwem, jako dziedziną najbliższą lotnictwu i aerodynamice. Pracował m.in. jako dziennikarz tygodnika „Wieś”. W 1949 roku został aresztowany za próbę ucieczki do Szwecji, tj. nielegalnego przekroczenia granicy, i przebywał w areszcie przez półtora roku, do czerwca 1951 roku. Orzeczoną dodatkowo karę grzywny obniżono w 1953 roku na mocy amnestii.
W 1953 roku, korzystając ze swej wiedzy w dziedzinie aerodynamiki, zmodyfikował (w ramach przepisów klasowych) jacht klasy Finn i wygrał na nim regaty-maraton na trasie Warszawa-Gdańsk, pokonując krajową czołówkę zawodników. Poproszony o wyjaśnienie niespodziewanego sukcesu, wygłosił w zimie 1953/54 serię wykładów dla członków warszawskich klubów żeglarskich, zebranych i opublikowanych następnie w 1957 w formie książki "Teoria żeglowania". Książkę tę Czesław Marchaj w późniejszym okresie wielokrotnie przeredagowywał i rozbudował do serii opracowań z teorii budowy i użytkowania statków żaglowych, publikowanych regularnie w wielu językach.
Swoje dokonania potwierdził wygraną w 1956 roku międzynarodowych regat w klasie Finn w Sopocie. Był aktywnym zawodnikiem regatowym i działaczem Polskiego Związku Żeglarskiego, a od 1959 roku pełnił w Związku funkcję wiceprezesa ds. szkoleniowych. W latach 60. rozpoczął działalność na forum międzynarodowym. W roku 1960 wyjechał po raz pierwszy na Uniwersytet w Southampton, gdzie został zatrudniony i spędził 2,5 roku (od czerwca 1960 do stycznia 1963). Powrócił do Polski w 1963. W latach 1962–1969 był przedstawicielem Polskiego Związku Żeglarskiego w YIRU (obecnie: ISAF – International Sailing Federation). W 1969 został odwołany z tej funkcji, być może za krytyczne uwagi wobec polityki władz PRL. W 1965 roku rozpoczął współpracę z magazynem „Żagle”. Od roku 1967 ponownie przebywał w Southampton i miał tam pozostać do roku 1970.
Działalność poza granicami Polski.
W roku 1970 otrzymał w Anglii azyl polityczny. W 1976 roku ukończył studia na Uniwersytecie w Southampton, otrzymując tytuł magistra filozofii na podstawie rozprawy "Unsteady motion of sailing craft (rolling)". Rozpoczął też intensywną działalność naukową. Publikował szereg prac z teorii budowy i użytkowania statków żaglowych, był konsultantem przy budowie morskich jachtów regatowych (jacht „Lionheart”, Puchar Ameryki 1980) oraz przy dochodzeniach w sprawie morskich katastrof żaglowców (tragedia regat Fastnet Race 1979).
W swoich książkach analizował wiele zjawisk wcześniej znanych z żeglarskiego doświadczenia, ale nieopisanych matematycznie, jak np. zjawisko dynamicznej niestabilności niektórych jachtów przy pełnych wiatrach. Prezentował także doświadczalne i teoretyczne (badania w tunelu i modelowanie matematyczne) weryfikacje (lub obalenia) faktów i mitów żeglarskich, jak np. mit o roli foka w powstawaniu efektu dyszy.
28 lipca 2015 roku został pochowany na cmentarzu Powązkowskim w Warszawie.
Upamiętnienie.
19 lipca 2019 roku w Alei Żeglarstwa Polskiego w Gdyni na południowym falochronie przystani jachtowej Marina Gdynia odsłonięto tablicę pamiątkową poświęconą Czesławowi Marchajowi.

</doc>
<doc id="834947" url="https://pl.wikipedia.org/wiki?curid=834947" title="Before the Fall">
Before the Fall



</doc>
<doc id="834952" url="https://pl.wikipedia.org/wiki?curid=834952" title="Luleminko">
Luleminko

Luleminko – wyludniona kolonia w Polsce położona w województwie pomorskim, w powiecie słupskim, w gminie Kobylnica na Równinie Słupskiej.
W latach 1975–1998 miejscowość administracyjnie należała do województwa słupskiego.
Występuje również wariant nazewniczy Luleminek.

</doc>
<doc id="834958" url="https://pl.wikipedia.org/wiki?curid=834958" title="AB Pictoris">
AB Pictoris

AB Pictoris – gwiazda typu pomarańczowy karzeł, położona w gwiazdozbiorze Malarza. Należy do gwiazd zmiennych typu BY Draconis. Jest oddalona od Ziemi o 154 lata świetlne. Temperatura powierzchni tej gwiazdy wynosi 4875 K.
Układ planetarny.
W roku 2003 i 2004 zespół astronomów z ESO sfotografował pojedynczy obiekt okrążający tę gwiazdę, oznaczony AB Pictoris b – planetę lub brązowego karła. Najbardziej prawdopodobna masa tego ciała przekracza 13 mas Jowisza, więc prawdopodobnie jest to jednak brązowy karzeł.

</doc>
<doc id="834970" url="https://pl.wikipedia.org/wiki?curid=834970" title="Kozłówek (województwo pomorskie)">
Kozłówek (województwo pomorskie)

Kozłówek (kaszb. "Kùleszewsczi Młin") – uroczysko-dawna miejscowość w Polsce położona w województwie pomorskim, w powiecie słupskim, w gminie Kobylnica na Równinie Słupskiej.
W latach 1975–1998 miejscowość administracyjnie należała do województwa słupskiego.

</doc>
<doc id="834971" url="https://pl.wikipedia.org/wiki?curid=834971" title="Karolina Brunszwicka">
Karolina Brunszwicka

Karolina z Brunszwiku-Wolfenbüttel (ur. 17 maja 1768 w Brunszwiku, zm. 7 sierpnia 1821 w Londynie) – królowa Wielkiej Brytanii i Hanoweru jako żona króla Jerzego IV, wcześniej księżna Walii.
Była córką Karola Wilhelma, księcia Brunszwiku-Lüneburga-Wolfenbüttel oraz Augusty Charlotty, księżniczki Walii, siostry króla Jerzego III. 
Wyszła za mąż za swojego kuzyna, przyszłego króla Jerzego IV. Uroczystość odbyła się 8 kwietnia 1795 roku, w St. James’s Palace w Londynie. Jej małżonek uważał Karolinę za kobietę brzydką i niedbającą o higienę, poza tym podejrzewał, że w chwili ślubu Karolina nie była już dziewicą. On sam był już raz żonaty – w sekrecie ożenił się z Marią Fitzherbert, ale to małżeństwo było nieważne, ponieważ ojciec Jerzego nie wyraził na nie zgody.
Król Jerzy IV i Karolina mieli tylko jedno dziecko – córkę Charlottę Augustę (późniejszą żonę Leopolda I Koburga). Mąż notorycznie zdradzał Karolinę, jedną z jego kochanek była Grace Elliott. Ona również nie pozostawała mu dłużna i miała wielu kochanków, m.in. Włocha Bartolomea Pergamiego. Król wykorzystał to jako pretekst do wytoczenia małżonce procesu w oparciu o przyjętą przez parlament ustawę "Pains and Penalties Bill" z 1820 roku. Ustawę wycofano z parlamentu, gdyż królowa była popularna, natomiast króla obwiniano o spadek autorytetu rodziny królewskiej. Jerzy IV zabronił Karolinie uczestnictwa w jego koronacji 19 lipca 1821 roku. 
Karolina zmarła kilka tygodni później w wieku 53 lat w Brandenburg House w Hammersmith i była ostatnią królową-małżonką, która nie przeżyła swojego króla-męża. Została pochowana w katedrze w Brunszwiku, jednak przejściu konduktu żałobnego z Londynu do portu w Harwich towarzyszyły blokady i demonstracje. 
William Hone napisał satyryczny poemat o królowej, zatytułowany "Caroline".

</doc>
<doc id="834975" url="https://pl.wikipedia.org/wiki?curid=834975" title="AB Pictoris b">
AB Pictoris b

AB Pictoris b – planeta okrążająca gwiazdę AB Pictoris. Jak dotąd wiadomo bardzo mało o tym obiekcie. Jego masa wynosi około 13,5 mas Jowisza, więc przypuszcza się, że obiekt ten może być brązowym karłem.

</doc>
<doc id="834979" url="https://pl.wikipedia.org/wiki?curid=834979" title="Otok (województwo pomorskie)">
Otok (województwo pomorskie)

Otok (kaszb. "Òtok", niem. "Wernersbrunn") – dawna nazwa folwarku, należącego do Kobylnicy, obecnie teren tej wsi w Polsce położona w województwie pomorskim, w powiecie słupskim, w gminie Kobylnica.
Miejscowość położona jest na Równinie Słupskiej w pobliżu drogi krajowe nr 21.
Folwark należący do Kobylnicy, na początku XX w. z 19 mieszkańcami. W 1932 właściwy dla miejscowości urząd stanu cywilnego znajdował się w Łosinie. Miejscowość należała do parafii ewangelickiej przy kościele zamkowym w Słupsku, natomiast katolicy uczęszczali do tamtejszego kościoła św. Ottona.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Otok: Otok

</doc>
<doc id="834985" url="https://pl.wikipedia.org/wiki?curid=834985" title="Franciszek Józef (ujednoznacznienie)">
Franciszek Józef (ujednoznacznienie)



</doc>
<doc id="834989" url="https://pl.wikipedia.org/wiki?curid=834989" title="Warszawianka (klub sportowy)">
Warszawianka (klub sportowy)

Klub Sportowy „Warszawianka” – polski wielosekcyjny klub sportowy z siedzibą w Warszawie, założony 21 stycznia 1921, a formalnie zarejestrowany 27 listopada 1921. Jeden z najbardziej zasłużonych warszawskich klubów sportowych.
Historia.
Powstanie klubu.
Powstanie Warszawianki jest związane z dwoma stołecznymi drużynami piłkarskimi. Pierwszą z nich była drużyna Slavia, drugą Polonia. Slavia, została założona w 1917 roku i była międzyszkolną drużyną piłkarską uczniów gimnazjów Konopczyńskiego i Reja. Wśród nich byli także Czesi i to dzięki nim drużyna przyjęła nazwę Slavia. Początkowo treningi Slavia odbywała na Agrykoli, później zaś w Parku Skaryszewskim. Tam treningi odbywały się już łącznie z piłkarzami Polonii. Po krótkim okresie wspólnych treningów członkowie Slavii postanowili rozwiązać swoją drużynę i wstąpić do Polonii, tworząc drużynę juniorów.
W 1920 roku pomiędzy młodymi piłkarzami a zawodnikami pierwszej drużyny zaczęło dochodzić coraz częściej do różnych nieporozumień. Punktem decydującym o dalszym losie klubu było zebranie członków Polonii, które odbyło się w połowie stycznia 1921 roku. W związku z brakiem możliwości zabrania głosu podczas zebrania, większość młodych piłkarzy odeszła z Polonii i założyła własny klub. Pierwsze spotkanie założycielskie klubu miało miejsce 21 stycznia 1921 roku, w mieszkaniu Zbigniewa Olewskiego przy ul. Hożej. Wówczas powstał klub. Jeszcze bez nazwy, zarządu i statusu. Te były ustalane na spotkaniach w pierwszej siedzibie klubu przy ul. Czackiego 8, w mieszkaniu rodziny Luxenburgów. Ostatnie ze spotkań organizacyjnych odbyło się w listopadzie 1921 roku i od tego momentu klub funkcjonował w pełni.
Nazwa, barwy i herb klubu.
Początkowo planowano powrót do nazwy Slavia, jednak ostatecznie zdecydowano się na propozycję Stanisława Luxenburga - Warszawianka.
Przyjęte barwy klubu były wynikiem kompromisu. Połączono ze sobą barwy Slavii oraz Polonii. Barwy czarno-białe przejęto od Polonii, zaś krój koszulki od Slavii.
Projekt herbu klubu, funkcjonujący w niemal niezmienionej formie do dnia dzisiejszego, został zaś zaproponowany przez Wiktora Lotha oraz Aleksandra Szenajcha. 
Do II wojny światowej.
Pierwszą sekcją klubu była sekcja piłkarska. Jednak bardzo szybko powstały też sekcje lekkiej atletyki kobiet i mężczyzn, boksu, hokeja na lodzie czy szermierki. Sportowcy tych sekcji z powodzeniem rywalizowali w stolicy z zawodnikami warszawskiego AZS. W 1930, podczas meczu z Gwiazdą Warszawa, nastąpił pierwszy w Polsce przypadek uspokajania tłumu kibiców poprzez polewanie go wodą (po kopniaku w plecy zadanego przez bramkarza Gwiazdy napastnikowi Warszawianki doszło do przepychanek, które zakończył obecny na stadionie oficer polewając awanturujące się osoby wodą z hydrantu).
W 1928 roku klub otrzymał do dyspozycji nowy lokal klubowy przy ul. Wawelskiej.
W okresie II RP funkcję prezesa klubu pełnił ppłk. dypl. Leopold Gebel.
Lata wojny.
Po rozpoczęciu wojny działalność Warszawianki została zawieszona. Zdecydowana większość zawodników i zawodniczek brała udział w działaniach obronnych. W latach 1939-1943 zginęło bądź zmarło wielu przedwojennych sportowców Warszawianki. Byli to m.in.: Janusz Kusociński, Wacław Sankowski, Stanisław Luxenburg, Wacław Luxenburg i Eugeniusz Lokajski. Lista ta wydłużyła się o wiele nazwisk w czasie Powstania warszawskiego. Ogromne były także zniszczenia stolicy. Wszystko to utrudniło reaktywację klubu po wojnie.
Dwie reaktywacje po wojnie.
Pierwsze plany reaktywacji Warszawianki pojawiły się na warszawskiej Pradze już w 1944 roku. W 1945 roku do rozgrywek piłkarskich zgłosiła się drużyna Warszawianki, jednak po sezonie jej piłkarze przeszli do Polonii. Przedstawiciele sportów drużynowych związali się zaś z innymi zespołami.
Druga reaktywacja klubu rozpoczęła się w 1955 roku. Działacze Zrzeszenia Sportowego Start stworzyli w Warszawie dzielnicowe koła sportowe Startu. Jednym z nich było koło Warszawianka, którym zarządzać zaczęli przedwojenni zawodnicy i działacze Warszawianki. W wyniku reorganizacji sportowej koło sportowe Warszawianka uzyskała osobowość prawną i stopniowo zaczęła łączyć się z innymi kołami. W 1956 roku doszło do fuzji Warszawianki i Tęczy, później do fuzji Varsovii i Warszawianki. Proces reaktywacji zakończył się 17 lutego 1957 roku i tego dnia koło sportowe Warszawianka stało się samodzielnym Spółdzielczym Klubem Sportowym Warszawianka. Pierwszym prezesem klubu został Henryk Narojek. 
Nowy stadion i nowe czasy.
Zniszczenia wojenne spowodowały brak własnego stadionu. Obiekty przy ul. Wawelskiej zostały przejęte przez Zrzeszenie Sportowe Budowlani. Warszawiance przekazano tereny przy ul. Okopowej, które nie nadawały się do użytku. W 1953 roku ZS Start oddał do użytkowania Warszawiance obiekty sportowe przy ul. Puławskiej 101. Nowy stadion pozwolił na reaktywację sekcji przedwojennych oraz powstanie zupełnie nowych. Oprócz działalności sekcji wyczynowych, w 1959 roku powstały sekcje sportów masowych i turystyczna. W Sulejowie organizowano zaś obozy sportowe dla młodzieży. Z czasem w klubie powstały sekcje kolejnych dyscyplin: koszykówki, hokeja, łyżwiarstwa, kolarstwa, lekkiej atletyki, szermierki i od 1999 roku pływania jak również była obecna sekcja piłki nożnej (klub w tej dziedzinie odniósł sukcesy: mistrzostwo Warszawy w 1925 roku, grę w III lidze, pokonanie Legii w jej debiucie w I lidze). 
Największe sukcesy w całej historii istnienia klubu odnosili lekkoatleci. W czasie wojny pozycja Warszawianki mocno osłabła. Większość klubów w Polsce została zlikwidowana. W latach 50. XX wieku uroczyście reaktywowano działalność Warszawianki, a w 1961 roku oddano do użytku pierwsze obiekty przy ul. Puławskiej autorstwa architekta modernizmu Jerzego Sołtana, który wrócił z praktyki architektonicznej u Le Corbusiera w Paryżu. Stadion piłkarski, basen, korty tenisowe Warszawianki były bardzo nowoczesne. 
Warto również wspomnieć o niemałych sukcesach w piłce ręcznej. Sekcja piłki ręcznej w sezonie 2008/2009 posiadała dwie drużyny: pierwsza występowała w grupie A I ligi, zajmując ostatecznie 3 miejsce, zaś rezerwy w II lidze (drużyna została wycofana z rozgrywek w trakcie trwania sezonu). Po sezonie 2008/2009 sekcja piłki ręcznej została rozwiązana. Ponownie reaktywowano ją staraniami Tomasza Porzezińskiego (I trener), Pawła Rydza (II trener) i Tomasza Kamieńskiego (kierownik drużyny) w 2012 roku. Obecnie drużyna seniorów występuje w I lidze.
Sekcje ligowe.
KS Warszawianka – męska drużyna piłkarska uczestnicząca przez wiele lat w rozgrywkach o Mistrzostwo Polski.
KS Warszawianka – męska drużyna piłki ręcznej uczestnicząca przez wiele lat w rozgrywkach o Mistrzostwo Polski.
Obiekty.
Jednym z obiektów Warszawianki jest nowoczesny aquapark wyposażony w basen olimpijski.
Na kortach warszawianki były rozgrywane międzynarodowe turnieje tenisowe tj.: Turniej J&amp;S Cup, Suzuki Warsaw Masters 2008 i Warsaw Open.
Piłkarski stadion Warszawianki znajduje się przy ulicy Puławskiej. Stadion został wybudowany w roku 1928, a jego pojemność wynosiła 4000 miejsc. Inauguracja po otwarciu nowych obiektów nastąpiła w 1961 roku. W 2012 roku dotychczas zrujnowany i opuszczony obiekt został zrewitalizowany. Dawną murawę boiska zastąpiono nowoczesnymi boiskami o sztucznej nawierzchni.

</doc>
<doc id="834990" url="https://pl.wikipedia.org/wiki?curid=834990" title="Stokłosa">
Stokłosa

Stokłosa ("Bromus" L.) – rodzaj roślin należący do rodziny wiechlinowatych. Należą do niego 153 gatunki. Występują one głównie w strefie klimatu umiarkowanego półkuli północnej, w strefie międzyzwrotnikowej w górach.
Rozmieszczenie geograficzne.
Rodzaj niemal o kosmopolitycznym zasięgu. Brak jego przedstawicieli tylko na terenach niżej położonych w strefie równikowej. Większość gatunków występuje na półkuli północnej. W Ameryce Północnej jest 28 gatunków rodzimych (niemal drugie tyle introdukowanych), w Chinach jest 55 gatunków rodzimych, w Europie – 37 gatunków. Z Polski podano 26 gatunków, z czego większość introdukowanych.
Systematyka.
Rodzaj należący do rodziny wiechlinowatych ("Poaceae"). W obrębie rodziny należy do podrodziny wiechlinowe ("Pooideae"), plemienia "Bromeae".

</doc>
<doc id="834991" url="https://pl.wikipedia.org/wiki?curid=834991" title="GQ Lupi">
GQ Lupi

 
GQ Lupi – gwiazda położona w gwiazdozbiorze Wilka. Jest oddalona od Ziemi o ok. 457 lat świetlnych.
GQ Lupi jest młodą gwiazdą typu T Tauri, której masa wynosi 0,7 masy Słońca.
Układ planetarny.
W 2005 roku ogłoszono odkrycie planety okrążającej tę gwiazdę – GQ Lupi b. Odkrycie to było jednym z pierwszych, podczas którego bezpośrednio dostrzeżono obiekt planetarny. Nie wyklucza się również, że obiekt ten może być brązowym karłem. Ta planeta jest położona w ekosferze.

</doc>
<doc id="834994" url="https://pl.wikipedia.org/wiki?curid=834994" title="Działanie wewnętrzne">
Działanie wewnętrzne



</doc>
<doc id="834995" url="https://pl.wikipedia.org/wiki?curid=834995" title="Fisting analny">
Fisting analny

Fisting analny ( – pięść) – rodzaj aktywności seksualnej polegający na penetracji odbytu za pomocą całej dłoni. Niekiedy jest to również forma masturbacji.
Rodzaj techniki seksualnej odbywanej zarówno przez kobiety, jak i mężczyzn, polegającej na wprowadzaniu palców, całej dłoni, a czasem także głębiej – przedramienia – poprzez odbyt. Technika fistingu wymaga bardzo drobiazgowego przygotowania, tj. płukania (lewatywa głęboka) i czyszczenia odbytu.
Fisting analny potencjalnie niesie za sobą szereg zagrożeń dla zdrowia, w tym m.in. możliwą perforację jelita grubego, a także wzrost ryzyka zapadnięcia na chorobę nowotworową (Mięsak Kaposiego).

</doc>
<doc id="834999" url="https://pl.wikipedia.org/wiki?curid=834999" title="Numer 1">
Numer 1



</doc>
<doc id="835000" url="https://pl.wikipedia.org/wiki?curid=835000" title="David Connolly">
David Connolly

David Connolly (ur. 6 czerwca 1977 w Willesden) – irlandzki piłkarz, ale z pochodzenia Anglik. Występuje na pozycji napastnika w zespole Portsmouth. Mierzy 178 centymetrów, 68 waży kilogramów.
Kariera piłkarska.
David Connolly urodził się w Anglii i tam też zaczynał piłkarską karierę. Początkowo grywał w kadrze juniorów Watford FC, a w roku 1999 przedostał się do seniorów. Rozegrał w nim bardzo dobre trzy sezony, bo na 34 rozegrane spotkania zdobył 15 bramek.
Gdy zostawał piłkarzem Feyenoordu jednocześnie zmienił obywatelstwo na irlandzkie, z którym podpisał swój pierwszy kontrakt 1 sierpnia 1997 roku. Międzyczasie, kiedy grał dla owej drużyny był na wypożyczeniu w Wolverhampton Wanderers FC, gdzie spędził dwa sezony. W pierwszym nie zagrał ani jednego spotkania, ale w drugim za to zyskał zaufanie trenera i był wystawiany w każdym meczu. Przed wygaśnięciem kontraktu władze Feyenoordu namawiały Davida na przedłużenie kontraktu, ale ostatecznie wypożyczono go do Excelsioru Rotterdam.
Od 2001 występuje wyłącznie na angielskich klubach. Pierwszym z nich był Wimbledon FC, który zapłacił kwotę 285 tysięcy funtów. Następnie występował w West Ham United FC, które zapłaciło za niego pół miliona funtów, a następnie w Leicester City FC oraz Wigan Athletic FC. Ten ostatni zarząd był zobowiązany zapłacić największą dotychchczas sumę za transfer o wysokości trzech milionów funtów.
Obecnie jest zawodnikiem Sunderland AFC, gdzie trafił na zasadzie wolnego transferu 31 sierpnia 2006. Będzie w nim grać do 2009 roku. Zadebiutował w meczu The Championship pomiędzy Derby County FC. Mecz został wygrany 2:1 przez Sunderland, a David zdobył promującą bramkę do gry w pierwszej jedenastce.
Kariera reprezentacyjna.
W reprezentacją Irlandii gra od 29 maja 1996, kiedy to zadebiutował w meczu przeciwko reprezentacji Portugalii. Mecz zakończył się porażką 0:1, a David wszedł na boisko za Keitha O’Neilla.
Grał na Mistrzostwach Świata organizowanych w Korei i Japonii, gdzie Irlandia została wyeliminowana w 1/8 finału. Dostał opaskę kapitana, kiedy karierę zakończył jego obecny trener, niegdyś przyjaciel z reprezentacji Roy Keane. Dotychczas rozegrał 41 spotkań i zdobył 9 bramek.

</doc>
<doc id="835001" url="https://pl.wikipedia.org/wiki?curid=835001" title="GQ Lupi b">
GQ Lupi b

GQ Lupi b – planeta orbitująca wokół gwiazdy GQ Lupi. Jedna z pierwszych planet pozasłonecznych, które udało się bezpośrednio sfotografować – dokonano tego przy użyciu teleskopu Yepun wchodzącego w skład Very Large Telescope. Ponieważ masy GQ Lupi b nie udało się jeszcze dokładnie ustalić, obiekt ten może być również brązowym karłem.

</doc>
<doc id="835002" url="https://pl.wikipedia.org/wiki?curid=835002" title="Kolonia Sierakowo">
Kolonia Sierakowo

Kolonia Sierakowo-Kolonia – nieoficjalna kolonia wsi Sierakowo Słupskie w Polsce położona w województwie pomorskim, w powiecie słupskim, w gminie Kobylnica.
Miejscowość położona jest na Równinie Słupskiej.
W latach 1975–1998 miejscowość administracyjnie należała do województwa słupskiego.
Inne miejscowości o nazwie Sierakowo: Sierakowo, Sieraków, Sierakowice

</doc>
<doc id="835008" url="https://pl.wikipedia.org/wiki?curid=835008" title="F2">
F2



</doc>
<doc id="835010" url="https://pl.wikipedia.org/wiki?curid=835010" title="Scoia'tael">
Scoia'tael



</doc>
<doc id="835011" url="https://pl.wikipedia.org/wiki?curid=835011" title="Adelajda z Saksonii-Meiningen (1792–1849)">
Adelajda z Saksonii-Meiningen (1792–1849)

Adelajda z Saksonii-Meiningen, niem. "Adelheid Amalie Luise Therese Caroline" (ur. 13 sierpnia 1792 w Meiningen, Turyngia, Niemcy, zm. 2 grudnia 1849 w Bentley Priory, Stanmore, Middlesex, Wielka Brytania) – księżna Clarence, królowa Wielkiej Brytanii.
Była córką Jerzego I, księcia Saksonii-Meiningen, oraz księżniczki Luisy Eleonory (córki księcia Krystiana Hohenlohe-Langenburg). Jej bratankiem był Edward z Saksonii-Weimar, angielski wojskowy. Adelajda wyszła za mąż za księcia Clarence – Wilhelma (syna Jerzego III), przyszłego Wilhelma IV. Z tego małżeństwa urodziły się dwie córki:

</doc>
<doc id="835013" url="https://pl.wikipedia.org/wiki?curid=835013" title="Pierogowiec">
Pierogowiec

Pierogowiec (1990–2003 "Tarnogród-Pierogowiec") – część wsi Luchów Górny w Polsce, położona w województwie lubelskim, w powiecie biłgorajskim, w gminie Tarnogród.
Przez wieś przepływa niewielka rzeka Luchówka.
W latach 1975–1998 Pierogowiec administracyjnie należał do województwa zamojskiego.
Od 30 listopada 1990 do 30 maja 2003 Pierogowiec należał do Tarnogrodu; 31 maja stał 2003 się częścią wsi Luchów Górny.
Wieś stanowi sołectwo gminy Tarnogród.

</doc>
<doc id="835015" url="https://pl.wikipedia.org/wiki?curid=835015" title="Pakożer leśny">
Pakożer leśny

Pakożer leśny, pies leśny ("Speothos venaticus") – gatunek niewielkiego, drapieżnego ssaka z rodziny psowatych (Canidae), o krótkich kończynach i krępym tułowiu. Zamieszkuje lasy i zabagnione sawanny środkowej i południowej Ameryki. Zwierzę początkowo było odkryte i opisane z jaskini w Brazylii, jako zwierzę kopalne. Obecnie mimo dużego zasięgu zwierzę nie należy do najpospolitszej fauny tropikalnej. Jest to jedyny przedstawiciel rodzaju "Speothos". W Brazylii zwierzę zwie się: cachorro-vinagre, cachorro-do-mato (pies leśny) lub perro de monte (pies górski).
Występowanie i środowisko.
Pakożer leśny znakomicie przystosował się do życia w lasach. Występuje w kilku różnorodnych siedliskach od gęstych lasów po półleśne tereny trawiaste. Zamieszkuje podmokłe i bagienne tereny lasów deszczowych (żyje zawsze w pobliżu zbiorników wodnych) głównie selvas, lasy zalewowe i galeriowe, a także wilgotne lasy podrównikowe oraz bagniste, półleśne sawanny porośnięte drzewami i krzewami w Panamie, Kolumbii, Brazylii (Amazonia i stan Amazonas), Wenezueli, północnej Argentynie (prowincja Misiones), Peru i Gujanie.
Ewolucja i systematyka.
Hipotetyczny przodek pakożera leśnego pojawił się w Ameryce Południowej ok. 2,5 mln lat temu. W tym czasie wskutek ewolucji filetycznej powstał współczesny pakożer leśny. Ostatnie badania mitochondrialnego DNA wskazują na wcześniejsze rozejście się linii ewolucyjnych psa leśnego od pozostałych gatunków (Wayne, 1993, Nowak, 1999). Do niedawna zaliczano go do podrodziny "Simocyoninae" (razem z cyjonem i likaonem). Czasami przeważała teoria bliskiego pokrewieństwa z wilczkiem krótkouchym czy majkongiem krabożernym. Najnowsze badania jednoznacznie wskazują, że najmniej różne DNA ma pies leśny z pampasowcem grzywiastym ("Chrysocyon brachyurus"). Psa leśnego klasyfikuje się w plemieniu Canini, w podplemieniu Speotha, sygnalizując jednoznacznie oddzielność genetyczną od pozostałych gatunków. Wyróżnia się trzy podgatunki psa leśnego.
Wygląd.
Pakożery leśne nie wyglądają jak klasyczne psowate, wyglądem przypominają raczej łasicę bądź wydrę, będący efektem wodno-lądowego trybu życia. Osiągają długość ciała 55–75 cm, ogona 12–15 cm i wysokość w kłębie 30 cm. Masa ciała waha się w granicach 5–7 kg. Mają krótkie nogi (przystosowane do przebywania w gęstym lesie) i krępy tułów. Krótki i szeroki nieco zaokrąglony pysk, (czasami bardziej szpiczasto zakończony) małe zaokrąglone uszy. Szorstkie i szczeciniaste – brązowe, żółtawobure bądź ciemnokasztanowate futro, jaśniejsze na głowie i szyi (także na karku), ciemniejsze na ogonie i kończynach. Posiada małą okrągłą czaszkę (obwód 13 cm.) z 40 zębami (charakterystycznie zmodyfikowane siekacze z dłuższą i ostrzejszą koroną niż u innych psowatych) i silnymi szczękami przystosowanymi do rozszarpywania ofiar. Posiada błony pławne, co świadczy o stosunkowo częstym przebywaniu w środowisku wodnym. Diploidalna liczba chromosomów wynosi 74 (36 par).
Pożywienie.
Pakożery leśne są bardzo sprawnymi łowcami przystosowanymi do atakowania zwierząt nawet trzykrotnie większych od siebie. Mimo że są bardzo towarzyskie na swoją główną zdobycz jaką są duże gryzonie polują osobno. W skład ich diety wchodzą: kapibary, aguti, akuczi, paki, inne gryzonie, młode tapiry, nandu, od czasu do czasu dietę urozmaicając jaszczurkami, płazami i większymi rybami.
Rozmnażanie i tryb życia.
Zwierzę znakomicie pływa, potrafi nurkować, często poluje na swoje ofiary w wodzie. Niewiele wiadomo na temat społecznego zachowania i rozrodu tego gatunku. Psy leśne są bardzo towarzyskimi ssakami, żyją w stadach liczących 10-12 zwierząt. Prowadzą dzienny tryb życia, noc spędzają w norach (najczęściej wykopanych przez pancerniki), bądź w szczelinach skał lub pustych i spróchniałych pniach drzew. Podobnie jak inne psowate są wysoce hierarchiczne, samice alfa często niszczą mioty innych samic lub nie dopuszczają ich do wchodzenia w okres rui. Psy leśne są prawdopodobnie monogamiczne, czyli jedna para łączy się na całe życie. Okres rui trwa ok. 4 dni, w czasie której między samicą alfa a samcem alfa wielokrotnie dochodzi do zbliżenia. Po okresie ciąży trwającej ok. 63-67 dni, rodzi się od 2 do 6 młodych (średnio 3-4) którymi opiekują się obydwoje rodzice oraz reszta stada. Młode ważą ok. 130-190 gramów (Nowak, 1999). Szarobrązowe młode rodzą się ślepe i nieporadne, oczy otwierają w drugim tygodniu życia. Po około 8 tygodniach młode przestają przyjmować mleko matki i zaczynają dostawać lekko nadtrawiony pokarm mięsny. Rodzice opiekują się młodymi do piątego miesiąca życia, później podrostki zaczynają polować wraz z rodzicami (Nowak, 1999). Zarówno samce jak i samice osiągają dojrzałość płciową w pierwszym roku życia. Nie poznano jeszcze dokładnie areału i powierzchni terytorium jaki zajmuje stado psów leśnych, jedno jest pewne, w zależności od warunków siedliskowych, wielkości stada i dostępnego pokarmu jest on różny (Lounak, 2007). Mimo że psy leśne są w dużym stopniu towarzyskie, na ogół polują indywidualnie. Samce w nieco dziwny sposób zaznaczają swoje terytorium, nie podnoszą tylnej nogi, jak to robią inne psy, ale podczas oznaczania cały tułów zostaje oparty na tylnych kończynach o jakiś przedmiot np. drzewo lub część skały. Psy leśne w naturalnym środowisku dożywają 10 lat.
Podgatunki.
Wyróżnia się trzy podgatunki pakożera leśnego:
Antagonizm.
Pakożer leśny ma wielu naturalnych wrogów, do których należą jaguary amerykańskie, pumy płowe, kajmany, anakondy i duże ptaki drapieżne np. harpie wielkie. Wśród konkurentów o zasoby środowiska i pożywienia jedynie oceloty wielkie i wielkie koty (puma płowa, jaguar amerykański) są godne zauważenia.
Zagrożenia.
Pakożer leśny jest rzadkim gatunkiem na całym obszarze zasięgu występowania. Mimo że ze strony człowieka nie grozi im bezpośrednie niebezpieczeństwo, to niszczenie środowiska i hodowanie tych psów jako zwierzęta domowe oraz niskie cykle dynamiki populacji mogą stanowić pewną groźbę dla tego rzadkiego gatunku. Pies leśny jest jednym z ośmiu gatunków zwierząt, jakie planują sklonować brazylijscy naukowcy, by zapobiec wyginięciu gatunku.
Status ochrony.
Zwierzę jest prawnie chronione w większości krajów gdzie istnieją populacje tego gatunku. Pies leśny w klasyfikacji IUCN jest sklasyfikowany jako podwyższonego ryzyka (NT), ponieważ gatunek ma zbyt dużo izolowanych małych populacji poprzedzielanych nieodpowiednimi siedliskami, co może skutkować brakiem przepływu genów i zbyt małą zdrowotnością populacji. Zwierzę jest wpisane w załączniku Międzynarodowej Konwencji o Handlu Gatunkami Zagrożonymi Wyginięciem: CITES zwanej "Konwencją Waszyngtońską", handel i produkcja organiczna powinna być uregulowana odpowiednimi pozwoleniami-Appendix I (gatunek zagrożony). Gatunek jest często hodowany w ogrodach zoologicznych świata. (Burton i Burton, 1988; Nowak, 1999; Thornback i Jenkins, 1982)
Uwagi.
Łacińska nazwa "Speothos venaticus" oznacza prawdziwego jaskiniowego myśliwego. Ponieważ po raz pierwszy zwierzę zostało opisane ze skamieniałości polodowcowych z jaskini więc myślano, że jest zwierzęciem kopalnym. ""Speos" oznacza jaskinię, "othos" prawdę lub prawdziwość, "venaticus"" oznacza polowanie lub zdolność do polowania. (Systematyka.patrz wyżej).

</doc>
<doc id="835017" url="https://pl.wikipedia.org/wiki?curid=835017" title="Charizma">
Charizma

Charizma – szwedzki zespół działający od 1981 roku.
Jego założycielami są bracia: Bo, Jan i Göran Nikolausson. W połowie lat 90 do zespołu dołączyli Johan Mauritzson i Tomas Karlsson.
W roku 2004 zespół wystąpił w estońskiej Eurowizji, gdzie ostatecznie zajął piąte miejsce. W 2007 roku Charizma ponownie próbowała sił w Eurowizji, tym razem polskiej, gdzie również uplasowali się na piątej pozycji.
W 2013 roku jeden z muzyków zespołu Thomas Karlsson był współautorem utworu "Thank_You_Very_Much dla Margaret. 
Od 2019 roku Thomas Karlsson i Johan Mauritzson wraz z producentem Joakim Övreniusem współpracują z szwedzką piosenkarką Clarą Rubensson (w Polsce znanej także pod pseudonimem Klara Rubaszma) czego owocem jest kilka singli na czele z utworem "The Ride", który to na Konkursie Piosenki Eurowizji w Rotterdamie wykonał w barwach Polski wokalista Rafał Brzozowski zajmując 14 miejsce w swoim półfinale. 

</doc>
<doc id="835025" url="https://pl.wikipedia.org/wiki?curid=835025" title="Tom Towles">
Tom Towles

Tom Towles (ur. 20 marca 1950 w Chicago, zm. 5 kwietnia 2015) − amerykański aktor.

</doc>
<doc id="835027" url="https://pl.wikipedia.org/wiki?curid=835027" title="Mirocin (Runowo Sławieńskie)">
Mirocin (Runowo Sławieńskie)

Mirocin ("Runowo-Kolonia") – część wsi Runowo Sławieńskie w Polsce, położona w województwie pomorskim, w powiecie słupskim, w gminie Kobylnica, na Równinie Słupskiej.
W latach 1975–1998 Mirocin administracyjnie należał do województwa słupskiego.

</doc>
<doc id="835028" url="https://pl.wikipedia.org/wiki?curid=835028" title="Zanim zapadnie noc">
Zanim zapadnie noc

Zanim zapadnie noc (ang. "Before Night Falls", hiszp. "Antes que anochezca") – amerykański film biograficzny w reżyserii Juliana Schnabela z 2000 roku opowiadający o życiu Reinaldo Arenasa.
Opis fabuły.
Scenariusz filmu oparty został na autobiografii Reinalda Arenasa, kubańskiego poety i pisarza.
Arenas wychowywany przez samą matkę, dorastał w biedzie. Inteligentny chłopiec zachwycał się wszystkim, co go otacza i utrwalał to w swojej poezji. Młody Reinaldo przyłączył się do powstańców pod wodzą Fidela Castro, którzy dążyli do obalenia dyktatorskich rządów Fulgencia Batisty. Po zwycięstwie rewolucjonistów wstąpił do rządu. W późniejszym okresie rozpoczął naukę na uniwersytecie w Hawanie. Za udział w demonstracjach homoseksualnych został aresztowany. W więzieniu spędził dwa lata. Po wyjściu na wolność opuścił Kubę i zamieszkał na Manhattanie.

</doc>
<doc id="835029" url="https://pl.wikipedia.org/wiki?curid=835029" title="SS Kaiser Franz Joseph I">
SS Kaiser Franz Joseph I



</doc>
<doc id="835038" url="https://pl.wikipedia.org/wiki?curid=835038" title="Edmund Sobkowiak">
Edmund Sobkowiak

Edmund Sobkowiak (ur. 25 stycznia 1914 w Poznaniu, zm. 11 maja 1988 w Warszawie) – polski bokser, wicemistrz Europy, olimpijczyk, powstaniec warszawski.
Życiorys.
Urodzony na Chwaliszewie, później mieszkał z rodziną na Jeżycach. Miał siedmioro rodzeństwa. Walczył w kategorii muszej i koguciej. Był wychowankiem i zawodnikiem klubu Warta Poznań, następnie Skody Warszawa, Okęcia Warszawa i Syreny Warszawa, a po wojnie walczył w barwach Orła Warszawa i Grochowa Warszawa. Uprawiał pięściarstwo z przerwą wojenną w latach 1930 – 1948. Uczestniczył w igrzyskach olimpijskich w Berlinie 1936 roku, odpadając w ćwierćfinale wagi muszej. Startując w mistrzostwach Europy w Mediolanie 1937, został wicemistrzem Europy w kategorii muszej. Dwa lata później na mistrzostwach Europy w Dublinie 1939, swój udział zakończył już w eliminacjach wagi koguciej. Uczestnicząc w mistrzostwach Polski, trzykrotnie wywalczył mistrzostwo w 1935 i 1936 w kategorii muszej, a w 1939 w wadze koguciej. Był też brązowym medalistą w 1946 w tej samej wadze. Czterokrotnie wraz z Wartą został drużynowym mistrzem Polski w latach 1934, 1935, 1936 i 1937. 13 razy wystąpił w reprezentacji Polski, odnosząc 8 zwycięstw, 1 remis i 4 porażki w latach 1936 – 1939.
W swojej karierze stoczył 350 walk, z czego 314 wygrał, 13 zremisował i 23 przegrał.
Powstaniec warszawski, dwukrotnie ranny, w walkach zginął jego młodszy brat Florian, również bokser. Po upadku powstania trafił do niewoli niemieckiej. Pochowany na cmentarzu Bródnowskim (kwatera 114G-5-31).

</doc>
<doc id="835039" url="https://pl.wikipedia.org/wiki?curid=835039" title="Portland Pirates">
Portland Pirates

Portland Pirates – amerykański klub hokeja na lodzie z siedzibą w Portland dyiaajacz w latach 1993–2016.
Historia.
W przeszłości był klubem farmerskim dla Washington Capitals (1993–2005), Anaheim Ducks (2005–2008), Buffalo Sabres (2008–2011), Phoenix Coyotes oraz miał własną filę w Augusta Lynx (ECHL).
Po zbyciu koncesji następcą prawnym w 2016 został Springfield Thunderbirds.

</doc>
<doc id="835044" url="https://pl.wikipedia.org/wiki?curid=835044" title="Wychowanie w wartościach ludzkich">
Wychowanie w wartościach ludzkich



</doc>
<doc id="835045" url="https://pl.wikipedia.org/wiki?curid=835045" title="Before Night Falls">
Before Night Falls



</doc>
<doc id="835047" url="https://pl.wikipedia.org/wiki?curid=835047" title="Antes que anochezca">
Antes que anochezca



</doc>
<doc id="835050" url="https://pl.wikipedia.org/wiki?curid=835050" title="Satelita geofizyczny">
Satelita geofizyczny

Satelity geofizyczne śledzą warunki na Ziemi. Krążąc po orbicie prawie biegunowej, regularnie obserwują powierzchnię Ziemi, dostarczając danych kartografom, geologom oraz poszukiwaczom surowców mineralnych w tym złóż ropy naftowej. Pokazują rodzaje i stan użytków rolnych, pozwalają rozpoznać obszary zagrożone przez szkodniki, na przykład szarańczę. Wykrywają wycieki ropy, pożary lasów, dewastację dżungli tropikalnej oraz zanieczyszczenia atmosfery i mórz.

</doc>
<doc id="835051" url="https://pl.wikipedia.org/wiki?curid=835051" title="Zbawiciel w siłach">
Zbawiciel w siłach

Zbawiciel w siłach ("Zbawiciel w majestacie", "Zbawiciel tronujący między mocami") (gr. "Kyrios ton dynameon"; ros. "Спас в силах trl. Spas w silach") – ikonograficzne przedstawienie Chrystusa Pantokratora, który zasiada w centrum ikony na tronie na tle trzech mandorli w formie czerwonego rombu, ciemnobłękitnego owalu i na dole czerwonego kwadratu. Podstawą ikony stały się prorocze wizje Ezechiela i Apokalipsa św. Jana.
Symbolika.
Romb symbolizuje Boską naturę, która jest "ogniem trawiącym", ogniem prawdy, Ducha. Owal jest symbolem wieczności i sfer niebieskich, czyli aniołów, które otaczają postać Chrystusa. Sam tron i podnóżek tronu z kołami jest obrazem chórów anielskich (tronów i serafinów). Czerwony kwadrat na dole jest symbolem ziemi. W narożnikach kwadratu umieszczone są symbole Ewangelistów (wyobrażenia: anioła (człowieka), lwa, cielca i orła – są to symbole odpowiednio Mateusza, Marka, Łukasza i Jana), co znaczy, że Ewangelia głoszona jest na cztery strony świata.
Czerwony i błękitny kolor szat Chrystusa symbolizuje zjednoczenie Jego dwóch natur, Boskiej i ludzkiej. Niekiedy ma szaty koloru złota, co oznacza promieniowanie Jego chwały Boskiej.
Zbawiciel prawą ręką błogosławi, a w lewej trzyma otwartą księgę – symbol swojej nauki i Prawa.
Ikona ukazuje Chrystusa w wymiarze kosmicznym i eschatologicznym: Chrystus jako Alfa i Omega przyjdzie powtórnie przy końcu czasów jako Sędzia świata; w Chrystusie jako Panu wszelkiego stworzenia i Dawcy życia przy końcu czasów objawi się nowa ziemia i nowe niebo.
Historia i występowanie.
"Zbawiciel w siłach" umieszczany był w staroruskim ikonostasie w centrum rzędu Deesis. W rosyjskiej ikonografii to przedstawienie znane jest od początku XV w.

</doc>
<doc id="835054" url="https://pl.wikipedia.org/wiki?curid=835054" title="Pirro Ligorio">
Pirro Ligorio

Pirro Ligorio (ur. ok. 1510 w Neapolu, zm. 30 października 1583 w Ferrarze) - włoski architekt, malarz, antykwarysta i projektant ogrodów.
Wybrane Realizacje.
Twórca słynnych ogrodów renesansowych, m.in.:
1. Świętego gaju dla księcia Orsiniego w Bomarzo, w którym znajduje się mnóstwo form takich jak:
2. ogrodów przy Villa d'Este koło Rzymu, z:

</doc>
<doc id="835055" url="https://pl.wikipedia.org/wiki?curid=835055" title="Zbawiciel w majestacie">
Zbawiciel w majestacie



</doc>
<doc id="835056" url="https://pl.wikipedia.org/wiki?curid=835056" title="Husajn ibn Talal">
Husajn ibn Talal

Husajn ibn Talal, król Husajn I (arab. حسين بن طلال; ur. 14 listopada 1935 w Ammanie, zm. 7 lutego 1999 tamże) – król Jordanii z dynastii Haszymidów.
Zarys biografii.
Najstarszy syn króla Jordanii Talala. Kształcił się w akademiach w Egipcie i Wielkiej Brytanii. Na czele państwa jordańskiego stał od 1952 (gdy objął tron po abdykacji chorego ojca) aż do śmierci w 1999. Uniezależnił się od wpływów Wielkiej Brytanii w 1956, kiedy włączył Legion Arabski (legion składał się z brytyjskich oficerów) do Jordańskich Sił Zbrojnych. W 1958 doprowadził do unii z Irakiem, tworząc krótkotrwałą Federację Arabską. Nie zdołał zapobiec stracie Zachodniego Brzegu Jordanu, utraconego podczas wojny sześciodniowej z Izraelem w 1967.
Doprowadził do likwidacji w 1970 baz Organizacji Wyzwolenia Palestyny (OWP) innych zbrojnych formacji palestyńskich na terytorium Jordanii (wojna domowa znana jako Czarny Wrzesień). W 1988 zrezygnował z praw do Zachodniego Brzegu Jordanu na rzecz Palestyńczyków. W 1994 zawarł pokój z Izraelem. 4 lutego 1999 r. Hussein został przewieziony helikopterem na oddział intensywnej terapii w Centrum Medycznym Króla Husajna, na zachód od Ammanu. Później doniesiono, że był w śpiączce i był podłączony do aparatury podtrzymującej życie po tym, jak jego narządy zawiodły. Na zewnątrz Centrum Medycznego Króla Husajna w tłumie Jordańczyków, którzy czuwali tam od powrotu króla, podniósł się płacz żalu. Źródła pałacowe podały, że rodzina króla Husajna postanowiła nie wyłączać jego aparatu podtrzymującego życie, woląc pozwolić mu umrzeć w sposób naturalny. Telewizja jordańska podała w biuletynie informacyjnym w piątek (5 lutego 1999 r.) wieczorem, że król Husajn nadal znajduje się na intensywnej terapii. Prezenterzy telewizyjni ubierali się na czarno i emitowano programy o życiu króla. Zmarł 7 lutego 1999 roku o godzinie 11:43 na zawał serca. Królowa Noor i czterech z jego pięciu synów byli u jego boku. W związku z jego śmiercią w Jordanii zarządzono trzy dni żałoby narodowej, a także zamknięto szkoły i wiele sklepów na znak szacunku. Żałobę narodową ogłosiło kilka państw m.in. Zjednoczone Emiraty Arabskie (40 dni), Egipt (3 dni), Algieria (3 dni), Oman (3 dni), Syria (3 dni), Jemen (3 dni), Autonomia Palestyńska (3 dni), Brazylia (3 dni), Bangladesz (2 dni), Kuwejt (2 dni), Nepal (2 dni), Indie (1 dzień).
Małżeństwa i potomstwo.
Jego pierwszą żoną została Dina Abd al-Hamid, księżniczka egipska. Ich ślub odbył się 19 kwietnia 1955; rozwiedli się rok później. Mieli córkę:
Po raz drugi ożenił się 25 maja 1961 z Antoinette Avril Gardiner, córką brytyjskiego pułkownika i doradcy w armii jordańskiej. Antoinette przyjęła imię Muna al-Husajn (Marzenie Husajna), ale nie nosiła tytułu królowej – jedynie tytuł księżnej. Para miała 4 dzieci:
24 grudnia 1972 poślubił Alię Baha ad-Din Tukan, Palestynkę, córkę jordańskiego dyplomaty. Zginęła ona w tajemniczych okolicznościach w katastrofie heliktoptera w 1977. Para miała 2 dzieci:
Jego czwartą żoną została 15 czerwca 1978 Amerykanka pochodzenia syryjskiego Elisabeth (Lisa) Halaby. Przyjęła ona imię: Nur al-Husajn (Światło Husajna). Para miała 4 dzieci:

</doc>
<doc id="835063" url="https://pl.wikipedia.org/wiki?curid=835063" title="Podrzeń">
Podrzeń

Podrzeń, blechnum ("Blechnum") – rodzaj paproci należący do rodziny podrzeniowatych. W wąskim ujęciu, w systemach klasyfikujących paprocie do drobnych rodzajów i rodzin, obejmuje ok. 23–30 gatunków. Z kolei w systemach klasyfikujących gatunki paproci do szeroko ujmowanych rodzajów i rodzin włączanych jest tu ok. 240 gatunków. W wąskim ujęciu zaliczane tu rośliny występują w Ameryce Południowej i Środkowej, z pojedynczymi przedstawicielami w Afryce. Rodzaj w szerokim ujęciu jest niemal kosmopolityczny (zasięg nie obejmuje jedynie obszarów pustynnych, północnej Azji i północno-wschodniej Ameryki Północnej). W szerokim ujęciu do rodzaju tego należy rosnący w Polsce podrzeń żebrowiec "Blechnum spicant", który w wąskich ujęciach klasyfikowany jest jako "Struthiopteris spicant".

</doc>
<doc id="835073" url="https://pl.wikipedia.org/wiki?curid=835073" title="Steve Jocz">
Steve Jocz

Steve Jocz, właśc. Stephen Martin Jocz (ur. 23 lipca 1981 w Ajax) – perkusista punkrockowego zespołu Sum 41. Razem z Deryckiem Whibleyem założył ten zespół. Znał Derycka jeszcze zanim zaczęli chodzić do szkoły średniej. Ma polskie korzenie.
Stephen uczestniczył w tworzeniu płyty Avril Lavigne "The Best Damn Thing", grał na perkusji. 17 kwietnia na swoich profilach na Facebooku i Twitterze ogłosił, że odchodzi z zespołu.

</doc>
<doc id="835075" url="https://pl.wikipedia.org/wiki?curid=835075" title="Rohrmoos">
Rohrmoos



</doc>
<doc id="835076" url="https://pl.wikipedia.org/wiki?curid=835076" title="Roehrmoos">
Roehrmoos



</doc>
<doc id="835083" url="https://pl.wikipedia.org/wiki?curid=835083" title="Funkcja maksimum">
Funkcja maksimum



</doc>
<doc id="835085" url="https://pl.wikipedia.org/wiki?curid=835085" title="Turkenfeld">
Turkenfeld



</doc>
<doc id="835086" url="https://pl.wikipedia.org/wiki?curid=835086" title="Tuerkenfeld">
Tuerkenfeld



</doc>
<doc id="835087" url="https://pl.wikipedia.org/wiki?curid=835087" title="Grobenzell">
Grobenzell



</doc>
<doc id="835090" url="https://pl.wikipedia.org/wiki?curid=835090" title="Groebenzell">
Groebenzell



</doc>
<doc id="835091" url="https://pl.wikipedia.org/wiki?curid=835091" title="Altomunster">
Altomunster



</doc>
<doc id="835093" url="https://pl.wikipedia.org/wiki?curid=835093" title="Altomuenster">
Altomuenster



</doc>
<doc id="835095" url="https://pl.wikipedia.org/wiki?curid=835095" title="Hilgertshausen">
Hilgertshausen



</doc>
<doc id="835096" url="https://pl.wikipedia.org/wiki?curid=835096" title="Tandern">
Tandern



</doc>
<doc id="835097" url="https://pl.wikipedia.org/wiki?curid=835097" title="Horgertshausen">
Horgertshausen



</doc>
<doc id="835098" url="https://pl.wikipedia.org/wiki?curid=835098" title="Hoergertshausen">
Hoergertshausen



</doc>
<doc id="835099" url="https://pl.wikipedia.org/wiki?curid=835099" title="Synagoga Szywe Kryjem w Lublinie">
Synagoga Szywe Kryjem w Lublinie

Synagoga Szywe Kryjem w Lublinie – nieistniejąca synagoga znajdująca się w Lublinie przy nieistniejącej obecnie ulicy Jatecznej 3, wchodząca w skład kompleksu synagogalnego na Podzamczu.
Synagoga została założona w XIX wieku w jednym z mniejszych pomieszczeń – prawdopodobnie dawnego aresztu dla przestępców, którzy popełnili wykroczenia przeciwko religii lub gminie żydowskiej – kompleksu synagogalnego na Podzamczu. Służyła głównie do odprawiania codziennych modlitw i nabożeństw.
Podczas II wojny światowej niemieckie władze okupacyjne nakazały zamknąć synagogę do celów kultowych. Po likwidacji lubelskiego getta synagoga wraz z całym kompleksem została wysadzona w powietrze.

</doc>
<doc id="835100" url="https://pl.wikipedia.org/wiki?curid=835100" title="Toshihiko Fukui">
Toshihiko Fukui

 – były gubernator (prezes) Banku Japonii i członek rady dyrektorów Banku Rozrachunków Międzynarodowych ("Bank of International Settlements").
Absolwent Uniwersytetu Tokijskiego. Przed prezesurą przez 40 lat pracował w Banku Japonii. Funkcję gubernatora banku centralnego pełnił od 20 marca 2003 do 19 marca 2008. Jego następcą został Masaaki Shirakawa.

</doc>
<doc id="835101" url="https://pl.wikipedia.org/wiki?curid=835101" title="Złote Maliny">
Złote Maliny



</doc>
<doc id="835112" url="https://pl.wikipedia.org/wiki?curid=835112" title="The Power of Equality">
The Power of Equality



</doc>
<doc id="835115" url="https://pl.wikipedia.org/wiki?curid=835115" title="Gpu">
Gpu



</doc>
<doc id="835124" url="https://pl.wikipedia.org/wiki?curid=835124" title="Wilcza Łapa">
Wilcza Łapa



</doc>
<doc id="835128" url="https://pl.wikipedia.org/wiki?curid=835128" title="Hieronim Lewandowski">
Hieronim Lewandowski

Hieronim Lewandowski (ur. 7 lipca 1909 w Błotnicy, zm. 12 stycznia 1998 w Poznaniu) – polski ksiądz katolicki, wikariusz parafii w Wielkopolsce, kapelan w więzieniu karno-śledczym przy ulicy Młyńskiej w Poznaniu.
Święcenia kapłańskie uzyskał 15 czerwca 1935 roku. Do 1938 był wikariuszem parafii w Kaźmierzu w powiecie szamotulskim i w Zaniemyślu w powiecie środzkim. Został przeniesiony do Poznania do parafii św.Wojciecha gdzie pracował do 1941 roku. Ścigany przez Gestapo, ukrywał się w Poznaniu. Po zakończeniu wojny został proboszczem parafii św.Wojciecha.
W latach 1945-1952 był kapelanem w więzieniu karno-śledczym przy ulicy Młyńskiej w Poznaniu. Został "za wrogą postawę z tej funkcji usunięty, w latach ubiegłych zdecydowanie wrogo występował na ambonie". W czasie swojej posługi w więzieniu przygotował na śmierć blisko sześćdziesięciu skazanych przez komunistów więźniów.
Był członkiem Komitetu Obchodów Roku Milenijnego w Poznaniu w kwietniu 1966 roku. 23 października 1966 roku mianowano go kanonikiem gremialnym Kapituły Metropolitalnej w Poznaniu.
Przez cały okres powojenny był inwigilowany i obserwowany przez komunistyczny aparat bezpieczeństwa. 29 stycznia 1957 roku założona zostaje na niego sprawa ewidencyjno-obserwacyjna, nr 1855. Po reorganizacji pionu SB Departament IV MSW zakłada kartę EOK ("ewidencja operacyjna na księdza"), nr 10158. Zapisywano w niej ważniejsze wszelkie kontakty z urzędami (starania o paszport itp.), wyjazdy zagraniczne, stanowiska i funkcje kościelne, "wrogie wypowiedzi". Ostatni zapis w teczce został dokonany 10 lipca 1981 roku.
W 1975 roku ks. Kanonik Hieronim Lewandowski zainicjował odzyskanie przez Kościół i odbudowę Klasztoru Franciszkanów w Woźnikach. Po załatwieniu odpowiednich formalności władze państwowe 30 stycznia 1976 roku przekazały zrujnowany obiekt Archidiecezji Poznańskiej.
Od 1980 roku przebywał na emeryturze. Został pochowany na cmentarzu Miłostowo w Poznaniu (pole 4, kwatera kanoników kapituły metropolitalnej).

</doc>
<doc id="835130" url="https://pl.wikipedia.org/wiki?curid=835130" title="Jamieńszczyzna">
Jamieńszczyzna

Jamieńszczyzna – część wsi Różaniec w Polsce, położona w województwie lubelskim, w powiecie biłgorajskim, w gminie Tarnogród.
W latach 1975–1998 Jamieńszczyzna administracyjnie należała do województwa zamojskiego.
Do I połowy XVIII wieku we wsi Różaniec istniał dwu łanowy folwark wójtowski, który był w posiadaniu Jamińskich, wnuków Jana Kuźmy (założyciela miejscowości).

</doc>
<doc id="835134" url="https://pl.wikipedia.org/wiki?curid=835134" title="Eching (powiat Freising)">
Eching (powiat Freising)

Eching – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Leży około 15 km na południowy zachód od Freising, przy autostradzie A9 i autostradzie A92.
Dzielnice.
W skład gminy wchodzi pięć dzielnic.
Polityka.
Wójtem gminy jest Josef Riemensberger z CSU, rada gminy składa się z 24 osób.

</doc>
<doc id="835135" url="https://pl.wikipedia.org/wiki?curid=835135" title="Siwianka">
Siwianka

1 miejscowość w Polsce:

</doc>
<doc id="835136" url="https://pl.wikipedia.org/wiki?curid=835136" title="Kościół św. Antoniego Padewskiego">
Kościół św. Antoniego Padewskiego



</doc>
<doc id="835142" url="https://pl.wikipedia.org/wiki?curid=835142" title="World Superbike">
World Superbike

World Superbike, Mistrzostwa Świata Superbike’ów – zawody motocyklowe organizowane przez Międzynarodową Federację Motocyklową. Mistrzostwa Świata w tej klasie odbywają się na motocyklach czterosuwowych, produkowanych wyłącznie seryjnie.
Jest to jedna z najważniejszych imprez organizowanych przez FIM obok MotoGP, SGP czy EWC.
Obecni producenci rywalizujący w WSBK to Ducati, BMW, MV Agusta, Aprilia, Honda, Kawasaki, Suzuki, Yamaha, a także nieobecni już Benelli i KTM.
Historia.
Pierwsze dwa tytuły w Mistrzostwach Świata w klasie Superbike zdobył Amerykanin Fred Merkel. W 1990 triumfował Francuz Raymond Roche, natomiast kolejne dwa lata to już dominacja Amerykanina Douga Polena. W roku 1993 mistrzem został kolejny Amerykanin Scott Russell. W latach 1994–1995 dwukrotnie zwyciężał Carl Fogarty, a kolejne dwa tytuły Mistrza Świata Brytyjczyk dołożył w roku 1998 i 1999. W międzyczasie po tytuły sięgali Australijczyk Troy Corser oraz kolejny z Amerykanów John Kocinski. W nowej dekadzie pierwszym mistrzem został Teksańczyk Colin Edwards. Rok później koronę odebrał mu reprezentant Antypodów Troy Bayliss.
Sezon 2002 to kolejny emocjonujący pojedynek o tytuł mistrzowski pomiędzy Baylissem i Edwardsem, którzy kompletnie zdominowali rywalizację. Świadczył o tym choćby fakt, że Australijczyk odniósł zwycięstwo w czternastu, natomiast Amerykanin w jedenastu wyścigach (jedyną wygraną wydarł im Japończyk Makoto Tamada). Pierwsza połowa sezonu należała do Baylissa, jednak w drugiej Edwards skutecznie odrabiał straty. O końcowym wyniku zadecydował jeden nieukończony wyścig w Holandii przez Troya. Ostatecznie Edwards pokonał rywala różnicą zaledwie jedenastu punktów.
W sezonie 2003, po odejściu Edwardsa i Baylissa do MotoGP, schedę po nich przejęli kierowcy fabrycznego Ducati – Anglik Neil Hodgson i Hiszpan Rubén Xaus. Neil zdominował początek sezonu, wygrywają aż dziewięć wyścigów z rzędu. W drugiej połowie sezonu skuteczniejszy był Xaus, sięgając po siedem triumfów. Mimo to nie miał szans odrobić ogromnych strat punktowych, która wyniosła ostatecznie aż sto trzy punkty. Po sezonie obaj zawodnicy przenieśli się do MotoGP, gdzie zostali zakontraktowani jako kierowcy ekipy D’Antin Ducati.
W roku 2004 prym fabrycznego Ducati wiedli jego nowi zawodnicy – rodak Hodgsona James Toseland oraz Francuz Régis Laconi. Laconi wykazał się większą skutecznością w walce o zwycięstwa, gdyż odniósł ich łącznie siedem przy zaledwie trzech Anglika, jednak to ostatecznie Toseland sięgnął po tytuł, wykazując się wyższą skutecznością w liczbie ukończonych wyścigów i stawaniu na podium (Francuz pięciokrotnie nie dojeżdżał do mety, w tym dwukrotnie w inauguracyjnej rundzie, na torze w Walencji). Ostatecznie kierowców bolońskiej ekipy przedzieliła różnica zaledwie dziewięciu punktów.
Sezon 2005 w pierwszej jego połowie był popisem Troya Corsera, który w pierwszych siedmiu występach sięgnął po sześć wygranych. Kierowca Suzuki wypracował na tyle dużą przewagą, że nie był jej w stanie zniwelować jego rodak Chris Vermeulen, który z kolei pięć wyścigów w siedmiu ostatnich startach, po czym przeszedł do królewskiej klasy MotoGP.
W 2006 roku Troy Bayliss powrócił do wielu latach przerwy, spędzonych na startach w Grand Prix i zdominował rywalizację, sięgając po dwanaście zwycięstw w sezonie, w tym aż osiem z rzędu. O jego tegorocznej świadczy fakt, iż w gościnnym występie w wyścigach Grand Prix zdominował także kończący sezon GP Walencji. Podium klasyfikacji generalnej dopełnili Toseland i Haga – przedzieliła ich różnica zaledwie dziesięciu punktów.
W sezonie 2007 mieliśmy do czynienia z pasjonującym pojedynkiem pomiędzy Anglikiem Jamesem Toselandem z fabrycznej Hondy Ten Kate oraz Japończykiem Noriyuki Hagą z Yamahy aż do ostatniej, finałowej rundy na francuskim torze Magny-Cours. Mimo dubletu Hagi, siódme i szóste miejsce zapewniło drugie mistrzostwo Toselandowi w karierze. Pokonał Japończyka różnicą zaledwie dwóch punktów. O tym, że sezon był wyrównany, świadczy fakt, iż obrońca tytułu Bayliss mimo aż siedmiu zwycięstw (tyle co Toseland), zajął dopiero czwartą lokatę. Podium klasyfikacji generalnej dopełnił Włoch Max Biaggi, który jeszcze dwa lata wcześniej startował w MotoGP. Do klasy królewskiej za to udał się w kolejnym roku Toseland.
W 2008 roku sezon od początku przebiegał pod dyktando Baylissa, który samym sięgnął po trzeci tytuł mistrzowski w karierze. Australijczyk reprezentujący Ducati w pokonanym polu pozostawił fabrycznych zawodników Yamahy – Corsera i Hagi. Blisko nich znajdowali się także Hiszpan Carlos Checa z Hondy i Niemiec Max Neukirschner z Suzuki.
W sezonie 2009 mieliśmy do czynienia z pasjonującym pojedynkiem pomiędzy Japończykiem Noriyuki Hagą, który zastąpił w ekipie Ducati Baylissa, a rewelacyjnym debiutantem ze Stanów Zjednoczonych, Benem Spiesem. Ostatecznie Haga znowu musiał pogodzić się z porażką, tracąc na koniec sezonu do Amerykanina sześć punktów. Słaba postawa Anglika Toma Sykesa w stosunku do postawy Włocha Michela Fabrizio, pozwoliła jednak zachować bolońskiej marce tytuł w klasyfikacji konstruktorów. Spies jako pierwszy w historii debiutant (pomijając Merkela z pierwszego sezonu serii) wywalczył tytuł mistrzowski. Znakomite wyniki zapewniły mu angaż w zespole startującym w królewskiej klasie MotoGP.
W roku 2010 drugi rok współpracy fabrycznej ekipy Aprilia z byłym czołowym zawodnikiem Grand Prix, Maxem Biaggim, zaowocował tytułem mistrzowskim. Włoch wyraźnie pokonał drugiego w klasyfikacji Anglika Leona Haslama, reprezentującego ekipę Suzuki. Udany sezon zaliczył debiutant Cal Crutchlow z ekipy Yamahy, który po sezonie trafił do MotoGP. Nieudany rok zaliczyła fabryczna ekipa Ducati, która postanowił zakończyć działalność w serii.
Mimo wycofania się fabrycznej ekipy Ducati, bolońska marka wspierała prywatną ekipę Althea, która korzystała z ich motocykli. Dzięki temu Hiszpan Carlos Checa zdominował rywalizację, detronizując Biaggiego i Aprilię. Checa w całym sezonie wygrał rekordową liczbę piętnastu zwycięstw.
Rok 2012 to wyrównany pojedynek o tytuł mistrzowski pomiędzy Biaggim, Tomem Sykesem i Marco Melandrim. Przez większą część sezonu w klasyfikacji prowadził ostatni z nich, jednak szereg błędów i awarii motocykla BMW sprawił, że Włoch ostatecznie zajął trzecie miejsce. Ostatecznie po drugi tytuł w karierze sięgnął Biaggi, który pokonał Sykesa o zaledwie pół punktu.
W sezonie 2013, po zakończeniu kariery przez Biaggiego, rolę lidera zespołu Aprilii pełnił Irlandczyk Eugene Laverty. Do ostatniej rundy sezonu walczył o tytuł z reprezentantem fabrycznej stajni Kawasaki, Anglikiem Tomem Sykes, który ostatecznie pokonał kierowcę Aprilii. Laverty opuścił serię na rzecz MotoGP, natomiast jego miejsce zajął Sylvain Guintoli. Francuz dzięki znakomitej postawie końcowej fazie sezonu odebrał tytuł Sykesowi. Sięgnął po ostatnie mistrzostwo dla Aprilii, która po sezonie zakończyła działalność w serii.
Lata 2015–2017 to okres dominacji reprezentanta Irlandii Północnej, Jonathana Rei, który szybko objął pozycję lidera w fabrycznym zespole Kawasaki. W tym czasie regularnie pokonywał swojego zespołowego partnera, Toma Sykesa oraz reprezentanta Ducati, Szkota Chaza Daviesa – swoich najgroźniejszych konkurentów. W roku 2017 wygrał szesnaście wyścigów, pobijając tym samym rekord Checi sprzed sześciu lat.
System punktacji.
Aktualny system punktacji.
Tory.
Tory na których są obecnie rozgrywane wyścigi zaliczane do WSBK.
Tory ostatnio wycofane (były w 2013, ale nie ma w 2014):

</doc>
<doc id="835144" url="https://pl.wikipedia.org/wiki?curid=835144" title="Drążarka">
Drążarka

Drążarka - obrabiarka służąca do usuwania materiału wykorzystując zjawisko erozji. Metody erozyjne są wysoko energetyczne, przez co są wykorzystywane w miejscach, gdzie obróbka skrawaniem byłaby trudna lub wręcz niemożliwa np. wykonanie otworu o średnicy 0,05 mm, usuwanie materiału z wewnętrznych narożników przedmiotu, obróbka bardzo twardych materiałów. 
Elektrodrążarki działają na zasadzie elektrodrążenia. Można nimi obrabiać tylko materiały, które są przewodnikami prądu elektrycznego, jak węgliki spiekane, stal (w tym również hartowaną), oraz inne metale. Usuwany materiał jest odwzorowaniem narzędzia - elektrody, oraz jego ruchu względem przedmiotu obrabianego. Elektrody wykonywane są z materiałów bardzo dobrze przewodzących prąd (miedź, mosiądz, grafit) dzięki czemu ich zużycie jest znacznie mniejsze niż przedmiotu obrabianego.
Drążarki ultradźwiękowe umożliwiają obróbkę materiałów będących izolatorami elektrycznymi jak diament i ceramika.

</doc>
<doc id="835145" url="https://pl.wikipedia.org/wiki?curid=835145" title="Bolesławin">
Bolesławin

Bolesławin – część wsi Różaniec w Polsce, położona w województwie lubelskim, w powiecie biłgorajskim, w gminie Tarnogród.
W latach 1975–1998 Bolesławin administracyjnie należał do województwa zamojskiego.

</doc>
<doc id="835146" url="https://pl.wikipedia.org/wiki?curid=835146" title="Elektrodrążarka">
Elektrodrążarka



</doc>
<doc id="835147" url="https://pl.wikipedia.org/wiki?curid=835147" title="Stefan Dybowski">
Stefan Dybowski

Stefan Dybowski, pseudonim „Wojciech Bandos” (ur. 31 sierpnia 1903 w Kleczewie, zm. 30 października 1970 w Warszawie) – polski nauczyciel, działacz społeczny, działacz ruchu ludowego, żołnierz; poseł do Krajowej Rady Narodowej i na Sejm Ustawodawczy (1947–1952), w latach 1947–1952 minister kultury i sztuki, w latach 1956–1963 redaktor naczelny i prezes zarządu Ludowej Spółdzielni Wydawniczej; bibliofil, bibliograf, członek założyciel Kaliskiego Towarzystwa Przyjaciół Książki (1927).
Życiorys.
Stefan Dybowski był synem Zofii i Teodora Dybowskiego, który od czasu strajku szkolnego w 1905 pozostawał pod stałym nadzorem policyjnym. Ojciec Teodora brał udział w powstaniu listopadowym. Władze rosyjskie zmusiły Teodora Dybowskiego i jego rodzinę do opuszczenia Zduńskiej Woli i zamieszkania w Piwonicach (obecnie dzielnica Kalisza), gdzie Teodor został nauczycielem. 
Stefan Dybowski w 1920 brał ochotniczo udział w obronie Warszawy jako członek Brygady Syberyjskiej. Od 1921 do 1932 był prezesem oddziału Związku Strzeleckiego w Kaliszu. W Kaliszu ukończył Gimnazjum im. Tadeusza Kościuszki, podjął następnie pracę jako nauczyciel w jednej z kaliskich szkół powszechnych. W 1923 był prezesem Koła Młodzieży Socjalistycznej w Kaliszu i przystąpił do Związku Nauczycielstwa Polskiego. 
W 1927 został sekretarzem nowo założonego Kaliskiego Towarzystwa Przyjaciół Książki. W towarzystwie tym prowadził Dybowski regionalne prace bibliograficzne, celem których było opracowanie pełnej bibliografii druków wydanych przez drukarnie kaliskie i literatury dotyczącej Kalisza, wydał wtedy pracę "W sprawie bibliografii literatury o Kaliszu" (1928); zbiór kilkuset starodruków uległ zniszczeniu w czasie II wojny światowej (1939–1945). W 1937 ukończył studia w Państwowym Instytucie Nauczycielskim w Warszawie.
Był żołnierzem Batalionów Chłopskich, działaczem Stronnictwa Ludowego „Wola Ludu”, Stronnictwa Ludowego (SL), a następnie Zjednoczonego Stronnictwa Ludowego (ZSL). Był członkiem Rady Naczelnej SL (1945–1949), członkiem Naczelnego Komitetu Wykonawczego SL (1946–1949), członkiem Naczelnego Komitetu Wykonawczego ZSL (1949–1956) i zastępcą członka Naczelnego Komitetu ZSL (od grudnia 1956 do marca 1969). Redaktorem czasopisma regionalnego „Ziemia Kaliska”.
Od 1944 do 1945 był wicewojewodą kieleckim i członkiem prezydium Wojewódzkiej Rady Narodowej w Kielcach (w latach 1952–1954 jej przewodniczącym), a następnie – do 1947 – wojewodą białostockim. W latach 1947–1952 był ministrem kultury i sztuki w pierwszym rządzie Józefa Cyrankiewicza; w czasie urzędowania zorganizował m.in. Państwowe Muzeum Auschwitz-Birkenau w Oświęcimiu i Państwowe Muzeum na Majdanku. Ponadto był posłem do Krajowej Rady Narodowej i na Sejm Ustawodawczy.
W latach 1954–1956 był zastępcą profesora i prorektorem Państwowej Wyższej Szkoły Pedagogicznej w Warszawie. Od 1959 do 1963 był prezesem Ludowej Spółdzielni Wydawniczej, po czym został wykładowcą na Uniwersytecie Warszawskim. W latach 1959–1961 kierował Towarzystwem Przyjaźni Polsko-Albańskiej. Odznaczony m. in. Krzyżem Komandorskim Orderu Odrodzenia Polski (1946) oraz Wielką Wstęgą Orderu Gwiazdy Rumuńskiej Republiki Ludowej (1948).
Stefan Dybowski był bratem Janusza Teodora Dybowskiego. Jego córką była Zofia Dybowska-Aleksandrowicz. Został pochowany na Cmentarzu Wojskowym na Powązkach w Warszawie (kwatera A 2 Tuje m. 5).

</doc>
<doc id="835152" url="https://pl.wikipedia.org/wiki?curid=835152" title="Fahrenzhausen">
Fahrenzhausen

Fahrenzhausen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Leży około 15 km na północny wschód od Freising, przy drodze B13.
Dzielnice.
W skład gminy wchodzą dzielnice: Appercha, Bachenhausen, Bärnau, Bergfeld, Fahrenzhausen, Gesseltshausen, Großeisenbach, Großnöbach, Hörenzhausen, Jarzt, Kammerberg, Kleineisenbach, Kleinnöbach, Lauterbach, Unterbruck, Viehbach i Weng.
Polityka.
Wójtem gminy jest Rudolf Jengkofer z CSU, poprzednio urząd ten obejmował Johann Kißlinger, rada gminy składa się z 16 osób.
Oświata.
W gminie znajdują się trzy przedszkole (125 miejsc) oraz szkoła podstawowa (9 nauczycieli, 194 uczniów).

</doc>
<doc id="835153" url="https://pl.wikipedia.org/wiki?curid=835153" title="27. rozdanie nagród Złotych Malin">
27. rozdanie nagród Złotych Malin

Złote Maliny przyznane za rok 2006

</doc>
<doc id="835155" url="https://pl.wikipedia.org/wiki?curid=835155" title="Aksjomaty Hilberta">
Aksjomaty Hilberta



</doc>
<doc id="835157" url="https://pl.wikipedia.org/wiki?curid=835157" title="Funkcja minimum">
Funkcja minimum



</doc>
<doc id="835158" url="https://pl.wikipedia.org/wiki?curid=835158" title="Kolonia Różaniecka">
Kolonia Różaniecka

Kolonia Różaniecka (lub "Kolonia Różaniec") – część wsi Wola Różaniecka w Polsce położona w województwie lubelskim, w powiecie biłgorajskim, w gminie Tarnogród.
W latach 1975–1998 Kolonia Różaniecka administracyjnie należała do województwa zamojskiego.

</doc>
<doc id="835160" url="https://pl.wikipedia.org/wiki?curid=835160" title="Kościół św. Antoniego z Padwy w Warszawie (Śródmieście)">
Kościół św. Antoniego z Padwy w Warszawie (Śródmieście)

Kościół św. Antoniego z Padwy – kościół rzymskokatolicki znajdujący się przy ulicy Senatorskiej 31/33 w Warszawie.
Opis.
Pierwszy warszawski barokowy kościół z prostą fasadą. Posiada jednonawowe, prostokątne wnętrze z transeptem i rzędami kaplic ołtarzowych (oraz dwie boczne). Kruchta oddzielona jest kratą (z XVIII wieku). W ołtarzach bocznych znajdują się obrazy świętego Franciszka i świętego Antoniego z Padwy namalowane przez Rafała Hadziewicza, a także obraz zdjęcia Chrystusa z Krzyża pędzla Annibala Vinici. We wnętrzu znajdują się też m.in. epitafia dwóch żon marszałka Mniszcha. W grudniu 2019 w kościele zostały zainstalowane relikwie I stopnia (fragment kości) świętego José Sáncheza del Río.
W krużgankach również umieszczono liczne epitafia zasłużonych osób (m.in. pisarki Klementyny Hoffmanowej, malarza Rafała Hadziewicza, poety Stanisława Jachowicza, aktora Ludwika Panczykowskiego, prezydenta Wilna Wiktora Malaszewskiego, pisarza Tadeusza Dołęgi-Mostowicza), a także poległych podczas II wojny światowej, zmarłych w niemieckich obozach koncentracyjnych oraz żołnierzy polskich walczących w obronie kraju. Ślady nieistniejącego cmentarza przykościelnego widoczne były jeszcze w okresie międzywojennym.
Historia.
Pierwszy kościół powstał z fundacji króla Zygmunta III Wazy jako sanktuarium dziękczynne za zdobycie Smoleńska 13 czerwca 1611. Data tego wydarzenia łączyła się z wyborem patrona kościoła w osobie Antoniego z Padwy. Budowę świątyni (początkowo drewnianej) zainicjowano w obecności monarchy 4 października 1623. Została ona powierzona zakonowi franciszkanów reformatów, sprowadzonych przez króla w 1623. Nową świątynię konsekrował 13 sierpnia 1635 wrocławski biskup Jan Baltazar Liesch. Powstała na niezabudowanym w tamtym czasie przedmieściu Warszawy.
W 1657 podczas potopu szwedzkiego klasztor wraz z kościołem uległ całkowitemu zniszczeniu dokonanemu przez wojska sprzymierzonego ze Szwedami Jerzego Rakoczego.
Z fundacji kasztelana Stanisława Leszczyc-Skarszewskiego w latach 1668–1680 wzniesiono pod kierunkiem Franciszka Czosłowicza nowy, murowany kościół, konsekrowany w roku 1679 przez biskupa poznańskiego Stefana Wierzbowskiego. Jednonawową świątynię o fasadzie z trójkątnym szczytem i o prostokątnym prezbiterium wybudowano najprawdopodobniej według projektu Józefa Belottiego; rzeźby we wnętrzu kościoła są dziełem Jana Jerzego Plerscha.
Świątynię często odwiedzał król Jan III Sobieski. W latach 1734–1735 z woli króla Augusta III Sasa po prawej stronie prezbiterium wybudowano lożę dla niego i małżonki (para królewska zamieszkiwała pobliski pałac); z ich fundacji wzniesiono też (1756) ołtarz św. Józefa. W latach 1757–1781 powstała kaplica Matki Boskiej. W 1770 kościół oddzielono od ulicy klasycystycznym ogrodzeniem, a w 1792 roku do krużganka dobudowano prostopadłe boczne ramiona według projektu Hilarego Szpilowskiego.
W 1766 we franciszkańskim klasztorze miał ukrywać się Giacomo Casanova, poszukiwany po pojedynku przez stronnictwo Branickich. W 1872 poddano remontowi budowlę, którą wcześniej (1813) naruszyła katastrofa sklepienia. W 1850 w tympanonie frontonu umieszczono obraz Matki Boskiej, a w 1851 ustawiono przed kościołem jej figurę (Niepokalanego Poczęcia) wykonaną przez Antoniego Messinga.
W 1866 roku została erygowana parafia. W 1867, w związku z kasatą zakonu oo. franciszkanów w ramach represji po powstaniu styczniowym, kościół przejęli księża diecezjalni. W następnych latach ołtarz główny przesunięto do ściany prezbiterium, zlikwidowano chór i zakrystię.
W 1895 roku zbudowano kaplicę Świętej Rodziny z ołtarzem wykonanym przez Wincentego Bogaczyka. W 1907 dobudowano kaplicę [Najświętszego Serca Jezusowego.
Jednym z wikariuszy na początku XX wieku był błogosławiony ks. Michał Woźniak.
Spalony kościół uległ znacznym zniszczeniom przez wojska niemieckie podczas walk powstańczych w 1944 roku. Przez jego teren przebijała się ze Starego Miasta do Śródmieścia część kompanii „Rudy” z batalionu „Zośka” pod dowództwem hm. ppor. Andrzeja Romockiego ps. „Morro”. W opuszczonym przez Niemców budynku, w kaplicy Najświętszego Serca Jezusowego, znaleziono wtedy zwłoki 30 rozstrzelanych osób oraz kilkadziesiąt ciał oblanych benzyną i częściowo spalonych. W czasie powstania szczególnie ucierpiał ołtarz główny i boczne, ambona i organy; ocalały kaplica Świętej Rodziny i krata oraz część sztukaterii przy sklepieniach kaplic.
Świątynię odbudowano w latach 1950–1956 według projektu Karola Szymańskiego. Ołtarz główny został konsekrowany przez kardynała Stefana Wyszyńskiego 18 stycznia 1969 roku.
1 lipca 1949 kościół i parafia zostały ponownie przekazane zakonowi franciszkanów reformatów.
W kulturze masowej.
Wykorzystane w kinematografii krużganki kościoła posłużyły jako niekonwencjonalne tło scen plenerowych, m.in. w filmach Akcja pod Arsenałem (1977), Jack Strong (2014). 

</doc>
<doc id="835161" url="https://pl.wikipedia.org/wiki?curid=835161" title="Funkcje minimum i maksimum">
Funkcje minimum i maksimum

Funkcje minimum i maksimum – funkcje przypisujące zbiorowi częściowo uporządkowanemu jego odpowiednio element najmniejszy i największy (o ile takie elementy istnieją). Często w zastosowaniach praktycznych rozważany zbiór ma skończenie wiele elementów (np. tylko dwa).
Zbiory liczbowe.
Minimum i maksimum formalnie są funkcjami przypisującymi parze liczb rzeczywistych formula_1 odpowiednio mniejszą (w przypadku minimum) i większą (w przypadku maksimum) z tych liczb. Dokładniej, dla formula_2 funkcje te dane są wzorami:
Funkcje minimum i maksimum można zapisać jawnymi wzorami:
Odwrotnie, wartość bezwzględną można wyrazić za pomocą funkcji maksimum i minimum:
Ponadto
Definicję te można łatwo uogólnić na funkcje skończenie wielu argumentów. Wystarczy zauważyć, że
W ten sposób można zdefiniować rekurencyjnie np.
Podobnie ma się rzecz z funkcją formula_13 Przypadek zbiorów nieskończonych omówiony jest niżej.
W gruncie rzeczy porządek argumentów nie jest istotny, z tego względu funkcje formula_14 definiuje się jako funkcje zbiorów, skracając ich zapis przez pominięcie nawiasów:
Definicja ogólna.
Dla dowolnego zbioru formula_16 z danym częściowym porządkiem minimum i maksimum można zdefiniować jako odpowiednio element najmniejszy lub największy:
Dla skończonych zbiorów, jeśli porządek jest liniowy, minimum i maksimum zawsze istnieje. Dla zbiorów nieskończonych już tak nie jest. Np. odcinki (przedziały) obustronnie otwarte formula_19 nie mają ani maksimum ani minimum.
Dla skończonego zbioru zachodzi ponadto:
czyli minimum pokrywa się z kresem dolnym zbioru, a maksimum z kresem górnym zbioru. Nie zawsze jest to prawda dla zbiorów nieskończonych, gdzie niekiedy istnieje kres dolny, jednak nie istnieje minimum lub też istnieje kres górny, a nie istnieje maksimum.
Minimum z dowolnego skończonego zbioru liczb rzeczywistych jest też kresem dolnym zbioru wszystkich średnich z elementów tego zbioru. Jest też granicą ciągu uogólnionych średnich rzędu formula_22 dla formula_23
Maksimum z dowolnego skończonego zbioru liczb rzeczywistych jest też kresem górnym zbioru wszystkich średnich z elementów tego zbioru. Jest też granicą ciągu uogólnionych średnich rzędu formula_22 dla formula_22 dla formula_26
Działania.
Można też traktować minimum i maksimum jako dwa działania algebraiczne. Każde z nich jest wewnętrzne, łączne i przemienne, nie posiada jednak elementu odwrotnego, a często także elementu neutralnego, więc tworzy półgrupę przemienną. Niekiedy istnieje element neutralny – jest to dla minimum największy element dziedziny, a dla maksimum jej najmniejszy element.
Niektóre języki programowania stosują do minimum i maksimum składnię funkcji (np. C, Java), a niektóre składnię operatora działania (np. SAS 4GL).

</doc>
<doc id="835167" url="https://pl.wikipedia.org/wiki?curid=835167" title="Mário Jardel">
Mário Jardel

Mário Jardel Almeida Ribeiro (ur. 18 września 1973 w Fortalezie) – brazylijski piłkarz grający na pozycji napastnika.
Kariera.
Profesjonalną karierę Mário Jardel zaczynał w CR Vasco da Gama. Po 4 latach przeniósł się do Grêmio Porto Alegre, z którym zdobył Copa Libertadores w 1995 roku. Po sezonie gry w Gremio Brazylijczyk przeniósł się do FC Porto. To był naprawdę świetny krok - przez 4 lata występów Jardel zdobył bagatela 130 goli w 125 meczach. Przed sezonem 2000-2001 27-letniego wówczas napastnika skusiła możliwość większych zarobków, które czekały na zawodnika w Galatasaray SK. W Stambule wytrzymał rok, ale to był także udany okres - 22 gole w 24 meczach i zdobyty Superpuchar Europy UEFA. Jardel zatęsknił za Portugalią i wrócił do tego kraju, ale tym razem do Sporting CP. Okazało się, że portugalski klimat jest dla Mário najlepszy - przez dwa sezony strzelił 53 gole w 49 meczach. Niespodziewanie Brazylijczyk przeniósł się jednak do słabej Ancony Calcio. Od tego czasu zawodnik windował w dół - zmieniał klub praktycznie co rok. W swojej karierze Jardel zdążył jeszcze zwiedzić następujące kluby: Bolton Wanderers, Newell’s Old Boys, Deportivo Alavés, Goiás EC, SC Beira-Mar oraz Anorthosis Famagusta. Od sierpnia 2007 r. do stycznia 2008 Mário występował w australijskim zespole Newcastle Jets. W czerwcu 2010 roku podpisał kontrakt z drużyną Czerno More występującą w bułgarskiej ekstraklasie. Po kilku miesiącach i ośmiu rozegranych meczach Jardel opuścił Czerno More i powrócił do Brazylii, gdzie został zawodnikiem Rio Negro Manaus.
W reprezentacji Brazylii Jardel grał rzadko. W latach 1996-2001 rozegrał zaledwie 10 meczów i zdobył tylko 1 bramkę.
Piłkarz w jednym z wywiadów w 2008 roku przyznał, że zażywał kokainę, co było prawdopodobną przyczyną jego piłkarskiego upadku. Jardel utrzymuje jednak, że nigdy nie był pod wpływem narkotyków podczas meczu, a zażywał je tylko na imprezach. Obecnie "Super Mário" walczy ze swoim nałogiem.

</doc>
<doc id="835168" url="https://pl.wikipedia.org/wiki?curid=835168" title="Jacek Ziarkowski">
Jacek Ziarkowski

Jacek Ziarkowski (ur. 23 stycznia 1975 w Rejowcu Fabrycznym) – polski piłkarz, grający na pozycji napastnika. Znany głównie z występów w Odrze Wodzisław Śląski dla której strzelił 16 bramek w Ekstraklasie. W barwach Dyskobolii Grodzisk Wlkp. wywalczył Puchar Polski. W sezonie 2001/02, jako zawodnik Hetmana Zamość, zdobył tytuł Króla Strzelców II ligi (22 gole).

</doc>
<doc id="835170" url="https://pl.wikipedia.org/wiki?curid=835170" title="MaxiCode">
MaxiCode

MaxiCode (UPS) – matrycowy, modularny, alfanumeryczny kod kreskowy o stałym wymiarze. Ze względu na swoją budowę może być stosowany do znakowania obiektów szybko poruszających się (np. ładunki poruszające się na przenośnikach). Może być dodatkowo umiejscowiony na powierzchniach zagiętych lub zakrzywionych. Symbolika została opracowana w 1992 roku przez firmę kurierską "United Parcel Service". Następnie symbolika została włączona do "Wykazu Ujednoliconych Symbolik" ("ang. USS - Unform Symbol Specyfications") przez organizację "AIM (Global Trade Association of the Automatic Identification &amp; Data Capture Industry)". Obecnie symbolika jest dostępna na licencji public domain. Oprócz symboli ASCII istnieje również możliwość kodowania znaków należących do alfabetu arabskiego, greckiego, hebrajskiego lub cyrilicy.
Budowa kodu.
Struktura fizyczna.
Kod ma stałe wymiary równe jednemu calowi kwadratowemu. Umożliwia to zakodowanie 93 znaków alfanumerycznych lub 138 cyfr (stała wartość) w 866 modułach. Każdy moduł ma kształt sześciokąta i przyjmuje dwa kolory "zaczerniony" lub "biały". Pojedynczy sześciokąt ma wymiary 1,02mm w pionie i 0,88mm w poziomie. Poszczególne moduły ułożone są w matrycy 30 lub 29 (poziomo) na 33 (pionowo) moduły. Specyfikacja dopuszcza i umożliwia połączenie do ośmiu kodów celem zwiększenia ilości przenoszonych danych.
W centralnej części kodu znajduje się przypominający tarczę strzelecką "wzór wyszukiwania", dzięki któremu skaner może rozpoznać położenie kodu. Wzór wyszukiwania składa się z trzech czarnych okręgów, pomiędzy którymi są białe przerwy. W pewnej odległości od wzoru wyszukiwania znajduje się sześć grup komórek stanowiących "wzór orientacyjny". Komórki te są symetrycznie ułożone względem wzoru wyszukiwania i pozwalają na określenie położenia kodu względem skanera (gdzie jest góra, dół, lewa i prawa krawędź).
Mechanizm korekcji błędów.
W kodzie stosuje się mechanizm korekcji błędów Reed-Solomon na dwóch poziomach korekcji
Struktura logiczna.
W kodzie grupy modułów tworzą tzw. "słowa kodowe". Jedno słowo kodowe odpowiada jednemu znakowi alfanumerycznemu. Dzięki możliwości kompresji cyfr jest możliwość kodowania dziewięciu cyfr w sześciu słowach kodowych. Kodowane dane dzielą się na dwa komunikaty:
Komunikat ma długość 60 bitów (modułów). W komunikacie tym wykorzystuje się mechanizm korekcji EEC, co wykorzystuje kolejne 60 bitów.
Tryby kodu.
Kod może występować w jednym z siedmiu trybów. Informacje o trybie zakodowane są w czterech bitach komunikatu pierwotnego. Tryb uzależniony jest od stosowanego poziomu korekcji, rodzaju przenoszonych danych oraz struktury symbolu. Dostępne tryby to:
W firmie UPS stosuje się tryb drugi lub trzeci.

</doc>
<doc id="835174" url="https://pl.wikipedia.org/wiki?curid=835174" title="Hallbergmoos">
Hallbergmoos

Hallbergmoos – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Leży około 8 km na południe od Freising, przy linii kolejowej Monachium – Port lotniczy Monachium.
Dzielnice.
W skład gminy wchodzą następujące dzielnice: Birkeneck, Brandstadl, Erching, Fischerhof, Goldach, Mariabrunn i Zwillingshof.
Polityka.
Wójtem gminy jest Klaus Stallmeister z FW, rada gminy składa się z osób.
Gospodarka.
Gmina znajduje się w bezpośrednim sąsiedztwie Międzynarodowego Portu Lotniczego Monachium. Na jej terenie znajduje się wiele hoteli lotniskowych oraz zakłady: Avid, SAP AG, O2, Carl Zeiss, Bull Computer, Cisco Systems, Citrix.

</doc>
<doc id="835175" url="https://pl.wikipedia.org/wiki?curid=835175" title="Heroldia Królestwa Polskiego">
Heroldia Królestwa Polskiego

Heroldia Królestwa Polskiego – władza rządowa, komisja dla rozpatrywania dowodów szlachectwa, czyli legitymacji szlacheckiej.
Pierwsza heroldia, obecnie znana pod nazwą Deputacja Senatu Królestwa Polskiego, powstała na mocy postanowienia królewskiego Aleksandra I Romanowa ogłoszonego 3 sierpnia 1817. Odtąd Senat corocznie wyznaczał deputację składającą się z trzech wojewodów i czterech kasztelanów, których zadaniem było utrzymywanie księgi tytułów honorowych zawierającej spis osób mających do nich prawo, a także rozważanie wzorów herbów dla starających się o uszlachcenie lub tytuł honorowy.
W 1832, po zakończeniu powstania listopadowego, powołano Tymczasowy Komitet do Rozpoznawania Szlachectwa, spełniający podobną funkcję.
Ukaz carski powołujący Heroldię Królestwa Polskiego nosi datę 25 czerwca (7 lipca nowego stylu) 1836 i ustanawia Heroldię przy II. Radzie Stanu Królestwa Polskiego w oparciu o przepisy art. 51-55 ustanowionego równocześnie prawa o szlachectwie. Zlikwidowany został zarazem tym dekretem działający w Warszawie Tymczasowy Komitet, a jego akta przekazano do Heroldii. Prezesem Heroldii był hrabia Aleksander Colonna-Walewski.
Po zastąpieniu w Warszawie Rady Stanu przez Warszawskie Departamenty Rządzącego Senatu, Heroldia pozostawioną była od 1841 jako osobna instytucja, przy ogólnych zebraniach tegoż senatu. W marcu 1861 atrybucje ogólnych zebrań Senatu przeszły na nowo utworzoną radę stanu królestwa, wskutek czego i Heroldia poddawała niektóre ze swoich czynności pod rozpoznawanie rady stanu.
Na koniec ukazem carskim z 24 maja (5 czerwca) 1861 Heroldia Królestwa Polskiego została zwinięta. Jej zadania przejęła przywrócona Rada Stanu (1861 - 67), później, na podstawie ukazu z 27 lutego (11 marca) 1870, Departament Heroldii Rządzącego Senatu w Petersburgu.

</doc>
<doc id="835178" url="https://pl.wikipedia.org/wiki?curid=835178" title="Osobowość wieloraka">
Osobowość wieloraka



</doc>
<doc id="835180" url="https://pl.wikipedia.org/wiki?curid=835180" title="Wtręty">
Wtręty



</doc>
<doc id="835181" url="https://pl.wikipedia.org/wiki?curid=835181" title="Zamieć pyłowa">
Zamieć pyłowa

Zamieć pyłowa – zbiór cząstek pyłu uniesionych z gruntu w miejscu obserwacji lub w pobliżu na małą wysokość przez dostatecznie silny i turbulentny wiatr. Rozróżnia się zamieć niską i wysoką:

</doc>
<doc id="835190" url="https://pl.wikipedia.org/wiki?curid=835190" title="Zaburzenie dysocjacyjne">
Zaburzenie dysocjacyjne



</doc>
<doc id="835192" url="https://pl.wikipedia.org/wiki?curid=835192" title="Nadleśnictwo Grodzisk">
Nadleśnictwo Grodzisk

Nadleśnictwo Grodzisk – jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu, której siedziba znajduje się w Lasówkach koło Grodziska Wielkopolskiego. Nadleśnictwo położone jest na terenie powiatów: grodziskiego, nowotomyskiego i szamotulskiego. Większość jego terenów należy do mezoregionu Pojezierza Poznańskiego, a niewielka część do mezoregionu Doliny Środkowej Obry.
Powierzchnia nadleśnictwa wynosi 22 271, 72 ha. Zasięg terytorialny obejmuje 72657 ha. Obszar Nadleśnictwa tworzy ponad 200 kompleksów leśnych i działek, przy czym powierzchnia większości z nich zawiera się w przedziale 1,0- 5,0 ha.
Lesistość Nadleśnictwa wynosi około 31,99%. Większość powierzchni leśnej zajmują drzewostany z panującymi gatunkami iglastymi. Sosna zajmuje 87% powierzchni leśnej.
W pobliżu siedziby nadleśnictwa w Lasówkach znajduje się wydzielone z terenu leśnego założenie parkowe (12,20 ha) z ponad 100-letnim drzewostanem w tym kilkoma pomnikowymi drzewami. Uchwałą Rady Miasta i Gminy z dnia 5 listopada 1991 obszar ten uznano za chroniony.
Do Nadleśnictwa należy także Ośrodek Szkoleniowo-Wypoczynkowy w Porażynie.

</doc>
<doc id="835202" url="https://pl.wikipedia.org/wiki?curid=835202" title="Hohenkammer">
Hohenkammer

Hohenkammer – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Leży około 15 km na północny zachód od Freising, nad rzeką Glonn.
Polityka.
Wójtem gminy jest Johann Stegmair z CSU, rada gminy składa się z 14 osób.

</doc>
<doc id="835205" url="https://pl.wikipedia.org/wiki?curid=835205" title="Kukułkowate">
Kukułkowate

Kukułkowate (Cuculidae) – rodzina ptaków z rzędu kukułkowych (Cuculiformes). Obejmuje ptaki o zróżnicowanej wielkości, długich ogonach i silnych nogach. Preferują środowiska leśne, choć niektóre gatunki żyją na otwartej przestrzeni. Główny pokarm to owady. Wiele gatunków należących do tej rodziny to pasożyty lęgowe – składają swoje jaja do gniazd innych ptaków. Często pisklęta kukułkowatych po wykluciu wyrzucają z gniazda jaja bądź pisklęta gospodarzy.
Występowanie.
Wszystkie kontynenty oprócz obszarów antarktycznych.
Podział systematyczny.
Do rodziny należą następujące podrodziny:
Uproszczony kladogram dla rodziny Cuculidae:

</doc>
<doc id="835210" url="https://pl.wikipedia.org/wiki?curid=835210" title="Kirchdorf an der Amper">
Kirchdorf an der Amper

Kirchdorf an der Amper, Kirchdorf a.d.Amper – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Leży około 10 km na północny zachód od Freising, nad rzeką Amper.
Dzielnice.
W skład gminy wchodzą następujące dzielnice: Berghof, Burghausen, Esterndorf, Geierlambach, Hahnbach, Helfenbrunn, Hirschbach, Nörting, Saulhof, Schellhof, Schidlambach, Voglhof, Wippenhausen i Unterberg.
Polityka.
Wójtem gminy jest Konrad Springer, rada gminy składa się z 14 osób.

</doc>
<doc id="835211" url="https://pl.wikipedia.org/wiki?curid=835211" title="Trupy">
Trupy

Trupy – polski yassowy zespół muzyczny powstały w styczniu 1995 roku w Sopocie. W kwietniu 1995 roku po zaledwie pięciu próbach w gdańskim Żaku i oliwskim Tropsie kwintet Tymański-Trzaska-Hesse-Handschke-Olter wszedł do studia zarejestrować materiał na swój debiutancki album "Songs for Genpo". Po roku od powstania zespołu ze składu odeszła Marta Handchke, na jej miejsce wszedł przyjaciel Tymańskiego, Tomasz Gwinciński (Maestro Trytony, TOTART, Miłość). Z Trupów odszedł wkrótce także Trzaska i Olter, którego zastąpił Przemysław Momot (Biafra, Kobiety). Podczas pracy nad drugą płytą zespół postanowił przemianować się na Czan i już pod tą nazwą nagrał album "Samsara".
Styl.
Trupy były jednym z czołowych przedstawicieli trójmiejskiej sceny yassowej. Zespół wykonywał utwory o psychodeliczno-jazzowym charakterze, nawiązując do stylu zespołów muzycznych z lat 60., takich jak The Beatles, The Mothers Of Invention, Grateful Dead, Soft Machine, The Hampton Grease Band.

</doc>
<doc id="835213" url="https://pl.wikipedia.org/wiki?curid=835213" title="Andrés Rodríguez (koszykarz)">
Andrés Rodríguez (koszykarz)

Andrés Guillermo Rodríguez Fernández (ur. 27 lutego 1981 w San Juan) – koszykarz z Portoryko, posiadający również amerykański paszport. Gra na pozycji rozgrywającego. Ma 182 cm wzrostu. Jest rozgrywającym, który potrafi nadać grze szybkie tempo, ale także zdobyć punkty i skutecznie zagrać w obronie. Słynie z doskonałych asyst i przechwytów oraz waleczności. 22 lipca 2006 podpisał swój pierwszy kontrakt z zespołem Turowa Zgorzelec.
Przebieg kariery.
Studiował w USA grając w dwóch zespołach uniwersyteckiej ligi NCAA. Praktycznie corocznie bierze udział w rozgrywkach ligi portorykańskiej w zespole "Kreolów z Caguas". Z Olimpiją Ljubljana brał udział w rozgrywkach Euroligi oraz Ligi Adriatyckiej.
Z zespołem Turowa Zgorzelec występował w DBE oraz Pucharze ULEB. Został wybrany najlepszym obrońcą DBE w sezonie 2006/2007 (według Gazety Wyborczej). We wrześniu 2009 roku podpisał miesięczny kontrakt z hiszpańskim zespołem Caja Laboral Vitoria. Od sezonu 2009/10 występuje w zespole Obradoiro CAB. W miesiącach letnich występuje w lidze portorykańskiej (Baloncesto Superior Nacional).
W sezonie 2006/2007, podczas przegranego 77-78 spotkania z Prokomem Trefl Sopot, wyrównał nadal aktualny rekord finałów PLK (odkąd wprowadzono oficjalne statystyki w sezonie 1998/99), notując 6 przechwytów. Podczas tych samych rozgrywek, w wygranym 80-74 spotkaniu ze Stalą Ostrów Wielkopolski wyrównał drugi najlepszy wynik w historii play-off, przechwytując 7 piłek.

</doc>
<doc id="835214" url="https://pl.wikipedia.org/wiki?curid=835214" title="Mikołaj Radwan">
Mikołaj Radwan

Mikołaj Radwan (ur. 10 listopada 1984 w Warszawie) – polski aktor telewizyjny i reklamowy, znany głównie z ról dziecięcych. Największą popularność przyniosła mu rola w serialu telewizyjnym "Tata, a Marcin powiedział", gdzie grał u boku Piotra Fronczewskiego. 
Życiorys.
Prawnuk aktora Stefana Jaracza i aktorki Jadwigi Daniłowicz-Jaraczowej, wnuk aktorki Anny Jaraczówny. Ukończył studia informatyczne na Uniwersytecie Warszawskim, pracuje jako programista gier komputerowych. Jest zawodnikiem klubu rugby union Frogs &amp; CO Warszawa.

</doc>
<doc id="835215" url="https://pl.wikipedia.org/wiki?curid=835215" title="Szmulki">
Szmulki



</doc>
<doc id="835219" url="https://pl.wikipedia.org/wiki?curid=835219" title="Bolesławice-Kolonia">
Bolesławice-Kolonia

Bolesławice-Kolonia – nieoficjalna kolonia wsi Bolesławice w Polsce położona w województwie pomorskim, w powiecie słupskim, w gminie Kobylnica.
W latach 1975–1998 miejscowość administracyjnie należała do województwa słupskiego.

</doc>
<doc id="835220" url="https://pl.wikipedia.org/wiki?curid=835220" title="Sun Ji">
Sun Ji

Sun Ji (chiński 孙吉, ur. 15 stycznia 1982 w Szanghaju) – chiński piłkarz grający na pozycji prawego obrońcy lub pomocnika. Jest bratem bliźniakiem Sun Xianga, także piłkarza i reprezentanta kraju.
Kariera klubowa.
Sun Ji pochodzi z Szanghaju i piłkarską karierę rozpoczynał w tamtejszym klubie Shanghai Cable 02. W 2002 roku przeszedł do Shanghai Shenhua, w barwach którego zadebiutował w Chinese Super League i w tym samym roku wywalczył Superpuchar Chin. Rok później został mistrzem Chin i w mistrzowskim sezonie rozegrał 25 meczów. Natomiast w latach 2005, 2006 i 2008 Sun trzykrotnie wywalczył z klubem wicemistrzostwo kraju.
W listopadzie 2006 Sun razem z bratem trafił na testy do PSV Eindhoven, jednak nie podpisał kontraktu z tym klubem. Ostatecznie jednak z powodu kontuzji obrońców jego brat Sun Xiang podpisał kontrakt z holenderskim zespołem, a Sun Ji pozostał w Shenhua.
W 2010 roku Sun przeszedł do Hangzhou Nabel Greentown. W 2012 roku zakończył w nim swoją karierę.
Kariera reprezentacyjna.
W reprezentacji Chin Sun Ji zadebiutował 7 lutego 2007 roku w wygranym 2:1 towarzyskim meczu z Kazachstanem.

</doc>
<doc id="835221" url="https://pl.wikipedia.org/wiki?curid=835221" title="Neufahrn bei Freising">
Neufahrn bei Freising

Neufahrn bei Freising, Neufahrn b.Freising – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Leży około 10 km na południowy zachód od Freising, przy autostradzie A92, drodze B11 i liniach kolejowych Monachium – Ratyzbona oraz Monachium – Port lotniczy Monachium.
Polityka.
Wójtem gminy jest Rainer Schneider z PFW, rada gminy składa się z 24 osób.
Oświata.
W gminie znajduje się 7 przedszkoli, 1 świetlica oraz 4 szkoły (2 podstawowe – 38 nauczycieli i 811 uczniów, gimnazjum – 66 nauczycieli, 1074 uczniów i Hauptschule – 31 nauczycieli i 410 uczniów)

</doc>
<doc id="835224" url="https://pl.wikipedia.org/wiki?curid=835224" title="Bronisław Warzybok">
Bronisław Warzybok

Bronisław Warzybok (ur. 18 grudnia 1895 w Rzeszowie, zm. 10 kwietnia 1981) – podpułkownik dyplomowany piechoty Wojska Polskiego, kawaler Orderu Virtuti Militari.
Życiorys.
Urodził się 18 grudnia 1895 w Rzeszowie jako syn Kazimierza. W czasie I wojny światowej służył w Legionach Polskich. Był oficerem 6 pułku piechoty. Na stopień chorążego został mianowany 1 maja 1916, a podporucznika – 1 stycznia 1917. W 1918 pełnił służbę w 14 pułku strzelców polskich.
3 maja 1922 roku został zweryfikowany w stopniu kapitana ze starszeństwem z 1 czerwca 1919 roku i 412. lokatą w korpusie oficerów piechoty, a jego oddziałem macierzystym był 6 Pułk Piechoty Legionów. W 1923 był I oficerem sztabu 29 Dywizji Piechoty w Grodnie, pozostając oficerem nadetatowym 80 pułku piechoty w Słonimiu. Z dniem 15 października 1924 został przydzielony z 29 DP do macierzystego 80 s. 1 grudnia 1924 roku został mianowany majorem ze starszeństwem z 15 sierpnia 1924 roku i 121. lokatą w korpusie oficerów piechoty. W maju 1925 został przeniesiony do 77 pułku piechoty w Lidzie na stanowisko dowódcy II batalionu.
W kwietniu 1928 został przesunięty w 16 pułku piechoty w Tarnowie ze stanowiska dowódcy I batalionu na stanowisko kwatermistrza. W grudniu 1929 został przeniesiony do Dowództwa Okręgu Korpusu Nr X w Przemyślu na stanowisko inspektora wyszkolenia Okręgowego Urzędu Wychowania Fizycznego i Przysposobienia Wojskowego. 14 grudnia 1931 roku został mianowany podpułkownikiem ze starszeństwem z 1 stycznia 1932 roku i 12. lokatą w korpusie oficerów piechoty. 4 stycznia 1932 rozpoczął studia na Kursie Normalnym Wyższej Szkoły Wojennej w Warszawie. Z dniem 1 października 1933, po ukończeniu kursu i otrzymaniu tytułu oficera dyplomowanego, przydzielony został do dowództwa 21 Dywizji Piechoty Górskiej w Białej na stanowisko szefa sztabu.
Od 1934 był zastępcą, a od 1937 dowódcą 4 pułku strzelców podhalańskich w Cieszynie. Dowodził nim także w czasie kampanii wrześniowej 1939 broniąc Cieszyna. Po zakończeniu działań wojennych dostał się do niewoli niemieckiej i przebywał w Oflagu II C Woldenberg.
Po zakończeniu II wojny światowej był m.in. kierownikiem administracji i bibliotekarzem w Wyższej Szkole Gospodarstwa Wiejskiego w Cieszynie. W 1949 uczestniczył w organizacji nowej uczelni, utworzonej w miejsce likwidowanej szkoły cieszyńskiej – Wyższej Szkoły Rolniczej w Olsztynie, w tym w przeprowadzce zbiorów bibliotecznych. Zatrudniony w bibliotece WSR był w latach 1951–1952, potem 1960–1972, zajmując się opracowaniem i klasyfikacją zbiorów oraz obsługą czytelni. W 1960 otrzymał Honorową Odznakę Wyższej Szkoły Rolniczej.
Pochowany na cmentarzu Prądnik Czerwony w Krakowie (kwatera B1-II-8).

</doc>
<doc id="835227" url="https://pl.wikipedia.org/wiki?curid=835227" title="Lennie Tristano">
Lennie Tristano

Leonard Joseph Tristano (ur. 19 marca 1919 w Chicago, zm. 18 listopada 1978 w Nowym Jorku) – amerykański kompozytor i pianista jazzowy.
Ociemniały w dzieciństwie. Potrafił grać na wielu instrumentach. Naukę muzyki rozpoczął w wieku 4 lat. Ukończył z wyróżnieniem American Conservatory. Prowadził zespół dixielandowy, a później również zespoły taneczne. W 1944 skoncentrował się na grze na fortepianie.
W 1946 przeniósł się do Nowego Jorku. Założył zespół w składzie: Lee Konitz, Arnold Fishkin, Warne Marsh, Billy Bauer, Willie Denis.
Pierwszą płytę nagrał w 1949 dla Capitolu. Teoretycznie uznany za twórcę cool jazzu. Muzyka szkoły Tristano w znacznym stopniu uformowała wyobrażenia laików o cool jazzie jako o muzyce chłodnej, intelektualnej, pozbawionej emocji. Z pewnością właśnie Lennie Tristano i jego muzycy improwizowali ze szczególną swobodą, a centrum ich zainteresowania stanowiła improwizacja linearna.
Stronił od występów publicznych. W 1962 nagrał płytę solową "The New Lennie Tristano", która została uznana za kamień milowy w historii pianistyki jazzowej. Występował okazjonalnie w Blue Note. Pomimo że był Amerykaninem, wyznawał europejską koncepcję sztuki, dlatego też był znacznie popularniejszy w Anglii i Francji niż w rodzinnym kraju.
Był jednym z niewielu, którzy wywarli wpływ na rozwój jazzu i przyczynili się do tego, że ten gatunek muzyki został uznany za sztukę. Nie dążył ani do sławy ani do zaszczytów. Powiedział kiedyś: "Sztuka nie jest komercyjna – kiedy staje się towarem, przestaje być sztuką".

</doc>
<doc id="835228" url="https://pl.wikipedia.org/wiki?curid=835228" title="Zbigniew Pakleza">
Zbigniew Pakleza

Zbigniew Pakleza (ur. 5 grudnia 1986 w Gliwicach) – polski szachista, arcymistrz od 2014 roku.
Kariera szachowa.
W roku 2001 zdobył w Zakopanem brązowy, a w 2002 w Bartkowej srebrny medal mistrzostw Polski juniorów (oba w kategorii do lat 16). Wielokrotnie reprezentował Polskę na mistrzostwach świata i Europy juniorów, największy sukces odnosząc w roku 2002, kiedy zdobywał w hiszpańskim mieście Peñíscola brązowy medal mistrzostw Europy w grupie do lat 16. Kolejne sukcesy odniósł w roku 2003, zajmując w Budvie IV m. w Europie oraz w Chalkidiki VII m. na świecie (oba turnieje w kategorii do lat 18). W 2004 zdobył w barwach klubu PTSz Płock złoty medal na drużynowych mistrzostwach Polski juniorów, rozegranych w Koszalinie. W 2006 podzielił II m. (za Jakubem Czakonem) w otwartym turnieju w Castelldefels, natomiast w 2007 podzielił I m. w "openach" w San Sebastian (m.in. z Kevinem Spraggettem) oraz Sitges (z Wiktorem Moskalenko i Władimirem Burmakinem). W 2008 r. ponownie podzielił I m. w Sitges (wspólnie m.in. z Karenem Movsziszianem i Aleksiejem Barsowem), a na ekstralidze w Karpaczu zwyciężył na V szachownicy i wypełnił normę na tytuł arcymistrza. W 2014 r. podzielił I m. w Retimnie (wspólnie ze Jackiem Stopą i Alberto Davidem) oraz zwyciężył w Bratto, wypełniając kolejną arcymistrzowską normę.
Najwyższy ranking w dotychczasowej karierze osiągnął 1 czerwca 2015 r., z wynikiem 2520 punktów zajmował wówczas 26. miejsce wśród polskich szachistów.

</doc>
<doc id="835229" url="https://pl.wikipedia.org/wiki?curid=835229" title="Józef Wieczorek (bokser)">
Józef Wieczorek (bokser)

Józef Wieczorek (ur. 17 września 1905 w Rybniku, zm. 9 marca 1999 w Katowicach) – polski bokser.
Kariera sportowa.
Józef Wieczorek urodził się w Rybniku 17 września 1905 roku. Jego starsi bracia zajmowali się sportem: Władysław był jednym z założycieli Bokserskiego Klubu Sportowego w Katowicach, następnie prezesem Okręgowego Związku Bokserskiego, zaś Alfred sędziował. Jako nastolatek Józef Wieczorek boksował się za pieniądze. Do pierwszej walki namówił go założyciel prywatnego Klubu Sportowego Katowice Jerzy Riszke. Wieczorek pokonał starszego od siebie boksera w ogródku restauracji Długajczyka przy placu Miarki w Katowicach.
Walczył w barwach BKS Katowice, Cracovii, ponownie BKS-u i Policyjny KS Katowice, będąc tego ostatniego klubu zarazem trenerem. Pięściarstwo uprawiał w latach 1921-1939, boksując w kategorii półśredniej, średniej i półciężkiej. Uczestniczył w mistrzostwach Europy w Budapeszcie 1930 roku, odpadając w ćwierćfinale kategorii średniej. Startując w mistrzostwach Polski, dwukrotnie był wicemistrzem kraju w 1929 i 1931 roku, w wadze średniej. Natomiast brązowe medale wywalczył: w 1926 i 1928 w kategorii półśredniej, a w 1930 w wadze średniej. Trzykrotnie wystąpił w reprezentacji Polski w latach 1929-1931, przegrywając wszystkie 3 walki.
Stoczył w ringu rekordową liczbę 586 walk, z czego 457 wygrał, 21 zremisował i 108 przegrał.
Upamiętnienie.
Bokser Józef Wieczorek od 2017 roku jest patronem jednej z ulic w Radlinie.

</doc>
<doc id="835231" url="https://pl.wikipedia.org/wiki?curid=835231" title="Bartolomeo Borghesi">
Bartolomeo Borghesi

 
Bartolomeo Borghesi (ur. 11 lipca 1781 w Savignano sul Rubicone, zm. 16 kwietnia 1860 w San Marino), hrabia, włoski badacz starożytności, specjalizujący się w numizmatyce i epigrafice rzymskiej.
Studiował w Bolonii i w Rzymie, w 1821 osiadł w San Marino.
Najważniejszym jego dziełem jest "Nuovi Frammenti dei Fasti Consolari Capitolini" (2 tomy, Mediolan 1818–1820).

</doc>
<doc id="835233" url="https://pl.wikipedia.org/wiki?curid=835233" title="Rudelzhausen">
Rudelzhausen

Rudelzhausen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Leży około 21 km na północ od Freising, przy drodze B301.
Dzielnice.
W skład gminy wchodzą następujące dzielnice: 
Polityka.
Wójtem gminy jest Konrad Schickaneder, rada gminy składa się z 16 osób.
Oświata.
W gminie znajdują się dwa przedszkola (150 miejsc) oraz szkoła podstawowa (10 nauczycieli, 201 uczniów).

</doc>
<doc id="835236" url="https://pl.wikipedia.org/wiki?curid=835236" title="Eddie (Iron Maiden)">
Eddie (Iron Maiden)

Eddie lub Eddie the Head – maskotka brytyjskiego zespołu heavymetalowego Iron Maiden zaprojektowana przez Dereka Riggsa. Pierwszy raz pojawił się 8 lutego 1980 na okładce pierwszego singla Running Free, gdzie stoi z tyłu, a jego twarz jest zacieniona. Eddie, w różnych postaciach, pojawiał się na prawie wszystkich okładkach albumów i singli Iron Maiden.

</doc>
<doc id="835239" url="https://pl.wikipedia.org/wiki?curid=835239" title="Zaburzenie dysocjacyjne tożsamości">
Zaburzenie dysocjacyjne tożsamości

Zaburzenie dysocjacyjne tożsamości (osobowość mnoga, osobowość naprzemienna, osobowość wieloraka, ang. "multiple personality, dissociative identity disorder, DID") – zaburzenie dysocjacyjne, polegające na występowaniu przynajmniej dwóch osobowości u jednej osoby. Zazwyczaj poszczególne osobowości nie wiedzą o istnieniu pozostałych.
Nie tylko wzorce zachowań różnych osobowości są zazwyczaj odmienne, każda osobowość ma odrębną tożsamość, wspomnienia, zdarza się, że nawet płeć, iloraz inteligencji, ciśnienie krwi, ostrość wzroku, preferencje seksualne czy alergie. Osobowości mogą też wykazywać cechy charakterystyczne dla osób w odmiennym wieku. Badania czynności układu nerwowego mogą wykazać różnice w pracy mózgu poszczególnych osobowości u tej samej osoby.
Mechanizm powstawania nie jest dobrze poznany. Jako dysocjacja, osobowość mnoga wytwarza się po szczególnie bolesnych, traumatycznych przeżyciach i kryzysach, przebytych w dzieciństwie i powiązanych z tematyką śmierci oraz seksualności. Charakteryzuje się dezintegracją ego, integralność którego zapewnia możliwość pozytywnego włączania zdarzeń zewnętrznych i doświadczeń społecznych w obręb percepcji. Osoba niezdolna do zinternalizowania zdarzeń zewnętrznych może doświadczać poczucia emocjonalnego rozregulowania, w ekstremalnych przypadkach tak intensywnego, że prowadzącego do dysocjacji własnej osobowości (łac. "dissociatio" – rozdzielenie).
Szacuje się, że około 2% populacji doświadcza rozdwojenia osobowości. Zaburzenie jest diagnozowane rzadko; częściej u kobiet niż u mężczyzn.
Diagnoza różnicowa: schizofrenia, PTSD, borderline.

</doc>
<doc id="835242" url="https://pl.wikipedia.org/wiki?curid=835242" title="Emmanuel (Chrystus)">
Emmanuel (Chrystus)

Chrystus Emmanuel (w hebr. "עמנואל", czyli Emmanuel oznacza "Bóg z nami") – ikonograficzny typ przedstawienia Chrystusa w wieku dziecięcym. Nazwa pochodzi od proroctwa Izajasza (Iz 7,14), spełniającym się w narodzeniu Chrystusa.
Powstanie ikon tego typu było odpowiedzią na herezję nestorianizmu, która głosiła rozdzielną dwoistość natury Chrystusa oraz odrzucała boskość Chrystusa-człowieka aż do Chrztu Pańskiego.
Chrystus Emmanuel pojawia się zarówno na samodzielnych ikonach, jak i w zestawieniu z innymi osobami, np. Bogurodzica z Młodzieńcem, "Otiecziestwo" itp.
Przedstawienie dziecka jako małego-dorosłego jest charakterystyczne dla ikonografii wschodniej i symbolizuje dojrzałość duchową. W przedstawieniu Emmanuela wyjątkowa jest też nie-dziecięca powaga. Nacisk na realizm i dziecięce cechy wyglądu Chrystusa-Emmanuela pojawił się w XIV w. pod wpływem sztuki zachodniej.

</doc>
<doc id="835247" url="https://pl.wikipedia.org/wiki?curid=835247" title="Objaw Pembertona">
Objaw Pembertona

Objaw Pembertona (ang. Pemberton's sign) – pojawienie się u pacjenta zaczerwienienia twarzy ("plethora"), uwidocznienie żył powierzchownych głowy i szyi, osłuchowo – stridoru i w specjalistycznym badaniu – podwyższenia ciśnienia żylnego w żyle szyjnej (JVP) po równoczesnym uniesieniu przez lekarza obu rąk pacjenta powyżej jego głowy. Manewr ten nazywany jest niekiedy manewrem Pembertona. Dodatni objaw jest charakterystyczny dla zespołu żyły głównej górnej.
Nazwa manewru i objawu upamiętniają jego odkrywcę, Hugh Spear Pembertona, angielskiego lekarza.

</doc>
<doc id="835248" url="https://pl.wikipedia.org/wiki?curid=835248" title="Obrotowy">
Obrotowy

Obrotowy (spotyka się także nazwę "kołowy") – zawodnik w piłce ręcznej, który gra bezpośrednio przed linią pola bramkowego, pomiędzy obrońcami drużyny przeciwnej. Jego funkcją jest oczekiwanie na piłkę, tak by po jej złapaniu od razu obrócić się (stąd nazwa) i wykonać rzut na bramkę. Ma on także na celu pomagać bocznym rozgrywającym, np. robiąc tzw. zasłonę (tj. zasłonić obrońcę drużyny przeciwnej, aby rozgrywający mogli go minąć i rzucić do bramki) lub powodując zwiększenie przestrzeni do gry oraz dezorganizując współpracę i dezorientując obrońców drużyny przeciwnej. Zawodnika kołowego kryje się za sobą, a nie tak jak wszystkich innych graczy przed sobą. Może także grać z tyłu, wspomagając rozgrywających.

</doc>
<doc id="835250" url="https://pl.wikipedia.org/wiki?curid=835250" title="Kołowy">
Kołowy



</doc>
<doc id="835255" url="https://pl.wikipedia.org/wiki?curid=835255" title="Northamptonshire">
Northamptonshire

Northamptonshire – hrabstwo ceremonialne i historyczne w środkowej Anglii, w regionie East Midlands. Do 2021 roku pełniło funkcję administracyjną jako hrabstwo niemetropolitalne.
Powierzchnia hrabstwa wynosi 2264 km², a liczba ludności – 692 000. Stolicą i największym miastem jest Northampton, położone w środkowej części hrabstwa. Innymi większymi miastami na terenie Northamptonshire są Kettering, Corby, Wellingborough, Rushden oraz Daventry.
Przez hrabstwo przebiega autostrada M1 oraz linie kolejowe West Coast Main Line i Midland Main Line.
Na północy Northamptonshire graniczy z hrabstwem Leicestershire, na północnym wschodzie z Rutland i Lincolnshire, na wschodzie z Cambridgeshire, na południowym wschodzie z Bedfordshire, na południu z Buckinghamshire, na południowym zachodzie z Oxfordshire a na zachodzie z Warwickshire.
Podział administracyjny.
Obecnie.
W skład hrabstwa ceremonialnego wchodzą dwie jednostki administracyjne typu "unitary authority":
Do 2021 roku.
Przed 1 kwietnia 2021 roku Northamptonshire było hrabstwem niemetropolitalnym, w którego skład wchodziło siedem dystryktów:

</doc>
<doc id="835256" url="https://pl.wikipedia.org/wiki?curid=835256" title="Moosburg an der Isar">
Moosburg an der Isar

Moosburg an der Isar, Moosburg a.d. Isar – miasto w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Freising. Leży około 15 km na północny wschód od Freising, pomiędzy rzeką Amper a Izarą, przy autostradzie A92, drodze B11 i linii kolejowej Monachium – Ratyzbona). Podczas II wojny światowej mieścił się tu obóz jeniecki Stalag VII A.
Polityka.
Rada miasta.
Rada miasta składa się z 24 osób.
Współpraca.
Miejscowości partnerskie:

</doc>
<doc id="835257" url="https://pl.wikipedia.org/wiki?curid=835257" title="Cumberland (hrabstwo w Anglii)">
Cumberland (hrabstwo w Anglii)

Cumberland – hrabstwo historyczne w północno-zachodniej Anglii, w latach 1889–1974 hrabstwo administracyjne z ośrodkiem administracyjnym w Carlisle.
Hrabstwo mieściło się nad Morzem Irlandzkim, przy granicy szkockiej, liczyło 3,9 tys. km² powierzchni; w 1971 zamieszkiwało je 292 tys. osób. Powierzchnia w większości górzysta, liczne jeziora, w tym m.in. Derwentwater, Ullswater, wchodzące w skład Lake District. W hrabstwie wydobywano rudy żelaza oraz gips; hodowano bydło i owce. W 1974 weszło w skład hrabstwa Kumbria.
W 2023 roku utworzona została jednostka administracyjna ("unitary authority") Cumberland o granicach zbliżonych do hrabstwa historycznego.

</doc>
<doc id="835261" url="https://pl.wikipedia.org/wiki?curid=835261" title="WWL">
WWL



</doc>
<doc id="835262" url="https://pl.wikipedia.org/wiki?curid=835262" title="The Dutchess">
The Dutchess

The Dutchess – debiutancki solowy album amerykańskiej piosenkarki Fergie wydany 19 września 2006.
W Polsce nagrania uzyskały status platynowej płyty.

</doc>
<doc id="835269" url="https://pl.wikipedia.org/wiki?curid=835269" title="Kako (1925)">
Kako (1925)

 – japoński ciężki krążownik typu "Furutaka" z okresu II wojny światowej. Wraz z bliźniaczą jednostką „Furutaka” należał do pierwszych ciężkich krążowników japońskich zbudowanych po ratyfikacji traktatu waszyngtońskiego w 1922. Okręt nazwano od rzeki Kako (dł. 96 km) w prefekturze Hyōgo.
Historia.
Budowę okrętu zatwierdzono w marcu 1922, a położenie stępki miało miejsce 17 listopada 1922 w stoczni Kawasaki Shipyards w Kobe. Jednostka weszła do służby 20 lipca 1926. W latach 1929–1930 okręt poddano znacznej modernizacji, która objęła m.in. maszynownię. W lipcu 1936 okręt poddano kolejnej modernizacji, zakończonej w grudniu 1937, w wyniku której zamiast 6 wież wyposażonych w działa kaliber 200 mm okręt otrzymał 3 wieże dwudziałowe, wyposażone w działa kaliber 203 mm.
W czasie, gdy przeprowadzany był atak na Pearl Harbor, „Kako” wraz z grupą okrętów wspierał inwazję na Guam, a następnie 23 grudnia 1941 wspomagał atak na wyspę Wake. Okręt osłaniał desanty na Wyspy Salomona i Nową Gwineę. Brał udział w bitwie na Morzu Koralowym w maju 1942.
9 sierpnia wziął udział w bitwie koło wyspy Savo, gdzie uszkodził amerykański krążownik USS „Astoria” i USS „Vincennes”, a także wziął udział w zatopieniu USS „Quincy” i HMAS „Canberra”. „Kako” nie odniósł uszkodzeń podczas bitwy, jednak 10 sierpnia został namierzony przez amerykański okręt podwodny S-44, który wystrzelił w jego kierunku z małej odległości 4 torpedy, z których 3 trafiły w cel. Okręt zatonął w ciągu 35 minut, z załogi zginęły 34 osoby.

</doc>
<doc id="835277" url="https://pl.wikipedia.org/wiki?curid=835277" title="Ryszard Rotkiewicz">
Ryszard Rotkiewicz

Ryszard Rotkiewicz (ur. 17 maja 1938 w Iwienicu) – polityk PZPR i działacz samorządowy, prezydent Szczecina (1984–1990). 
Życiorys.
Absolwent Wydziału Mechanicznego Politechniki Szczecińskiej. W latach 1966–1990 był członkiem Polskiej Zjednoczonej Partii Robotniczej. W latach 1964–1975 pracował na różnych stanowiskach w Hucie „Szczecin”. Od 1976 dyrektor Fabryki Mechanizmów Samochodowych „Polmo”. W okresie od lutego do grudnia 1981 był sekretarzem Komitetu Wojewódzkiego PZPR w Szczecinie. W okresie 1981–1984 wicewojewoda szczeciński.
Od 1 kwietnia 1984 do 27 maja 1990 był Prezydentem Szczecina. Po wyborach samorządowych w dniu 27 maja 1990 był p.o. Prezydenta Szczecina do czasu wyboru przez Radę Miasta Szczecina nowego Prezydenta, co miało miejsce 18 czerwca 1990. 
W wyborach samorządowych w 2002 kandydował na radnego Sejmiku Województwa Zachodniopomorskiego z listy SLD–UP.

</doc>
<doc id="835280" url="https://pl.wikipedia.org/wiki?curid=835280" title="Draganówka">
Draganówka

Draganówka (ukr. Драгані́вка) – wieś leżąca w rejonie tarnopolskim na Ukrainie, na południowy zachód od Tarnopola.
W Draganówce mają dom zakonny siostry Franciszkanki Maryi Nieustającej Pomocy.

</doc>
<doc id="835283" url="https://pl.wikipedia.org/wiki?curid=835283" title="Ratusz z sukiennicami w Żelechowie">
Ratusz z sukiennicami w Żelechowie

Ratusz z sukiennicami w Żelechowie to klasycystyczny budynek pochodzący z końca XVIII wieku, znajdujący się pośrodku Rynku w Żelechowie.
Historia.
Budowę rozpoczęto prawdopodobnie na przełomie XVIII i XIX wieku lub w 1. ćwierci XIX wieku. Budynek miał powstać dla około 30 rodzin żydowskich, aby zapewnić im bezpieczeństwo w razie wojen, napadów i pożarów. Budowę kontynuowano w XIX wieku. Na początku XX w. nastąpiła przebudowa podczas której wschodnie narożniki budynku obłożono potężnymi przyporami. W okresie międzywojennym ratusz zamieszkany był głównie przez ludność żydowską. Budynek został uszkodzony w 1944 roku, jednak zniszczenia zostały naprawione. W 1957 roku ratusz wpisano do rejestru zabytków. Obiekt był wielokrotnie przebudowywany i remontowany, tak że obecnie tylko około 40% budynku ma charakter zabytkowy.
Budynek.
Jest to piętrowy budynek na planie kwadratu, z dziedzińcem pośrodku. Wejście na dziedziniec znajduje się od strony południowej. Narożniki po stronie wschodniej ujęte są masywnymi skarpami. Budynek ozdobiony jest pilastrami toskańskimi w wielkim porządku. Poddasze posiada niewielkie okienka, w gładkim fryzie, nad którym znajduje się gzyms. Na parterze mieszczą się sukiennice, na które składają się rzędy wąskich pomieszczeń na sklepy, z drzwiami i oknem po ich prawej stronie, przykrytych sklepieniami kolebkowo-krzyżowymi. Dach budynku jest dwuspadowy, spłaszczony.
Pierwotnie wejścia na dziedziniec znajdowały się ze wszystkich stron. A wokół dziedzińca znajdował się drewniany ganek, dający dostęp do pomieszczeń na piętrze. Ratusz jest integralną częścią założenia urbanistycznego żelechowskiego Rynku, co jest widoczne m.in. w tym że oparty jest na przeskalowanym planie samego Rynku.
Ratusz obecnie i jego przyszłość.
W budynku znajduje się obecnie biblioteka publiczna, na parterze wiele sklepów, a na piętrze mieszkania. Ratusz z powodu wieloletnich zaniedbań jest w bardzo złym stanie technicznym. Jego północna ściana jest wspierana przez drewniane pale. Aby obiekt był użyteczny konieczne jest doprowadzenie do niego niektórych instalacji, co jeszcze bardziej zmniejszyło by jego autentyczność. Przyszłość budynku jest niepewna ponieważ szacowane koszty jego remontu są większe niż budowy nowego obiektu. Zgodnie z przyjętym planem zagospodarowania przebudowany (odbudowany) ratusz będzie miał dobudowane poddasze, ściana północna musi zostać odbudowana, a przypory na wschodnich narożnikach mają zostać zlikwidowane. W 2013 rozpoczęto przebudowę ratusza.

</doc>
<doc id="835286" url="https://pl.wikipedia.org/wiki?curid=835286" title="Torfowisko Zielin Miastecki">
Torfowisko Zielin Miastecki

Rezerwat przyrody „Torfowisko Zielin Miastecki” – torfowiskowy rezerwat przyrody na obszarze gminy Trzebielino. Ochronie rezerwatu podlega głównie obszar torfowiska przejściowego z zarastającymi jeziorkami dystroficznymi. Znajdują się tu również stanowiska licznych, podlegających ochronie gatunków roślin wodnych i torfowiskowych.
Rezerwat został ustanowiony zarządzeniem Ministra Leśnictwa i Przemysłu Drzewnego z dnia 21 września 1981 r. Zajmuje powierzchnię 46,08 ha (dokument powołujący podawał 46,50 ha).

</doc>
<doc id="835292" url="https://pl.wikipedia.org/wiki?curid=835292" title="Pałacyk Kosińskich">
Pałacyk Kosińskich

Pałacyk Kosińskich – pałac znajdujący się w Połażejewie, zbudowany prawdopodobnie dla Witolda i Marii Kosińskich.
Dane techniczne.
Pałac dwukondygnacyjny w stylu eklektycznym z elementami klasycystycznymi o kubaturze 3186 m³, i powierzchni 739 m². Budowlę kształtują trzy uporządkowane nierównej szerokości i wysokości bryły. Korpus główny będący zasadniczą częścią pałacu wzniesiony na planie prostokąta, piętrowy przykryty dachem płaskim z attyką. Elewację frontową i tylną, siedmioosiową, poprzedzają tarasy ograniczone ozdobnymi balustradami. Elewacje frontową, będącą jednocześnie elewacją ogrodową poprzedza duży taras, ograniczony dwustronnie biegnącą balustradą, nad którym na czterech kolumnach wspiera się w strefie piętra balkon. Elewacje obiega rytm prostokątnych okien ujętych w proste obramienia i profilowane listwy nadokienne. Dwie przybudówki parterowe flankowane na narożach wieżyczkami zwieńczonymi krenelażem. Pałac otacza park o charakterze krajobrazowym założony w końcu XIX wieku. Pałac wpisany do rejestru zabytków pod numerem 2090/A (30.V.1986 r.), a park 23/wlkp/A (7.IV.2000).
Zarys historyczny.
W latach 1416–1427 wieś Połażejewo należała do braci Mikołaja i Świętosława Polojewskich, w latach późniejszych (1501–1510) własność Kapituły Gnieźnieńskiej. Do 1578 r. własność Stanisława Ossowskiego syna Pawła.
Następnie wieś wchodziła w skład majątku Winna Góra nadanego gen. Henrykowi Dąbrowskiemu przez cesarza Napoleona. W początku XIX w. właścicielką była Bogumiła Bogusława Mańkowska urodzona w 1814 r. w Paryżu, córka Barbary Chłapowskiej i gen. Henryka Dąbrowskiego, oraz jej mąż gen. Teodor Mańkowski syn Seweryna, a wnuk Ignacego. We władaniu Mańkowskich dobra w Połażejewie były do 1854 r. Nowym nabywcą nie tylko Połażejewa, ale całego klucza majątków zwanego żrenickim, był książę Aleksander Czartoryski z Wiednia, który kupował te majątki dla swojej żony Marceliny, znanej pianistki i filantropki. Około roku 1868 właścicielem Połażejewa zostali Józef i Joanna Golscy, wcześniej dzierżawcy od roku 1865. Po śmierci Józefa 21 stycznia 1869 roku Joanna Golska sama gospodarzy do roku 1872. W tym samym roku nową właścicielką Połażejewa zostaje Maria von Rekowska, herbu Wantoch, przyszła dziedziczka Koszut i Krerowa w powiecie średzkim. Wkrótce, bo 27 kwietnia 1873 r., wychodzi ona za mąż za Witolda Kosińskiego, herbu Rawicz, syna powstańca styczniowego Władysława Kosińskiego z Targowej Górki, a wnuka Antoniego Amilkara Kosińskiego generała wojsk Księstwa Warszawskiego, walczącego u boku gen. Henryka Dąbrowskiego.
Od roku 1883 (wpis w księdze wieczystej jest pod datą 25.06.1883r.) właścicielem Połażejewa został Wacław Boening, poprzednio zamieszkały we Wrześni. Jego rodzina reprezentowała tamtejsze środowisko urzędniczo-wojskowe i handlowe. Wkrótce dokonuje on pierwszych modyfikacji w istniejącym już zespole parkowo- dworskim. Początkowo nowe inwestycje dotyczą głównie parku i niektórych budynków inwentarskich. Dane statystyczne z 1890 r. podają, że majątek Połażejewo miał wtedy gruntów ogółem i przynosił 5262 marek dochodu rocznego. Na początku XX wieku majątkiem w Połażejewie administruje syn Wacława Tadeusz Boening. Jednak dnia 23.04.1918r., jako nowy właściciel tego majątku, zostaje zapisany w księgach wieczystych jego młodszy brat Kazimierz. Kazimierz Boening był ostatnim właścicielem Połażejewa w okresie do drugiej wojny światowej. Dnia 25 kwietnia 1922 r., w kościele św. Wojciecha w Poznaniu, jego żoną została Irena Anna Helena Szenic. Państwo Boeningowie posiadali trzy córki: Halinę Irenę Zofię (urodzoną w 1923 r.), Krystynę Marię Wandę (1925r.) i Izabelę Teresę Helenę (1927). Wszystkie one urodziły się w Poznaniu. Pałac został przebudowany przynajmniej raz, w roku 1922 r., na co wskazuje wpis w księdze budynku, oraz inicjały Kazimierza Boeninga na zwieńczeniu fasady. To sielsko pożyteczne życie ziemianina i działacza, prawnika, wicewojewody poznańskiego Kazimierza Boeninga przerwał wybuch II wojny światowej. Po zajęciu Polski przez hitlerowskiego okupanta został on aresztowany przez niemieckie władze bezpieczeństwa i w dniu 14 października 1939 r. rozstrzelany na średzkim Rynku.
Majątek Połażejewo w okresie okupacji hitlerowskiej był pod zarządem niemieckim. Rodzina Kazimierza Boeninga musiała go opuścić. W pałacu pod koniec wojny zamieszkiwali niektórzy oficerowie niemieckiej Luftwaffe, którzy obsługiwali pobliskie lotnisko wojskowe w Mącznikach. Była to jednostka szkoleniowa.
Po wojnie w roku 1945, w pałacu początkowo mieszkali znowu lotnicy, ale tym razem radzieccy. Był to okres wielkiej dewastacji tego obiektu., w roku 1946 Skarb Państwa, poprzez Państwowy Fundusz Ziemi, przejął majątek Połażejewo w tym zabudowania pałacowe z parkiem. Prawowitym właścicielom, wdowie pani Irenie Boening z córkami, pozwolono zamieszkać w pałacu na okes trzech miesięcy aby mogły spakować pozostałe jeszcze w pałacu ich rzeczy i następnie zostały wysiedlone do Krakowa. Potem zamieszkali w nim niektórzy parcelanci. Po przejęciu obiektu przez spółdzielnię, wykorzystywano go do różnych celów (głównie na mieszkania członków oraz biura) i wciąż ulegał on dalszej dewastacji, a przybudówka wschodnia, w której mieściła się pałacowa kuchnia uległa zawaleniu z powodu złego stanu technicznego. W roku 1950 parcelanci utworzyli Rolniczą Spółdzielnię Wytwórczą, później przemianowana na Produkcyjną. Pod koniec lat siedemdziesiątych XX w. spółdzielnia wybudowała dla swoich członków bloki mieszkalne. Pozwoliło to wyprowadzić z pałacu jego dotychczasowych mieszkańców oraz biuro. W 1988 r. RSP rozpoczęło remont pałacu, który z braku funduszy został przerwany.
W roku 1998 istniejąca jeszcze RSP sprzedała pałac z parkiem państwu Jarosławowi i Karolinie Staszak z Wrześni, 17 lipca roku 2007, pałac odkupiła gdańska firma Archet Nausea spółka z o.o., której właścicielami są Dariusz Czerlonek i Iwona Wilczopolska-Czerlonek. Ich przodkowie herbu Godziemba i Nieczuja należeli do znanych rodzin ziemiańskich, a wymienione herby można podziwiać w zamku kórnickim, na drewnianych kasetonach sufitowych sali jadalnej. Antenat p. Dariusza o nazwisku Sławoszewski był przez pewien okres właścicielem Dzierżnicy w powiecie średzkim gdzie w roku 1717 został „..okrutnie zabity nocą..” i pochowany w parku w Dzierżnicy. Rok później zwłoki zostały przeniesione do kościoła Św. Wawrzyńca w Gnieźnie.
W latach 2007–2011 pałacyk został odbudowany oraz została przeprowadzona rewitalizacja przypałacowego parku. Projektantami odbudowy byli inż arch. Marek Kubiak oraz inż. arch. Sławomir Pawłowski ze Środy Wielkopolskiej. Aranżacja wnętrz i parku została zaprojektowana i wykonana przez panią Iwonę Wiczopolską – Czerlonek. Wszystkie prace były prowadzone pod nadzorem Wojewódzkiego Konserwatora Zabytków z Poznania.
W VII edycji konkursu na najlepszy obiekt turystyki na obszarach wiejskich w Wielkopolsce 2013, właściciele pałacyku pp. Iwona Wilczopolska Czerlonek i Dariusz Czerlonek otrzymali Wyróżnienie Specjalne za ocalenie dziedzictwa kulturowego i przywrócenie świetności wiejskim siedzibom ziemiaństwa zamieszkującego Wielkopolskę. ("http://www.wir.org.pl/archiwum/aktualne/agroturystyka2013.htm)"
Legendy.
Legendy o zespole parkowo- pałacowym w Połażejewie. Jedna z tych opowieści dotyczy narośli znajdujących się na niektórych drzewach w parku. Według miejscowej ludności ich powstanie związane jest z pochowaniem w tych miejscach psów dawnych właścicieli. Po zajęciu majątku przez władze niemieckie, psy zostały zastrzelone przez gestapowców i zakopane pod wspomnianymi drzewami. Kazimierz Boening miał psy rasy bokser, które, jak głosi legenda próbują się wydostać przez drzewa, aby ratować swojego pana. Obecnie w tym miejscu pochowana jest suczka Tosia rasy rottwailer pp. Czerlonków, która zginęła tragicznie pod kołami ciężarówki. Połażejewo ma także opowieść o duchu, który tam straszy. Otóż w rejonie pałacu niekiedy pokazuje się postać ubrana w mundur żołnierski, czasami puka w nocy do drzwi pałacu lub pokoi, zapala i gasi światła w budynku. Spełnia ona pożyteczną rolę, gdyż dzięki niej mało kto odważa się zapuszczać do parku i pałacu.

</doc>
<doc id="835294" url="https://pl.wikipedia.org/wiki?curid=835294" title="Ilana Sod">
Ilana Sod

Ilana Sod Cybula (ur. 3 lutego, Meksyk) - prezenterka wiadomości muzycznych i programów publicystycznych w MTV Ameryki Łacińskiej.
Przez ostatnie dziewięć miesięcy pracowała w telewizji, radiu i prasie w Meksyku.
Radio.
W latach 1999 i 2001 koordynowała „Radio Sex Project”, 48 godzin raportów o seksie dla 98.5FM „Radioactivo” (radiostacji dla młodych mieszkańców Meksyku, w którym to mieście pracowała od prawie 8 lat).
W 2003 r. Ilana, jako korespondent w Jerozolimie i Tel Awiwie, komentowała wojnę w Iraku dla 90.5FM „Imagen Informativa” (radiostacji nadającej bez przerwy wiadomości, obejmującej cały Meksyk). W sierpniu tego roku brała udział w produkcji kampanii PSA „Grita” (Zabierz głos!) dla MTV, zachęcając młodzież do większej otwartości w sprawach związanych z seksualnością.
TV.
Ilana pracowała również jako prezenterka wiadomości telewizyjnych dla Channel 40 i Channel 22, a także jako reporter w Sydney dla kanału 108 SKY, zajmując się lokalnymi problemami, takimi jak epidemia HIV/AIDS w stolicy Australii.

</doc>
<doc id="835302" url="https://pl.wikipedia.org/wiki?curid=835302" title="Ostrów Trzebielski">
Ostrów Trzebielski

Rezerwat przyrody Ostrów Trzebielski – rezerwat faunistyczny obejmujący małą wyspę na Jeziorze Trzebielskim na obszarze regionu Kaszub zwanym Gochy. Został założony w 1987 roku. Powierzchnia rezerwatu wynosi 8,29 ha (akt powołujący podawał 8,10 ha). Otulina rezerwatu zajmuje 76,47 ha. Ochronie rezerwatu podlegają miejsca lęgowe mewy srebrzystej, rybitwy zwyczajnej i mewy śmieszki. Jednocześnie teren ten znajduje się w zasięgu obszaru Natura 2000 – SOO „Ostoja Borzyszkowska” (PLH220079).
Najbliższe miejscowości to Lipnica i Osusznica.

</doc>
<doc id="835306" url="https://pl.wikipedia.org/wiki?curid=835306" title="Jewgienij Aleksiejew">
Jewgienij Aleksiejew

Jewgienij Aleksiejew, ros. Евгений Владимирович Алексеев (ur. 28 listopada 1985 w Carskim Siole) – rosyjski szachista, arcymistrz od 2002 roku.
Kariera szachowa.
W latach 1998 i 1999 dwukrotnie zwyciężył w mistrzostwach Rosji juniorów do lat 14. W 2001 podzielił I miejsce (wraz z Konstantinem Lernerem) w turnieju w Tel Awiwie oraz zdobył brązowy medal na mistrzostwach świata juniorów w Oropesa del Mar (w kategorii do lat 16). W 2002 triumfował w Togliatti i w otwartym turnieju w Hoogeveen oraz podzielił I miejsce w Sankt Petersburgu. W 2004 w kolejnym turnieju "open" w Genewie podzielił I miejsce. W tym samym roku wziął również udział w mistrzostwach świata systemem pucharowym w Trypolisie, ale w I rundzie przegrał z Ututem Adianto z Indonezji. W 2005 zdobył srebrny medal na mistrzostwach Rosji juniorów do lat 20, zajął II miejsce w turnieju "open" w Biel/Bienne oraz wywalczył brązowy medal na mistrzostwach świata juniorów do lat 20 w Stambule. W 2006 odniósł duży sukces, zwyciężając w indywidualnych mistrzostwach Rosji (po pokonaniu w dogrywce Dmitrija Jakowienko). Rok 2007 rozpoczął od kolejnego znaczącego sukcesu, wygrywając turniej "Aerofłot Open" w Moskwie. Podzielił również II miejsce (wraz z Aleksandrem Oniszczukiem i Wiktorem Bołoganem) w silnie obsadzonym turnieju w miejscowości Pojkowskij. W 2008 r. podzielił I m. (wspólnie z Lenierem Dominguezem) w Biel. W 2013 r. zdobył w Legnicy tytuł indywidualnego wicemistrza Europy.
Najwyższy ranking w dotychczasowej karierze osiągnął 1 września 2009 r., z wynikiem 2725 punktów zajmował wówczas 19. miejsce na światowej liście FIDE.

</doc>
<doc id="835307" url="https://pl.wikipedia.org/wiki?curid=835307" title="Żydowski Dom Ludowy w Lublinie">
Żydowski Dom Ludowy w Lublinie

Żydowski Dom Ludowy im. Icchaka Lejbusza Pereca – dawny ośrodek kulturalny żydów lubelskich znajdujący się na rogu ulic Czwartek i Szkolnej w Lublinie.
Budynek Żydowskiego Domu Ludowego został wzniesiony w latach 1936–1939 z inicjatywy lewicowej organizacji „Bund”. Miała mieścić się w nim szkoła, teatr, biblioteka oraz inne instytucje kulturalne. Otwarcie tego domu kultury zaplanowano na 1 września 1939.
Ze względu na II wojnę światową budynek otwarto w 1944. Pełnił on wtedy funkcję punktu zbornego ocalałych z Holocaustu Żydów powracających do Lublina, działała także szkoła podstawowa, w której nauczano po polsku i w jidysz. Szkołę zlikwidowano w 1949.
W kolejnych latach w budynku znajdowała się siedziba Instytutu Medycyny Pracy i Higieny Wsi, Regionalnej Kasy Chorych, a następnie miejscowego oddziału Narodowego Funduszu Zdrowia.
W 1987 roku odsłonięto tablicę pamiątkową upamiętniającą pierwotne przeznaczenie budynku. Żydowski Dom Ludowy znajduje się na Szlaku Pamięci Żydów Lubelskich.

</doc>
<doc id="835312" url="https://pl.wikipedia.org/wiki?curid=835312" title="Plaża Utah">
Plaża Utah

Plaża „Utah” – kryptonim jednego z miejsc lądowania Aliantów w Europie 6 czerwca 1944. Plaża znajduje się w Normandii w północnej Francji i rozciąga się na długości ok. 5 kilometrów pomiędzy osadą Poupeville w gminie Sainte-Marie-du-Mont a La Madeleine. W ataku wzięła udział amerykańska 4 Dywizja Piechoty dowodzona przez gen. Waltera Prossera.
Plan ataku.
Lądowanie było zaplanowane w czterech falach. Pierwsza fala składała się z 20 LCVP, każdy przewożący 30-osobową drużynę szturmową z 8 Pułku Piechoty. 10 łodzi desantowych z prawej miało wylądować na Tare Green Beach, naprzeciw les Dunes de Varreville. 10 łodzi z lewej miało lądować na plaży Uncle Red, 900 m na południe. Lądowanie pierwszej fali szturmowej zaplanowane było na 06:30. Lądowanie ośmiu LCT ("Landing craft tank") każdy przewożący cztery DD Tank (czołgi pływające), było zaplanowane w tym samym czasie lub wkrótce potem jak będzie możliwe.
Druga fala desantu transportowana miała być za pomocą kolejnych 32 LCVP. Składać się miała z dwóch dodatkowych batalionów szturmowych, kilku saperów, i ośmiu drużyn NCDU ("Naval Combat Demolition Units"), które miały zadanie oczyścić plaże z podwodnych przeszkód.
Trzecia fala, czas H plus 15 minut miała być złożona z ośmiu LCT przewożących po cztery DD Tank.
W dwie minuty po trzeciej fali miała lądować czwarta, głównie oddziały z 237th and 299th Combat Engineer Battalions, do oczyszczenia plaży pomiędzy liniami przypływu i odpływu.
D-Day.
Pierwsza fala przybyła na pozycje wyjściowe o czasie, wszystkie 20 jednostek ruszyło zgodnie z planem. Okręty wsparcia otworzyły ogień. Gdy LCVP były 270–360 metrów (300–400 yardów) od brzegu, odpalono sygnał dymny by przerwano ostrzał z okrętów. Niemal dokładnie o godzinie H barki desantowe opuściły rampy i 600 żołnierzy przebrnęło 100 m odcinek w wodzie po pas do plaży. Rzeczywisty czas lądowania był więc nieco opóźniony, ale opóźnienie to nie miało negatywnego wpływu na fazę lądowania. Wroga artyleria oddała kilka strzałów w powietrze nad morzem.
Pierwsze oddziały na brzegu pochodziły z 2. Batalionu, 8 Pułku Piechoty. Kapitan Leonard T. Schroeder, lądujący z Kompanią F, był pierwszym na plaży. 2. Batalion trafił na plaże Uncle Red naprzeciw Wyjścia 3. 1. Batalion lądował kilka minut później. Wylądował sporo na południe od wyznaczonego miejsca. 1. Batalion miał lądować naprzeciwko les Dunes de Varreville. Natomiast wylądował „w rozkroku”, naprzeciwko Wyjścia 2 około 1800 m na południe.
Ten błąd był potencjalnie bardzo poważny, mógł spowodować wielkie zamieszanie.
Około 20 minut po wylądowaniu pierwszej fali, brytyjscy komandosi piechoty morskiej z 30 Commando Assault Unit, dowodzone przez kapitana G. Pike'a, wylądowało na plaży z misją przechwycenia niemieckiej stacji radarowej w Douvres-la-Delivrande.
Generał brygady Theodore Roosevelt Jr., osobiście przeprowadził rekonesans. Następnie powrócił do punktu lądowania i skontaktował się z dowódcami batalionów (podpułkownik Conrad C. Simmons i Carlton O. MacNeely), aby skoordynować atak. Słynny cytat Roosevelta, że „Zaczniemy wojnę stąd!” Za swoje działania na plaży Utah, Roosevelt został później odznaczony Medalem Honoru.
Siły niemieckie odpowiedzialne za obronę plaży to elementy 709 Dywizji Piechoty, dowodzonej przez gen. Karla-Wilhelma von Schliebena i 352 Dywizji Piechoty, pod dowództwem gen. Dietricha Kraissa.

</doc>
<doc id="835314" url="https://pl.wikipedia.org/wiki?curid=835314" title="Anatol Krakowiecki">
Anatol Krakowiecki

Anatol Eugeniusz Krakowiecki (ur. 11 maja 1901 w Podgórzu, zm. 7 kwietnia 1950 w Londynie) – polski pisarz, dziennikarz, więzień sowieckich łagrów Kołymy.
Życiorys.
Syn Jana, respicjenta straży skarbowej, i Marii ze Ślaskich. Dzieciństwo spędził w Skawinie, do gimnazjum uczęszczał w Podgórzu. W listopadzie 1918 zgłosił się ochotniczo do Wojska Polskiego. W okresie międzywojennym dziennikarz "Ilustrowanego Kuryera Codziennego", współpracownik kabaretów i teatrzyków rewiowych, redaktor czasopism, m.in. redaktor odpowiedzialny magazynu podróżniczo-geograficznego "Na Szerokim Świecie" (wydawanego 1928-39 przez koncern prasowy IKC). 7 października 1939 został aresztowany przez NKWD przy próbie przekroczenia granicy polsko-węgierskiej, w latach 1940–1942 więzień łagrów – obozów nad Kołymą (w obecności Krakowieckiego zmarło w ciągu dwóch lat ponad 300 więźniów).
Zwolniony z łagru 12 kwietnia 1942 w wyniku układu Sikorski-Majski, po zwolnieniu – w składzie Polskich Sił Zbrojnych w ZSRR (Armia Andersa). Po ewakuacji do Iranu, a następnie przejściu wojsk polskich do Iraku i przekształceniu w Armię Polską na Wschodzie pracował m.in. w redakcji "Kuriera Polskiego w Bagdadzie" i "W Drodze". Przeszedł cały szlak bojowy 2 Korpusu.
Od 1946 r. przebywał na emigracji w Wielkiej Brytanii.
Dziełem życia Krakowieckiego jest wydana w 1950 r. autobiograficzna "Książka o Kołymie" – zapis doświadczeń łagrowych przedstawionych z narracyjnym dystansem i nutą sarkazmu. Krakowiecki był ponadto autorem utworów scenicznych i poezji lirycznej.

</doc>
<doc id="835316" url="https://pl.wikipedia.org/wiki?curid=835316" title="Działanie (matematyka)">
Działanie (matematyka)



</doc>
<doc id="835319" url="https://pl.wikipedia.org/wiki?curid=835319" title="Northumberland">
Northumberland

Northumberland (wym. []) – hrabstwo ceremonialne i historyczne oraz jednostka administracyjna typu "unitary authority" w północno-wschodniej Anglii, w regionie North East England, położone przy granicy ze Szkocją, nad Morzem Północnym.
Powierzchnia hrabstwa wynosi 5014 km², a liczba ludności – 316 002 (2016). Z gęstością zaludnienia wynoszącą 63,0 os./km² jest to najrzadziej zaludnione hrabstwo Anglii. Ośrodkiem administracyjnym hrabstwa jest Morpeth a największym miastem – Blyth. Innymi większymi miastami na terenie hrabstwa są Cramlington, Ashington, Bedlington oraz Berwick-upon-Tweed.
W północno-wschodniej części hrabstwa znajdują się niskie góry Cheviot Hills a na zachodzie i południowym zachodzie Góry Pennińskie. Wschodnią, nadmorską część zajmuje nizina. Na terenie hrabstwa znajduje się Park Narodowy Northumberland.
Na północy Northumberland graniczy ze Szkocją, na zachodzie z Kumbrią, na południowym zachodzie z hrabstwem Durham a na południowym wschodzie z Tyne and Wear.
Podział administracyjny.
Obecny.
Obszar hrabstwa ceremonialnego jest tożsamy z obszarem zajmowanym przez jednostkę administracyjną "unitary authority" Northumberland.
Do 2009.
Przed reformą administracyjną przeprowadzoną w 2009 roku Northumberland było hrabstwem niemetropolitalnym, w którego skład wchodziło sześć dystryktów. Granice hrabstwa ceremonialnego były, tak jak i obecnie, identyczne z granicami jednostki administracyjnej.

</doc>
<doc id="835322" url="https://pl.wikipedia.org/wiki?curid=835322" title="Żydowski Dom Starców i Sierot w Lublinie">
Żydowski Dom Starców i Sierot w Lublinie

Żydowski Dom Starców i Sierot w Lublinie tzw. „Ochronka” – nazwa budynku byłej plebanii kościoła farnego na Starym Mieście w Lublinie przy ulicy Grodzkiej 11. Po zlikwidowaniu parafii mieściła się tam instytucja lubelskich Żydów, następnie komunalny dom starców, dom dziecka, a od 1970 jest to siedziba Młodzieżowego Domu Kultury „Pod Akacją”.
Obiekt ten znajduje się w północno-wschodniej części Starego Miasta i stanowi zamknięcie od strony północnej placu Po Farze.
Okres farny.
Niegdyś wchodził on w skład zabudowy przykościelnej, otaczającej cmentarz i kościół farny, ufundowany według tradycji przez Leszka Czarnego w 1282 roku. Brak źródeł uniemożliwia odtworzenie pierwotnych dziejów proboszcza przy Farze. Pożar w 1575 zniszczył część Lublina wraz z kościołem kolegiackim i dominikańskim. Spłonęły również budynki przykościelne, wśród nich pierwotna plebania i szkoła parafialna. Znany współcześnie układ budynku plebanii (jednorodny, nie przechodził zasadniczych przebudów) jest obsadzony w Lublinie około połowy XVII w. i przy braku przekazów źródłowych tak właśnie datuje się powstanie obiektu.
Pierwsze wiadomości archiwalne o starej plebanii pochodzą dopiero z XIX w. Są to dokładne opisy ukazujące stan budynku w ostatnich dziesięcioleciach przed konfiskatą dóbr parafialnych przez Rząd Gubernialny lubelski. W 1818, gdy utworzono diecezję lubelską, kapituła katedralna rezydowała początkowo w kościele św. Michała (do 1832), a później przy kościele pojezuickim, zabudowania parafialne zostały „w najem wypuszczone”, jedynie plebania pozostała mieszkaniem bp. Wojakowskiego (z przyzwolenia kapituły). Kościół św. Michała, opuszczony i zaniedbany, został rozebrany w latach 1844–1852 na polecenie władz carskich.
Okres żydowski.
Konfiskata majątku należącego do Fary nastąpiła na przełomie 1869/70. Od tego momentu budynek stanowił własność skarbu Królestwa Polskiego. Wkrótce po konfiskacie budynek przekazano gminie żydowskiej, która uczyniła zeń przytułek dla dzieci żydowskich, zwany później „Żydowskim grodzkim przytułkiem”. W budynku mieściły się pomieszczenia przeznaczone dla sierot, kalek oraz starców. W innych pomieszczeniach znajdowały się również biura Gminy Wyznaniowej Żydowskiej w Lublinie.
Budynek znajdował się w posiadaniu Żydów do 9 maja 1941, do momentu przejęcia przez władze okupacyjne. 24 marca 1942 hitlerowcy wywieźli sieroty, starców, kaleki oraz ich opiekunów na łąki na Tatarach i rozstrzelali.
Od 1944.
Po wyzwoleniu Lublina budynek przeszedł na własność magistratu w Lublinie. W latach 1944–46 pełnił rolę domu dla starców, a w latach 1947–70 mieścił się tam dom dziecka. Od 1970 budynek jest siedzibą Młodzieżowego Domu Kultury „Pod Akacją”.
Na ścianie budynku od strony ul. Grodzkiej znajduje się tablica upamiętniająca dawne przeznaczenie budynku, wmurowana 9 listopada 1987 w 45. rocznicę likwidacji getta lubelskiego. Napis na niej brzmi: „W tym budynku w latach 1862–1942 mieścił się żydowski Dom Sierot zw. «Ochronką», w dn. 24 III 1942r. hitlerowcy zamordowali wszystkie dzieci tego domu”. Budynek leży na Szlaku Pamięci Żydów Lubelskich.

</doc>
<doc id="835324" url="https://pl.wikipedia.org/wiki?curid=835324" title="Zespół neurologiczny wysokich ciśnień">
Zespół neurologiczny wysokich ciśnień

HPNS (ang. high pressure nervous syndrome) – "zespół neurologiczny wysokich ciśnień" wywołany pobudzeniem centralnego układu nerwowego nurka przez hel pochodzący z mieszaniny oddechowej.
Zespół występuje w trakcie nurkowań głębokich, . Głębokość na jakiej wystąpią objawy zależy od zawartości helu w mieszaninie oddechowej, od prędkości zanurzania (zmniejszenie prędkości zanurzania działa korzystnie) oraz osobniczych cech nurka. .
Objawy HPNS to: 

</doc>
<doc id="835326" url="https://pl.wikipedia.org/wiki?curid=835326" title="Tyne and Wear">
Tyne and Wear

Tyne and Wear – hrabstwo ceremonialne i metropolitalne w północno-wschodniej Anglii, w regionie North East England, położone nad ujściami rzek Tyne i Wear do Morza Północnego. Hrabstwo obejmuje obszar metropolitalny nad ujściami rzek Tyne i Wear do Morza Północnego, w tym konurbację Tyneside. Utworzone zostało w 1974 roku na pograniczu historycznych hrabstw Northumberland i Durham.
Powierzchnia hrabstwa wynosi 540 km², a liczba ludności – 1 128 757 (2016). Największym miastem hrabstwa jest Newcastle upon Tyne, który do czasu likwidacji rady hrabstwa w 1986 roku był ośrodkiem administracyjnym. Dwa miasta w hrabstwie posiadają status "city" – Newcastle oraz Sunderland. Innymi większymi miastami Tyne and Wear są Tynemouth, South Shields, Gateshead oraz Washington.
Na północy Tyne and Wear graniczy z hrabstwem Northumberland a na południu z Durham.
Podział administracyjny.
W skład hrabstwa wchodzi pięć dystryktów.

</doc>
<doc id="835330" url="https://pl.wikipedia.org/wiki?curid=835330" title="Jezioro Trzebielskie">
Jezioro Trzebielskie

Trzebielskie Jezioro (Trzebielsk) (kasz. "Trzebielsczé Jezoro") – jezioro wytopiskowe na Równinie Charzykowskiej (w regionie Kaszub, zwanym Gochami) w powiecie bytowskim (województwo pomorskie) o urozmaiconej linii brzegowej z dwoma wyspami (jedna z nich została objęta ornitologicznym rezerwatem "Ostrów Trzebielski"). Z jeziora wypływa rzeka Prądzonka.
Powierzchnia całkowita: 72 ha.

</doc>
<doc id="835332" url="https://pl.wikipedia.org/wiki?curid=835332" title="Wrotycz">
Wrotycz

Wrotycz ("Tanacetum" L.) – rodzaj roślin należący do rodziny astrowatych. Należy do niego około 70 spokrewnionych z chryzantemami gatunków występujących głównie na północnej półkuli, na obszarach o umiarkowanym klimacie. Gatunkiem typowym jest "Tanacetum vulgare" L..
Systematyka.
"Balsamita " Mill., "Gymnocline" Cass., "Pyrethrum" Medik., "Pyrethrum" Zinn, "Spathipappus" Tzvelev
Angiosperm Phylogeny Website adaptuje podział na podrodziny astrowatych ("Asteraceae") opracowany przez Panero i Funk w 2002, z późniejszymi uzupełnieniami. Zgodnie z tym ujęciem rodzaj "Tanacetum" należy do plemienia "Anthemideae" Cass., podrodziny "Asteroideae" (Juss.) Chev. W systemie APG III astrowate są jedną z kilkunastu rodzin rzędu astrowców ("Asterales"), wchodzącego w skład kladu astrowych w obrębie dwuliściennych właściwych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd astropodobne ("Asteranae" Takht.), rząd astrowce ("Asterales" Lindl), rodzina astrowate ("Asteraceae" Dumort.), plemię "Tanaceteae" Rchb.f. in Rchb., podplemię "Tanacetinae" Schultz-Bip. ex Willk. in Willk. &amp; Lange., rodzaj wrotycz ("Tanacetum" L.).
Zastosowanie.
Niektóre gatunki (np. wrotycz pospolity) mają własności lecznicze. Niektóre gatunki ze względu na swoje ładne koszyczki kwiatostanowe i dość ozdobne liście są uprawiane jako ogrodowe rośliny ozdobne. W zależności od gatunku są w Polsce całkowicie, lub częściowo odporne na mróz. Najlepiej rosną w pełnym słońcu, na przepuszczalnych glebach.

</doc>
<doc id="835333" url="https://pl.wikipedia.org/wiki?curid=835333" title="Drewno utwardzone">
Drewno utwardzone



</doc>
<doc id="835335" url="https://pl.wikipedia.org/wiki?curid=835335" title="Maria de Guise">
Maria de Guise

Maria de Guise, fr. "Marie de Guise", ang. "Mary of Guise" (ur. 22 listopada 1515, zm. 11 czerwca 1560) – księżna Longueville (jako żona Ludwika II), następnie królowa Szkocji (jako żona Jakuba V) i matka Marii Stuart, regentka Szkocji (1554–1560).
Była najstarszą córką Klaudiusza, księcia de Guise, głowy francuskiego rodu Gwizjuszy, oraz jego żony Antoniny de Burbon-Vendôme, córki Franciszka, hrabiego Vendôme. Urodziła się w Bar-le-Duc, w Lotaryngii.
Wczesne życie.
4 sierpnia 1534, w wieku 18 lat, poślubiła Ludwika II Orleańskiego, księcia Longueville. Ich ślub miał miejsce w Luwrze i było to szczęśliwe małżeństwo. Para miała dwóch synów:
Na wiosnę 1536 Maria była obecna w katedrze Notre Dame w Paryżu na ślubie swojego przyszłego męża, króla Jakuba V, z Magdaleną de Valois, najstarszą córką króla Francji. 9 czerwca 1537, Ludwik Orleański zmarł w Rouen, a Maria została wdową w wieku 21 lat. 4 sierpnia urodziła swojego drugiego syna. W tym samym roku zmarła na gruźlicę Magdalena de Valois, a jej mąż zaczął szukać we Francji kolejnej żony dla siebie, żeby umocnić sojusz szkocko-francuski przeciwko Anglii. Maria znalazła się w centrum uwagi, ponieważ Jakub zainteresował się właśnie nią, a jego wuj – Henryk VIII Tudor – król Anglii, starając się zapobiec temu małżeństwu sam poprosił o rękę Marii. Król Francji Franciszek I zaakceptował jednak Jakuba i przekazał ojcu Marii swoje stanowisko. Maria przyjęła te wieści z zaskoczeniem i zaniepokojeniem. Nie cieszyła jej perspektywa opuszczenia rodziny i ojczyzny, zwłaszcza, że właśnie w wieku zaledwie czterech miesięcy zmarł jej syn, Ludwik. Ojciec Marii starał się więc opóźnić decyzję, jak długo się dało, aż Jakub (być może czując niechęć Marii), napisał do niej list, w którym prosił ją o radę i wsparcie. Maria zgodziła się na małżeństwo i przyspieszyła swój wyjazd.
Królowa Szkocji.
18 maja 1538, w katedrze Notre Dame w Paryżu, Maria de Guise poślubiła "per procura" Jakuba V (Jakub przebywał wtedy w Szkocji, zastąpił go Robert, lord Maxwell). W czerwcu, korzystając z całej floty statków wysłanych przez małżonka, Maria opuściła Francję. Została zmuszona do zostawienia małego Franciszka w starej ojczyźnie. Opuściła statek w Fife, dnia 10 czerwca i została oficjalnie powitana przez Jakuba. Kilka dni później pobrali się ponownie w St. Andrews. 22 lutego 1540, w Holyrood Abbey, została koronowana na królową Szkocji. Jakub i Maria mieli dwóch synów i córkę: 
Król Jakub zmarł 6 dni po urodzeniu się jego córki. Regentem został James Hamilton, drugi earl Arran.
W 1554 Maria de Guise zastąpiła Hamiltona i sama została regentką. Jej córka Maria została zaś wysłana do Francji, żeby wychowywać się przy swoim przyszłym mężu – synu króla Henryka II. Maria zawsze konsultowała się ze swoimi dwoma potężnymi braćmi, którzy pozostali we Francji: Karolem, kardynałem lotaryńskim, i Franciszkiem, księciem de Guise. Obaj oni zajmowali wysokie stanowiska i dbali o sojusz szkocko-francuski.
Kłopoty i śmierć.
Regencja Marii była zagrożona przez rosnących w siłę szkockich protestantów, wspieranych w sekrecie przez królową Anglii, Elżbietę I. Protestanci nie wierzyli Marii, co sprawiało, że jej autorytet malał. Maria poprosiła swoją francuską rodzinę o pomoc, co w oczach protestantów oznaczało zdradę interesów Szkocji (w tym czasie Szkocję starała się zdominować zarówno Anglia, jak i Francja). W 1559 Maria została usunięta ze stanowiska. 11 czerwca 1560 zmarła w zamku w Edynburgu. Jej ciało zostało zabrane do Francji i pochowane w kościele, w zakonie Saint-Pierre w Reims, gdzie siostra Marii – Renata – była przełożoną.

</doc>
<doc id="835336" url="https://pl.wikipedia.org/wiki?curid=835336" title="Drewno prasowane">
Drewno prasowane

Drewno prasowane, drewno utwardzone lub lignoston – tworzywo uzyskiwane przez sprasowanie litego drewna z domieszką żywic (np. żywicy fenolowej) pod wysokim ciśnieniem (do 400 kG/cm²), przy podwyższonej temperaturze (70-160 °C). Wytrzymałość drewna prasowanego jest około 2-3-krotnie wyższa od wytrzymałości drewna zwykłego, zaś twardość ok. 5-krotnie. Tworzywo to jest stosowane do wyrobu części maszyn włókienniczych, zwłaszcza czółenek tkackich, oraz łożysk, kół zębatych, podkładek izolacyjnych, okuć budowlanych itp.

</doc>
<doc id="835337" url="https://pl.wikipedia.org/wiki?curid=835337" title="Antoni Magier">
Antoni Magier

Antoni Magier herbu Szeliga, kryptonim „A. M.” (ur. 2 czerwca 1762 w Warszawie, zm. 6 lutego 1837 tamże) – pisarz, pamiętnikarz, leksykograf, fizyk i meteorolog, dyrektor Inspekcji Biletów Skarbowych i asesor Dyrekcji Biletów Skarbowych w czasie powstania kościuszkowskiego (1794).
Życiorys.
Urodził się w Warszawie, jako syn Rajmunda, urzędnika gospodarczego na dworze Franciszka Bielińskiego, marszałka wielkiego koronnego, i Marianny z Małcińskich. Już jako 8-letnie dziecko pobierał swe pierwsze nauki w Gdańsku pod nadzorem ks. Rogowskiego, później kształcił się w szkołach pojezuickich. Przez dłuższy czas przebywał na dworze Bielińskich i utrzymywał bliski kontakt z dziećmi Franciszka Bielińskiego (wówczas pisarza wielkiego koronnego). W jego kancelarii znalazł kilka lat później zatrudnienie, choć nie wiadomo jaki charakter miała ówczesna praca Magiera. Niedługo potem podjął pracę w kancelarii biskupa Andrzeja Stanisława Młodziejewskiego, następnie przeszedł do Komisji Skarbowej, by nieco później trafić do domu handlowego Prota Potockiego w Chersoniu (do 1793).
Od roku 1806 był profesorem fizyki w Liceum Warszawskim. W latach 1806–1814 współpracował z Samuelem Bogumiłem Linde autorem pierwszego nowoczesnego Słownika języka polskiego. Uczestniczył w pracach nad tym dziełem zbierając materiał językowy czerpany z mowy potocznej używanej w warszawskich warsztatach rzemieślniczych. Linde wymienia go jako współpracownika we wstępie do pierwszego tomu swojego słownika.
Prowadził obserwacje meteorologiczne i hydrometeorologiczne. W roku 1833 ukończył pisanie pamiętnika pt. "Estetyka miasta stołecznego Warszawy", będącego obrazem życia obyczajowego, kulturalnego i literackiego stolicy.
Członek czynny Towarzystwa Królewskiego Przyjaciół Nauk w Warszawie w 1829 roku.
Pochowany na cmentarzu Powązkowskim w Warszawie (kwatera 8-1-11).
Upamiętnienie.
W styczniu 1892 roku posiedzenie ogólne Koła Uczonych Warszawskich pod przewodnictwem profesora Adama Kitajewskiego przyznało Antoniemu Magierowi medal zasługi za wieloletnie prace naukowe. Mieszkał na ulicy Piwnej.
Obecnie w Warszawie na Bielanach, od 1961 istnieje ulica nazwana imieniem Antoniego Magiera, zaś na domu, który zamieszkiwał, relief z jego podobizną i nazwiskiem. Jest jednym z bohaterów powieści "Pamiętnik Filipka" Władysława Zambrzyckiego.

</doc>
<doc id="835342" url="https://pl.wikipedia.org/wiki?curid=835342" title="Terier">
Terier

Terier – typ psa należącego pierwotnie do grona psów myśliwskich – norowców, polujących także na powierzchni (praca w nagance z innymi psami). Wykorzystywane były do polowań na zwierzęta takie jak: borsuki, wydry, lisy czy szczury. Obecnie większość ras terierów nie pełni już funkcji myśliwskich.
Rys historyczny.
Hans Räber powołując się na kilku autorów przypuszcza, że miejscem powstania psów terierowatych są Wyspy Brytyjskie, a większość odmian tych psów pochodzi od popularnego w dawnej Anglii pinczera wiejskiego szorstkowłosego i krótkowłosego ("E.Hauck"). Słowo "terier" figurowało już w języku wczesnym nowoangielskim i pojawia się w książce dotyczącej ras psów występujących w XV wieku. Autorem tej pozycji jest przeorysza z klasztoru Sopwell – Juliane Berners. Opisuje ona w niej grupę psów zaliczanych do norowców, określonych mianem "teroures".
W późniejszych źródłach – Turberville (1575), Buffon (XVIII wiek) – są przytaczane opisy psów zaliczanych do terierów zarówno wysokonożnych, jak i niskonożnych. Rozróżnienie to wiązało się z użytkowością tych psów. Krótkonożna odmiana z szorstką sierścią była ceniona za upór i odwagę w wypłaszaniu i dławieniu zwierzyny z nor. Psy gładkowłose z kończynami dłuższymi brały udział w nagankach na zwierzynę leśną.
Na wystawach psów organizowanych w Anglii do roku 1862 nie istniała oddzielna klasa dla terierów. Od tego też roku zaczęto psy tej grupy rozgraniczać na poszczególne rasy. Do rangi psa rasowego spośród terierów został podniesiony jako pierwszy foksterier i w roku 1878 odmiana szorstkowłosa pojawiła się pierwszy raz na wystawie w Birmingham. Zdjęcia niektórych wymarłych ras terierów, zachowały się do dziś. Przykładem jest terier staroangielski ("Old English terrier"), którego eksterier był bardzo zbliżony do teriera walijskiego. Ostatniego osobnika z tej rasy zaprezentowano na wystawie w 1900 roku. Do terierów wymarłych zalicza się także staroangielskiego teriera białego ("Old white English terrier"), u którego zakaz kopiowania uszu, wprowadzony w 1895 roku przez Kennel Club, doprowadził do silnego spadku zainteresowania tą rasą. Raber podaje, że właśnie te teriery wykorzystał "James Hinks" do wyhodowania białego bullteriera.
Angielskie teriery dały początek wielu rasom terierów na całym świecie. W Australii, dzięki terierom pochodzącym z hodowli angielskich, wyhodowano teriera australijskiego oraz silky teriera. František Horák w Czechosłowacji wyhodował teriera czeskiego, a w Japonii powstał nihon teria.
Teriery współcześnie.
Obecnie większość ras zaliczana do terierów pełni funkcje towarzyskie oraz reprezentacyjne (West Highland white terrier, irish soft coated wheaten terrier), jednak niektóre dalej są wykorzystywane w pierwotnych, myśliwskich funkcjach, tak jak na przykład niemiecki terier myśliwski.
Według klasyfikacji FCI teriery stanowią odrębną, trzecią grupę (terier tybetański oraz czarny terier rosyjski pomimo nazwy nie należą do grupy terierów według FCI). Wymienione w niej są 34 rasy, zgrupowane w cztery sekcje:

</doc>
<doc id="835347" url="https://pl.wikipedia.org/wiki?curid=835347" title="Trzebielsk">
Trzebielsk

Trzebielsk (dodatkowa nazwa w j. kaszub. Trzebielsk) - część wsi Lipnica w Polsce, położona w województwie pomorskim, w powiecie bytowskim, w gminie Lipnica, na Równinie Charzykowskiej w regionie Kaszub zwanym Gochami, nad północnym brzegiem jeziora Trzebielskim. Wchodzi w skład sołectwa Lipnica.
W latach 1975–1998 Trzebielsk administracyjnie należał do województwa słupskiego.

</doc>
<doc id="835348" url="https://pl.wikipedia.org/wiki?curid=835348" title="1P/1682 Q1">
1P/1682 Q1



</doc>
<doc id="835356" url="https://pl.wikipedia.org/wiki?curid=835356" title="Parson Jack Russell Terrier">
Parson Jack Russell Terrier



</doc>
<doc id="835357" url="https://pl.wikipedia.org/wiki?curid=835357" title="Dmitrij Jakowienko">
Dmitrij Jakowienko

Dmitrij Jakowienko, ros. Дмитрий Яковенко (ur. 28 czerwca 1983 w Omsku) – rosyjski szachista, arcymistrz od 2001 roku.
Kariera szachowa.
W szachy gra od trzeciego roku życia. Już w wieku 7 lat posiadał I kategorię szachową, a mając lat 14 otrzymał tytuł mistrza międzynarodowego. W 1999 r. zdobył w Oropesa del Mar tytuł wicemistrza świata juniorów do 16 lat, natomiast w 2001 r. (w tym samym mieście) – tytuł mistrza świata w kategorii do lat 18. W 2002 r. podzielił I m. w otwartym turnieju w Pardubicach. W 2005 zwyciężył w Montrealu. W 2006 r. podzielił I m. w mistrzostwach Moskwy. Na początku 2007 r. podzielił II miejsca w dwóch silnie obsadzonych turniejach: "Corus B" w Wijk aan Zee (za Pawłem Eljanowem) oraz "Aerofłot Open" w Moskwie (za Jewgienijem Aleksiejewem) oraz zwyciężył w miejscowości Pojkowskij. W tym samym roku zdobył w Dreźnie brązowy medal indywidualnych mistrzostw Europy oraz awansował do V rundy (ćwierćfinału) Pucharu Świata w Chanty-Mansyjsku. W 2008 r. ponownie zwyciężył w miejscowości Pojkowskij (wspólnie z Siergiejem Rublewskim, Wugarem Gaszimowem i Aleksiejem Szyrowem). W 2012 r. zdobył w Płowdiwie tytuł indywidualnego mistrza Europy, zwyciężył również w kołowym turnieju w Pojkowskim. W 2013 r. zdobył Puchar Rosji.
Wielokrotnie startował w finałach indywidualnych mistrzostw Rosji, zdobywając 4 srebrne medale (w latach 2005, 2006, 2007, 2014).
Wielokrotnie reprezentował Rosję w turniejach drużynowych, m.in.:
Najwyższy ranking w dotychczasowej karierze osiągnął 1 stycznia 2009 r., z wynikiem 2760 punktów zajmował wówczas 7. miejsce na światowej liście FIDE, jednocześnie zajmując 2. miejsce wśród rosyjskich szachistów.

</doc>
<doc id="835364" url="https://pl.wikipedia.org/wiki?curid=835364" title="Wild Rock">
Wild Rock

Wild Rock – manga autorstwa Kazusy Takashimy wydana w 2002 roku. W Polsce ukazała się w 2005 roku nakładem wydawnictwa Saisha. Jest to manga typu yaoi.
Fabuła.
Akcja rozgrywa się w czasach prehistorycznych. Syn wodza, Yuuen, nie jest w stanie sprostać stawianym mu wymaganiom. Ma problemy z polowaniem i łowieniem, a liczą na niego wszyscy wojownicy klanu ze Wschodniej Puszczy. Jego ojciec każe mu się przebrać za kobietę, by Emba, mężczyzna z klanu Znad brzegu Jeziora, konkurujący z nimi o zwierzynę, przynosił Yuuenowi złowione zwierzęta. Wkrótce potem Yuuen zakochuje się z wzajemnością w Embie. Między wrogimi jak dotąd plemionami zapada pokój, a Yuuen i Emba przyrzekają sobie wieczną miłość. 
Prócz głównej historii znajdują się w mandze jeszcze dwie krótkie historie: „Innocent Lies” i „Child Rock”.

</doc>
<doc id="835368" url="https://pl.wikipedia.org/wiki?curid=835368" title="Toronto FC">
Toronto FC

Toronto Football Club – kanadyjski zawodowy klub piłkarski mający siedzibę w Toronto. Klub powstał w październiku 2005 i uczestniczy w Major League Soccer. Klub jest własnością koncernu Maple Leaf Sports &amp; Entertainment. Pierwszy mecz rozegrał 7 kwietnia 2007 przeciwko Chivas USA.
Toronto FC gra na BMO Field, nowo wybudowanym stadionie, który może pomieścić 20 000 osób. Koszt budowy wyniósł 72 miliony dolarów. Jako profesjonalny stadion został zatwierdzony na początku roku 2007.
Pierwszym trenerem zespołu był Mo Johnston, który z klubem był związany od 25 sierpnia 2006. Trafił do niego z Red Bull New York. Jako piłkarz występował w Celticu Glasgow oraz Rangers FC. Obecnie zespół prowadzi Greg Vanney, piłkarz LA Galaxy.
Zimą 2014 roku klub pozyskał m.in. Michaela Bradleya, Jermaina Defoe, Júlio Césara oraz Dwaynea De Rosario.
Stadion.
BMO Field – wielofunkcyjny (głównie piłkarski) stadion w Toronto w Kanadzie. Budowa rozpoczęła się w 2006 roku. Pierwszy mecz na stadionie został rozegrany przez Toronto FC 28 kwietnia 2007 przeciwko Kansas City Wizards. 22 lipca 2007 został tu rozegrany finał mistrzostw świata do lat 20. Stadion może pomieścić 20 000 widzów. Koszt budowy obiektu wynosił około 72 milionów dolarów kanadyjskich.

</doc>
<doc id="835371" url="https://pl.wikipedia.org/wiki?curid=835371" title="South Yorkshire">
South Yorkshire

South Yorkshire – hrabstwo ceremonialne i metropolitalne w północnej Anglii, w regionie Yorkshire and the Humber. Hrabstwo obejmuje silnie zurbanizowany obszar w południowej części historycznego hrabstwa Yorkshire.
Powierzchnia hrabstwa wynosi 1552 km², a liczba ludności – 1 384 969 (2016) mieszkańców. Największym miastem, jedynym posiadającym status "city", jest Sheffield. Innymi większymi miastami na terenie South Yorkshire są Rotherham, Barnsley oraz Doncaster. Ośrodkiem administracyjnym, do czasu likwidacji rady hrabstwa w 1986 roku, było Barnsley.
Środkowa i wschodnia część hrabstwa ma charakter nizinny, podczas gdy przez zachodnią przebiega pasmo Gór Pennińskich. Zachodni skraj hrabstwa znajduje się na terenie parku narodowego Peak District.
Obecność złóż węgla oraz budowa w XIX wieku pierwszych linii kolejowych, spowodowały gwałtowny rozwój przemysłu, zwłaszcza metalurgicznego. Wraz z górnictwem stanowił on podstawę gospodarki hrabstwa aż do drugiej połowy XX wieku, gdy zostały one w znacznym stopniu wyparte przez przemysł lekki.
Na północy South Yorkshire graniczy z hrabstwem West Yorkshire, na północnym wschodzie z North Yorkshire oraz East Riding of Yorkshire, na wschodzie z Lincolnshire, na południowym wschodzie z Nottinghamshire a na południu i zachodzie z Derbyshire.
Podział administracyjny.
W skład hrabstwa wchodzą cztery dystrykty.

</doc>
<doc id="835376" url="https://pl.wikipedia.org/wiki?curid=835376" title="Architektura barokowa w Anglii">
Architektura barokowa w Anglii

Angielski barok, podobnie jak w wielu innych krajach protestanckich, należy do nurtu klasycznego, inspirowanego sztuką klasyczną oraz architekturą Palladio i Vignoli. Historycy angielscy zwykli inaczej niż na kontynencie dzielić i nazywać zmieniające się style architektoniczne. W ich ujęciu okres do połowy XVIII wieku zaliczany jest do późnego renesansu a nie do baroku.
Przejście od okresu renesansu do baroku miało bardzo łagodną formę. Był to czas, w którym dominował palladianizm. Dzieła późnego renesansu i pierwszej fazy baroku cechuje surowa, zwarta bryła o symetrycznych, uporządkowanych elewacjach. Jedynie detal zdradza, że to już inna epoka. Zwieńczenia kopuł, attyk, obramowania portali, lukarn, kartuszy i medalionów cechuje nieco bardziej rzeźbiarska, fantazyjna forma. Mimo to wyjątkiem jest projekt południowego portalu ze spiralnymi trzonami kolumn. Portal zaprojektowany przez Nicholasa Stone został dobudowany w 1637 r. do uniwersyteckiego kościoła St. Mary w Oksfordzie.
Po pożarze, który w 1666 r. zniszczył zabudowę Londynu, zlecenie na wykonanie projektu odbudowy miasta otrzymał Christopher Wren. Umownie przyjęto, że jest to początek baroku w Anglii, a Christopher Wren uważany jest za najwybitniejszego przedstawiciela pierwszego okresu baroku w Anglii.
Projekt urbanistyczny odbudowy Londynu sporządzony przez Wrena nie został w całości zrealizowany. Wśród zaprojektowanych 53 kościołów, najbardziej znanym dziełem Wrena jest odbudowa katedry św. Pawła (1675–1710). Pierwotny projekt budowli centralnej rozwiązanej na planie krzyża greckiego nie spotkał się z uznaniem. Zrealizowany został projekt trójnawowej bazyliki z transeptem. Nad skrzyżowaniem naw Wren zaprojektował olbrzymią, trójpowłokową kopułę zwieńczoną latarnią. Nad przęsłami naw umieścił półkoliste kopułki wsparte na żaglach.
Wśród pozostałych projektów budowli Londynu znajdują się m.in.:
Inne projekty Wrena to:
Czas panowania Anny Stuart zaowocował pałacowo-parkowymi rezydencjami łączącymi klasycyzującą formę z barokowymi rozwiązaniami przestrzennymi. Castle Howard w Yorkshire (1699-1712) i Blenheim Palace w Oksfordshire (1705-1724) to efekt współpracy Vanbrugha i Hawksmoora.
Uczeń Fontany, szkocki architekt James Gibbs kontynuował palladiańskie formy bryły łącząc je z rzeźbiarską formą detali. Został uznany za najważniejszego budowniczego londyńskich kościołów w pierwszej połowie XVIII wieku. Najbardziej znane projekty to kościoły St. Mary-le-Strand i St. Martin-in-the Fields z wysokimi, rzeźbiarsko rozczłonkowanymi wieżami w fasadach.
Najciekawszym projektem budownictwa świeckiego jest zaprojektowana jako budowla centralna biblioteka Radcliffe (1737) w Oksfordzie.
Najbardziej zbliżone do dzieł włoskich architektów były projekty Thomasa Archera. Podczas podróży po Europie poznał dzieła Berniniego i Borrominiego. W wielu jego pracach widoczna jest inspiracja ich twórczością. Stąd Archer bywa nazywany najbardziej "barokowym" wśród angielskich architektów XVIII wieku. Najważniejsze prace Archera to:
Kolejny, już końcowy etap, w architekturze baroku w Anglii to powrót do twórczości Jonesa, czyli spokojnych, klasycyzujących form palladianizmu z epoki późnego renesansu. Do przedstawicieli tego okresu należą:

</doc>
<doc id="835380" url="https://pl.wikipedia.org/wiki?curid=835380" title="Zatrzymanie konwekcji">
Zatrzymanie konwekcji

Zatrzymanie konwekcji (ang. convective inhibition, w skrócie CIN) – miara lub indeks związany z energią wstrzymująca konwekcję w atmosferze.
Zatrzymanie głębokiej konwekcji następuje w sytuacjach kiedy warstwy cieplejszego powietrza nachodzą na zimne powietrze przy ziemi. Obszary wysokich indeksów CIN są stabilne.

</doc>
<doc id="835381" url="https://pl.wikipedia.org/wiki?curid=835381" title="British Home Championship 1887">
British Home Championship 1887

British Home Championship 1887 – czwartą edycję turnieju piłkarskiego między narodowymi reprezentacjami z Wielkiej Brytanii zorganizowano w 1887 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Czwartym zwycięzcą turnieju British Home Championship została reprezentacja Szkocji.

</doc>
<doc id="835382" url="https://pl.wikipedia.org/wiki?curid=835382" title="Architektura baroku w Anglii">
Architektura baroku w Anglii



</doc>
<doc id="835383" url="https://pl.wikipedia.org/wiki?curid=835383" title="Bitwa pod Budziszynem (1813)">
Bitwa pod Budziszynem (1813)

Bitwa pod Budziszynem (niem. "Schlacht bei Bautzen") – starcie zbrojne, które miało miejsce w dniach 20–21 maja 1813 r. w końcowym okresie wojen napoleońskich. Armią francuską dowodził osobiście Napoleon I Bonaparte, wojskami sprzymierzonych zaś generał Piotr Wittgenstein i książę Gebhard Leberecht von Blücher. Bitwa zakończyła się zwycięstwem armii Napoleona, ale nie doprowadziła do ostatecznego pokonania przeciwnika.
Działania.
Po bitwie pod Lützen, stoczonej 2 maja 1813 r. (zwanej też bitwą pod Großgörschen), w której Napoleon pobił wojska rosyjsko-pruskie, armia sprzymierzonych rozpoczęła odwrót. Napoleon zajął Drezno, a następnie ruszył w pościg, wydzielając ze swej armii 84-tysięczny, manewrowy korpus marszałka Neya, i w okolicach Budziszyna zaatakował ponownie. Pomimo że Francuzom ostatecznie nie udał się – z winy Neya, który nie zrozumiał intencji cesarza – manewr cęgowy, bitwa oceniona została jako zwycięstwo francuskie.
Krótko przed bitwą dwójka monarchów wojsk sprzymierzonych spotkała się na Górnych Łużycach, gdzie dopilnowywała koncentracji swoich wojsk pod Budziszynem. Ich siły liczyły 250 000 Rosjan i Prusaków, w tym 30 000 kawalerii, podczas gdy Francuzi dysponowali wojskami w liczbie 115 000 ludzi w sile frontalnego uderzenia oraz 84 000 kawaleryjskiego korpusu Neya.
Korzystny układ terenu wokół Budziszyna oferował sprzymierzonym dobre pozycje obronne. Tutaj też wojska koalicji dnia 13 maja postanowiły przyjąć Francuzów. Ewentualne zwycięstwo Napoleona otwierało przed nim szansę zakończenia pomyślnie całej wojny. Nie stało się tak jedynie dlatego, że Ney zbyt późno rozpoczął manewr okrążający i oddalił się zbytnio, pozwalając Wittgensteinowi wymknąć się z pułapki z niewielkimi stosunkowo stratami i w dość dobrym porządku ujść na Śląsk.
Dla dokonania manewru cęgowego Napoleon podzielił swoje siły, które miały uderzyć z dwóch różnych kierunków. Napoleon zaatakował pierwszy, przyparł armię przeciwnika do Sprewy i w sensie taktycznym bitwę wygrał. Francuzi zmusili przeciwnika do opuszczenia stanowisk obronnych i odwrotu na wschód. Jednak – pozbawiony kawalerii – nie mógł rzucić się w pościg, gdy zaś Ney wreszcie nadciągnął, było za późno.
Po bitwie.
Po bitwie Napoleon był bardzo rozczarowany wynikiem. Formalnie pokonał przeciwnika, zmuszając go do odwrotu, w ostatecznym rozrachunku zwycięstwo to okazało się nieznaczne. Francuzi stracili pod Budziszynem około 13 000 żołnierzy, a sprzymierzeni około 15 000. Jednak niektóre źródła podają straty wojsk koalicji sięgające 20 000 żołnierzy. Mimo wszystko Napoleonowi nie udało się osiągnąć celu, a jego wojska były zbyt wyczerpane, aby wydać przeciwnikowi kolejną bitwę. Do boju ruszyła jedynie kawaleria.
Doszło do starcia pod Wurschen, gdzie pobity został Blücher, a 22 maja pod Löbau pierwszy szwadron 1 pułku szwoleżerów-lansjerów pod Jerzmanowskim wpadł znienacka na dragonów rosyjskich, omal nie zagarnął w niewolę księcia Wasilija Trubeckiego i zepchnął rozbitych dragonów pod szable innych pułków jazdy napoleońskiej.
Była to trzecia część tej bitwy, zwana czasami „bitwą pod Reichenbach”. Generałowie Krasiński i Lefebvre-Desnouettes wiedli do boju szwoleżerów polskich i „czerwonych” holenderskich oraz szaserów gwardii. Chłapowski i Jerzmanowski (każdy na czele dwóch szwadronów) rozbijali całe pułki kawalerii nieprzyjaciela. Potykał się dzielnie 8 pułk szwoleżerów-lansjerów Łubieńskiego. W tej sytuacji Rosjanie postanowili postawić zaporę ogniową. Kanonada powstrzymała polską i francuską szarżę. Od kuli armatniej zginął gen. Bruyére, zabito konia pod Desnouettesem, a na koniec śmierć poniósł zaufany człowiek cesarza, generał Geraud Duroc.
Następstwem bitwy było podpisanie 4 czerwca w śląskim Pläswitz zawieszenia broni, które przetrwało do czasu operacji berlińskiej, będącej prologiem do „Bitwy Narodów” rozegranej w dniach 16–19 października 1813.

</doc>
<doc id="835385" url="https://pl.wikipedia.org/wiki?curid=835385" title="Synagoga Kotlarska w Lublinie">
Synagoga Kotlarska w Lublinie



</doc>
<doc id="835386" url="https://pl.wikipedia.org/wiki?curid=835386" title="West Yorkshire">
West Yorkshire

West Yorkshire – hrabstwo ceremonialne i metropolitalne w północnej Anglii, w regionie Yorkshire and the Humber. Hrabstwo obejmuje silnie zurbanizowany obszar w zachodniej części historycznego hrabstwa Yorkshire.
Powierzchnia hrabstwa wynosi 2029 km², a liczba ludności – 2 299 673 mieszkańców (2016). Największym miastem hrabstwa jest Leeds. Ośrodkiem administracyjnym, do czasu likwidacji rady hrabstwa w 1986 roku, było Wakefield. Innymi większymi miastami na terenie West Yorkshire są Bradford, Huddersfield oraz Halifax. W hrabstwie znajdują się trzy miasta o statusie "city", przy czym tytuł ten został nadany nie samym miastom a obejmującym je dystryktom – Leeds, Bradford oraz Wakefield.
W XVIII i XIX wieku nastąpiła gwałtowna industrializacja regionu, a wraz z nią rozwój miast, głównie za sprawą obecnych na tym obszarze znacznych złóż węgla. Podstawę gospodarki przez długi czas stanowił przemysł tekstylny, który zanikł w XX wieku, podobnie jak górnictwo.
Na północy i wschodzie West Yorkshire graniczy z hrabstwem North Yorkshire, na południu z South Yorkshire, na południowym zachodzie z hrabstwami Derbyshire i Wielki Manchester a na zachodzie z Lancashire.
Podział administracyjny.
W skład hrabstwa wchodzi pięć dystryktów.

</doc>
<doc id="835388" url="https://pl.wikipedia.org/wiki?curid=835388" title="Teriery typu bull">
Teriery typu bull



</doc>
<doc id="835390" url="https://pl.wikipedia.org/wiki?curid=835390" title="Synagoga Kotlarzy w Lublinie">
Synagoga Kotlarzy w Lublinie



</doc>
<doc id="835392" url="https://pl.wikipedia.org/wiki?curid=835392" title="Synagoga Hirsza Doktorowicza w Lublinie">
Synagoga Hirsza Doktorowicza w Lublinie



</doc>
<doc id="835399" url="https://pl.wikipedia.org/wiki?curid=835399" title="Klasztor (województwo pomorskie)">
Klasztor (województwo pomorskie)

Klasztor (dodatkowa nazwa w j. kaszub. Klôsztòr) – kolonia w Polsce, w województwie pomorskim, w powiecie bytowskim, w gminie Lipnica.
Miejscowość kaszubska położona na Równinie Charzykowskiej w regionie Kaszub zwanym Gochami, jest częścią składową sołectwa Borowy Młyn.
W latach 1975–1998 miejscowość należała administracyjnie do województwa słupskiego.

</doc>
<doc id="835401" url="https://pl.wikipedia.org/wiki?curid=835401" title="Wielki Manchester">
Wielki Manchester

Wielki Manchester () – hrabstwo ceremonialne i metropolitalne w północno-zachodniej Anglii, w regionie North West England, obejmujące obszar aglomeracji miasta Manchester. Hrabstwo utworzone zostało w 1974 roku na pograniczu historycznych hrabstw Lancashire, Cheshire oraz Yorkshire.
Charakterystyka.
Powierzchnia hrabstwa wynosi 1276 km², a liczba ludności – 2 782 141 (2016), co czyni Wielki Manchester trzecim pod względem liczby mieszkańców hrabstwem ceremonialnym w Anglii (za Wielkim Londynem i West Midlands). Największym miastem hrabstwa jest Manchester, który do czasu likwidacji rady hrabstwa w 1986 roku był ośrodkiem administracyjnym hrabstwa. Innymi większymi miastami na terenie hrabstwa są Ashton-under-Lyne, Bolton, Stockport, Oldham, Rochdale, Wigan, Salford, Bury i Sale. Dwa miasta na terenie hrabstwa posiadają status "city" – Manchester oraz Salford.
Na północy Wielki Manchester graniczy z hrabstwem Lancashire, na północnym wschodzie z West Yorkshire, na południowym wschodzie z Derbyshire, na południu z Cheshire a na zachodzie z Merseyside.
Podział administracyjny.
W skład hrabstwa wchodzi dziesięć dystryktów:

</doc>
<doc id="835407" url="https://pl.wikipedia.org/wiki?curid=835407" title="Sonet 97 (William Szekspir)">
Sonet 97 (William Szekspir)

Sonet 97 ("Jakże podobna zimie jest rozłąka") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Wielu badaczy jest zdania, że powstał on jako część serii trzech utworów (sonety: 97, 98, 99) traktujących o rozstaniu. Podobną tematykę mają też dzieła oznaczone numerami 54 i 55.
Sytuacja przedstawiona w tym utworze jest porównywalna z tą, którą pisarz ze Stratford ukazał we Śnie nocy letniej.
Treść.
W utworze tym podmiot liryczny, którego niektórzy badacze utożsamiają z autorem, cierpi z powodu rozstania z "tajemniczym młodzieńcem". Stosuje porównanie do zimy, która, chłodna i nieprzyjazna, stanowi następstwo wcześniejszych, weselszych pór roku – wiosny, lata, a nawet jesieni. Stwierdza, że bez niego życie pozbawione jest sensu.

</doc>
<doc id="835409" url="https://pl.wikipedia.org/wiki?curid=835409" title="Gefangen">
Gefangen

Gefangen (ang. "Locked Up") – niemiecki dramat filmowy w reżyserii Jörga Andreasa z 2004 r. Film opowiada o mężczyźnie osadzonym w męskim więzieniu. Zawiera bardzo dużo scen erotycznych, a nawet pornograficznych.

</doc>
<doc id="835410" url="https://pl.wikipedia.org/wiki?curid=835410" title="Katarzynki (województwo pomorskie)">
Katarzynki (województwo pomorskie)

Katarzynki (dodatkowa nazwa w j. kaszub. Katarzinczi) – kolonia w Polsce na Równinie Charzykowskiej w województwie pomorskim, w powiecie bytowskim, w gminie Lipnica.
Śródleśna, położona w kompleksie leśnym Borów Tucholskich miejscowość kaszubska, położona w regionie Kaszub zwanym Gochami, jest częścią składową sołectwa Borowy Młyn.
W latach 1975–1998 miejscowość należała administracyjnie do województwa słupskiego.

</doc>
<doc id="835414" url="https://pl.wikipedia.org/wiki?curid=835414" title="British Home Championship 1888">
British Home Championship 1888

British Home Championship 1888 – piątą edycję turnieju piłkarskiego między narodowymi reprezentacjami z Wielkiej Brytanii zorganizowano w 1888 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Piątym zwycięzcą turnieju British Home Championship została reprezentacja Anglii.

</doc>
<doc id="835418" url="https://pl.wikipedia.org/wiki?curid=835418" title="Shropshire">
Shropshire

Shropshire (zwane również Salop) – hrabstwo ceremonialne i historyczne w zachodniej Anglii, w regionie West Midlands, położone przy granicy z Walią.
Powierzchnia hrabstwa wynosi 3487 km², a liczba ludności – 472 700. Jest to jedno z najrzadziej zaludnionych hrabstw Anglii, z gęstością zaludnienia wynoszącą 135,6 os./km². Największym miastem jest Telford, które powstało w latach 60. XX wieku jako jedno z tzw. "new towns", z połączenia miast Wellington, Oakengates, Madeley oraz Dawley. Poza aglomeracją miasta Telford hrabstwo ma charakter wiejski, a istotną rolę w gospodarce stanowi rolnictwo. Historyczną stolicą jest Shrewsbury. Inne większe miasta na terenie hrabstwa to Oswestry, Bridgnorth, Newport, Ludlow oraz Market Drayton.
Hrabstwo jest w przeważającej części nizinne, przedzielone rzeką Severn na dwie części – równinną północną oraz południową pokrytą pagórkami. Na terenie Shropshire znajduje się wpisany na listę światowego dziedzictwa UNESCO wąwóz Ironbridge.
Na północnym wschodzie Shropshire graniczy z hrabstwem Cheshire, na wschodzie ze Staffordshire, na południowym wschodzie z Worcestershire, na południu z Herefordshire, a na zachodzie i północnym zachodzie z Walią.
Podział administracyjny.
Obecny.
W skład hrabstwa ceremonialnego wchodzą dwie jednostki administracyjne typu "unitary authority":
Do 2009.
Przed reformą administracyjną przeprowadzoną w 2009 roku Shropshire było hrabstwem niemetropolitalnym, w którego skład wchodziło pięć dystryktów. Jako hrabstwo ceremonialne Shropshire obejmowało dodatkowo jedną jednostkę typu "unitary authority".

</doc>
<doc id="835419" url="https://pl.wikipedia.org/wiki?curid=835419" title="Sonet 98 (William Szekspir)">
Sonet 98 (William Szekspir)

Sonet 98 ("Byłem tej wiosny z tobą rozłączony") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Wielu badaczy jest zdania, że powstał on jako część serii trzech utworów (sonety: 97, 98, 99) traktujących o rozstaniu. Podobną tematykę mają też dzieła oznaczone numerami 54 i 55. Wysuwa się także porównanie go do sonetu 42 Francesca Petrarki.
Treść.
W utworze tym podmiot liryczny, którego można utożsamić z autorem, cierpi z powodu rozstania z "tajemniczym młodzieńcem". Objawia się to tym, że nie potrafi się cieszyć z nastająych wokół wiosennych przemian – trwa dla niego nadal sroga zima.
Oprócz odniesienia do pór roku "sonet 98" odwołuje się także do mitologicznej postaci Saturna.

</doc>
<doc id="835424" url="https://pl.wikipedia.org/wiki?curid=835424" title="Jan Paweł II (papież)">
Jan Paweł II (papież)



</doc>
<doc id="835425" url="https://pl.wikipedia.org/wiki?curid=835425" title="Sonet 99 (William Szekspir)">
Sonet 99 (William Szekspir)

Sonet 99 ("Zuchwałość fiołka łajem tak") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Wielu badaczy jest zdania, że powstał on jako część serii trzech utworów (sonety: 97, 98, 99) traktujących o rozstaniu. Podobną tematykę mają też dzieła oznaczone numerami 54 i 55. Wysuwa się także tezę, iż stanowił on inspirację do stworzenia niektórych elementów Gwałtu na Lukrecji.
Treść.
W utworze tym podmiot liryczny cierpi z powodu rozstania z "tajemniczym młodzieńcem". Porównuje jego piękno do piękna kwiatów, które czerpały ją właśnie z urody młodego człowieka.

</doc>
<doc id="835429" url="https://pl.wikipedia.org/wiki?curid=835429" title="I liga urugwajska w piłce nożnej (1951)">
I liga urugwajska w piłce nożnej (1951)

Mistrzostwa Urugwaju w roku 1951 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="835435" url="https://pl.wikipedia.org/wiki?curid=835435" title="Riksmal">
Riksmal



</doc>
<doc id="835437" url="https://pl.wikipedia.org/wiki?curid=835437" title="Sonet 100 (William Szekspir)">
Sonet 100 (William Szekspir)

Sonet 100 ("Gdzie jesteś, Muzo, że już tak od dawna") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, pragnie odzyskać natchnienie. W tym celu zwraca się do swojej Muzy, aby ta ponownie go odwiedziła i pozwoliła mu nadal tworzyć.

</doc>
<doc id="835439" url="https://pl.wikipedia.org/wiki?curid=835439" title="Przewód tętniczy">
Przewód tętniczy

Przewód tętniczy, przewód Botalla (łac. "ductus arteriosus") – występujące w okresie płodowym połączenie między pniem płucnym a początkowym odcinkiem aorty zstępującej, służące do ominięcia krążenia płucnego. Po urodzeniu, w wyniku wzrostu ciśnienia parcjalnego tlenu we krwi, dochodzi do czynnościowego obkurczenia światła tego przewodu, a potem zarośnięcia i przekształcenia go w więzadło tętnicze.
Jedną z wrodzonych wad układu sercowo-naczyniowego jest przetrwały przewód tętniczy.

</doc>
<doc id="835440" url="https://pl.wikipedia.org/wiki?curid=835440" title="Przewód Botalla">
Przewód Botalla



</doc>
<doc id="835441" url="https://pl.wikipedia.org/wiki?curid=835441" title="Dorset">
Dorset

Dorset – hrabstwo ceremonialne i historyczne w południowej Anglii, w regionie South West England, położone nad kanałem La Manche, obejmujące dwie jednostki administracyjne typu "unitary authority" – Dorset oraz Bournemouth, Christchurch and Poole. Do 2019 roku Dorset pełniło funkcję hrabstwa administracyjnego (niemetropolitalnego), ze stolicą w Dorchester.
Hrabstwo liczy 2653 km² powierzchni i zamieszkane jest przez 744 000 osób (2011).
We wschodniej części hrabstwa znajduje się główny ośrodek miejski – aglomeracja miast Bournemouth, Poole i Christchurch, podczas gdy pozostała część Dorsetu ma charakter wiejski. Turystyka odgrywa znaczącą rolę w gospodarce, szczególnie w nadmorskich miastach Bournemouth, Poole oraz Weymouth. Znaczna część wybrzeża, tzw. Jurassic Coast, wpisana została na listę światowego dziedzictwa UNESCO.
Na zachodzie Dorset graniczy z hrabstwem Devon, na północnym zachodzie z Somersetem, na północnym wschodzie z Wiltshire, a na wschodzie z Hampshire.
Podział administracyjny.
1 kwietnia 2019 roku hrabstwo Dorset przestało pełnić funkcje administracyjne. W skład hrabstwa ceremonialnego wchodzą od tego czasu dwa dystrykty typu unitary authority:
Do 2019.
Wcześniej jako hrabstwo niemetropolitalne Dorset posiadało radę hrabstwa i dzieliło się na sześć dystryktów. W granicach hrabstwa ceremonialnego znajdowały się dodatkowo dwa dystrykty typu unitary authority:

</doc>
<doc id="835442" url="https://pl.wikipedia.org/wiki?curid=835442" title="Sonet 95 (William Szekspir)">
Sonet 95 (William Szekspir)

Sonet 95 ("Twa słodycz w piękno twą hańbę przemienia") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, próbuje pokazać, że przewinienia "tajemniczego młodzieńca" – chociaż są powszechnie znane – nie będą powodem kary. Jest tak dlatego, że jego uroda nie pozwala na nieprzychylne wobec niego działania.

</doc>
<doc id="835443" url="https://pl.wikipedia.org/wiki?curid=835443" title="British Home Championship 1889">
British Home Championship 1889

British Home Championship 1889 – szóstą edycję turnieju piłkarskiego między narodowymi reprezentacjami z Wielkiej Brytanii zorganizowano w 1889 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Szóstym zwycięzcą turnieju British Home Championship została reprezentacja Szkocji.

</doc>
<doc id="835444" url="https://pl.wikipedia.org/wiki?curid=835444" title="Rezerwat przyrody Jezioro Smołowe">
Rezerwat przyrody Jezioro Smołowe

Rezerwat przyrody Jezioro Smołowe – wodny rezerwat przyrody na obszarze gminy Miastko, powiat bytowski, województwo pomorskie. Ochronie rezerwatu podlega Jezioro Smołowe (kaszb. "Jezoro Smòłowé") – przepływowe jezioro lobeliowe.
Rezerwat został utworzony zarządzeniem Ministra Leśnictwa i Przemysłu Drzewnego z dnia 10 listopada 1976 na powierzchni 36,82 ha w celu „zachowania jeziora lobeliowego z charakterystyczną roślinnością”. Zarządzeniem Regionalnego Dyrektora Ochrony Środowiska w Gdańsku z dnia 3 marca 2015 skorygowano jego powierzchnię do 37,08 ha oraz wyznaczono wokół rezerwatu otulinę o powierzchni 46,62 ha. Ponadto zmieniono cel ochrony na „zachowanie jeziora lobeliowego wraz z jego charakterystyczną roślinnością oraz populacjami cennych gatunków roślin i zwierząt”.
Do występujących w jeziorze roślin wodnych należą: lobelia jeziorna, poryblin jeziorny, brzeżyca jednokwiatowa czy elisma wodna.
Z jeziora wypływa rzeka Brda. Wraz z sąsiednimi jeziorami Kamień i Orle tworzy zespół rezerwatów wodnych na obszarze źródliskowym Brdy.
Rezerwat „Jezioro Smołowe” znajduje się w granicach obszaru siedliskowego sieci Natura 2000 „Miasteckie Jeziora Lobeliowe” PLH220041 oraz Obszaru Chronionego Krajobrazu Źródliskowy Obszar Brdy i Wieprzy na wschód od Miastka.
Jest położony w zasięgu terytorialnym Nadleśnictwa Dretyń, ale na gruntach Skarbu Państwa w zarządzie Regionalnego Zarządu Gospodarki Wodnej w Gdańsku. Otulinę rezerwatu stanowią grunty leśne należące do Skarbu Państwa w zarządzie Nadleśnictwa Dretyń oraz prywatne tereny rolnicze.
Na mocy obowiązującego planu ochrony ustanowionego w 2016 roku, obszar rezerwatu objęty jest ochroną czynną. Nadzór nad rezerwatem sprawuje Regionalny Dyrektor Ochrony Środowiska w Gdańsku.

</doc>
<doc id="835445" url="https://pl.wikipedia.org/wiki?curid=835445" title="Sonet 96 (William Szekspir)">
Sonet 96 (William Szekspir)

Sonet 96 ("Jednym twa miłość, drugim płochość wadzi") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, który przez niektórych badaczy jest utożsamiany z autorem, pokazuje "tajemniczemu młodzieńcowi" jak niedoskonali są ci, którzy mają o nim negatywne zdanie. Prosi go jednocześnie, aby – przez wzgląd na ich związek – dbał o swoje dobre imię.

</doc>
<doc id="835448" url="https://pl.wikipedia.org/wiki?curid=835448" title="Cmentarz żydowski w Legnicy">
Cmentarz żydowski w Legnicy

Cmentarz żydowski w Legnicy – cmentarz wyznawców judaizmu w Legnicy przy ul. Wrocławskiej.
Historia.
Cmentarz został założony w 1826 roku na terenie nad Kaczawą, przylegającym dziś do kościoła pw. św. Jacka (plac Papieża Wojtyły). Ponieważ teren był podmokły, wszystkie nagrobki z dotychczasowego kirkutu w 1837 roku przeniesiono w nowe miejsce, na ul. Wrocławską, na miejsce obok uruchomionego w 1822 r. cmentarza komunalnego, ograniczonego od zachodu ul. Cmentarną (do 1945 r. "Inferburger Str."), od południa ul. Wrocławską (do 1945 r. "Neue Breslauer Str."), a od wschodu i północy kwaterami komunalnymi. W 1974 r. wzdłuż wschodniej krawędzi cmentarza po terenach dawnej alei między cmentarzami poprowadzona została ulica Pamiątkowa, późniejsza Pątnowska.
Nowy cmentarz zajmował powierzchnię 1,02 ha. W 1877 roku powstał na jego terenie utrzymany w stylu neoromańskim dom przedpogrzebowy z bożnicą, wzniesiony przez rabina Moritza Landsberga, później pochowanego tutaj. W latach 1926–1938 kwatery wyznawców religii mojżeszowej istniały także na cmentarzu komunalnym.
W trakcie II wojny światowej cmentarz nie uległ zniszczeniu i przetrwał ją w dobrym stanie. Jest jednym z nielicznych i najlepiej na Dolnym Śląsku zachowanych zabytków tego typu. Najstarsze macewy i grobowce pochodzą z lat 1835–1838. Zwracają uwagę usytuowane wzdłuż głównej alei groby członków kahału oraz bożnica. Nekropolia jest użytkowana przez gminę żydowską do dnia dzisiejszego, jednakże ze względu na jej małą liczebność grobów współczesnych jest tu niewiele.
Linki zewnętrzne.
 cmentarze-zydowskie.pl

</doc>
<doc id="835449" url="https://pl.wikipedia.org/wiki?curid=835449" title="Sugar (film 2004)">
Sugar (film 2004)

Sugar – kanadyjski melodramat w reżyserii Johna Palmera z 2004 na podstawie serii opowiadań Bruce’a La Bruce’a.

</doc>
<doc id="835450" url="https://pl.wikipedia.org/wiki?curid=835450" title="Synagoga Jakuba Horowitza w Lublinie">
Synagoga Jakuba Horowitza w Lublinie



</doc>
<doc id="835451" url="https://pl.wikipedia.org/wiki?curid=835451" title="Synagoga Jakuba Icchoka Horowitza-Szternfelda w Lublinie">
Synagoga Jakuba Icchoka Horowitza-Szternfelda w Lublinie



</doc>
<doc id="835452" url="https://pl.wikipedia.org/wiki?curid=835452" title="Hans Jeschonnek">
Hans Jeschonnek

Hans Jeschonnek (ur. 9 kwietnia 1899 w Inowrocławiu, zm. 18 sierpnia 1943 w Kumieciach Wielkich) – niemiecki lotnik, generał lotnictwa, szef sztabu generalnego Luftwaffe podczas II wojny światowej.
Życiorys.
Urodził się w Inowrocławiu (wówczas w Cesarstwie Niemieckim), jako syn nauczyciela. Uczył się w szkole kadetów i po wybuchu pierwszej wojny światowej, mając niecałe 16 lat, wstąpił 10 sierpnia 1914 do służby wojskowej w niemieckim 50. pułku piechoty, w stopniu chorążego. Już we wrześniu 1914 awansował na pierwszy stopień oficerski. Od 6 maja 1915 dowodził kompanią 50. pułku, został w tym czasie 6 października 1915 lekko raniony. W 1916 służył jako oficer w kompanii karabinów maszynowych, po czym od listopada 1916 ponownie jako dowódca kompanii. W lipcu 1917 zgłosił się ochotniczo do lotnictwa i następnie przeszedł szkolenie na pilota myśliwskiego. 13 kwietnia 1918 rozpoczął służbę w tym charakterze w eskadrze myśliwskiej Jasta 40, gdzie latał do końca wojny, bez większych sukcesów.
Po zakończeniu wojny, pozostał w armii. Od 24 grudnia 1918 do 26 stycznia 1920 służył w 129. eskadrze ochrony granic, na Górnym Śląsku. Przejściowo, od maja 1920 służył w kawalerii. Od 1922 jednakże zajmował stanowiska w Ministerstwie Wojskowym (RWM), m.in. inspektoracie do spraw uzbrojenia, gdzie brał udział w przygotowaniu tworzenia zabronionego przez Traktat Wersalski lotnictwa wojskowego. Wstąpił następnie do nowo utworzonej Luftwaffe. W 1933 został mianowany adiutantem sekretarza stanu w Ministerstwie Lotnictwa (RLM), od października 1934 do marca 1935 był adiutantem generała Erharda Milcha. W latach 1934-1935 Jeschonnek uzupełnił szkolenie lotnicze, po czym do 1937 służył jako dowódca jednostki szkolnej lotnictwa niemieckiego w Greifswald i tamtejszej bazy.
1 października 1937 Jeschonnek został szefem I Oddziału Operacyjnego Sztabu Generalnego Luftwaffe (od 1 lutego 1938, Sztabu Operacyjnego Sztabu Generalnego Luftwaffe). Od 1 lutego 1939 aż do śmierci w 1943 był szefem Sztabu Generalnego Luftwaffe, zajmując to stanowisko podczas drugiej wojny światowej.
Mimo początkowych sukcesów lotnictwa niemieckiego w realizowaniu strategii "Blitzkriegu" w Polsce i we Francji, w miarę niemożności odniesienia zwycięstw w bitwie o Anglię i na obszarze Morza Śródziemnego oraz pokonania lotnictwa radzieckiego, pozycja Jeschonnka we władzach niemieckich słabła, podczas gdy głównodowodzący lotnictwem Hermann Göring cieszył się zaufaniem Adolfa Hitlera. Między Jeschonnkiem i Göringiem pojawiły się animozje. Jeschonnek stał się w końcu główną osobą obarczoną przez Hitlera odpowiedzialnością za niemożność dostarczenia zaopatrzenia przez lotnictwo odciętym wojskom pod Stalingradem oraz przeciwstawienia się nalotom dywanowym lotnictwa amerykańskiego w lecie 1943, zwłaszcza nalotowi na Hamburg.
Po zniszczeniu przez brytyjskie bombowce ośrodka rakietowego w Peenemünde 17 sierpnia 1943 i obarczeniu za to winą przez Hitlera, Jeschonnek 18 sierpnia 1943 popełnił samobójstwo z pistoletu w pociągu sztabowym w Kumieciach Wielkich, koło kwatery głównej "Robinson" Sztabu Generalnego Luftwaffe w Puszczy Rominckiej nad jeziorem Gołdap.
Pochowany został na swoje życzenie nad brzegiem jeziora, grób znajduje się na terenie nieistniejącego już ośrodka Eldorado, w pobliskim lesie a przedstawia go tablica wyryta w dużym kamieniu. Jeschonnek pozostawił list, iż nie może już dłużej pracować z marszałkiem Rzeszy Göringiem. Władze niemieckie ukryły samobójstwo, podając jako oficjalną przyczynę krwotok żołądka.
Był odznaczony m.in. Krzyżem Rycerskim Krzyża Żelaznego (27. 10. 1939), Krzyżem Żelaznym I i II klasy (oba 1914), rumuńskim Orderem Michała Walecznego III (7. 11. 1941) i II klasy (1. 9. 1942), fińskim Krzyżem Wolności I klasy z gwiazdą i mieczami (25. 3. 1942) i innymi odznaczeniami niemieckimi.

</doc>
<doc id="835453" url="https://pl.wikipedia.org/wiki?curid=835453" title="Synagoga Widzącego z Lublina w Lublinie">
Synagoga Widzącego z Lublina w Lublinie



</doc>
<doc id="835457" url="https://pl.wikipedia.org/wiki?curid=835457" title="Smolne (Wierzchocina)">
Smolne (Wierzchocina)

Smolne (dodatkowa nazwa w j. kaszub. Smòlné) – część wsi Wierzchocina w Polsce, położona w województwie pomorskim, w powiecie bytowskim, w gminie Lipnica, na Równinie Charzykowskiej, w regionie Kaszub zwanym Gochami w kompleksie leśnym Borów Tucholskich. Smolne jest częścią składową sołectwa Borowy Młyn.
W latach 1975–1998 Smolne należało administracyjnie do województwa słupskiego.

</doc>
<doc id="835459" url="https://pl.wikipedia.org/wiki?curid=835459" title="WinNuke">
WinNuke

WinNuke – atak typu DoS, na który wrażliwe były systemy operacyjne Microsoft Windows 95, Windows NT i Windows 3.1x.
Atak polega na wysłaniu do portu 139 komputera ofiary, specjalnie spreparowanego pakietu TCP. W wyniku błędnego działania systemu, komputer ofiary ulegał zawieszeniu – wyświetlany był tzw. niebieski ekran śmierci z informacją o wystąpieniu błędu. Poza koniecznością zresetowania i utratą niezapisanych danych, atak nie powoduje żadnych trwałych uszkodzeń.
Kod przeprowadzający ten atak został opublikowany 7 czerwca 1997 roku przez osobę o pseudonimie "arbooth". Ze względu na to, że szybko się rozprzestrzenił i był szeroko wykorzystywany (powstało wiele programów do przeprowadzania ataków tego typu), firma Microsoft była zmuszona do stworzenia poprawek dla swoich systemów, które pojawiły się już kilka tygodni później. W praktyce jednak komputery wrażliwe na ten atak można było spotkać aż do czasu upowszechnienia się systemu Windows 98.

</doc>
<doc id="835460" url="https://pl.wikipedia.org/wiki?curid=835460" title="Durham (hrabstwo w Anglii)">
Durham (hrabstwo w Anglii)

Durham (County Durham) – hrabstwo ceremonialne i historyczne w północno-wschodniej Anglii, w regionie North East England, położone nad Morzem Północnym.
Powierzchnia hrabstwa wynosi 2721 km², a liczba ludności – 902 400. Historyczną stolicą i jedynym miastem o statusie "city" jest Durham. Innymi głównymi miastami na terenie hrabstwa są Darlington, Hartlepool, Stockton-on-Tees, Chester-le-Street oraz Billingham.
Wschodnia, nadmorska część hrabstwa Durham jest nizinna, natomiast przez zachodnią przebiega pasmo Gór Pennińskich. Ludność skoncentrowana jest głównie na wschodzie, a największe ośrodki miejskie zlokalizowane są na południowym wschodzie, w dolinie rzeki Tees (Tees Valley).
Na północnym wschodzie Durham graniczy z hrabstwem Tyne and Wear, na północnym zachodzie z Northumberland, na zachodzie z Kumbrią a na południu z North Yorkshire.
Podział administracyjny.
Obecny.
W skład hrabstwa ceremonialnego wchodzą cztery jednostki administracyjne typu "unitary authority".
Do 2009.
Przed reformą administracyjną przeprowadzoną w 2009 roku Durham pełniło funkcję administracyjną jako hrabstwo niemetropolitalne, w którego skład wchodziło siedem dystryktów. Jako hrabstwo ceremonialne Durham obejmowało dodatkowo trzy jednostki typu "unitary authority".

</doc>
<doc id="835462" url="https://pl.wikipedia.org/wiki?curid=835462" title="Dekanat jutrosiński">
Dekanat jutrosiński

Dekanat jutrosiński – jeden z 43 dekanatów archidiecezji poznańskiej, składa się z dziewięciu parafii: 
Sąsiednie dekanaty:

</doc>
<doc id="835465" url="https://pl.wikipedia.org/wiki?curid=835465" title="British Home Championship 1890">
British Home Championship 1890

British Home Championship 1890 – siódmą edycję turnieju piłkarskiego między narodowymi reprezentacjami z Wielkiej Brytanii zorganizowano w 1890 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Siódmym zwycięzcą turnieju British Home Championship zostały reprezentacje: Szkocji i Anglii.

</doc>
<doc id="835466" url="https://pl.wikipedia.org/wiki?curid=835466" title="Suszka (województwo lubelskie)">
Suszka (województwo lubelskie)

Suszka – wieś w Polsce położona w województwie lubelskim, w powiecie biłgorajskim, w gminie Biszcza.
W latach 1975–1998 miejscowość administracyjnie należała do województwa zamojskiego.
W wieku XIX osada, nazywana także Suszki.

</doc>
<doc id="835467" url="https://pl.wikipedia.org/wiki?curid=835467" title="Marcin Wrona (reżyser)">
Marcin Wrona (reżyser)

Marcin Stefan Wrona (ur. 25 marca 1973 w Tarnowie, zm. 19 września 2015 w Gdyni) – polski reżyser oraz producent filmowy, telewizyjny i teatralny, scenarzysta. Członek Europejskiej i Polskiej Akademii Filmowej.
Życiorys.
Początkowo uprawiał koszykówkę. Był członkiem juniorskiej kadry Polski. W barwach Unii Tarnów w latach 1989–1992 rozegrał 8 meczów w ówczesnej II lidze. Ze względów zdrowotnych zakończył karierę sportową.
Został absolwentem filmoznawstwa na Uniwersytecie Jagiellońskim w Krakowie oraz reżyserii na Wydziale Radia i Telewizji Uniwersytetu Śląskiego w Katowicach. Ukończył Mistrzowską Szkołę Reżyserii Andrzeja Wajdy oraz Binger Film Institute w Amsterdamie (2005).
Od 2006 był nauczycielem akademickim i nauczał reżyserii na Wydziale Radia i Telewizji Uniwersytetu Śląskiego w Katowicach, w 2010 uzyskał stopień doktora sztuk filmowych w oparciu o film "Moja krew".
Ze swoim studenckim filmem "Człowiek magnes" (2001) odwiedził około 100 międzynarodowych festiwali otrzymując wiele nagród. Na wielu z nich film zdobył uznanie, m.in. na Tribeca Film Festival w kategorii Najlepszy Film Studencki. Kolejny film krótkometrażowy "Telefono" (2004), został doceniony przez Pedro Almodovara i dołączony do hiszpańskiego wydania kolekcji DVD tego reżysera.
Jego debiutancki film "Moja krew" miał premierę na Festiwalu Filmowym w Rzymie (2009). Film otrzymał Nagrodę Dziennikarzy i Nagrodę za najlepszy scenariusz na Festiwalu Debiutów w Koszalinie, a także Główną Nagrodę polskiej edycji konkursu Hartley-Merril (2007) oraz Trzecią Nagrodę w Międzynarodowym Finale Konkursu Hartley-Merril w Cannes (2007, tytuł roboczy: "Tamagotchi"). Film był pokazywany na wielu festiwalach i otrzymał nagrody m.in. w Nikozji i Avance.
Drugi pełnometrażowy film fabularny "Chrzest" (2010) miał europejską premierę na MFF w San Sebastián, światową na MFF w Toronto oraz polską podczas WFF. Film otrzymał Srebrne Lwy na Festiwalu Polskich Filmów Fabularnych Gdynia (2010) oraz wiele innych nagród na międzynarodowych festiwalach, m.in.: Grand Prix w Mons Love IFF (2011, Belgia) oraz w Pradze na Febiofest (2011), a także Grand Prix OFF Plus Camera w Krakowie (2011) i nagrodę w Reykjavíku (2010). Film ma dystrybucję kinową m.in. w USA, Wielkiej Brytanii, Rumunii, na Węgrzech i w Hiszpanii.
Nad filmem "Demon" (2015, koprodukcja polsko-izraelska) pracował z Itayem Tiranem w roli głównej.
W telewizji wyreżyserował kilka spektakli, m.in. "Kolekcję" według Harolda Pintera (2006), "Moralność pani Dulskiej" Gabrieli Zapolskiej z Magdaleną Cielecką w roli głównej (2013), a także przedstawienia "Pasożyt" (2003) oraz "Doktor Halina" (Scena Faktu, 2008). Reżyserował też seriale ("Lekarze", "Ratownicy").
Zajmował się także reżyserią teatralną. W 2004 wyreżyserował spektakl "Uwięzieni" w Teatrze Rozmaitości w Warszawie, w 2013 musical "Chopin musi umrzeć" wystawiony równolegle w Warszawie i Londynie.
Zmarł 19 września 2015, podczas trwającego wówczas Festiwalu Filmowego w Gdyni, w którym brał udział jego film "Demon". O godz. 5.30 w jednym z hoteli w Gdyni ciało reżysera znalazła jego żona. Marcin Wrona popełnił samobójstwo poprzez powieszenie. Został pochowany 24 września 2015 roku na Cmentarzu Wojskowym na Powązkach (kwatera D-5-26).

</doc>
<doc id="835471" url="https://pl.wikipedia.org/wiki?curid=835471" title="Jezioro Orle (rezerwat przyrody)">
Jezioro Orle (rezerwat przyrody)

Jezioro Orle – wodny rezerwat przyrody w województwie pomorskim, w powiecie bytowskim, w gminie Miastko, w obrębie ewidencyjnym Przęsin, na obszarze Pojezierza Bytowskiego.
Opis.
Ze względu na główny przedmiot ochrony jest rezerwatem wodnym, typu biocenotycznego i fizjocenotycznego, podtypu biocenoz naturalnych; ze względu na typ ekosystemu – wodnym, podtypu jezior oligotroficznych. Zajmuje powierzchnię 12,03 ha.
Rezerwat powstał 1 marca 1966 na mocy Zarządzenia Ministra Leśnictwa i Przemysłu Drzewnego z dnia 23 października 1965 r. w sprawie uznania za rezerwat przyrody, obejmując powierzchnię 11,83 ha. Celem jego powołania było zachowanie stanu lobeliowego Jeziora Orlego (będącego własnością Skarbu Państwa, w zarządzie Regionalnego Zarządu Gospodarki Wodnej w Gdańsku) i charakterystycznych dla ekosystemu roślin i zwierząt. Dla ochrony rezerwatu przed zagrożeniami zewnętrznymi utworzono otulinę o powierzchni 30,04 ha. Kontrolę sprawuje Regionalny Dyrektor Ochrony Środowiska w Gdańsku.
W obszarze rezerwatu notowane były lobelia jeziorna, poryblin jeziorny, wywłócznik skrętoległy, elisma wodna, grążel drobny.
Obszar rezerwatu jest objęty ochroną czynną.
Rezerwat położony jest w obszarze sieci Natura 2000 Miasteckie Jeziora Lobeliowe (PLH220041).
Jezioro Orle w beletrystyce.
W 2021 roku w numerze 7-8 periodyku „Pomerania” wydrukowano opowiadanie autorstwa Piotra Schmandta pt. „Orle” ukazujące życie codzienne gospodarza jeziora w drugiej połowie XIX wieku.

</doc>
<doc id="835475" url="https://pl.wikipedia.org/wiki?curid=835475" title="Rynek w Żelechowie">
Rynek w Żelechowie

Rynek w Żelechowie – główny element założenia urbanistycznego Żelechowa z końca XVIII wieku. Rynek z rozmiarem boku sięgającym 114 m, należy do największych obiektów tego typu w Europie.
Historia.
Rynek powstał z inicjatywy Ignacego Wyssogoty Zakrzewskiego. Według tych planów Żelechów miał być całkowicie przebudowany na wzór renesansowych miast włoskich. Rynek miał stanowić centrum miasta wraz z wychodzącymi z jego osi czterema ulicami. W rogach Rynku powstały dodatkowe placyki, obecnie niezachowane. To rozplanowanie sięgnęło jednak tylko do przyrynkowych bloków zabudowań, z północy dalszą zabudowę uniemożliwiał kompleks kościoła parafialnego, z zachodu podmokłe łąki, od południa istniejący do początku XX wieku targ bydlęcy, a od wschodu stary rynek. Układ przestrzenny Rynku i przyległych kwartałów zabudowy, został w 1998 roku wpisany do rejestru zabytków.
Wygląd.
Obecnie na Rynek prowadzą 4 uliczki, w tym jedna w południowo-zachodnim narożu, a trzy na osiach pierzei północnej, wschodniej i południowej. Można się tam dostać także pieszo z każdego naroża i przez dawną ulicę, obecnie przejście w zachodniej pierzei. W centrum Rynku znajduje się piętrowy, klasycystyczny ratusz z sukiennicami. Powierzchnia jest wybrukowana. Rozległy plac otoczony jest różnorodną zabudową. Znajdują się tam stare drewniane budynki, murowane domy jednorodzinne, przedwojenna drewniana kamienica, kilka przedwojennych kamienic murowanych, jak i rząd współczesnych kamienic. W północno-zachodnim narożniku stoją wybudowane w latach 50., modernistyczne pawilony handlowe.
Numeracja budynków rozpoczyna się od ratusza, przechodząc do domu przy ulicy prowadzącej do kościoła parafialnego i rośnie zgodnie z ruchem wskazówek zegara.
W miejscu obecnych pawilonów przed II wojną światową, w zachodniej pierzei znajdowały się trzy murowane domy, kilka drewnianych i murowana kamienica. W miejscu północnego pawilonu znajdował się rząd ściśle położonych, ustawionych szczytem do Rynku drewnianych domów.
Znaczenie.
Rynek stanowi bardzo ważny punkt miasta, znajduje się tu wiele sklepów, biblioteka, przystanek autobusowy i restauracja. W południowo-wschodnim narożniku ciągle odbywa się handel. Szczególnie podczas mszy świętych w pobliskim kościele, Rynek służy jako obszerny parking.

</doc>
<doc id="835478" url="https://pl.wikipedia.org/wiki?curid=835478" title="Ian Watkins (Lostprophets)">
Ian Watkins (Lostprophets)

Ian David Karslake Watkins (ur. 30 lipca 1977 w Merthyr Tydfil w hrabstwie Glamorgan) – walijski wokalista. Członek zespołu Lostprophets. Wcześniej był perkusistą w zespole Public Disturbance. 18 grudnia 2013 r. skazany za wykorzystywanie seksualne dzieci.
Życiorys.
Ian Watkins dorastał w Walii, mieście Pontypridd, niedaleko Cardiff. Będąc w szkole uczył się grać na perkusji, więc gdy utworzył się zespół Lostprophets, z początku grał dla nich. W szkole Watkins był dobrym uczniem, którego ciągnęło do muzyki, już we wczesnych latach nastoletnich, ze stylem, jaki mają Faith No More, bądź też Red Hot Chili Peppers. Na perkusji zaczął grać w wieku 14 lat. Przyjaźnił się z Mikiem Lewisem. Miłość do heavy metalu i zespołów rockowych dała mu dwóch przyjaciół i zaczęła utwierdzać Watkinsa w przekonaniu, że jednego dnia on także wstąpi do takiego zespołu. Jeszcze jako nastolatek, w 1991 roku, on wraz z Mikiem założyli grupę, którą nazwali Aftermath, "chłamski" zespół metalowy, grający w ogródku Watkinsa. Aftermath w ciągu dwóch lat zagrali dwa koncerty. W szkole, Watkins poznał również przyszłego kumpla z zespołu Lee Gaze'a. Obaj lubili amerykańskie hardcorowe zespoły punkowe, Ian i Lee utworzyli zespół o nazwie Fleshbind – o wiele bardziej poważniejsza decyzja dla obu.
Grali koncerty, w tym jeden drugoplanowy występ na 'Feeder in London'. Ostatecznie Watkins i Gaze poszli innymi drogami, by stworzyć swoje własne projekty, tylko po to, żeby znów wrócić razem i w długoletniej przyjaźni założyć wreszcie Lostprophets. Watkins z początku był perkusistą w in hardcore'owym zespole Public Disturbance, gitarzystą Lostprophets został więc Mike Lewis. On również był perkusistą. Uczęszczał do Hawthorn High School tak jak każdy inny członek zespołu.
Lostprophets mieli swój debiut w maju 1997 roku, Watkins śpiewał do mikrofonu po raz pierwszy. W sumie nagrali trzy albumy, "thefakesoundofprogress", "Start Something" i "Liberation Transmission". Watkins mówił, że woli być perkusistą niż solistą, lecz kiedy Lostprophets wystartowali, nie było nikogo, kto mógłby zostać wokalistą, więc postanowił się mimo wszystko za to wziąć.
Życie prywatne.
Watkins należy do ruchu społeczno-kulturalnego straight edge, tak samo jak koledzy z zespołu Lee Gaze i Mike Lewis. Jego matka jest gospodynią domową, a jego ojczym duchownym baptystów. Związany z Ivy Levan.
Historia Lostprophets (1997-2009).
Zespół utworzono w 1997 w Walii mieście Pontypridd, niedaleko Cardiff. Lostprophets utworzyli się zaraz po tym, jak z zespołem Public Disturbance zerwali perkusista Ian Watkins i gitarzysta Mike Lewis. Z Watkinsem śpiewają również, wyrekrutowani gitarzysta Mike Chiplin, który później zaczął grać na perkusji, i gitarzysta Lee Gaze. Nazwa zespołu pochodzi od bootlegu z koncertu w 1988 Duran Duran we Włoszech.
Z życia Lostprophets.
Zespół nagrał obecnie swój czwarty album który nosi nazwę "The Betrayed". Jak zapowiadają członkowie grupy album ma być mieszanką "Start Something" i "Liberation Transmission". Premierę zaplanowano na 10 stycznia 2010 r. 12 października 2009 r. ukazał się pierwszy singiel pod tytułem "It's not the end of the world (but I can see in from here)".
Przestępstwa na tle seksualnym.
W grudniu 2012 r. Watkins został zatrzymany przez policję za intymne kontakty z nieletnią oraz rozpowszechnianie dziecięcej pornografii.
Ian Watkins przyznał się do przestępstw seksualnych na dzieciach, m.in. do molestowania i kręcenia pornograficznych filmów. Wieloletnia fanka Watkinsa opowiadała w "Daily Mail", że błagał ją, by «pozwoliła mu się przespać z dziesięcioletnią córką». Oferował nawet, że w zamian będzie DJ-em na jej przyjęciu urodzinowym.
18 grudnia 2013 roku Watkins został skazany za przestępstwa pedofilskie na łączną karę 35 lat pozbawienia wolności.

</doc>
<doc id="835480" url="https://pl.wikipedia.org/wiki?curid=835480" title="Buksewo">
Buksewo

Buksewo (dodatkowa nazwa w j. kaszub. Bùksewò) – część wsi Upiłka w Polsce, położona w województwie pomorskim, w powiecie bytowskim, w gminie Lipnica, na Równinie Charzykowskiej w regionie Kaszub zwanym Gochami, na skraju kompleksu leśnego Borów Tucholskich. Wchodzi w skład sołectwa Borowy Młyn.
W latach 1975–1998 Buksewo należało administracyjnie do województwa słupskiego.

</doc>
<doc id="835492" url="https://pl.wikipedia.org/wiki?curid=835492" title="Kostiantyn Łerner">
Kostiantyn Łerner

Kostiantyn Łerner, ukr. Костянтин Лернер (ur. 28 lutego 1950 w Odessie, zm. 24 września 2011 w Herclijji) – ukraiński szachista, arcymistrz od 1986 roku.
Kariera szachowa.
W latach 80. należał do szerokiej czołówki radzieckich szachistów. Wielokrotnie wystąpił w finałach mistrzostw ZSRR, największy sukces odnosząc w roku 1984 we Lwowie, gdzie zdobył srebrny medal. Oprócz tego, w roku 1986 w Kijowie zajął IV miejsce. W latach 1978 i 1982 triumfował w mistrzostwach Ukrainy. W 1997 r. wystąpił w Groningen na mistrzostwach świata rozgrywanych systemem pucharowym, ale odpadł w I rundzie, przegrywając w Eduardasem Rozentalisem. W 2006 r. podzielił II m. (za Maximem Rodshteinem, wspólnie z Dovem Zifronim i Jakowem Zilbermanem) w mistrzostwach Izraela.
Zwyciężył bądź podzielił I miejsca w międzynarodowych turniejach m.in. w Starym Smokovcu (1977), Polanicy-Zdroju (memoriał Akiby Rubinsteina, 1985 i 1986), Tallinnie (1986, memoriał Aleksandra Kotowa), Moskwie (1986), Genui (1989), Kopenhadze (1990), Gausdal (1992), Mikołajowie (1995, turniej strefowy), Berlinie (1997), Grazu (1997), Recklinghausen (1999), Bad Wörishofen (2000), Bad Wiessee (2000), Tel Awiwie (2001, 2002), Riszon le-Cijjon (2004), Giwatajim (2005), Herclijji (2005, 2006, 2008), Elkanie (2007) oraz Kfar Sabie (2008).
Najwyższy ranking w karierze osiągnął 1 lipca 1995 r., z wynikiem 2605 punktów dzielił wówczas 50-59. miejsce na światowej liście FIDE, jednocześnie zajmując 3. miejsce (za Wasylem Iwanczukiem i Aleksandrem Bielawskim) wśród ukraińskich szachistów.
Od 2001 r. mieszkał z rodziną w Izraelu.

</doc>
<doc id="835493" url="https://pl.wikipedia.org/wiki?curid=835493" title="British Home Championship 1891">
British Home Championship 1891

British Home Championship 1891 – ósma edycja turnieju piłkarskiego między narodowymi reprezentacjami z Wielkiej Brytanii zorganizowana w 1891 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Ósmym zwycięzcą turnieju British Home Championship została reprezentacja Anglii.

</doc>
<doc id="835496" url="https://pl.wikipedia.org/wiki?curid=835496" title="Ludwik de Laveaux (generał)">
Ludwik de Laveaux (generał)

Ludwik de Laveaux (ur. 18 czerwca 1891 we Frysztaku, zm. 16 grudnia 1969 w Londynie) – pułkownik piechoty Wojska Polskiego, w 1966 roku mianowany generałem brygady przez prezydenta RP na uchodźstwie, członek Naczelnej Komendy Obrony Lwowa w listopadzie 1918 roku.
Życiorys.
Syn Mariana i Władysławy z Giebułtowskich. Krewny artysty malarza, Ludwika de Laveaux, którego Stanisław Wyspiański przedstawił jako Widmo w sztuce "Wesele". Maturę zdał w 1911 roku w Krakowie, następnie studiował architekturę na Politechnice Lwowskiej.
Służył w Legionach, w 1 i 4 pułku piechoty. Po kryzysie przysięgowym w lipcu 1917 roku został aresztowany przez władze austriackie i skierowany na front włoski. Zbiegł z transportu. Od 1917 roku działał w Polskiej Organizacji Wojskowej (POW), ps. „Randolf”. Od 2 listopada 1918 wchodził w skład Naczelnej Komendy Wojsk Polskich we Lwowie. Walczył w obronie tego miasta jako Komendant Okręgu Lwowskiego POW i czasowo Komendant Dworca Głównego we Lwowie (3–4 listopada 1918 roku). Współpracownik naczelnego komendanta Czesława Mączyńskiego. Zdobywał Gródek Jagielloński. 17 listopada 1918 roku podpisywał z Ukraińcami wynegocjowane wcześniej zawieszenie broni.
Dowodził I batalionem 4 pułku piechoty Legionów. Od czerwca do grudnia 1919 roku był słuchaczem I Kursu Wojennej Szkoły Sztabu Generalnego w Warszawie. W czasie wojny z bolszewikami był szefem sztabu 5 Dywizji Piechoty. W latach 1921–1922 był słuchaczem I Kursu Doszkolenia Wyższej Szkoły Wojennej w Warszawie. Po ukończeniu kursu i uzyskaniu „pełnych kwalifikacji do pełnienia służby na stanowiskach Sztabu Generalnego”, otrzymał przydział do 1 Dywizji Górskiej na stanowisko szefa sztabu. W grudniu 1926 roku wyznaczony został na stanowisko szefa sztabu Dowództwa Okręgu Korpusu Nr I w Warszawie. W lipcu 1929 roku objął dowództwo 2 pułku piechoty Legionów w Sandomierzu. W styczniu 1936 roku mianowany został I dowódcą piechoty dywizyjnej 8 Dywizji Piechoty w Twierdzy Modlin.
W kampanii wrześniowej walczył w Armii „Modlin”. Przebywał w niewoli niemieckiej w Gross-Born i Dössel. W 1945 roku w 2 Korpusie we Włoszech.
Prezydent RP August Zaleski awansował go na generała brygady ze starszeństwem z 11 listopada 1966 roku w korpusie generałów.
Żonaty od 9 stycznia 1922 z Marią Woysym Antoniewicz (zm. 1987). Syn Ludwik i córka Anna przeżyli powstanie warszawskie, w którym walczyli. Po wojnie cała rodzina zamieszkała w Anglii. Ludwik de Laveaux został pochowany na Cmentarzu South Ealing w Londynie, gdzie 10 lipca 1971 poświęcono płytę nagrobną (11C - HH).

</doc>
<doc id="835503" url="https://pl.wikipedia.org/wiki?curid=835503" title="Glukuronolakton">
Glukuronolakton

Glukuronolakton – organiczny związek chemiczny z grupy laktonów, cykliczny ester kwasu glukuronowego. Powstaje w wątrobie w wyniku metabolizmu glukozy.
Uczestniczy w usuwaniu toksyn, wspierając proces wydalania produktów przemiany materii. Jest także obecny w różnych artykułach spożywczych (np. ziarna, czerwone wino) oraz niektórych napojach energetycznych (np. Bullit, Hools i Rockstar).

</doc>
<doc id="835504" url="https://pl.wikipedia.org/wiki?curid=835504" title="Grodzisko Borzytuchom">
Grodzisko Borzytuchom

Rezerwat przyrody „Grodzisko Borzytuchom” – rezerwat leśny położony w gminie Borzytuchom w województwie pomorskim. Leży w obrębie Parku Krajobrazowego Dolina Słupi, na terenie moreny czołowej o bardzo zróżnicowanej rzeźbie terenu. Został ustanowiony w 1981 roku. Zajmuje powierzchnię 26,92 ha (akt powołujący podawał 27,03 ha), natomiast jego otulina liczy 75,77 ha. Celem ochrony w rezerwacie jest zachowanie ekosystemu lasu bukowego, torfowiska przejściowego i jeziora lobeliowego (o nazwie Jezioro Diabelskie) oraz charakterystycznej dla nich bioty oraz cennych gatunków fauny i flory.
Przeprowadzone badania archeologiczne nie potwierdziły pierwotnych przypuszczeń dotyczących usytuowania na terenie rezerwatu wczesnośredniowiecznego grodziska, od którego miejsce to wzięło swą nazwę.
Rezerwat jest położony na gruntach Skarbu Państwa, będących w zarządzie Nadleśnictwa Bytów. Nadzór sprawuje Regionalny Dyrektor Ochrony Środowiska w Gdańsku. Na mocy obowiązującego planu ochrony ustanowionego w 2001 roku, obszar rezerwatu objęty jest ochroną czynną.
Rezerwat znajduje się w granicach dwóch obszarów sieci Natura 2000: siedliskowego „Dolina Słupi” PLH220052 i ptasiego „Dolina Słupi” PLB220002.
Przez rezerwat przebiega ścieżka przyrodnicza o długości 2 km.
Najbliższe miejscowości to Borzytuchom i Osieki.

</doc>
<doc id="835505" url="https://pl.wikipedia.org/wiki?curid=835505" title="Cmentarz Komunalny w Legnicy">
Cmentarz Komunalny w Legnicy

Cmentarz Komunalny w Legnicy – położony w Legnicy przy ul. Wrocławskiej 124 największy cmentarz w mieście, istniejący nieprzerwanie od 1822 r. Zajmuje obszar ok. 45 ha, ograniczony od południa ul. Wrocławską, od wschodu i północy – nasypami linii kolejowych (magistrala E 30 i linia kolejowa nr 137), od zachodu – aleją Ofiar Ludobójstwa OUN-UPA.
Cmentarzem administruje Legnickie Przedsiębiorstwo Gospodarki Komunalnej.
Historia.
Przed 1945 r..
Zbiorczy cmentarz komunalny w Legnicy został wytyczony w 1821 roku, kiedy po likwidacji parafialnych cmentarzy kościołów św. ap. Piotra i Pawła oraz Najświętszej Marii Panny, założonych na pocz. XIV w. w miejscu dzisiejszych północnych skrajów Parku Miejskiego, zakazano pochówku zmarłych w rejonie dawnych murów miejskich. Wówczas, w odległości 1,5 km na wschód od Starego Miasta, na obszarze 7,5 ha założono cmentarz komunalny dla wszystkich wyznań chrześcijańskich. Cmentarz poświęcono 9 września 1822.
Po raz pierwszy cmentarz uległ rozbudowie w 1845 roku, gdy wielka liczba śmiertelnych ofiar epidemii cholery wymusiła zwiększenie liczby kwater grzebalnych. Wtedy założenie powiększono i uregulowano (według projektu nieznanego z imienia Wolffa), wyznaczając 25 kwater grzebalnych i 3 leśne, w układzie zbliżonym do współczesnego, a także wznosząc tymczasowy dom pogrzebowy. Przez kolejne lata gromadzono fundusze na realizację postulatu wpływowego fabrykanta legnickiego Friedricha Teicherta, który postulował zastąpienie domu okazałą kaplicą położoną w centralnej części cmentarza, co zrealizowano w 1868-1869 r. wedle projektu inspektora Wolffa, poprawionego przez miejskiego radcę budowlanego Johanna Roberta Mendego. Kolejnych powiększeń obszaru nekropolii w kierunku wschodnim dokonywano w latach 1880, 1898 i 1915. W latach 1925–1926 do istniejącej kaplicy pogrzebowej dobudowano przykryte kopułą krematorium oraz budynek administracyjny. W 1926 r. w północnej części wyznaczono kwatery dla nowego cmentarza żydowskiego, zlikwidowanego przez nazistów w 1938 roku. Przy każdej rozbudowie dokonywano przedłużenia istniejących sieci wodnych i kanalizacyjnych, budowano nowe studnie, ciągi piesze i ogrodzenie.
W 1938 r. hitlerowskie władze zmieniły północne kwatery żydowskie w cmentarz garnizonowy. W trakcie II wojny światowej w krematorium palono zwłoki więźniów obozu koncentracyjnego Gross-Rosen w Rogoźnicy. W marcu 1944 roku w krematorium spalono zwłoki 10 lotników alianckich z grupy 50 zbiegłych z obozu jenieckiego w Żaganiu (kanwa filmu Wielka Ucieczka), zamordowanych przez gestapo, w tym zwłoki kapitana Włodzimierza Kolanowskiego.
Po 1945 roku.
Po przejęciu Legnicy przez stronę polską krematorium zostało zamknięte (od tego czasu już nigdy nie pełniło swojej funkcji), a obok niego umieszczono tablice pamięci żołnierzy AK i Sybiraków oraz ustawiono urnę z prochami ofiar (filia muzeum Gross-Rosen). Po wysiedleniu ludności niemieckiej nagrobki sprzed 1945 r. (w tym kwatera ofiar I wojny światowej) zostały zdewastowane. Do 1960 roku większość grobów niemieckich została zlikwidowana. Wiele spośród starych płyt nagrobnych wykorzystano do budowy muru wokół cmentarza
W południowo-wschodniej części cmentarza w 1945 r. powstała zajmująca 0,8 ha kwatera żołnierzy Północnej Grupy Wojsk Armii Radzieckiej, którzy polegli w trakcie wojny lub zmarli w wyniku poniesionych obrażeń w legnickich szpitalach tuż po wojnie. W latach 70. radziecki cmentarz przebudowano. 6 listopada 1972 r. odsłonięto betonowy monument upamiętniający żołnierzy sowieckich. W północno-wschodniej części cmentarza istniały nagrobki radzieckich cywilów, którzy zmarli podczas pracy przy obsłudze garnizonu w latach 50. i 60.
W 1974 r. odcięto cmentarz komunalny od żydowskiego ulicą Pamiątkową, przemianowaną później na Pątnowską, następnie Aleję Ofiar Ludobójstwa OUN-UPA.
Ze wspólnej inicjatywy obecnych mieszkańców miasta i byłych legniczan zamieszkałych w Wuppertalu (miasto partnerskie Legnicy) przy kaplicy ustawiono w 1993 roku symboliczny pomnik w formie granitowej arkady, ku pamięci pochowanych w latach 1822–1945, których groby przestały istnieć. Pomnik wzniesiono według koncepcji miejscowego artysty Henryka Bacy.
Przy cmentarzu w latach 2000–2007 stanęła Cerkiew Zaśnięcia Najświętszej Maryi Panny w Legnicy, zbudowana według projektu Jacka Mermona.
23 lipca 2009 r. nawałnica, która przeszła przez Legnicę dokonała wiele szkód na cmentarzu, zniszczonych zostało wiele grobów, a także wiele starych, zabytkowych drzew.
W związku z wyczerpywaniem się miejsca na rozbudowę cmentarza, w latach 2009–013 na wzgórzu Wąwelno wzniesiono nowy cmentarz komunalny dla miasta Legnicy. Dotychczasowa nekropolia jest rozbudowywana o kolumbaria, wznoszone w miejscu dawnych murów oddzielających sektory.
Przyroda.
Cmentarz Komunalny na ul. Wrocławskiej uznaje się za jeden z cenniejszych zbiorów zabytkowej zieleni na obszarze Dolnego Śląska. Rosną tutaj topole, dęby, kasztanowce, robinie akacjowe, lipy, klony, jarzębiny, sosny, świerki, jodły, tuje i wierzby, z których najstarsze liczą sobie ponad 150 lat. Wiele drzew zniszczyła nawałnica z 23 lipca 2009 r.
Pochowani.
Zasłużone osoby pochowane na cmentarzu komunalnym w Legnicy:

</doc>
<doc id="835506" url="https://pl.wikipedia.org/wiki?curid=835506" title="Marco Coll">
Marco Coll

Marco Tulio Coll Tesillo (ur. 23 maja 1935 w Baranquilli, zm. 5 czerwca 2017) – kolumbijski piłkarz grający na pozycji pomocnika.
Życiorys.
Coll piłkarską karierę zaczynał w Sportingu Barranquilla, w barwach którego zadebiutował w 1952 roku. W 1955 roku przeniósł się do Independiente Medellín i w tym samym roku wywalczył z nim swoje pierwsze mistrzostwo Kolumbii. Rok później trafił do Deportes Tolima, z którym w 1957 roku był wicemistrzem kraju. W 1960 roku trafił do Atletico Bucaramanga, a niedługo potem do Ameriki Cali, jednak z oboma klubami nie osiągnął żadnych znaczących sukcesów. Piłkarską karierę Marcos kończył w klubie z rodzinnego miasta, Atletico Junior Barranquilla.
W reprezentacji Kolumbii Coll debiutował 16 czerwca 1957 roku w zremisowanym 1:1 meczu z Urugwajem, rozegranym w ramach eliminacji do Mistrzostw Świata 1958. W 1962 roku był członkiem kadry Kolumbii na Mistrzostwa Świata w Chile. Tam był podstawowym zawodnikiem i zagrał we wszystkich trzech meczach swojej drużyny: przegranym 1:2 z Urugwajem, zremisowanym 4:4 meczu z ZSRR oraz przegranym 0:5 z Jugosławią. W drugim z nich zdobył gola na 2:4 pokonując strzałem bezpośrednio z rzutu rożnego Lwa Jaszyna i stając się tym samym pierwszym i jedynym jak do tej pory piłkarzem których w mistrzostwach świata zdobył w ten sposób gola. W reprezentacji Coll wystąpił łącznie w 11 meczach i zdobył 5 goli.

</doc>
<doc id="835508" url="https://pl.wikipedia.org/wiki?curid=835508" title="Anna Netrebko">
Anna Netrebko

Anna Jurjewna Netrebko (, "Anna Jurjewna Nietriebko"; ur. 18 września 1971 w Krasnodarze) – rosyjska śpiewaczka, solistka operowa o międzynarodowej sławie, śpiewająca sopranem, od 2006 r. także obywatelka austriacka.
Życiorys.
Dzieciństwo i edukacja.
Netrebko urodziła się w rodzinie wywodzącej się z Kozaków kubańskich. Była drugą córką Jurija Nikołajewicza Nietriebko (ur. 1934), inżyniera geologa, i Łarisy Iwanowny Nietriebko (1944–2002), inżynier komunikacji.
W wieku 13 lat została solistką szkolnego zespołu Kubanskaja pionierija. Jako szesnastolatka opuściła dom rodzinny i wyjechała do Petersburga, gdzie najpierw uczyła się w Liceum Muzycznym w klasie wokalnej, a potem studiowała w Konserwatorium Petersburskim, które ukończyła w 1995 roku. W trakcie studiów pracowała jako sprzątaczka w Teatrze Maryjskim, by zarobić na opłacenie indywidualnych zajęć wokalnych. W tym czasie wzięła udział w przesłuchaniach do tego teatru, w czasie których dyrygent Walerij Giergijew poznał w niej sprzątaczkę pracującą w teatrze. Dyrygent został jej mentorem.
Kariera.
W 1993 Netrebko zdobyła główną nagrodę na konkursie wokalnym im. Michaiła Glinki w Moskwie, zaś rok później zadebiutowała na scenie Teatru Maryjskiego w roli Zuzanny w "Weselu Figara" W.A. Mozarta. W kolejnych latach wzięła udział w kilku spektaklach wystawianych w Operze Kirowa, w tym m.in. rolę Aminy w sztuce "Lunatyczka", Paminy w "Czarodziejskim flecie", Rozyny w "Cyruliku sewilskim" i Łucji w "Łucji z Lammermooru".
W 1994 r. wystąpiła w roli Królowej Nocy w operze "Czarodziejski flet" w Independent Opera Avangarda Akadēmija w Rydze pod batutą Davida Milnesa, a także Zuzanny w "Weselu Figara" wystawianym w Operze w Tel Awiwie. W 1995 roku zadebiutowała na scenie Opery w San Francisco w roli Ludmiły w operze "Rusłan i Ludmiła" Michaiła Glinki. Po udanym występie w Stanach Zjednoczonych, kilkukrotnie zapraszana była na występy w San Francisco.
W 1996 r. otrzymała główną nagrodę w konkursie im. Nikołaja Rimskiego-Korsakowa w Petersburgu. W latach 1996–1997 występowała w "Carmen" (rola Micaëli), "Parsifalu", "Zaręczynach w klasztorze" (Luiza) i "Borysie Godunowie" (Ksenia). Pod koniec listopada 1997 wystąpiła w koncercie w Wiedeńskim Domu Koncertowym, w tym samym miesiącu zagrała rolę Ninetty w operze "Miłość do trzech pomarańczy". W 1998 r. wystąpiła m.in. w kilku różnych spektaklach wystawianych podczas Festiwalu Opery Kirowa.
W lutym 2002 po raz pierwszy wystąpiła w Metropolitan Opera, kiedy to wcieliła się w rolę Nataszy w operze "Wojna i pokój". W czerwcu 2003 premierę miała jej pierwsza płyta studyjna, zatytułowana "Opera Arias". W latach 2003 i 2004 została uznana za najlepszą śpiewaczkę w dorocznym plebiscycie austriackiego wydawnictwa "Festspiele", o wynikach którego decydują głosy przyznawane przez krytyków operowych, menedżerów, muzyków i widzów z całej Europy. W 2004 zagrała samą siebie w filmie "" w reżyserii Garry’ego Marshalla. W 2005 ukazał się jej drugi album studyjny zatytułowany "Sempre libera", a także płyta "La Traviata" nagrana z udziałem m.in. Netrebko.
W 2007 r. wystąpiła specjalnie dla Martina Scorsese podczas uroczystości wręczenia Kennedy Center Honors. W tym samym roku została ogłoszona ambasadorką akcji SOS-Kinderdorf International w Austrii, a także została sponsorką wioski Tomilino w Rosji. W tym samym roku premierę miał jej nowy album studyjny "Duets", który nagrała we współpracy z Rolando Villazónem.
W 2008 r. ukazała się jej nowa płyta studyjna zatytułowana "Souvenirs". Rok później wydany został album kompilacyjny "The Best of Anna Netrebko" zawierający najpopularniejsze nagrania artystki. W 2010 r. wraz z Danielem Barenboimem nagrała płytę "In the Still of Night".
W 2014 r. zaśpiewała hymn olimpijski podczas ceremonii otwarcia Zimowych Igrzysk Olimpijskich organizowanych w Soczi.
Kontrowersje.
W grudniu 2014 na konferencji prasowej w Petersburgu przekazała na ręce Ołeha Cariowa, szefa parlamentu Donieckiej Republiki Ludowej i Ługańskiej Republiki Ludowej, równowartość 19 tys. dolarów na potrzeby opery w Doniecku i pozowała na tle flagi prorosyjskich separatystów. Odnosząc się do zdjęcia z Cariowem, artystka oświadczyła: „Został mi przedstawiony jako jedyny człowiek, który może zapewnić bezpieczne przekazanie funduszy na teatr w Doniecku. Pojawienie się flagi było niezaplanowane, zostałam tym zaskoczona. Nie rozpoznałam jej na początku i dopiero po chwili zorientowałam się, co to jest”.
Po rosyjskiej agresji na Ukrainę w 2022 roku liczne zachodnie instytucje kulturalne ogłosiły zerwanie współpracy z Netrebko z powodu wielokrotnego popierania przez nią w przeszłości polityki Władimira Putina. Po ponad miesiącu trwania inwazji artystka potępiła jednak działania wojenne i odcięła się od Kremla. Nowojorska Metropolitan Opera uznała jednak tę reakcję za spóźnioną i niewystarczającą zapowiadając, że nie wznowi z nią współpracy.
Życie prywatne.
W marcu 2006 Netrebko zaczęła ubiegać się o obywatelstwo Austrii, które ostatecznie przyznano jej pod koniec lipca.
W kwietniu 2008 zapowiedziała, że weźmie ślub z urugwajskim basem-barytonem Erwinem Schrottem (do ślubu jednak nie doszło). 5 września para doczekała się swojego pierwszego dziecka, syna o imieniu Tiago Aruã, który urodził się w Wiedniu. W listopadzie 2013 para ogłosiła swoją separację.
W lutym 2014 zaczęła spotykać się z Yusifem Eyvazovem, tenorem z Azerbejdżanu. W grudniu 2015 para wzięła ślub.

</doc>
<doc id="835509" url="https://pl.wikipedia.org/wiki?curid=835509" title="Stefan Mrożewski">
Stefan Mrożewski

Stefan Mrożewski (ur. 12 kwietnia 1894 w Częstochowie, zm. 8 września 1975 w Walnut Creek) – polski grafik-drzeworytnik i malarz.
Życiorys.
Kształcił się w Państwowej Szkole Sztuk Zdobniczych w Poznaniu, malarstwo studiował w Akademii Sztuk Pięknych w Krakowie. Chętnie przedstawiał widoki wielkich miast europejskich, jak Paryż, Amsterdam i Londyn, scenki z małych polskich miasteczek, portrety, sceny historyczne i religijne. Był także ilustratorem dzieł literackich, m.in. do "Don Kichota" M. Cervantesa i "Testamentu" F. Villona. Dorobek artysty obejmuje ogółem ponad 3000 grafik. 
Był członkiem Stowarzyszenia Polskich Artystów Grafików „Ryt”.
Podczas wojny należał do konspiracyjnego Koła Miłośników Grafiki i Ekslibrisu wraz z m.in. Jerzym Jarnuszkiewiczem i Anielą Cukier.
Twórczość.
Tworzył także obrazy olejne, pastele, witraże i freski.
Najważniejszym dziełem Mrożewskiego jest "Boska komedia" cykl stu ilustracji i portret Dantego. Nad cyklem tym pracował od 1938, kiedy pojechał do Włoch śladami Dantego, odwiedzając Florencję, Perugię, Asyż, Rzymu, Terracinę, Neapol i Palermo i jeszcze przed II wojną światową wykonał znaczną część grafiki pierwszej części utworu. Podczas wojny przebywał w Czaryżu, i tam dokończył część obejmującą "Piekło i Czyściec". Kolejne grafiki Mrożewski wykonywał już na emigracji, głównie we Francji i USA. Za poszczególne części tego cyklu Mrożewski był nagradzany w 1949 przez Geemte Museum w Hadze i w 1950 Boymans Museum w Rotterdamie. Całość ukończył – już przebywając w USA – w 1969. Cykl grafik "Boska komedia" opublikowano w bibliofilskiej edycji w 21 egzemplarzach w roku 1970.

</doc>
<doc id="835511" url="https://pl.wikipedia.org/wiki?curid=835511" title="Obołoń">
Obołoń

Obołoń, ukr. Оболонь

</doc>
<doc id="835512" url="https://pl.wikipedia.org/wiki?curid=835512" title="British Home Championship 1892">
British Home Championship 1892

British Home Championship 1892 – dziewiątą edycję turnieju piłkarskiego między narodowymi reprezentacjami z Wielkiej Brytanii zorganizowano w 1892 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Dziewiątym zwycięzcą turnieju British Home Championship została reprezentacja Anglii.

</doc>
<doc id="835519" url="https://pl.wikipedia.org/wiki?curid=835519" title="Gewura">
Gewura

Gewura (hebr. גבורה, "srogość", zwana także "Din", "Prawo") – piąta sefira kabalistycznego Drzewa Życia.
Kabała.
W kabalistycznym Drzewie Życia Gewura jest jedną z 10 sefirot. Razem z Chesed odpowiadają za świadomość zmian i różnic.
W przeciwieństwie jednak do twórczej i męskiej Chesed, należąca do żeńskiej kolumny Gewura odpowiada za niszczenie form, jakie przyjmować może energia. To te dwie sefiry tworzą otchłań dzielącą Świat Kreacji (Briah) od Świata Duchowego (Aciluth). Strażnikiem tej Sefiry jest Archanioł Kamael.
Tarot.
W tarocie odpowiednikiem Gewury są Małe Arkana Piątki. Symbolem dróg łączących Gewurę z innymi sefirotami są odpowiednio Wielkie Arkana: Rydwan (Gewura - Bina), Sprawiedliwość (Gewura - Chesed), Moc (Gewura - Tiferet), Wisielec (Gewura - Hod).

</doc>
<doc id="835520" url="https://pl.wikipedia.org/wiki?curid=835520" title="Mobilna przeglądarka internetowa">
Mobilna przeglądarka internetowa

Mobilna przeglądarka internetowa – przeglądarka internetowa przeznaczona dla urządzeń przenośnych, takich jak smartfon, tablet czy telefon komórkowy.
Mobilne przeglądarki są zwykle stworzone w taki sposób, aby zapewniały interfejs łatwy w obsłudze za pomocą dotyku, a także wyświetlały zawartość sieci Web dostosowaną do niewielkich ekranów urządzeń przenośnych.
Do tej grupy przeglądarek należą m.in. Opera Mini, Safari Mobile czy Internet Explorer Mobile.

</doc>
<doc id="835521" url="https://pl.wikipedia.org/wiki?curid=835521" title="Europejski Program Ochrony Zwierząt">
Europejski Program Ochrony Zwierząt

Europejski Program Ochrony Zwierząt, EEP (ang. "European Endangered Species Programme") – program ochrony gatunków zagrożonych wyginięciem polegający na ich hodowli w ogrodach zoologicznych.
Przedsięwzięcie to rozpoczęto w 1985 roku i obecnie uczestniczy w nim 40 krajów europejskich, a także Stany Zjednoczone i Południowa Afryka. W ponad 400 placówkach rozmnażane są zwierzęta z około 150 gatunków najbardziej zagrożonych wymarciem.

</doc>
<doc id="835525" url="https://pl.wikipedia.org/wiki?curid=835525" title="Józef Kowalewski">
Józef Kowalewski

Józef Szczepan Kowalewski (ur. 9 stycznia 1801 w Brzostowicy Wielkiej, zm. 7 listopada 1878 w Warszawie) – polski filolog, orientalista, badacz języka mongolskiego i lamaizmu.
Życiorys.
Urodził się w rodzinie księdza unickiego Michała, sam był wyznania rzymskokatolickiego. Po ukończeniu gimnazjum w Świsłoczy (1809–1817) rozpoczął w 1817 studia filologii klasycznej na Wydziale Literackim Cesarskiego Uniwersytetu Wileńskiego. Rok później wstąpił do stowarzyszenia Filomatów, gdzie działał razem z Mickiewiczem, Czeczotem i Zanem. Wszyscy oni wspominają go w swoich wierszach z tego okresu (Mickiewicz w swym pośmiertnie wydanym wierszu: "Jamby. Na imieninach Józefów: Jeżowskiego i Kowalewskiego"). Po ukończeniu uniwersytetu wykładał łacinę i język polski w liceum wileńskim, a jednocześnie wydał swoje przekłady literatury łacińskiej, m.in. „Metamorfoz” Owidiusza oraz opracowane przez siebie żywoty Longinusa. 23 października 1823 został aresztowany za minioną działalność filomacką, wkrótce zwolniony z więzienia, został jednak skazany na zesłanie do Kazania z jednoczesnym nakazem podjęcia tam studiów orientalistycznych. Miał prawo do podróży bez konwoju.
Po przybyciu do Kazania 25 grudnia 1824 r. podjął studia arabskiego, perskiego i tatarskiego na tamtejszym uniwersytecie. W kwietniu 1828 r. został delegowany przez swoją uczelnię w podróż do Buriacji celem opanowania języka mongolskiego. Od 15 lipca 1828 r. mieszkał w Irkucku. 18 stycznia 1828 odbył miesięczną podróż do Urgi w Mongolii jako członek poselstwa rosyjskiego, a w marcu 1829 wyjechał na rok w rejon Wierchnieudińska przy granicy z Mongolią, gdzie zbierał materiały i studiował lamaizm, kulturę buriacką oraz język mongolski. 4 sierpnia 1830 wyjechał przez Urgę do Pekinu jako sekretarz misji dyplomatycznej i osoba odpowiedzialna za gromadzenie materiałów naukowych o kulturze Chin i języku chińskim. W Chinach przebywał do sierpnia 1831, studiując chiński oraz lamaizm. W drodze powrotnej, celem kontynuacji studiów nad kulturą Buriacji oraz językiem mongolskim, zatrzymał się w okolicach Wierchnieudińska, aż do wiosny 1833, gdy wrócił do Kazania. W maju tego roku zdał w Petersburgu egzamin państwowy z mongolskiego i objął stworzoną przez siebie katedrę mongolistyki w Kazaniu (pierwsza katedra mongolistyki w Europie); gdzie wykładał także literaturę rzymską, filologię oraz historię. Na Uniwersytecie Kazańskim został w 1834 r. profesorem nadzwyczajnym, a w 1837 r. profesorem zwyczajnym. Trzykrotnie był dziekanem (1837–1841; 1845–1849; 1854–1858), a w latach 1854–1860 (z krótkimi przerwami) – rektorem uniwersytetu. Jednocześnie od 1844 r. był dyrektorem i wykładowcą w liceum kazańskim oraz okresowo inspektorem szkolnictwa w guberni. W roku 1846 otrzymał główną nagrodę naukową Rosji – Nagrodę Demidowa.
W roku 1862 powrócił do Polski. W latach 1862–1878 był wykładowcą historii na Cesarskim Uniwersytecie Warszawskim (do 1869 pod nazwą Szkoła Główna). Był jednym z autorów haseł do 28 tomowej Encyklopedii Powszechnej Orgelbranda z lat 1859–1868. Jego nazwisko wymienione jest w I tomie z 1859 roku na liście twórców zawartości tej encyklopedii. W związku z bardzo ugodową postawą wobec władz carskich i nieuczestniczeniem w powstaniu styczniowym piastował od 1862 do 1878 stanowisko dziekana wydziału filologiczno-historycznego, akceptując rusyfikację uczelni. Za działalność naukową otrzymał Order Świętego Stanisława, Order Świętej Anny pierwszej klasy, Order św. Włodzimierza drugiej klasy oraz członkostwo towarzystw naukowych Rosji, Wilna, Paryża, Danii. Nazwiskiem Kowalewskiego nazwano szczyt (3903 m n.p.m.) w górach Tawan Bogd w Mongolii. Pochowany na cmentarzu Powązkowskim (kwatera 66-3-31).
Badania naukowe.
Główną pracą Kowalewskiego był wydany w latach 1844–1849 „Słownik mongolsko-rosyjsko-francuski” („Dictionnaire mongol-russe-français”, „Монгольско-русско-французский словарь”, „Монгол-орос-фрaнц толь бичиг”), będący jednym z pierwszych europejskich opracowań tej tematyki. Była to najobszerniejsza praca poświęcona językowi mongolskiemu dziewiętnastego wieku, która do dziś jest istotnym materiałem badawczym w mongolistyce. Drugim głównym dziełem Kowalewskiego była wydana w 1836–1837 „Mongolska Chrestomatia”, zawierająca wybór mongolskich tekstów (głównie liturgicznych) wraz z omówieniem gramatyki i innych zagadnień językowych. W roku 1835 wydał „Krótką gramatykę mongolskiego języka literackiego”, a z lat 1835–1837 pochodzi jego praca o kosmologii buddyjskiej. Kowalewski zebrał też znaczną kolekcję rękopisów i druków mongolskich oraz materiałów etnograficznych, których większość przekazał Uniwersytetowi Kazańskiemu, a część Uniwersytetowi Wileńskiemu. Jego zbiory przechowywane w Warszawie zostały spalone przez żołnierzy rosyjskich w czasie powstania styczniowego w 1863 r. podczas demolowania Pałacu Zamoyskich w następstwie zamachu na gubernatora Berga.
Dzieci.
Paweł Kowalewski (1843–1903) był dość znanym malarzem batalistą (np. „Pierwszy dzień bitwy pod Lipskiem w 1813”), profesorem w Akademii Sztuk w Petersburgu, a Mikołaj (1840–1891) był lekarzem, wykładowcą wydziału lekarskiego i rektorem Uniwersytetu Kazańskiego. Obaj po matce Rosjance przyjęli prawosławie i uważali się za Rosjan.

</doc>
<doc id="835528" url="https://pl.wikipedia.org/wiki?curid=835528" title="Kościół św. Mikołaja w Wysocicach">
Kościół św. Mikołaja w Wysocicach

Kościół św. Mikołaja w Wysocicach – jeden z najlepiej zachowanych przykładów architektury romańskiej na ziemiach polskich. Wybudowano go w 1. ćw. XIII wieku.
Położenie.
Wysocice położone są w województwie małopolskim, 30 km na północ od Krakowa, nad środkową Dłubnią, na wysokości 300 m n.p.m. Pierwsze wiadomości o wsi pochodzą z 1257 r. Od 1335 r. mieściła się tu siedziba dekanatu kościelnego. Kościół w Wysocicach – wsi, która stanowiła jedną z rodowych siedzib Odrowążów. Sytuowany jest na wschodnim krańcu podłużnego wzniesienia, ciągnącego się od zachodu na wschód. Zbocza wzgórza opadają tu stromo, pozostawiając wokół kościoła ciasny pierścień płaskiego terenu.
Konstrukcja.
Kościół św. Mikołaja od stuleci góruje nad Wysocicami. Usytuowany jest na niewielkim wzniesieniu, stromo opadającym w dół, otoczony murem oraz kilkoma starymi lipami. Jego bryłę cechuje surowość, wynikająca z proporcji budowli, prostota, jak i powaga kształtów. Oszczędzony przez czas i historię, zachował się do naszych czasów niemal w niezmienionej formie.
Pod względem układu kościół ten nawiązuje do szeroko rozpowszechnionej grupy jednonawowych świątyń wiejskich, reprezentujących schemat tzw. „pełny”, obejmujący nawę zbliżoną do kwadratu, węższe i krótkie prezbiterium zamknięte półkolistą apsydą oraz wieżę od zachodu. Stan obecny świątyni niewiele odbiega od pierwotnego, obniżono jedynie nieco kalenice, a górne warstwy ciosów wapiennych uzupełniono cegłą, poszerzono także niektóre otwory okienne w nawie i prezbiterium od strony południowej oraz przemurowano sklepienia absydy. W 1779 r. zbudowano strop, w tym samym wieku dobudowano zakrystię. Doszła też kruchta, a na romańskim ostrosłupowym hełmie postawiono barokową latarnię, podobna góruje nad kalenicą nawy. Gładkie powierzchnie kamiennych ścian pokryte są precyzyjną siatką spoin i wzbogacone monumentalnymi akcentami plastycznymi.
W przyziemiu stosunkowo potężnej wieży mieści się sklepiona krzyżowo cela, niedostępna od zewnątrz (pierwotnie była otwarta do wnętrza nawy), ponad nią natomiast – na piętrze empora, również w pomieszczeniu sklepionym, dostępnym schodami w grubości muru. Empora ta posiada we wschodniej, wybrzuszonej ścianie płytką apsydę, przesklepioną półkoliście, przeprutą okienkami otwartymi do wnętrza kościoła. Empory w kościołach niewielkich mogły być pomocne podczas sprawowania liturgii, np. w okresie świąt Wielkanocy; mogły też stanowić miejsce zarezerwowane dla możnego obecnego w kościele podczas nabożeństwa. Ale niekiedy – np. w datowanym na lata 1170–1220 kościele w Wysocicach – kształtowano je omal na pewno w celu zapewnienia możnemu schronienia podczas zamieszek czy napadów. Wysocicka empora oglądana od strony nawy czyni wrażenie jakby bunkra wystającego ze ściany wieży na wysokości około 3 m nad posadzką.
Wystrój architektoniczny.
Kościół wysocicki zachował się w całości nie tylko we wszystkich swych pierwotnych częściach składowych, ale również z pełnym i stosunkowo bogatym wystrojem architektonicznym. Zalicza się tu portal z płaskorzeźbionym tympanonem, ślepe okienka dwudzielne (biforia) w najwyższej kondygnacji wieży z zachowanymi kolumienkami i kapitelami oraz monumentalna statua Najświętszej Panny Marii na tronie na szczycie wschodnim.
Tympanon portalu kościoła w Wysocicach jest jednym z najbogatszych dzieł rzeźby romańskiej w Polsce. Pośrodku umieszczono wyobrażenie siedzącego na tronie Chrystusa-Zwycięzcy, który depcze dwie bestie. Chrystus błogosławi prawą ręką, a w lewej trzyma symbol zmartwychwstania – krzyż z chorągiewką. Z jednej strony wyobrażone zostało Boże Narodzenie, a z drugiej klęczy biskup z kielichem oraz zakonnik z uniesionymi ku górze dłońmi. Prawdopodobnie tympanon przeznaczony był pierwotnie do pobliskiego klasztoru norbertanek w Imbramowicach, skąd w niewiadomych okolicznościach przeniesiony został do Wysocic. Tympanon ten powstał zapewne w drugim lub trzecim dziesięcioleciu XIII w.
Portal południowy.
Portal z kościoła św. Mikołaja w Wysocicach pochodzi z pocz. XIII i zamknięty jest trójliściem z płaskorzeźbionym tympanonem, na którym wyobrażony został Chrystus na tronie z dwoma świętymi i sceną Narodzenia.
W tympanonie znajduje się wielofigurowa płaskorzeźba (pierwotnie polichromowana) ze zmartwychwstałym Chrystusem triumfującym w centrum z wyciągniętą dłonią, depczącym potwory o rybich ogonach.
Po prawej stronie widnieje scena narodzin Jezusa. Matka Boska przedstawiona jest na leżąco, co właściwe jest przedstawieniom wczesnośredniowiecznym. Półsiedzącą Madonnę w scenach narodzenia zaczęto przedstawiać dużo później. Nad żłóbkiem Jezusa nachylają się łby wołu i osła, co ma symbolizować stajenkę.
Po lewej składają hołd dwaj święci. Pierwszym jest św. Norbert w szatach biskupich. Drugiego, przez brak atrybutów, nie sposób zidentyfikować. Jest to jednak na pewno święty, nie fundator, jako że jego głowę otacza nimb.
Analogie do tego portalu można znaleźć na północnym tympanonie z kościoła św. Trójcy i NMP w Strzelnie.
Ołtarz i obraz.
Łaskami słynący obraz Matki Bożej Wysocickiej malowany jest farbą olejną na płótnie na podobieństwo obrazu Madonny Częstochowskiej. Jest datowany na I połowę XVII wieku. Oprawny w złoconą – drewnianą ramę, której wewnętrzne wymiary wynoszą: 68 cm szerokości i 86 cm wysokości. Prawdopodobne jest, że został umieszczony w centralnej części zachowanego do dziś wczesnobarokowego ołtarza stiukowego. Na początku XVIII wieku obraz przeniesiono do nowego ołtarza, zbudowanego z drzewa modrzewiowego w stylu późnego baroku, który ustawiono tuż przed ołtarzem stiukowym – w prezbiterium.
W latach 1956–1957 usunięto z kościoła ołtarz drewniany. Odrestaurowano natomiast ołtarz stiukowy i ponownie umieszczono w nim obraz, z którego zdjęto metalową sukienkę (sukienka w pierwszej połowie XVIII w. była najprawdopodobniej srebrna).
Źródła historyczne nie wspominają natomiast nic o koronacji obrazu, a więc płaskorzeźbione korony stanowiły po prostu obok sukienek – ozdobę obrazu. Podczas przeprowadzonej w latach 1960–1964 konserwacji stwierdzono, że pierwotny wizerunek N.M. Panny został przemalowany – twarz Maryi nabrała wyrazu charakterystycznego dla malarstwa późnobarokowego. Prawdopodobnie stało się to podczas przenosin obrazu do nowego drewnianego ołtarza. Po usunięciu warstwy przemalowania, odkryło się oblicze N.M. Panny bardzo podobne do obrazu z Częstochowy.
Kult Wysocickiej Maryi rozpoczął się prawdopodobnie już w pierwszej połowie XIII wieku. Związany był zapewne z pochodzącą z tego okresu rzeźbą „Madonny z Wysocic”. Pomimo braku źródeł pisanych, potwierdzających ten fakt można przypuszczać, że kult ten rozwijał się i trwał w następnych stuleciach – przynajmniej lokalnie.
W I połowie XVIII wieku kult N. M. Panny z Wysocic wszedł w fazę rozkwitu. Do sanktuarium zaczęły napływać liczne wota i dary. Sytuacja ta miała miejsce aż do III rozbioru Polski. Ponadto 28 września 1727 r. założono w parafii Arcybractwo Różańca Świętego Najświętszego Imienia Jezus i Najświętszej Maryi Panny oraz za zgodą stolicy apostolskiej ustanowiono odpust uprzywilejowany, odprawiany corocznie 1 października, czyli w święto Matki Boskiej Różańcowej. Z dostępnych źródeł pisanych oraz z zachowanej tradycji można stwierdzić, że kult Najśw. Maryi Panny z Wysocic znacznie wykraczał swym zasięgiem poza granice parafii i utrzymuje się do dnia dzisiejszego.
Prof. Tadeusz Dobrowolski postawił tezę, która przypisuje fundację kościoła Iwonowi Odrowążowi. Założenie to zostało podtrzymane, z naciskiem jednak na umiejscowienie faktu powstania kościoła na okres przed powołaniem Odrowąża na tron biskupi. Pogląd ten pozwoliłby na większe powiązanie układu kościoła z tradycjami fundacji rycerskich.
Wyposażenie wnętrza.
Ambona
Korpus ambony zbudowany został w stylu gotyckim ok. 1500 r. Charakterystyczną płaskorzeźba gotycka – motyw roślinny i ostrołukowe kolumienki (ryzality). Między rokiem 1790 a 1842 ambona znajdowała się w prezbiterium z lewej strony – obok ołtarza św. Stanisława. Była ustawiona na trzech żelaznych prętach i miała drewniane schody złożone z 8 stopni (co najmniej na wysokości 2 m nad posadzką). Pomalowana na niebiesko. W 1860 ambona została odnowiona, i pomalowana w kolorze orzechowym. Wzmiankowany też jest baldachim w formie korony z gzymsami złoconymi.
Chrzcielnica
Marmurowa z 2 poł. XVII w. w kształcie wazy. Pierwotna zapewne romańska (kamienna lub spiżowa) usunięta została po 1563 r. przez protestantów. Pierwotne nakrycie było zapewne także marmurowe w kształcie kulistym, ale uległa zniszczeniu i została zastąpiona czaszą drewnianą, wzmiankowaną w 1783 r. Figurka na pokrywie, przedstawiająca chrzest Pana Jezusa, została nabyta w 1885 r. Feliks Heusoldt ze Ściborzyc założył nową pokrywę drewnianą i ochronną.
Formy.
Układy przestrzenne empor występujących w obiektach architektury sakralnej na terenie Polski, Czech i Węgier, przedstawić można w formie usystematyzowanych ideogramów. Wysocicką świątynię zaliczyć można do grupy „kościołów z czworoboczną wieżą przed fasadą (bazyliki, jednonawowe i rotundy), mające emporę w piętrze wieży lub w zachodniej części nawy, a także emporę wieżowo-nawową.
Mimo znacznej różnorodności formalnej sklasyfikowanych układów empor, można z łatwością dostrzec, że wszystkie one zbudowane są z pięciu zaledwie rodzajów części elementarnych. Dwa niżej wymienione typy „cząstek elementarnych” są najczęstszymi składowymi empor:
Pozostałe typy występują znacznie rzadziej.
W Polsce układ właściwy dla wysocickiej świątyni występuje raz jeden być może u schyłku wieku XI. Później pojawia się w roku 1200 w paru przykładach, charakteryzujących się daleko posuniętym wydzieleniem przestrzennym w stosunku do nawy. Po 1241 r. omawiany układ występuje również w Siedmiogrodzie, a zwłaszcza na Spiszu, głównie we wsiach kolonistów niemieckich.
Dzwony.
Na samym początku I wojny światowej w 1914 r. na wieży kościoła był zestaw trzech dzwonów:
W 1916 r. wojskowe władze austriackie przysłały do Wysocic oddział (6 żołnierzy), by zarekwirować dzwony. Wobec protestu parafian Austriacy zabrali tylko najmniejszy dzwon.
Nad pozostałymi dwoma dzwonami „Janem” i „Pawłem” po raz drugi zawisło niebezpieczeństwo latem 1941 r., gdy niemieckie władze okupacyjne chciały je zarekwirować na złom. Ówczesny proboszcz, ks. Jan Cieślak i parafianie rozpoczęli starania o ocalenie dzwonów. Szczególnie duże zasługi miał w tym p. Janowski, wysiedlony z Poznania, któremu dzięki doskonałej znajomości języka niemieckiego udało się dotrzeć do właściwych ludzi w powiecie (miał ich podobno przekonać, że dzwony te odlewali Niemcy…). Jego starania zostały wsparte w naturze „darami” zebranymi przez ludność parafii w postaci masła, miodu i gęsi. W ich wyniku władze Generalnego Gubernatorstwa we wrześniu 1941 r. odstąpiły od zamiaru przeprowadzenia rekwizycji obydwu tych dzwonów. Na miejscu „Kacpra” został ufundowany przez parafian w 1964 r. nowy dzwon „Józef” – na pamiątkę II Soboru Watykańskiego i przypadającego w 1966 r. Millenium Chrztu Polski.
Oprócz tych głównych dzwonów w kościele w Wysocicach znajdują się jeszcze:
Cmentarz.
Cmentarz przykościelny w Wysocicach został założony zapewne zaraz po poświęceniu kościoła, co mogło się odbyć około 1210 r. Pierwotny jego obszar o kształcie owalnym nie zmienił się do dnia dzisiejszego i mieścił się w granicach aktualnego muru.
Najdawniejsze zapiski o cmentarzu przykościelnym, jakie się dochowały w archiwum parafialnym pochodzą z początku XVIII w. Z okazji wizyty biskupa krakowskiego Kunickiego w 1727 r. zalecono budowę nowej kostnicy, naprawienie furtki ogrodzenia cmentarza. Lecz dopiero w 1873 r. zaczęto budować na cmentarzu nową drewnianą kostnicę.
W archiwum parafialnym dochowała się księga metrykalna chrztów, ślubów i zgonów, założona w 1776 r. jej trzecia część, księga zgonów – "Liber mortuorum" – zawiera zapisy, w języku łacińskim, osób zmarłych w parafii wysocickiej w czasie od 1 sierpnia 1776 r. do 28 października 1800 r. W metrykach tych odnotowano: imię i nazwisko zmarłego, jego wiek, miejsce zamieszkania (wieś) i miejsce pogrzebania na cmentarzu kościelnym w formie krótkiej notatki: „od wschodu”, „od południa”, „od zachodu”, „od północy”.
Z zestawienia miejsc pochówków wynika że:
W 1801 r. za zezwoleniem ks. bpa Józefa Olechowskiego, sufragana krakowskiego, ówczesny proboszcz wysocicki, ks. Wojciech Mastelski dokonał w dniu 26 listopada 1801 r. uroczystego pogrzebania kości wyjętych z kostnicy i kości wydobytych z krypty kościelnej. Wszystkie te kości zostały złożone we wspólnym grobie wykopanym na cmentarzu przykościelnym obok furtki prowadzącej do plebanii. W tym miejscu na filarze muru cmentarnego znajdowała się płyta z napisem upamiętniającym ten pogrzeb, która się nie zachowała. Na cmentarzu przykościelnym chowano zmarłych parafian aż do 1823 r., kiedy to założono cmentarz grzebalny w polu przy drodze polnej z Wysocic do Ściborzyc.
W 1860 r. cmentarz przykościelny ogrodzony murem kamiennym na wapno, w którym to murze były trzy wejścia: główne od południa, drugie od wschodu – dojście do plebanii i trzecie – od zachodu prowadzące do dworu (obecnie zamurowane po 1932 r.). Wszystkie miały drzwi z okuciami żelaznymi, były zamykane i pomalowane na czerwono. W 1917 r. stary mur cmentarza został rozebrany i wymurowano nowy, który też pokryto płytami kamiennymi. Z 1917 r. pochodzą też bramy żelazne w tym murze oraz nowa kostnica, która nigdy właściwej funkcji nie pełniła, a była tylko używana jako składzik przykościelny. W latach 1962–1964 powierzchnię cmentarza nieco zniwelowano.

</doc>
<doc id="835529" url="https://pl.wikipedia.org/wiki?curid=835529" title="British Home Championship 1893">
British Home Championship 1893

British Home Championship 1893 – dziesiątą edycję turnieju piłkarskiego między narodowymi reprezentacjami z Wielkiej Brytanii zorganizowano w 1893 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Dziesiątym zwycięzcą turnieju British Home Championship została reprezentacja Anglii.

</doc>
<doc id="835535" url="https://pl.wikipedia.org/wiki?curid=835535" title="Obszary warowne w Twierdzy Kraków">
Obszary warowne w Twierdzy Kraków

Obszary warowne w Twierdzy Kraków – było ich osiem.
Lokalizacja i obiekty wchodzące w dany obszar warowny.
I obszar warowny.
Zajmował miasto Kraków – rdzeń twierdzy.
II obszar warowny.
Zajmował Podgórze.
III obszar warowny.
Zajmował odcinek Lasu Wolskiego od Wisły do Rudawy.
IV obszar warowny.
Zajmował przestrzeń między Rudawą i Prądnikiem (Mydlniki - Zielonki).
V obszar warowny.
Zajmował przestrzeń między Prądnikiem i Dłubnią (Zielonki - Mistrzejowice).
VI obszar warowny.
Zajmował przestrzeń między Dłubnią i Wisłą (Mistrzejowice - Wisła).
VII obszar warowny.
Zajmował przestrzeń między Wisłą i Wilgą.
VIII obszar warowny.
Zajmował przestrzeń między Wilgą i Wisłą.

</doc>
<doc id="835539" url="https://pl.wikipedia.org/wiki?curid=835539" title="Zawiasowce (ryby)">
Zawiasowce (ryby)

Zawiasowce (łac. Arthrodira) – rząd wymarłych szczękowców z gromady ryb pancernych, których szczątki odkryto w słodkowodnych i morskich osadach z okresu dewońskiego (ok. 408-360 mln lat temu). Wczesne zwierzęta były silnie opancerzonymi rybami o spłaszczonym ciele. Miały puste w środku zakrzywione ku dołowi kolce barkowe, którymi mogły zaczepiać się o podłoże lub pomagać sobie podczas poruszania się po dnie. Późniejsze zwierzęta, np. przedstawiciele Coccosteina, były słabiej opancerzone niż "Arctolepis", a ich czaszka łączyła się z pancerzem tułowiowym stawami po bokach, umożliwiającymi ruchy głowy. Drapieżniki te miały kostne szczęki uzbrojone w ostre wyrostki podobne do kłów z przodu i w krawędzie tnące z tyłu. Tylna część ciała, wraz z ogonem, była nieopancerzona. Kolce barkowe zmalały, a u niektórych form zanikły.

</doc>
<doc id="835541" url="https://pl.wikipedia.org/wiki?curid=835541" title="Legnica Piekary">
Legnica Piekary

Legnica Piekary – kolejowy przystanek osobowy w Legnicy, położony na linii kolejowej nr 137 z Legnicy do Katowic. Zatrzymują się na nim pociągi osobowe spółki Koleje Dolnośląskie.
W roku 2017 przystanek obsługiwał 20–49 pasażerów na dobę.
Nazwa przystanku, powstałego w 1986 r. pochodzi od osiedla Piekary, które od zachodu zamyka tor linii nr 137. Mimo tego, funkcjonalnie, ze względu na lokalizację wejść na stację od strony zachodniej, stacja położona jest na osiedlu Mikołaja Kopernika.
Budynek stacyjny od kilkunastu lat nie jest wykorzystywany zgodnie z przeznaczeniem (adaptacja na lokal gastronomiczny oraz warsztat/sklep). Jedynymi obiektami infrastruktury pasażerskiej są niewielka murowana wiata oraz zejście dla pieszych na perony z oddanego do użytku w 1994 r. wiaduktu drogowego, łączącego osiedla Kopernik i Piekary.
Przystanek stanowi obecnie ostatni zelektryfikowany punkt linii na odcinku dolnośląskim.
Połączenia.
Uwaga – wymieniono jedynie stacje docelowe.
W nawiasach skróty nazw przewoźników obsługujących poszczególne połączenia.

</doc>
<doc id="835542" url="https://pl.wikipedia.org/wiki?curid=835542" title="Stadion Miejski w Kratowie">
Stadion Miejski w Kratowie

Stadion Miejski w Kratowie (mac. "Градски стадион Кратово") – wielofunkcyjny stadion znajdujący się w mieście Kratowo w Macedonii Północnej. Na tym stadionie swoje mecze rozgrywa drużyna piłkarska Siłeks Kratowo. Stadion może pomieścić 3000 widzów, miejsc siedzących jest 2500.

</doc>
<doc id="835545" url="https://pl.wikipedia.org/wiki?curid=835545" title="Speothos venaticus">
Speothos venaticus



</doc>
<doc id="835546" url="https://pl.wikipedia.org/wiki?curid=835546" title="Ramat Awiw">
Ramat Awiw

Ramat Aviv (hebr. רמת אביב; "Wiosenne Wzgórza") – osiedle mieszkaniowe w Tel Awiwie, znajdujące się na terenie Dzielnicy Pierwszej.
Nazwa.
Nazwę Ramat Awiw noszą w Tel Awiwie cztery osiedla: Ramat Awiw Hajeruka (również "Ramat Awiw Alef" lub w skrócie "Ramat Awiw"), Newe Awiwim (również "Ramat Awiw Bet"), Ramat Awiw Gimel oraz Ramat Awiw ha-Chadasza.
Położenie.
Osiedle leży na nadmorskiej równinie Szaron, nad Morzem Śródziemnym. Jest położone w północnej części aglomeracji miejskiej Tel Awiwu, na północ od rzeki Jarkon. Północną granicę wyznacza ulica Einsteina, za którą znajduje się osiedle Newe Awiwim. Wschodnią i południową granicę stanowi ulica Haim Levanon, za którą znajdują się Kampus Uniwersytetu Telawiwskiego i Kirjat ha-Muze’onim. Natomiast zachodnią granicę wyznacza droga ekspresowa nr 2, za którą znajduje się osiedle Tochnit Lamed.
Środowisko naturalne.
Osiedle powstało na nadmorskich wydmach i nieużytkach rolniczych, położonych na północ od zabudowy miejskiej Tel Awiwu.
Historia.
Pierwotnie w miejscu tym znajdowały się pola uprawne niewielkiej arabskiej wioski Al-Shaykh Muwannis (arab. الشيخ موّنس). Większość mieszkańców wsi było członkami arabskiej rodziny Abu Kishk, która wyemigrowała do Brytyjskiego Mandatu Palestyny z Egiptu w połowie XX wieku. Populacja wioski żyła w przyjaznych stosunkach z Żydami. Doszło jednak do kilku incydentów. Na przykład w 1946 trzech arabskich mieszkańców wsi zgwałciło żydowską dziewczynę. W trakcie procesu sądowego, członkowie żydowskiej organizacji Hagana postrzelili jednego ze sprawców gwałtu, a drugiego porwali i wykastrowali.
Podczas wojny domowej w Mandacie Palestyny mieszkańcy wsi otrzymali gwarancję bezpieczeństwa ze strony żydowskiej Hagany, w zamian za obietnicę niewpuszczenia do wsi żołnierzy Arabskiej Armii Wyzwoleńczej. Pomimo to, członkowie żydowskich oddziałów Irgun i Lechi porwali 12 marca 1948 kilku ważnych mieszkańców wsi. Dalszy wzrost napięcia spowodował, że mieszkańcy zaczęli opuszczać wieś. W dniu 23 marca Hagana doprowadziła do uwolnienia porwanych Arabów, jednak mieszkańcy wsi kontynuowali opuszczanie swoich domów. Po całkowitym opuszczeniu wioski, tereny te zostały przyłączone do Tel Awiwu.
Budowa osiedla Ramat Awiw rozpoczęła się w latach 50. XX wieku. Jego ranga wzrosła po 1963, kiedy podjęto decyzję o przeniesieniu tutaj Uniwersytetu Telawiwskiego.
Polityka.
Przy centrum handlowym "Ramat Aviv Mall" znajdują się ambasady Norwegii i Finlandii.
Architektura.
Jest to zamożna podmiejska dzielnica, nieoficjalnie traktowana czasami jako oddzielne miasto. Obok domów jednorodzinnych znajdują się tutaj także budynki wielorodzinne wybudowane z „wielkiej płyty”.
Edukacja i nauka.
W osiedlu znajdują się szkoły podstawowe: Ilanot, Alummot i Aran. Jest tu także "Alliance High School", oferująca wyższe wykształcenie w ramach Otwartego Uniwersytetu Izraela.
W północno-wschodniej części osiedla znajdują się akademiki studentów z Uniwersytetu Tel Awiwu.
Sport i rekreacja.
W południowej części osiedla znajduje się kryta pływalnia, a w środkowej korty tenisowe.
Gospodarka.
W północnej części osiedla znajduje się centrum handlowe "Ramat Aviv Mall", uznawane za jedno z najbardziej luksusowych centrów handlowych w Izraelu. Na powierzchni 80 tys. m² znajduje się około 120 sklepów, kawiarni, restauracji i kilka sal kinowych. W 15-piętrowym wieżowcu (58 metrów wysokości) swoje siedziby mają liczne firmy biznesowe, między innymi: Danya Cebus Ltd., Africa Israel Investments Ltd., Aluton Products Ltd., ESL – Eng. S. Lustig Consulting Engineers Ltd., H.R.V.A.C Consulting Engineering Co. Ltd..
Infrastruktura.
Przy centrum handlowym "Ramat Aviv Mall" znajduje się nowoczesne prywatne "Centrum Medyczne Ramat Aviv". W osiedlu jest także apteka i urząd pocztowy.
Transport.
Przez zachodnią część osiedla przechodzi droga ekspresowa nr 2 (Tel Awiw-Netanja-Hajfa), natomiast ulicą Rokah można dojechać do położonej na wschodzie autostrady nr 20 ("Ayalon Highway").
Na zachód od osiedla znajduje się krajowy port lotniczy Sede Dow.

</doc>
<doc id="835547" url="https://pl.wikipedia.org/wiki?curid=835547" title="Z życia marionetek">
Z życia marionetek

Z życia marionetek (niem. "Aus dem Leben der Marionetten") – szwedzko-zachodnioniemiecki film fabularny z 1980 roku w reżyserii Ingmara Bergmana.
Opis fabuły.
Peter Egerman brutalnie morduje młodą prostytutkę Katarzyna Krafft i spędza noc w peep show z jej ciałem. Film składa się z retrospekcji oraz zapisów przesłuchań rodziny i przyjaciół Egermana, z tych relacji wyłania się obraz człowieka popadającego w depresję, obraz rozpadu jego małżeństwa, mieszania się miłości z nienawiścią. 

</doc>
<doc id="835548" url="https://pl.wikipedia.org/wiki?curid=835548" title="Zerwa kłosowa">
Zerwa kłosowa

Zerwa kłosowa ("Phyteuma spicatum" L.) – gatunek rośliny należący do rodziny dzwonkowatych. Rośnie na terenach nizinnych głównie w lasach liściastych, a w górach często także w mieszanych i iglastych oraz na łąkach i w traworoślach. Występuje w Europie z wyjątkiem części południowej i wschodniej oraz północnych krańców kontynentu. W Polsce jest dość rozpowszechniony na przeważającej części kraju. Przynajmniej w niektórych krajach Europy Zachodniej wyraźnie traci stanowiska. Bywa uprawiany w ogrodach jako roślina rabatowa, często w takim przypadku w formie o kwiatach niebieskich. Grube korzenie są jadalne.
Rozmieszczenie geograficzne.
Gatunek występuje tylko w Europie. Na północy sięga południowej Norwegii oraz Estonii. Zasięg obejmuje niemal całą Europę środkową i atlantycką po północną Hiszpanię na południu, środkowe Włochy, Słowenię, Serbię, Rumunię, zachodnią Ukrainę, na wschodzie sięgając Białorusi i zachodniej Rosji. Na Wyspach Brytyjskich zerwa ta rośnie dziko tylko w południowo-wschodniej Anglii. 
Gatunek jest wymieniany jako zawleczony w północnej Norwegii, gdzie introdukowany został najprawdopodobniej z paszą dla koni dla jednostek niemieckich podczas II wojny światowej. Poza tym trafił do Szwecji jeszcze przed końcem XIX wieku, jednak i tutaj nie jest określany mianem inwazyjnego. Pojedyncze stanowiska antropogeniczne stwierdzane były także w różnych częściach Wielkiej Brytanii, w południowej Finlandii oraz w Danii.
W Polsce gatunek jest rozpowszechniony w górach (jednak tylko do regla dolnego, powyżej rośnie sporadycznie), na wyżynach oraz na Pojezierzu Zachodnio- i Południowopomorskim. Poza tym na nizinach dość rzadki, zwłaszcza w obrębie Kotliny Sandomierskiej, Niziny Północnomazowieckiej i Północnopodlaskiej.
Biologia.
Rozwój.
Długowieczna bylina, hemikryptofit. Liście w przyziemnej różyczce pojawiają się w marcu, a niedługo później, w kwietniu rozwija się pęd kwiatonośny. Kwitnienie trwa od maja do lipca, po czym owoce dojrzewają od końca czerwca do lipca. Nasiona rozsiewane są w sierpniu. Pędy nadziemne zamierają we wrześniu. Kiełkowanie epigeiczne rozpoczyna się w okresie zimowym i wczesną wiosną roku kolejnego. Część nasion kiełkuje w latach kolejnych. Podczas rozwoju młodej rośliny już na etapie kiełkowania korzeń pierwotny mięśnieje i przyrasta na grubość. Liścienie rozwijają się w kilka dni po korzeniu pierwotnym. Są eliptyczne, ogonkowe i nagie, osiągają 2 mm długości i 1,2 mm szerokości. W kolejnych latach rozwijające się pędy nadziemne pozostawiają na korzeniu ślad w postaci blizny. Im starsza roślina tym z reguły rozwija więcej pędów nadziemnych z szyi korzeniowej. Rośliny tego gatunku zakwitają po raz pierwszy zwykle w trzecim, czasem w drugim lub czwartym roku życia.
W przypadku długotrwale utrzymujących się niekorzystnych warunków środowiska (upały, susza), pędy nadziemne zamierają, jednak roślina odrasta wypuszczając ponownie pędy z szyi korzeniowej w kolejnym roku. 
Genetyka.
Liczba chromosomów 2n=22. W merystemie korzeniowym obserwowano pojawianie się komórek ze zdublowanym garniturem chromosomów, poza tym stwierdzano u tego gatunku do 4 lub 2 chromosomów B.
Ekologia.
Siedlisko.
Zerwa kłosowa występuje w lasach liściastych (głównie w buczynach i w grądach), na ich obrzeżach i w zaroślach na siedliskach świeżych i wilgotnych, często na stokach o nachyleniu do 40 stopni. W górach rośnie także borach mieszanych jodłowo-świerkowych i w dolnoreglowych świerczynach. Przywiązana jest do starych lasów i jest ich gatunkiem wskaźnikowym. Poza tym rośnie na łąkach (w górach na łąkach konietlicowych spotykana jest coraz częściej wraz ze wzrostem wysokości nad poziomem morza). Zasiedla także miejsca otwarte, silnie nasłonecznione, na południowych stokach. Opisywana jako gatunek niewrażliwy na warunki świetlne, rozwija się i zakwita zarówno w cienistych lasach, jak i w pełnym słońcu. Rośnie na glebach o różnym pochodzeniu i o różnym odczynie. Spotykana jest zarówno na glebach bardzo żyznych, jak i ubogich, choć najczęściej jednak na głębokich i zasobnych. Na glebach bardziej kwaśnych korzeń pierwotny rośnie bardziej poziomo, na obojętnych – pionowo. Unika miejsc bardzo wilgotnych i bardzo suchych. W przypadku trwałego zwiększenia wilgotności lub podtopienia – roślina zamiera po paru tygodniach. Nie ustalono, jaki jest próg wrażliwości gatunku na mróz, w każdym razie rośnie bez problemów na subalpejskich łąkach. W Karpatach i Sudetach zerwa spotykana jest do piętra alpejskiego. W Tatrach osiąga wysokość 2019 m n.p.m., w Bieszczadach 1348 m n.p.m. W Alpach sięga do wysokości 2110 m n.p.m., a w Pirenejach 2400 m n.p.m.
Fitosocjologia.
W Polsce gatunek charakterystyczny dla klasy (Cl.) "Betulo-Adenostyletea", zespołu (Ass.) "Calamagrostietum villosae" oraz rzędu (O.) "Fagetalia". Dla tego ostatniego rzędu uznawany za gatunek charakterystyczny w Europie Środkowej, poza tym dla związków "Polygono-Trisetion", "Adenostylion" i "Trifolion medii".
Oddziaływania międzygatunkowe.
W różnych badaniach stwierdzano w różnym stopniu występującą mikoryzę u zerwy kłosowej. Organy podziemne są chętnie zjadane przez wiele gatunków ssaków, a pędami nadziemnymi żywią się ślimaki nagie, zwierzyna płowa i zajęczaki. Na liściach żerują larwy muchówek "Amauromyza gyrans" i "Ophiomyia heringi" oraz chrząszcza "Miarus campanulae". Także na liściach stwierdzany jest grzyb niedoskonały "Ramularia hyphomycetous".
Systematyka i zmienność.
Roman Schulz w 1904 wyróżnił 4 podgatunki z Europy Środkowej (ssp. "jurassicum, occidentale, coeruleum" i "ochroleucum"), jednak późniejsi autorzy przedstawiają inne podziały na taksony wewnątrzgatunkowe. Flora Europaea (1976) obok formy typowej opisuje tylko ssp. "coeruleum" z następującymi różnicami:
Znaczna zmienność morfologiczna była powodem opisania wielu odmian i form różniących się m.in. ząbkowaniem liści, długością listków okrywy, budową kwiatostanu i ulistnieniem jednak współcześnie uważa się te diagnozy za posiadające niską wartość taksonomiczną, okazało się bowiem, że warunkowane są wpływem warunków siedliskowych. W obrębie podgatunku typowego występującego w Europie Środkowej "Flora polska" (1971) wymienia dwie odmiany:
Taksony opisywane w randze odmiany "P. spicatum" var. "caerulescens" Godr. lub podgatunku subsp. "nigrum" (F.W.Schmidt) Weeda traktowane są współcześnie jako odrębny gatunek – "Phyteuma nigrum" F.W.Schmidt.
Nazewnictwo.
Dawniej w języku polskim gatunek nazywany był rapunkułem dzikim kłosowym. Nazwa ta nawiązywała do stosowanych w naukowych opisach gatunku już od XVI wieku, kiedy to gatunek określany był jako "Rapuntium maius", "Rapunculum alopecuron", "R. sylvestre Alopecuri comoso flore", "Rapunculus sylvestris spicatus". W XIX wieku rozpowszechniła się w piśmiennictwie nazwa rodzajowa „zerwa” i stąd zerwa kłosowa (m.in. u Józefa Jundziłła i Jakuba Wagi). Nazwa naukowa rodzajowa "Phyteuma" ustalona przez Karola Linneusza w 1753 zaadaptowana została z dzieł Dioskurydesa i Pliniusza Starszego, u których oznaczała prawdopodobnie któryś z gatunków rezedy. Nazwa ta pochodzić może od greckiego słowa "phyteuein" znaczącego „płodzić, rodzić”. Nazwa gatunkowa "spicatum" oznacza „kłosowy, kłosokształtny” (łac. "spica" = „kłos”) i odnosi się do kształtu kwiatostanu.
Zagrożenia i ochrona.
W niektórych krajach, gdzie gatunek jest rzadki (Wielka Brytania, Holandia) udokumentowano ubytek ponad połowy jego stanowisk w ciągu XIX i XX wieku. W Holandii i Wielkiej Brytanii zerwa kłosowa wymieniana jest w efekcie w krajowych czerwonych listach gatunków zagrożonych. Opracowywane są programy ochrony gatunku. Zerwa kłosowa traci stanowiska w miejscach, gdzie siedlisko zostało przekształcone w wyniku zabiegów gospodarczych prowadzonych w lasach (cięcia w drzewostanie) oraz na użytkach zielonych i przydrożach (koszenie). Doświadczalnie potwierdzono także fatalny wpływ fragmentacji siedlisk (żyznych lasów) na trwałość izolowanych populacji (wraz z izolacją i zmniejszaniem się zasobów populacji spada skuteczność zapylania i żywotność młodych roślin).
Zastosowanie.
Gatunek bywa uprawiany jako roślina ozdobna na rabatach.
Grube korzenie zerwy są jadalne i dawniej były w Europie spożywane po przegotowaniu lub na surowo. Zalecano ich wykopywanie przed rozwinięciem pędów kwiatostanowych.
Uprawa.
Gatunek może być uprawiany w strefach mrozoodporności od 6 do 10. Najlepiej rośnie w miejscach słonecznych lub półcienistych. Rozmnażany jest z nasion, ale możliwy jest też podział starszych roślin (wiosną lub jesienią). Nasiona wysiewać należy płytko, najlepiej bezpośrednio po zbiorze późnym latem w szklarni, ewentualnie wiosną kolejnego roku. Siewki po podrośnięciu zaleca się rozsadzać do indywidualnych pojemników i na miejsca docelowe sadzić na początku lata. Z powodu wolnego wzrostu uprawiane zerwy kłosowe muszą być chronione przed zdominowaniem przez silniej rosnące gatunki roślin.

</doc>
<doc id="835550" url="https://pl.wikipedia.org/wiki?curid=835550" title="Komendanci Twierdzy Kraków">
Komendanci Twierdzy Kraków

Komendanci Twierdzy Kraków – stanowisko istniejące w latach 1850-1918.
Komendanci Twierdzy Kraków.
Większość komendantów Twierdzy Kraków posiadała rangę generalską – Feldmarschalleutnant (dalej pisaną FML), co jest odpowiednikiem generała porucznika (obecnie generała dywizji).
Lista komendantów Twierdzy Kraków:

</doc>
<doc id="835551" url="https://pl.wikipedia.org/wiki?curid=835551" title="Legnica Północna">
Legnica Północna

Legnica Północna – stacja kolejowa w Legnicy, położona na linii kolejowej nr 362.
Historia.
Stacja uruchomiona 5 lutego 1898 przez właścicieli pierwszej w regionie prywatnej linii kolejowej ("Kolej Legnicko-Rawicka SA" – "Liegnitz-Rawitscher Eisenbahn AG"). Obsługiwała wyłącznie połączenia w kierunku Ścinawy, Rawicza, Kobylina. Od 1991 r. stacja jest nieczynna dla ruchu pasażerskiego.
Budynek dworca został wyremontowany w roku 2017. Według stanu na rok 2017, gmach należy do Polskich Kolei Państwowych i mieszczą się w nim pomieszczenia biurowe.
Lokalizacja.
Budynek stacyjny zlokalizowany został przy ulicy Ścinawskiej, naprzeciwko dworca głównego, od strony północnej (stąd prawdopodobnie nazwa stacji). Perony nie były ani nie są zadaszone.

</doc>
<doc id="835552" url="https://pl.wikipedia.org/wiki?curid=835552" title="Interleukina 22">
Interleukina 22

Interleukina-22 (IL-22) – cytokina prozapalna, produkowana przez Limfocyty T, w tym limfocyty Th (Th1, Th17 i Th22) i limfocyty NKT oraz komórki NK i nieswoiste komórki limfoidalne. 
Aktywność biologiczna.
Bierze udział w odpowiedzi na infekcje, ma silne działanie prozapalne, indukuje białka ostrej fazy przez hepatocyty. Aktywność biologiczna IL-22 inicjowana jest przez wiązanie się z receptorowym kompleksem powierzchniowym interleukiny-22, złożonym z łańcuchów IL-10R2 i IL-22R1. Występuje też jednołańcuchowe rozpuszczalne białko receptorowe interleukiny-22 (IL-22BP). 
Bierze udział w procesach naprawy tkanek. Stymuluje produkcję białek o działaniu przeciwbakterynym, np. defensyny β. Wykazuje działanie synergistyczne do IL-17 i TNF. Jej podwyższony poziom we krwi występuje w stanach zapalnych skóry, np. w przebiegu łuszczycy i atopowego zapalenia skóry. Przypuszcza się, że celem jej działania są komórki skóry, układu pokarmowego i oddechowego. W błonie śluzowej dróg oddechowych pobudza ona komórki nabłonka do produkcji chemokin. Wykazuje działanie synergistyczne do IL-17 i TNF.
Z badań na modelu mysim wynika, że IL-22 pobudza rozwój tkanki ludzkiego raka jelita grubego.
Zastosowania medyczne.
W trakcie badań są potencjalne terapeutyczne zastosowania IL-22 przy leczeniu takich chorób jak łuszczyca, wrzodziejącego zapalenia jelita grubego, choroby przeszczep przeciw gospodarzowi, niektórych infekcji i nowotworów, jak również chorób wątroby i trzustki.

</doc>
<doc id="835553" url="https://pl.wikipedia.org/wiki?curid=835553" title="Atelocynus microtis">
Atelocynus microtis



</doc>
<doc id="835565" url="https://pl.wikipedia.org/wiki?curid=835565" title="Juan Mónaco">
Juan Mónaco

Juan Mónaco (ur. 29 marca 1984 w Tandil) – argentyński tenisista specjalizujący się w grze na nawierzchni ziemnej, reprezentant w Pucharze Davisa, olimpijczyk.
Kariera Juana Mónaco trwała od 2002 do maja 2017. W lipcu 2012 roku był sklasyfikowany na 10. pozycji w rankingu "ATP Entry", najwyższym w swojej karierze.
W sumie wygrał 12 turniejów rangi ATP World Tour, 9 w grze pojedynczej i 3 w grze podwójnej.
Życie prywatne.
Juan Mónaco jest synem Hectora i Cristiny. Ojciec jest biznesmenem, a matka architektem. Ma również starszą siostrę, Marę oraz młodszego brata, Andresa. W wolnym czasie chętnie odwiedza swoich znajomych oraz przebywa w domu z rodziną. Lubi piłkę nożną i koszykówkę.
Kariera tenisowa.
2002–2003.
W styczniu 2002 Mónaco rozpoczął karierę seniorską. W tym roku wygrał turniej rangi "ITF Futures" F20 na Jamajce. W marcu 2003 roku zwyciężył po raz kolejny w Jamajce, rozgrywkach "futuresowych" F4. Do końca sezonu wygrał jeszcze cztery imprezy, w Argentynie (F1 futures) i (F6 futures), Boliwii (F1) oraz w Urugwaju (F2).
2004.
Drugi rok w zawodowej karierze zaczął od triumfu w rozgrywkach ATP Challenger Tour w São Paulo. Na początku lutego Mónaco wystartował po raz pierwszy w turnieju ATP World Tour, w Viña del Mar, ale odpadł w III rundzie kwalifikacji. W tym samym miesiącu osiągnął ćwierćfinał rozgrywek w Buenos Aires, eliminując wcześniej m.in. Juana Ignacio Chelę. W turnieju ATP Masters Series w Miami doszedł do III rundy, przechodząc wcześniej kwalifikacje. W turnieju głównym pokonał Joachima Johanssona i Gustavo Kuertena, a przegrał z Paradornem Srichaphanem.
W maju zadebiutował w turnieju wielkoszlemowym, podczas rywalizacji na Roland Garrosie. Na początku pomyślnie przebrnął kwalifikacje, a potem, w fazie zasadniczej doszedł do II rundy, gdzie w walce o dalszą grę przegrał z późniejszym półfinalistą imprezy, Guillermo Corią. W Båstad osiągnął kolejny w sezonie ćwierćfinał, natomiast w Sopocie po raz pierwszy w karierze awansował do półfinału rozgrywek ATP World Tour. Spotkanie o finał przegrał ze swoim rodakiem, José Acasuso.
Ostatni w roku wielkoszlemowy turniej, US Open, Argentyńczyk zakończył w I rundzie, po porażce z Gastónem Gaudio. Kolejny w sezonie półfinał osiągnął w Palermo, ale w meczu o finał nie sprostał Filippo Volandriemu.
Sezon ukończył w czołowej setce rankingu, będąc na 73. miejscu.
2005.
Na początku sezonu Argentyńczyk zadebiutował w Australian Open, jednak przegrał swój pojedynek w I rundzie. W kwietniu awansował do swojego pierwszego finału rozgrywek ATP World Tour, w Casablance. W finale zmierzył się z Mariano Puertą, który pokonał Mónaco 6:4, 6:1. Na początku maja Mónaco uzyskał ćwierćfinał w Monachium.
W Roland Garrosie i Wimbledonie odpadał w I rundzie. Ten sam rezultat powtórzył na US Open. Do końca roku osiągnął ćwierćfinał w wietnamskim Ho Chi Minh.
Na koniec roku uplasował się na 85. pozycji w rankingu światowym.
2006.
Sezon 2006 Mónaco zainaugurował od II rundy w Melbourne. W lutym doszedł do ćwierćfinału w Costa do Sauipe. Ten sam wynik uzyskał w Pörtschach.
W Roland Garrosie doszedł do III rundy. Pojedynek o 1/8 finału przegrał z Ivanem Ljubičiciem. Na ceglanych kortach w Stuttgarcie, turnieju rangi ATP International Series Gold, osiągnął półfinał. Spotkanie, którego stawką był finał przegrał 6:4, 2:6, 2:6 z José Acasuso.
W US Open odpadł w I fazie po porażce z Jamesem Blakiem.
Rok 2006 ukończył jako 69. zawodnik na świecie.
2007.
Na początku roku Mónaco zagrał w turnieju w Auckland, przechodząc najpierw eliminacje, a potem w fazie zasadniczej dochodząc do ćwierćfinału. W Australian Open odpadł w I etapie z Nicolasem Mahutem. Podczas rozgrywek w Costa do Sauipe zaszedł do ćwierćfinału.
W rodzinnym Buenos Aires awansował do swojego drugiego finału w karierze. We wcześniejszych rundach zdołał pokonać m.in. zwycięzcę rozgrywek z 2006 roku, Carlosa Moyę. W meczu o tytuł pokonał 6:1, 6:2 Alessio Di Mauro. W turniejach w Houston i Estoril Mónaco osiągał ćwierćfinały.
Drugie w sezonie turniejowe zwycięstwo Mónaco wywalczył Pörtschach. W ćwierćfinale pokonał m.in. Nikołaja Dawydienkę. W finale zmierzył się z Gaëlem Monfilsem, wygrywając pojedynek 7:6(3), 6:0.. W Roland Garrosie doszedł do 1/8 finału, a w Wimbledonie odpadł w I rundzie.
Trzeci triumf w rozgrywkach ATP World Tour Mónaco odniósł w Kitzbühel. W drodze po tytuł pokonał m.in. Tommy'ego Robredo oraz Philippa Kohlschreibera, a w meczu finałowym wygrał 5:7, 6:3, 6:4 z Potito Starace.
W US Open Series Argentyńczyk doszedł do III rundy turnieju ATP Masters Series w Cincinnati. Na kortach Flushing Meadows awansował do IV rundy, a we wcześniejszej fazie wyeliminował m.in. Agustína Calleriego. W połowie października doszedł do ćwierćfinału turnieju w Sztokholmie, a w rozgrywkach rangi ATP Masters Series w Madrycie dotarł do III rundy.
Na koniec roku zajmował 23. miejsce w rankingu "Entry".
2008.
Na początku stycznia Mónaco doszedł do półfinału rozgrywek w Auckland. W spotkaniu o finał uległ Philippowi Kohlschreiberowi 2:6, 1:6. Argentyńczyk wystartował również w grze podwójnej wygrywając pierwszy w karierze deblowy tytuł. Grając razem z Luisem Horną pokonali w finale duet Xavier Malisse-Jürgen Melzer 6:4, 3:6, 10–7. W Australian Open przegrał mecz w III rundzie z Tomášem Berdychem. Podczas imprezy w Viña del Mar Mónaco awansował do finału zarówno w singlu, jak i w deblu. W finale debla razem Máximo Gonzálezem zmierzył się z parą José Acasuso-Sebastián Prieto. Mecz skończył się przedwcześnie, z powodu kontuzji stopy jakiej doznał Mónaco, przy stanie 1:6, 0:3. Po finale debla miał się odbyć finał singla, jednak Mónaco oddał zwycięstwo walkowerem Fernando Gonzálezowi, z powodu urazu wcześniej doznanego.
Na korty powrócił pod koniec lutego na rozgrywki w Buenos Aires, lecz odpadł z rywalizacji w I rundzie po przegranej z Agustínem Callerim. W turnieju ATP Masters Series w Indian Wells doszedł do III rundy, podobnie jak i w Hamburgu. Podczas turnieju w Walencji Mónaco wywalczył drugi deblowy tytuł w karierze. Wspólnie z Máximo Gonzálezem pokonali w finale 7:5, 7:5 parę Travis Parrott-Filip Polášek. Na kortach w Pörtschach po raz drugi w przeciągu dwóch lat Mónaco osiągnął finał singla. W półfinale zdołał pokonać Ivana Ljubičivia, ale w finale nie sprostał Nikołajowi Dawydience.
W rozpoczynającym się Roland Garrosie Argentyńczyk odpadł w I rundzie. W czerwcu, podczas rozgrywek w Warszawie osiągnął półfinał. Pojedynek o finał przegrał z Tommym Robredo. W ostatnim wielkoszlemowym w roku turnieju, US Open odpadł w I rundzie.
Tego roku wystąpił również na igrzyskach olimpijskich w Pekinie. Wystąpił w konkurencjach gry pojedynczej i podwójnej, z których odpadł w I rundzie, w deblu startując w parze z Agustínem Callerim.
Sezon zakończył na 46. miejscu w rankingu światowym.
2009.
Ósmy rok w zawodowej karierze Mónaco rozpoczął od porażki w I rundzie w Melbourne. W Viña del Mar doszedł do ćwierćfinału, a w Costa do Sauipe osiągnął finał gry podwójnej partnerując Lucasowi Arnoldowi Kerowi. Rywalami Argentyńczyków w spotkaniu finałowym byli Marcel Granollers i Tommy Robredo, którzy zakończyli zwycięsko rywalizację 6:4, 7:5. W Buenos Aires Mónaco awansował do finału gry pojedynczej, pokonując po drodze m.in. Davida Nalbandiana. W spotkaniu finałowym zmierzył się z Tommym Robredo, który wygrał pojedynek 7:5, 2:6, 7:6(5). Podczas rozgrywek w Monte Carlo Mónaco osiągnął III rundę, podobnie jak i w Barcelonie. W Rzymie awansował po raz pierwszy do ćwierćfinału rozgrywek ATP World Tour Masters 1000. Po drodze pokonał m.in. Andy'ego Murraya. Spotkanie o półfinał przegrał z Fernando Gonzálezem.
W wielkoszlemowym Roland Garrosie odpadł z rywalizacji w II rundzie, a w Wimbledonie w I rundzie. W połowie lipca osiągnął finał turnieju w Båstad. W ćwierćfinale pokonał Fernando Verdasco, a w półfinale wygrał z Tommym Robredo. W spotkaniu finałowym zagrał z Robinem Söderlingiem, z którym przegrał 3:6, 6:7(4).
Na kortach Flushing Meadows Mónaco przegrał swoje spotkanie w I rundzie z Juanem Martínem del Potro. W stolicy Rumunii, Bukareszcie, awansował do kolejnego finału w sezonie. Spotkanie o tytuł rozegrał z Albertem Montañésem, któremu uległ 6:7(2), 6:7(6).
Sezon zakończył na 30. pozycji w rankingu "ATP Entry".
2010.
Pierwszy występ w sezonie Mónaco zanotował w Auckland, gdzie odpadł w II rundzie. Wyeliminował swojego rodaka, Horacio Zeballosa, a przegrał z późniejszym triumfatorem rozgrywek, Johnem Isnerem. W Australian Open awansował do III rundy, pokonując po drodze w trzech setach Ernestsa Gulbisa oraz po pięciosetowym pojedynku Michaëla Llodrę. W pojedynku o 1/8 finału nie sprostał Nikołajowi Dawydience. Na początku lutego Argentyńczyk wystartował w turnieju Movistar Open, rozgrywanym na kortach ziemnych w Santiago. Doszedł tam do finału, jednak w meczu o tytuł przegrał z Thomazem Belluccim 2:6, 6:0, 4:6. W swoim kolejnym występie, na kortach w Buenos Aires uzyskał półfinał. Pojedynek o miejsce w finale przegrał z Juanem Carlosem Ferrero. Ten sam wynik Argentyńczyk powtórzył podczas rozgrywek w Acapulco. W drodze po półfinał pokonał m.in. Fernando Verdasco. W trakcie trwania meczu półfinałowego Argentyńczyk doznał kontuzji mięśni żebra, która uniemożliwiła mu dalszą grę przy stanie 5:7 dla Juana Carlosa Ferrero. Tym samym jego rywal awansował do finału turnieju.
W marcu Mónaco doszedł do ćwierćfinału turnieju ATP World Tour Masters 1000 w Indian Wells, pokonując m.in. Juana Carlosa Ferrero. W pojedynku o półfinał imprezy przegrał w trzech setach z późniejszym triumfatorem rozgrywek, Ivanem Ljubičiciem.
W maju, podczas Drużynowego pucharu świata Mónaco wraz z reprezentacją Argentyny wygrali całą rywalizację. W finale Argentyńczycy pokonali 2:1 USA, a Mónaco zdobył punkt dla zespołu pokonując 1:6, 6:2, 6:3 Sama Querreya. Na Roland Garrosie odpadł z rywalizacji w I rundzie po porażce z Gregą Žemlją. Z Wimbledonu Argentyńczyk się wycofał, natomiast na początku września, podczas US Open odpadł z gry w I rundzie po porażce z Peterem Polanskym.
Jesienią, podczas turnieju ATP World Tour Masters 1000 w Szanghaju Mónaco osiągnął półfinał, eliminując odpowiednio Florenta Serrę, Thiemo de Bakkera, Mischę Zvereva oraz Jürgena Melzera. Spotkanie o finał imprezy przegrał z Andym Murrayem. W listopadzie, podczas rozgrywek w Walencji Argentyńczyk osiągnął ćwierćfinał, pokonując po drodze m.in. Andy'ego Murraya. W pojedynku o półfinał zawodów nie sprostał Marcelowi Granollersowi.
Sezon ukończył będąc na 26. miejscu w zestawieniu ATP.
2011.
Rok 2011 Mónaco zainaugurował od turnieju w Auckland, gdzie odpadł w I fazie pokonany przez Adriana Mannarino. Podczas Australian Open doszedł do II rundy, po wcześniejszym wyeliminowaniu Simona Greula. Spotkanie o dalszą fazę przegrał wynikiem 4:6, 4:6, 6:3, 2:6 z Robinem Haasem. W lutym Mónaco osiągnął dwa ćwierćfinały, najpierw w Buenos Aires, przegrywając ze Stanislasem Wawrinką oraz Acapulco, gdzie został pokonany przez Davida Ferrera.
Na początku maja Mónaco wystartował w Madrycie, po wygranych z Andriejem Gołubiewem i Gaëlem Monfilsem. Spotkanie o ćwierćfinał Argentyńczyk przegrał z Tomášem Berdychem. Podczas Drużynowego pucharu świata Mónaco wraz z Juanem Ignacio Chelą i Máximo Gonzálezem osiągnęli finał imprezy eliminując po drodze reprezentacje Kazachstanu, Szwecji oraz Stanów Zjednoczonych. W finale Argentyńczycy zmierzyli się z Niemcami, z którymi przegrali 1:2. W swoim singlowym pojedynku Mónaco uległ Florianowi Mayerowi. W wielkoszlemowym Roland Garrosie Argentyńczyk odpadł w I rundzie z Fernando Verdasco. Również w I rundzie Mónaco zakończył swój udział na Wimbledonie, przegrywając w Michaiłem Jużnym.
Pod koniec sierpnia Argentyńczyk dotarł do ćwierćfinału turnieju w Winston-Salem, ponosząc porażkę z Andym Roddickiem. Podczas US Open Mónaco awansował do IV rundy, pokonując po drodze m.in. Radka Štěpánka. Spotkanie o ćwierćfinał zawodów przegrał z Rogerem Federerem. Na początku listopada, podczas zawodów w Walencji Mónaco awansował po raz pierwszy w karierze do finału rozgrywek ATP World Tour na nawierzchni twardej. Argentyńczyk po drodze wyeliminował m.in. Juana Carlosa Ferrero oraz Davida Ferrera. Spotkanie finałowe Mónaco przegrał jednak z Marcelem Granollersem. Następnie Mónaco dotarł do ćwierćfinału turnieju w Paryżu, ponosząc porażkę z Rogerem Federerem.
Rok Argentyńczyk zakończył na 26. miejscu w klasyfikacji ATP.
2012.
W 2012 roku pierwszy turniej Mónaco rozegrał podczas Australian Open, gdzie poniósł porażkę w I rundzie po pięciosetowym spotkaniu z Philippem Kohlschreiberem. W kolejnym starcie, w chilijskim Viña del Mar, Argentyńczyk odniósł czwarte w karierze turniejowe zwycięstwo, pokonując w finale 6:3, 6:7(1), 6:1 Carlosa Berlocqua. Był to zarazem pierwszy singlowy tytuł Mónaco bo blisko czterech i pół roku.
Pod koniec marca Argentyńczyk osiągnął półfinał imprezy ATP World Tour Masters 1000 w Miami. Po drodze zdołał wyeliminować m.in. Gaëla Monfilsa, Andy'ego Roddicka oraz Mardy'ego Fiha. Półfinałowy pojedynek przegrał dopiero z Novakiem Đokoviciem. Piąty singlowy turniej Mónaco wygrał w połowie kwietnia w Houston, gdzie finałowy mecz wygrał 6:2, 3:6, 6:3 z Johnem Isnerem.
W kwietniu, podczas występu w Monte Carlo, Argentyńczyk doznał urazu kolana, który wykluczył go z rozgrywek na miesiąc. Do rywalizacji powrócił w połowie maja na turniej w Rzymie, gdzie odpadł w III rundzie pokonany przez Novaka Đokovicia. Podczas wielkoszlemowego Roland Garrosa Mónaco doszedł do IV rundy, po wcześniejszej wygranej m.in. w pięciu setach z Milosem Raoniciem. Spotkanie o dalszą rundę zakończyło się porażką Argentyńczyka z Rafaelem Nadalem.
Na Wimbledonie, w spotkaniu I rundy z Leonardo Mayerem, Mónaco po raz pierwszy przeszedł rundę tego turnieju, pokonując swojego rywala 6:4, 7:6(5), 7:6(5). W następnym meczu Argentyńczyk wyeliminował Jérémy'ego Chardy'ego, jednak w pojedynku III rundy z Viktorem Troickim Mónaco przegrał 5:7, 5:7, 3:6. Trzeci w sezonie finał argentyński tenisista osiągnął w połowie lipca w Stuttgarcie. W finale Mónaco zmierzył się z Janko Tipsareviciem, z którym przegrał 4:6, 7:5, 3:6. Kolejny tytuł w sezonie Mónaco wywalczył w Hamburgu. W zawodach przegrał łącznie dwa sety, a w rundzie finałowej wygrał 7:5, 6:4 z Tommym Haasem. Wynik ten pozwolił Argentyńczykowi awansować na 10. miejsce w rankingu ATP, najwyższe w karierze.
Pod koniec lipca Mónaco zagrał na igrzyskach olimpijskich w Londynie. W I rundzie pokonał Davida Goffina, jednak w dalszej rundzie uległ Feliciano Lópezowi. Podczas US Open Argentyńczyk odpadł w I rundzie po pięciosetowym spotkaniu z Guillermo Garcíą Lópezem.
Pierwszy turniej jesienią Mónaco zagrał w Kuala Lumpur, gdzie wygrał po raz pierwszy w karierze zawody na nawierzchni twardej. W finałowym spotkaniu pokonał 7:5, 4:6, 6:3 Juliena Benneteau.
Rok 2012 Argentyńczyk zakończył na 12. miejscu w klasyfikacji singlowej ATP.
2013.
Sezon Mónaco zaczął od startu w Australian Open, przegrywając w I rundzie z Andriejem Kuzniecowem. W lutym zagrał w Viña del Mar osiągając po raz pierwszy od czterech lat finał gry podwójnej w zawodach ATP World Tour. W finale, w parze z Rafaelem Nadalem, nie sprostał deblowi Paolo Lorenzi i Potito Starace. W połowie kwietnia Argentyńczyk awansował do półfinału singla w Houston, ponosząc porażkę z Johnem Isnerem.
Podczas europejskiego sezonu na kortach ziemnych Mónaco, pod koniec kwietnia, doszedł do ćwierćfinału w Barcelonie, gdzie przegrał z Nicolásem Almagro. Tuż przed wielkoszlemowym Rolandem Garrosem, Mónaco wygrał rywalizację singlową w Düsseldorfie, po pokonaniu w rundzie finałowej 6:4, 6:2 Jarkko Nieminena. Na paryskich kortach zawodnik argentyński odpadł już w I rundzie po porażce z Danielem Gimeno-Traverem.
Na Wimbledonie tenisista argentyński awansował do III rundy, wyeliminowany przez Kenny'ego de Scheppera. Następnie zagrał w Båstad, gdzie uległ w ćwierćfinale Grigorowi Dimitrowowi. Do kolejnego ćwierćfinału Argentyńczyk awansował w Hamburgu, ponosząc porażkę z Nicolásem Almagro. Następnie Mónaco wystąpił w Kitzbühel osiągając finał, w którym przegrał 6:0, 6:7(3), 4:6 z Marcelem Granollersem.
US Open Mónaco zakończył już w I rundzie gdzie przegrał poprzez krecz w trzecim secie z Florianem Mayerem, podając jako przyczynę ból głowy i żołądka.
Ostatni turniej w sezonie Mónaco zagrał pod koniec września w Tokio. Zmagania zakończył na I rundzie wyeliminowany przez Jarkko Nieminena.
Rok 2013 tenisista argentyński zakończył na pozycji nr 42. w klasyfikacji ATP.
2014.
Sezon 2014 Mónaco zainaugurował od występu w Melbourne, gdzie w I rundzie poniósł porażkę z Ernestsem Gulbisem.
Pod koniec lutego Argentyńczyk awansował do pierwszego w roku ćwierćfinału, podczas turnieju w São Paulo. Spotkanie o uczestnictwo w półfinale przegrał z Paolo Lorenzim.
Do kolejnego ćwierćfinału w sezonie Mónaco awansował w maju, w Düsseldorfie, wyeliminowany przez Ivo Karlovicia. Roland Garros Mónaco rozpoczął od wygranej z Lucasem Pouille, jednak w dalszej rundzie przegrał z Andreasem Seppim.
Podczas turniejów na nawierzchni trawiastej Mónaco nie wystąpił. Powrócił do rywalizacji w lipcu i pod koniec tego miesiąca awansował do finału w Gstaad, gdzie mecz o tytuł przegrał z Pablo Andújarem. Po zawodach w Gstaad doszedł do półfinału w Kitzbühel, odpadając po porażce z Dominicem Thiemem.
Po miesięcznej przerwie Mónaco powrócił do rywalizacji na US Open, lecz został wyeliminowany w I rundzie przez Jo-Wilfrieda Tsongę. Pod koniec września tenisista argentyński awansował do półfinału w Shenzhen, w którym uległ Andy'emu Murrayowi.
Rok 2014 zakończył na pozycji nr 62. w rankingu ATP.
2015.
Na początku sezonu Mónaco awansował do finału gry podwójnej wspólnie z Rafaelem Nadalem w Ad-Dausze, w którym wygrali z Julianem Knowlem i Philippem Oswaldem 6:3, 6:4.
W marcu Argentyńczyk został finalistą turnieju w Buenos Aires ulegając Rafaelowi Nadalowi.
W zawodach z serii ATP World Tour Masters 1000 w Indian Wells i Miami doszedł odpowiednio do III rundy i ćwierćfinału.
Kolejny ćwierćfinał w sezonie osiągnął tuż przed French Open, w Nicei. W paryskiej imprezie wyeliminował najpierw po pięciosetowym meczu Federica Delbonisa, a następnie przegrał z Tejmurazem Gabaszwilim. Z rywalizacji na Wimbledonie również został wyeliminowany w II rundzie.
Ostatni w sezonie start Argentyńczyka miał miejsce w sierpniu w Kitzbühel, gdzie w I rundzie przegrał przez krecz z Robinem Haasem. Przyczyną wycofania się z dalszej gry był uraz nadgarstka, który wyeliminował Mónaco z gry do lutego 2016 roku.
2016.
Przez cały sezon 2016 Mónaco zmagał się z problemami zdrowotnymi. Z Australian Open wycofał się przez kontuzję nadgarstka, podobnie jak w jesiennej części sezonu z imprez halowych w Bazylei i Paryżu. Ostatni turniej zagrał na początku października w Tokio.
W sezonie 2016 Argentyńczyk został zwycięzcą zawodów w Houston, startując jako tenisista sklasyfikowany poniżej 100. miejsca w rankingu. W finale pokonał Jacka Socka.
W maju został ćwierćfinalistą zawodów ATP World Tour Masters 1000 w Rzymie, gdzie przez kontuzję lewego biodra poddał mecz półfinałowy. Mónaco został także ćwierćfinalistą jesiennego turnieju w Tokio.
Uczestniczył w 3 imprezach wielkoszlemowych, dochodząc do 2 rund w Paryżu i Londynie, a w Nowym Jorku przegrywając w 1 rundzie.
W sierpniu zagrał na igrzyskach olimpijskich w Rio de Janeiro w turnieju singlowym odpadając w 2 rundzie.
Rok 2016 zakończył na 65. miejscu w klasyfikacji ATP. Rozegrał 31 meczów i odniósł 17 zwycięstw.
2017.
Wystąpił w trzech turniejach, w Indian Wells, Miami i Houston za każdym razem odpadając w 1 rundzie.
Zrezygnował z udziału w Australian Open, turniejów rozgrywanych w Ameryce Południowej i w Europie na kortach ziemnych z powodu problemów z nadgarstkiem.
Dnia 15 maja poinformował o zakończeniu zawodowej kariery.
Puchar Davisa.
W reprezentacji zadebiutował w 2004 roku w ćwierćfinale meczu "grupy światowej" przeciwko Białorusi. Swoje spotkanie przegrał 6:3, 3:6, 3:6 z Uładzimirem Wałczkouem, a wynik konfrontacji pomiędzy zespołami to 5:0 dla Białorusinów.
W edycji z roku 2008 Mónaco zagrał w ćwierćfinale ze Szwecją, wygrywając swój pojedynek 6:3, 6:3 z Thomasem Johanssonem, a końcowy rezultat rywalizacji to 4:1 dla Argentyńczyków.
Podczas rozgrywek z 2009 roku Mónaco zwyciężył 6:1, 6:2, 7:6(1) w meczu I rundy z reprezentantem Holandii Thiemo de Bakkerem. W ćwierćfinale rywalami tenisistów z Ameryki Południowej byli Czesi. Oba swoje spotkania Mónaco przegrał, najpierw z Tomášem Berdychem, a potem z Radkiem Štěpánkiem. Do półfinału przeszli Czesi, którzy zwyciężyli w tej fazie 3:2.
W 2010 roku Argentyńczyk wziął udział w rundzie półfinałowej przeciwko Francji. Mónaco przegrał w singlu z Michaëlem Llodrą, a Francuzi wygrali rywalizację 5:0.
W sezonie 2011 Mónaco awansował wspólnie z reprezentacją do finału rozgrywek, po wyeliminowaniu m.in. w półfinale zwycięzców z 2010 roku, Serbów. Rundę finałową Argentyńczycy jednak przegrali 1:3 z Hiszpanią, a Mónaco uległ Rafaelowi Nadalowi.
W 2012 roku Argentyna, w składzie z Mónaco, awansowała do półfinału. Mónaco zagrał w tej edycji cztery singlowe mecze, z których w trzech triumfował. W półfinale przeciwko Czechom, tenisista przegrał z Tomášem Berdychem, a pokonał Ivo Minářa. Do finału przeszli Czesi, kończąc rywalizację 3:2.

</doc>
<doc id="835569" url="https://pl.wikipedia.org/wiki?curid=835569" title="Juan Monaco">
Juan Monaco



</doc>
<doc id="835570" url="https://pl.wikipedia.org/wiki?curid=835570" title="Rezerwat przyrody Las nad Jeziorem Mądrzechowskim">
Rezerwat przyrody Las nad Jeziorem Mądrzechowskim

Rezerwat przyrody „Las nad Jeziorem Mądrzechowskim” (kaszb. "Las nad Jezorem Mądrzechòwsczim") – leśny rezerwat przyrody na obszarze Pojezierza Bytowskiego utworzony w 1998 r. Zajmuje powierzchnię 25,00 ha (akt powołujący podawał 25,34 ha). Rezerwat obejmuje jary i wąwozy w okolicy Jeziora Mądrzechowskiego porośnięte lasami grądowymi i łęgowymi. Znajdują się tu również stanowiska skrzypu olbrzymiego. Najbliższe miejscowości to Mądrzechowo, Udorpie i Ugoszcz.
Rezerwat jest położony w obrębie otuliny Parku Krajobrazowego Dolina Słupi oraz w granicach obszaru siedliskowego sieci Natura 2000 „Dolina Słupi” PLH220052.
Rezerwat położony jest w całości na gruntach Skarbu Państwa w zarządzie Nadleśnictwa Bytów. Nie posiada planu ochrony, obowiązują w nim jednak zadania ochronne, na mocy których obszar rezerwatu podlega ochronie czynnej.

</doc>
<doc id="835572" url="https://pl.wikipedia.org/wiki?curid=835572" title="I liga urugwajska w piłce nożnej (1950)">
I liga urugwajska w piłce nożnej (1950)

Mistrzostwa Urugwaju w roku 1950 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División.
Baraż o utrzymanie się w pierwszej lidze.
Wobez równej liczby punktów dwóch ostatnich w tabeli klubów rozegrano baraż o utrzymanie się w pierwszej lidze.
Klub CA Bella Vista spadł do drugiej ligi.

</doc>
<doc id="835574" url="https://pl.wikipedia.org/wiki?curid=835574" title="Eugeniusz Kucharski">
Eugeniusz Kucharski

Eugeniusz Kucharski (ur. 12 grudnia 1880 w Drohobyczu, zm. 12 sierpnia 1952 w Toruniu) – polski historyk i teoretyk literatury.
Życiorys.
W 1901 ukończył C. K. Gimnazjum Arcyksiężniczki Elżbiety w Samborze (w jego klasie był m.in. Stanisław Łucki). Następnie odbył roczną służbę wojskową. W latach 1902-1906 odbył studia filologiczne na Uniwersytecie Franciszkańskim we Lwowie, jego wykładowcami byli wówczas Roman Pilat, Wilhelm Bruchnalski i Edward Porębowicz. W latach 1907-1908 studiował w Paryżu, Rzymie i Florencji. W latach 1908-1914 był nauczycielem języka polskiego i francuskiego w szkołach średnich w Tarnopolu, Stanisławowie i Lwowie. W 1909 obronił na Uniwersytecie Jana Kazimierza doktorat na temat "Romantyzm w komediach Fredry".
W czasie I wojny światowej był oficerem w armii austriackiej, brał udział w oblężeniu Twierdzy Przemyśl. Od 1915 do 1917 przebywał w rosyjskiej niewoli w Ufie i Orenburgu. Po uwolnieniu z niewoli założył w Orenburgu polskie gimnazjum. W 1918 wrócił do Lwowa i do 1927 był nauczycielem szkół średnich. W 1921 uzyskał habilitację na podstawie rozprawy "Fredro, a komedia obca. Stosunek do komedii włoskiej". Był nauczycielem języka francuskiego w XII Państwowym Gimnazjum we Lwowie, skąd w 1926 był urlopowany celem objęcia katedry literatury słowiańskiej na Uniwersytecie we Fryburgu w Szwajcarii. W 1928 otrzymał stanowisko profesora nadzwyczajnego, obejmując po Kasprowiczu Katedrę Literatury Porównawczej na UJK.
Był fredrologiem, profesorem historii porównawczej literatury polskiej, Uniwersytetu Jana Kazimierza we Lwowie, członkiem korespondentem Polskiej Akademji Umiejętności, członkiem czynnym (od 1921) i sekretarzem Wydziału Filologicznego Towarzystwa Naukowego we Lwowie i (od 1929) Polskiego Towarzystwa Filozoficznego.
W czasie II wojny światowej brał udział w tajnym nauczaniu na poziomie uniwersyteckim. W latach 1940-1941 oraz 1944-1946 kierował Katedrą Literatury Polskiej na Uniwersytecie Iwana Franki. W 1946 zmuszony do wyjazdu ze Lwowa zamieszkał w Toruniu i kontynuował pracę naukową i dydaktyczną na Uniwersytecie Mikołaja Kopernika. W 1946 roku został powołany prowizorycznie na stanowisko profesora zwyczajnego w Katedrze Literatury, potem objął stanowisko kierownika Katedry Teorii Literatury i Literatury Porównawczej, które piastował do 1952 roku.
Bibliografia.
qqqqq

</doc>
<doc id="835578" url="https://pl.wikipedia.org/wiki?curid=835578" title="Jan Bołoz-Antoniewicz">
Jan Bołoz-Antoniewicz



</doc>
<doc id="835579" url="https://pl.wikipedia.org/wiki?curid=835579" title="Siłeks Kratowo">
Siłeks Kratowo

Siłeks Kratowo (macedoński:Фудбалски Клуб Силекс Кратово) – północnomacedoński klub piłkarski z siedzibą w Kratowie występujący w północnomacedońskiej pierwszej lidze.
Historia.
Został założony w 1965 roku. Brał udział w rozgrywkach niższych lig jugosłowiańskich, a także lokalnych rozgrywkach w Macedonii. W latach 1988–1989 dwukrotnie zdobył nieoficjalny Puchar Macedonii. Pod uzyskaniu przez Macedonię niepodległości w sezonie 1992/1993 rozpoczął grę w Prwej Lidze, od razu zdobywając wicemistrzostwo, ustępując Wardarowi Skopje. W kolejnym sezonie udało się powtórzyć ten wynik, ale mistrzem kraju znów został Wardar Skopje. Siłeks zdobył za to Puchar Macedonii, pokonując w finale FK Pelister. W 23. min. piłkarze z Bitoli objęli prowadzenie po strzale Wasiłewskiego, a w 44 min. do remisu doprowadził Ałeksandrowski. Doszło do dogrywki, która również nie przyniosła rozstrzygnięcia. W konkursie rzutów karnych Siłeks wygrał 4:2. W sezonie 1994/1995 Siłeks po raz trzeci z rzędu został wicemistrzem kraju, a mistrzem ponownie został stołeczny Wardar. Klub ze stolicy okazał się lepszy również w finale Pucharu Macedonii – Wardar wygrał 2:1. Na gol Petrewskiego w 53. minucie Sileks odpowiedział strzałem Zahariewskiego dwie minuty później. W 74 minucie Petrewski zapewnił zwycięstwo Wardarowi. W sezonie 1995/1996 Siłeks po raz pierwszy w historii sięgnął po mistrzostwo Macedonii. W tabeli piłkarze z Kratowa wyprzedzili Słogę Skopje. Do końca rozgrywek pozostali niepokonani.
W sezonie 1996/1997 klub zdobył podwójną koronę – mistrzostwo Macedonii oraz puchar, w finale którego zawodnicy z Kratowa pokonali stołeczną Słogę 4:1 po golach Gokicia (dwóch), Gosewa oraz Nacewskiego. W Pucharze UEFA Siłeks nie sprostał islandzkiemu Akraness, przegrywając 0:2 na wyjeździe i wygrywając 1:0 na własnym boisku.
W kolejnym sezonie Sileks po raz trzeci z rzędu sięgnął po tytuł mistrzowski, kończąc rozgrywki z przewagą pięciu punktów nad drugą w tabeli Słogą i sześciu nad trzecią Makedoniją Skopje. W Pucharze Macedonii Siłeks przegrał w półfinale ze Słogą (1:1 i 0:2). W eliminacjach Ligi Mistrzów, w których Siłeks debiutował, po zwycięstwie 1:0 u siebie nad Beitarem Jerozolima przegrał 0:3 w Izraelu i odpadł z rozgrywek.
Sezon 1998/1999 przyniósł utratę tytułu – zadecydowała o tym porażka z Pobedą Prilep 1:2 w ostatniej kolejce – w tej samej kolejce Słoga pokonała Wardar 1:0 i zdetronizowała Siłeks. Piłkarze ze Skopja okazali się lepsi od Siłeksu także w Pucharze Macedonii, wygrywając w półfinale po rzutach karnych. W kolejnym sezonie Siłeks uplasował się w lidze na 6. miejscu, a w Pucharze Macedonii ponownie uległ Słodze (0:1 i 0:3) w ćwierćfinale.
W sezonie 2000/2001 Siłeks zajął 5. miejsce w lidze. W Pucharze Macedonii dotarł do 1/8 finału, gdzie nie zdołał pokonać zespołu FK Pelister. W zreformowanej lidze w sezonie 2001/2002 Siłeks wygrał grupę spadkową, co dało mu 7. miejsce w tabeli. W Pucharze Macedonii po wyeliminowaniu Bregałnicy Dełczewo przegrał w dwumeczu ze stołeczną Cementarnicą (2:6 i 2:0). W rozgrywkach sezonu 2002/2003 klub z Kratowa uplasował się na 6. miejscu, a w rozgrywkach pucharowych dotarł do półfinału, gdzie ponownie przeszkodą nie do pokonania okazałą się Cementarnica Skopje (0:1 i 1:1). W sezonie 2003/2004 Siłeks zdobył tytuł wicemistrza Macedonii – o przegranej rywalizacji o mistrzostwo zadecydował m.in. przegrany mecz z Pobedą Prilep, gdzie goście z Kratowa przegrali 0:1 (bramka Zdrawewskiego). W rozgrywkach o Puchar Macedonii Siłeks odpadł w I rundzie, przegrywając po rzutach karnych z FK Madżari Solidarnost. Sezon 2004/2005 Siłeks zakończył na 4. miejscu w lidze, a w Pucharze Macedonii odpadł w półfinale z Bashkimi Kumanowo (1:0 i 0:2). Zagrał również w Pucharze UEFA, jednak odpadł w I rundzie kwalifikacyjnej, ulegając słoweńskiemu NK Maribor (0:1 u siebie, 1:1 na wyjeździe). W sezonie 2005/2006 Siłeks bronił się przed spadkiem – po rozgrywkach ligowych drużyna uplasowała się na 9. miejscu, co oznaczało konieczność gry w barażach – tam Siłeks pokonał Madziar 1:0 po golu Stewicy Ristiḱa w 4 min. meczu. Ristiḱ zdobył tytuł króla strzelców Prwej Ligi w tym sezonie, kończąc go z dorobkiem 27 goli. W Pucharze Macedonii Siłeks po raz kolejny odpadł w półfinale, tym razem pogromcą była FK Makedonija Dźorcze Petrow.
Stadion.
Siłeks rozgrywa swe mecze jako gospodarz na Stadionie Miejskim w Kratowie, mogącym pomieścić 3 tys. widzów (2,5 tys. miejsc siedzących).

</doc>
<doc id="835580" url="https://pl.wikipedia.org/wiki?curid=835580" title="Zawiasowce">
Zawiasowce



</doc>
<doc id="835585" url="https://pl.wikipedia.org/wiki?curid=835585" title="SsangYong Rodius">
SsangYong Rodius

SsangYong Rodius – samochód osobowy typu minivan klasy średniej produkowany pod południowokoreańską marką SsangYong w latach 2004 – 2019.
Pierwsza generacja.
SsangYong Rodius I został zaprezentowany po raz pierwszy w 2004 roku.
Rodius pojawił się w ofercie SsangYonga jako alternatywa dla dominujących ją SUV-ów, przyjmując postać dużego minivana oferującego przewiezienie od 7 osób na trzech rzędach siedzeń (w wariancie europejskim) do 11 pasażerów na czterech rzędach siedzeń w wersji na rynki azjatyckie.
Nazwa "Rodius" pochodzi od połączenia dwóch słów: angielskiego "Road" oznaczającego drogę oraz imienia greckiego boga Zeusa. W prostym tłumaczeniu nazwa "Rodius" oznacza "króla szos".
Za napęd pojazdu odpowiedzialne były silniki Mercedesa - benzynowy 3.2 o mocy 220 KM oraz wysokoprężny, turbodoładowany silnik o pojemności 2.7 l i mocy 165 KM.
Stylistyka.
Samochód został zaprojektowany przez byłego szefa Królewskiej Akademii Sztuki w Londynie - Kena Greenleya, który chciał nawiązać nietypowymi proporcjami pojazdu do wyglądu jachtu. Stylistyka łącząca liczne łuki, na czele z ostro zarysowanymi lampami tylnymi i nietypowo poprowadzoną linią okien tworzącą nietypową nadbudowę w tylnej części nadwozia wzbudziła duże kontrowersje i przysporzyła pojazdowi dużej rozpoznawalności w ogólnoświatowych mediach.
Lifting.
W 2008 Rodius pierwszej generacji przeszedł face lifting. Zmieniony został m.in. pas przedni pojazdu, gdzie pojawiła się łagodniej ukształtowana atrapa chłodnicy bliższa wyglądowi innym modelom marki. Z tyłu pojazdu przestylizowano wygląd lamp tylnych oraz dodano trzecie światło stop. Zmiany w stylizacji nie złagodziły krytycznych relacji niektórych mediów na jej temat.
Wyposażenie.
W zależności od wersji wyposażeniowej pojazdu, auto wyposażone mogło być m.in. w system ABS, ESP, TCS, EBD i ARP, maksymalnie dwie poduszki powietrzne, elektryczne sterowanie szyb, elektryczne sterowanie lusterek, elektrycznie sterowany fotel kierowcy, podgrzewane przednie siedzenia, skórzaną tapicerkę, czujniki parkowania, tempomat, wielofunkcyjną kierownicę, światła przeciwmgłowe oraz klimatyzację, a także system multimedialny z 7-calowym ekranem dotykowym z MP3 oraz DVD dla pasażerów drugiego i trzeciego rzędu, z możliwością rozbudowy o tuner TV i system nawigacji satelitarnej.
Druga generacja.
SsangYong Rodius II został po raz pierwszy zaprezentowany w 2013 roku.
Druga generacja Rodiusa de facto nie jest całkowicie nowym modelem, a jedynie głęboko zmodernizowanym poprzednikiem. Przy takim samym kształcie m.in. nachylenia przedniej szyby i drzwi, a także identycznym wyglądzie reski rozdzielczej, zmienił się wygląd przedniej części nadwozia, a także bardziej konwencjonalnie ukształtowano kształt tylnej części nadwozia, która utraciła łukowate przetłoczenia na rzecz bardziej kanciastych form. Europejska premiera pojazdu odbyła się podczas targów motoryzacyjnych w Genewie w 2013 roku. 
Rodius Turismo.
W 2018 roku dostępna była limitowana wersja Rodius Turismo. Samochód był dostępny wyłącznie z dieslem 2.2 e-XDi o mocy 220 KM, a także manualną 6-biegową skrzynią biegów lub 7-biegową automatyczną. W konfiguracji ze skrzynią automatyczną można było zamówić napęd na cztery koła. Wersja była oparta o wersje wyposażenia Quartz wzbogaconą o m.in. podgrzewaną skórzaną kierownicę ze sterowaniem radiem, skórzaną tapicerkę, a także tylne czujniki parkowania.
Lifting.
Pod koniec 2015 roku zaprezentowano delikatnie zmodernizowaną wersją na rok modelowy 2016. Przemodelowana została atrapa chłodnicy, zastosowano nowe wzory felg aluminiowych, a także ulepszono wysokoprężny silnik o pojemności 2.2 l, który otrzymał standard emisji spalin Euro 6. Zmodernizowaną gamę skrzyni biegów pojazdu, do której dodano 7-biegową zautomatyzowaną skrzynię pochodzącą od pojazdów Mercedesa oraz Infiniti. 
Znacznie obszerniejsza modernizacja przypadła na lipiec 2018 roku, kiedy to Rodius drugiej generacji zyskał przestylizowany pas przedni z bardziej agresywnie zarysowanymi reflektorami, a także zmodyfikowaną atrapą chłodnicy i zderzakiem w stylu modelu Korando.
Sprzedaż.
Dotychczasowe nazwy "Rodius" i "Stavic" druga generacja pojazdu zachowała tylko na wybranych rynkach. W rodzimej Korei Południowej pojazd przemianowano na SsangYong Korando Turismo, z kolei w Wielkiej Brytanii pojazd przyjął nową nazwę, SsangYong Turismo.
Produkcja samochodu dobiegła ostatecznie końca po 15 latach rynkowej obecności w 2019 roku, argumentując to spadającym popytem i brakiem opłacalności w dalszych modyfikacjach jednostek wysokoprężnych w celu dostosowania ich do nowych norm emisji spalin. Samochód nie otrzymał następcy, a SsangYong skoncentrował się odtąd już wyłącznie na crossoverach, SUV-ach i pickupach.
Wersje wyposażenia.
Podstawowa wersja wyposażeniowa Crystal obejmuje m.in. przednie i boczne poduszki powietrzne, system ABS i ESP, światła przeciwmgłowe, 16-calowe alufelgi, dwustrefową klimatyzację, instalację audio z 6-głośnikami, AUX i USB. 
Bogatsza wersja Quartz dodatkowo wyposażona jest m.in. w 17-calowe alufelgi, podwójny zestaw zegarów, skórzaną kierownicę, fotochromatyczne lusterko wsteczne, czujniki cofania, podgrzewane przednie siedzenia, komputer pokładowy, tempomat, a także system audio CD/MP3 z wielofunkcyjną kierownicą oraz Bluetooth. 
Najbogatsza odmiana Sapphire wyposażona jest dodatkowo w podgrzewaną kierownicę, przyciemniane szyby, czujniki deszczu, skórzaną tapicerkę, elektrycznie sterowany fotel kierowcy oraz klimatyzację automatyczną.

</doc>
<doc id="835588" url="https://pl.wikipedia.org/wiki?curid=835588" title="Bursa (zwyczaj)">
Bursa (zwyczaj)

Bursa to dawna góralska zabawa zapustna. 
Zanim bursa zaczęła się, "bursiarze" chodzili po tzw. "hejmie", zbierając od gospodarzy ziemniaki, zboże, które potem w dworskim browarze przerabiano na wódkę i piwo. Właściwa bursa miała początek w korowodzie przebierańców idącym przez wieś, który kończył się huczną zabawą taneczną w karczmie połączoną z biesiadą. 
Charakterystycznym elementem bursy była zabawa w sąd nad jednym z parobków. W tym celu kilku gazdów przebierało się za sędziego, starostę i kata, który jako symbol swej roli dostawał drewniany pałasz. Tymczasem parobcy w tańcu opuszczali skórzane pasy, żeby wlokły się po podłodze. Jak która dziewczyna nadepnęła w tańcu na pas, znaczyło to, że właściciel został skazany na stracenie. Mogła go wykupić wódką, ale jeśli nie był jej miły, kat nakładał mu na głowę gliniany garnek i cały pochód wiódł "skazańca" nad rzekę. Towarzyszył temu śpiew, na przemian prośby chłopca o ułaskawienie i przekomarzania się dziewczyny. Jeśli jednak nie dochodziło do wykupu, kat, naśladując ścięcie pałaszem uderzał w garnek, tak, że skorupy spadały do wody, a parobcy unosili swego towarzysza.

</doc>
<doc id="835589" url="https://pl.wikipedia.org/wiki?curid=835589" title="Dębowo (powiat bytowski)">
Dębowo (powiat bytowski)

Dębowo (dodatkowa nazwa w j. kaszub. Dãbòwò) – osada w Polsce położona w województwie pomorskim, w powiecie bytowskim, w gminie Lipnica. 
Osada kaszubska na Równinie Charzykowskiej w regionie Kaszub zwanym Gochami, w kompleksie leśnym Borów Tucholskich nad jeziorem Gwiazda, jest częścią składową sołectwa Borowy Młyn.
W latach 1975–1998 miejscowość należała administracyjnie do województwa słupskiego.

</doc>
<doc id="835590" url="https://pl.wikipedia.org/wiki?curid=835590" title="Bursa">
Bursa

Zobacz też:

</doc>
<doc id="835591" url="https://pl.wikipedia.org/wiki?curid=835591" title="British Home Championship 1894">
British Home Championship 1894

British Home Championship 1894 – jedenastą edycję turnieju piłkarskiego między narodowymi reprezentacjami z Wielkiej Brytanii zorganizowano w 1894 roku. Uczestniczyły w nim cztery reprezentacje: Anglii, Szkocji, Walii i Irlandii. 
Tabela końcowa.
Jedenastym zwycięzcą turnieju British Home Championship została reprezentacja Szkocji.

</doc>
<doc id="835592" url="https://pl.wikipedia.org/wiki?curid=835592" title="Zgromadzenie Sióstr Rodziny Betańskiej">
Zgromadzenie Sióstr Rodziny Betańskiej



</doc>
<doc id="835593" url="https://pl.wikipedia.org/wiki?curid=835593" title="Imrich Bugár">
Imrich Bugár

Imrich Bugár (ur. 14 kwietnia 1955 w Dunajskiej Stredzie) – słowacki lekkoatleta pochodzenia węgierskiego specjalizujący się w rzucie dyskiem, który startował w barwach Czechosłowacji, a później Czech.
Trzykrotny uczestnik igrzysk olimpijskich: Moskwa 1980 (srebrny medal), Seul 1988 (12. miejsce) oraz Barcelona 1992 (nie awansował do finału). W 1983 roku został mistrzem świata. Bugár ma w dorobku dwa medale mistrzostw Europy - złoty (Ateny 1982) oraz brązowy (Praga 1978). Dwanaście razy był mistrzem Czechosłowacji (1978-1986, 1988, 1991, 1992) oraz dwa razy mistrzem Czech (1993, 1994). Rekord życiowy: 71,26 (25 maja 1985, San Jose). Wynik ten jest aktualnym rekordem Czech.

</doc>
<doc id="835594" url="https://pl.wikipedia.org/wiki?curid=835594" title="Cévennes">
Cévennes



</doc>
<doc id="835604" url="https://pl.wikipedia.org/wiki?curid=835604" title="Związek Strzelców Litewskich">
Związek Strzelców Litewskich

Związek Strzelców Litewskich, Szaulisi (lit. "Lietuvos Šaulių Sąjunga") – paramilitarna organizacja litewska powstała w 1919.
W okresie międzywojennym liczyła 61 tys. członków.
Posiada własne odznaczenia: Gwiazdę Szaulisów i Medal Gwiazdy Szaulisów.
Założenie i odbudowa.
Związek Strzelców Litewskich – dobrowolna organizacja samoobrony cywilnej, wzmacniająca siły obronne kraju, patriotyzm i tożsamość narodową, wspierająca rozwój działań edukacyjnych obrony państwa, wspomagająca policję, obronę cywilną i instytucje systemu ratownictwa. Obecnie Związek kontynuuje działalność organizacji działającej w międzywojennej Litwie do 1940 r.
27 czerwca 1919 r. został założony pierwszy oddział w Kownie. Ta data jest uznawana za datę założenia Związku. Charakter organizacji, jej cele i podstawy określił inicjator Związku oraz przyszły przywódca Vladas Putvinskis-Pūtvis.
Działalność Strzelców obejmuje wszelkie dziedziny życia: wojskową, wychowania fizycznego, edukacji kulturalnej itp. Strzelcy dbają o miejsca historyczne, organizują uroczystości, prowadzą propagandę wojskową obrony państwa w społeczeństwie.
W czerwcu 1920 r. została wydana gazeta Związku (Trąbka). Pierwszym redaktorem był , nieco później , Adolfas Klifas i inni. Z gazetą współpracowało wielu znanych poetów, pisarzy, malarzy, przedstawicieli prawa, naukowców, działaczy społecznych okresu międzywojennego.
Gdy Związkiem dowodził V. Krėvė-Mickevičius, rząd Litwy zlecił strzelcom zorganizowanie powstania w Kłajpedzie.
W latach 1935–1936 Związek Strzelecki został zreorganizowany – przeszedł pod komendę dowódcy sił wojskowych. Tuż przed tym jak Związek strzelecki został rozwiązany składał się z 62 tys. członków. Podczas okupacji sowieckiej 11 lipca 1940 r. organizacja strzelecka została rozwiązana jako pierwsza. Do 22 czerwca 1941 r. 80% członków departamentów, centrali i zarządu zostało uwięzionych i zesłanych. W latach 1941–1953 strzelcy brali aktywny udział w walkach oporu z okupantami niemieckimi i sowieckimi.
Litewski Związek Strzelecki utrzymywał kontakt z innymi nadbałtyckimi organizacjami obronnymi. W 1922 r. do Finlandii została wysłana delegacja w celu zapoznania się z fińską organizacją Sujelus Kemta, później zostały nawiązane kontakty z łotewską i estońską organizacją. Oprócz treningu wojskowego w okresie międzywojennym strzelcy intensywnie wykonywali prace związane z krzewieniem kultury w narodzie, także aktywnie uprawiali sport.
W czasie II wojny światowej z jej szeregów rekrutowała się litewska kolaborancka formacja policyjna Ypatingasis būrys, odpowiedzialna za masowe zbrodnie na ludności żydowskiej i polskiej na Wileńszczyźnie. Pilnowali także gett w Generalnym Gubernatorstwie.
Byli strzelcy i patriotyczni amerykańscy Litwini ogłosili przywrócenie Litewskiego Związku Strzeleckiego 7 marca 1954 r. w Chicago.
W okresie odradzania się Litwy 1 czerwca 1989 r. podczas wiecu w Kownie zostało oficjalnie ogłoszone przywrócenie Związku Strzeleckiego. 20 września 1989 r. członkowie grupy inicjatorskiej odrodzenia Związku złożyli pierwszą przysięgę przy grobie założyciela i ideologa Vladasa Putvinskisa Strzeleców w Kelme. Ten dzień jest uważany za datę przywrócenia Litewskiego Związku Strzeleckiego.
15 lutego 1990 r. odbyła się konferencja przywrócenia. W lipcu wznowiono wydanie gazety „Trimitas”, która później została miesięcznikiem strzelców.
Tworzyły się orkiestry, zespoły, kaplice, strzelcy aktywnie uczestniczyli w porządkowaniu grobów partyzanckich, budowie zabytków, przenoszeniu zwłok.
W znaczącym dla Litwy 1991 r. Strzelcy byli już zorganizowaną strukturą i aktywnie uczestniczyli w ochronie parlamentu i innych obiektów państwowych. Podczas obrony obiektów i murów państwowych zginęli strzelcy: I. Šimulionis, D. Gerbutavičius i G. Žagunis. Strzelcy mieli swój udział również w operacji wycofywania oddziałów okupacyjnych z kraju.
Dopiero 2 lipca 1997 roku przyjęto Ustawę Republiki Litewskiej w sprawie Strzelców. W roku 1998 rozpoczęto reorganizację Związku w celu włączenia strzelców do systemu obronnego kraju.
Utworzono 10 powiatowych zespołów strzeleckich. 11 maja 1999 r. w Sejmie przyjęto ustawę o zmianie ustawy o Związku Strzeleckim, a 31 grudnia tego samego roku rząd zatwierdził uchwałę „w sprawie procedury nabywania, rejestracji, przechowywania, wydawania, księgowania i użytkowania broni palnej i amunicji strzelców”. 12 stycznia 2000 r. zatwierdzono Statut Związku Strzeleckiego, a 14 lutego organizacja została ostatecznie zarejestrowana w Ministerstwie Sprawiedliwości.
W 2017 r. do Związku należało około 11 tys. członków.

</doc>
<doc id="835610" url="https://pl.wikipedia.org/wiki?curid=835610" title="Filip Piękny">
Filip Piękny



</doc>
<doc id="835617" url="https://pl.wikipedia.org/wiki?curid=835617" title="Tadeusz Łabędzki">
Tadeusz Łabędzki

Tadeusz Stanisław Łabędzki (ur. 24 grudnia 1917 w Filadelfii, zm. 9 czerwca 1946 w Warszawie) – polski polityk nurtu narodowego.
Życiorys.
Jego ojciec Bronisław Łabędzki za zorganizowanie strajku szkolnego w 1905, został zesłany na Sybir, z którego udało się mu uciec i wyjechać do Stanów Zjednoczonych.
W 1919 Tadeusz Łabędzki powrócił z rodzicami do kraju, w 1936 r. ukończył Państwowe Gimnazjum im. Mikołaja Kopernika w Łodzi. Należał do 3 Łódzkiej Drużyny Harcerzy im. Romualda Traugutta oraz działał w Narodowej Organizacji Gimnazjalnej. Rozpoczął studia na wydziale prawa Uniwersytetu Warszawskiego. W tym okresie brał udział w wielu akcjach i manifestacjach młodzieży narodowej, głównie na terenie Warszawy.
W okresie międzywojennym był działaczem młodzieżowym Stronnictwa Narodowego. W latach 1937–1939 był redaktorem naczelnym „Wszechpolaka”, pisma organizacji Związek Akademicki Młodzież Wszechpolska. Po agresji Niemiec i ZSRR na Polskę i okupacji terytorium kraju, włączył się natychmiast jesienią 1939 roku do konspiracji, jako współorganizator i jeden z przywódców Narodowo-Ludowej Organizacji Wojskowej, będącej odłamem Stronnictwa Narodowego.
W 1941 powrócił wraz z całą NLOW do organizacji Stronnictwa. Po rozmowach prowadzonych w 1943 z Januszem Kornasem, Władysławem Furką, Zygmuntem Zagórowskim i Januszem Gorczykowskim utworzona została jednolita organizacja Młodzieży Wszechpolskej (MW). Na początku 1944 w Warszawie odtworzył w konspiracji Młodzież Wszechpolską, na czele której stanął; także jako redaktor konspiracyjnego pisma „Wszechpolak”. Jego Chorągiew Warszawska MW, której przewodniczył, liczyła 125 członków. Podczas okupacji niemieckiej i po wojnie wydawał czasopismo „Wszechpolaka”, które ukazywało się do czasu aresztowania Łabędzkiego.
W latach 1945–1946 był żołnierzem NZW. 7 kwietnia 1946 został aresztowany w przygotowanej przez UB zasadzce, w mieszkaniu Leszka Roszkowskiego przy ulicy Gdańskiej. Został przewieziony do MBP w Warszawie i tam – podczas trwania śledztwa z udziałem Adama Humera – zamordowany 9 czerwca 1946. Ciało zakopano w nieznanym miejscu. Grób symboliczny znajduje się na Cmentarzu Wojskowym na Powązkach w Warszawie w Kwaterze „Na Łączce”. Jego przyjaciele i współoskarżeni – aplikant adwokacki Lechosław Roszkowski oraz studenci Tadeusz Zawadziński i Jan Morawiec – zostali skazani na śmierć i wyroki wykonano.
Order i upamiętnienie.
W 2012 postanowieniem prezydenta RP Bronisława Komorowskiego został pośmiertnie odznaczony Krzyżem Komandorskim Orderu Odrodzenia Polski "za wybitne zasługi dla niepodległości Rzeczypospolitej Polskiej".
W Łodzi, przy ul. Kilińskiego 86, na domu, w którym mieszkał, odsłonięto poświęconą mu tablicę oraz nazwano ulicę jego imieniem.
Wuj Stefana Niesiołowskiego.

</doc>
<doc id="835618" url="https://pl.wikipedia.org/wiki?curid=835618" title="Spółgłoska zwarta miękkopodniebienna dźwięczna">
Spółgłoska zwarta miękkopodniebienna dźwięczna

Spółgłoska zwarta miękkopodniebienna dźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgoski:
Warianty.
Opisanej powyżej artykulacji może towarzyszyć dodatkowo:
Spółgłoska może być wymówiona:

</doc>
<doc id="835621" url="https://pl.wikipedia.org/wiki?curid=835621" title="Strzepcz (jezioro)">
Strzepcz (jezioro)

Strzepcz (kaszb. "Jezoro Strzépcz") – płytkie jezioro rynnowe na Pojezierzu Kaszubskim, w gminie Linia, w powiecie wejherowskim (województwo pomorskie). Wody jeziora nie są obciążone ściekami agrarnymi i biologicznymi. Ogólna powierzchnia: 37,05 ha, maksymalna głębokość: 4 m.
W jeziorze żyją m.in. sandacz, szczupak, lin, leszcz, okoń, węgorz, płoć, karaś i wzdręga.

</doc>
<doc id="835629" url="https://pl.wikipedia.org/wiki?curid=835629" title="Kampania walki z czterema plagami">
Kampania walki z czterema plagami

Zwalczanie czterech plag – kampania społeczno-polityczna wprowadzona w życie w Chińskiej Republice Ludowej w latach 1958–1962. Była jednym z elementów wielkiego skoku. Polegała na tępieniu szczurów, wróbli, komarów i much, a jej celem miało być podniesienie poziomu higieny w Chinach. 
Najbardziej kontrowersyjnym jej elementem była kampania tępienia wróbli (打麻雀运动), które według komunistycznych władz miały wyjadać ziarno na zasiewy. W efekcie miliony Chińczyków w całym kraju zaczęły tępić te ptaki, przez co na polach rozpleniły się owady (głównie szarańcza), które były dotąd zjadane przez wróble. Szkodniki zniszczyły plony, co przyczyniło się do powiększenia panującej wówczas w Chinach klęski głodu, która w okresie całego wielkiego skoku pochłonęła 20–40 milionów istnień. W 1960 zamiast wróbli zaczęto eksterminować pluskwy, a dwa lata później kampania została zakończona.
Przebieg.
Kampanię planowano od 1956 w Ministerstwie Zdrowia. Ogłoszono ją w dokumencie „Wskazówki o zwalczaniu czterech plag i dyskusji nad higieną” () z 12 lutego 1958 sygnowanym przez Komitet Centralny Komunistycznej Partii Chin oraz Radę Państwa. W dokumencie zalecano zwalczanie szczurów, wróbli, komarów i much.
Wytyczne kampanii powtórzył Komitet Centralny w sygnowanym przez Mao Zedonga w dokumencie „Decyzja ws. kontynuowania kampanii zwalczania czterech plag” () z 29 sierpnia 1958, w którym postanowiono: 
Do udziału w kampanii zachęcano wszystkich. Przykład mieli dawać sekretarze partii komunistycznej wszystkich szczebli. Głównymi wykonawcami kampanii mieli być chłopi, ale przeprowadzono ją również w miastach.
Wróble zwalczano odpędzając je ze wszystkich miejsc, gdzie ptaki te próbowały odpocząć. Niszczono ich gniazda, zabijano z proc i broni palnej. Do odpędzania używano kolorowych szmat oraz bębnów, garnków, patelni – wszystkiego, co pozwalało wywołać hałas. Kwadrans zgiełku wystarczał, żeby przeciętny ptak padł z wycieńczenia. Taki hałas przez kilka dni musieli znosić pracownicy ambasady PRL w Pekinie, bo wróble chroniły się na terenie placówki, a uczestnicy kampanii nie mogli wtargnąć poza ogrodzenie. Padłe zwierzęta wiązano w długie łańcuchy, które tryumfalnie obwożono na ciężarówkach w asyście aktywistów, megafonów i propagandowych sloganów.
Wybijanie wróbli przyniosło fatalne skutki w rolnictwie, bo przyczyniło się do plagi szarańczy, a ta – do wielkiego głodu, który pochłonął miliony istnień. W 1960 podjęto decyzję o zaprzestaniu polowania na wróble i skoncentrowano się na tępieniu pluskiew. Poinformował o tym Mao Zedong w dokumencie KC z marca 1960, zatytułowanym "Wskazówki o pracy nad higieną" ().
Wybijanie innych szkodników miało podobny przebieg jak wybijanie wróbli i przyniosło pewne korzyści. Kampanię zakończono w 1962.
Tło kulturowe.
Chociaż pomysł eliminacji wróbli często cytowany jest przez historyków jako jaskrawy przykład szaleństwa komunistycznej dyktatury (w społeczeństwie totalitarnym z powodu braku wolności słowa nikt nie mógł zakwestionować racjonalności decyzji rządu), jednak ukazywanie go w tym kontekście jest znacznym uproszczeniem. Zdaniem historyków tego rodzaju zwalczanie szkodników w kolektywistycznych społeczeństwach Dalekiego Wschodu ma niewiele wspólnego z komunizmem. 
Na przykład na początku lat 40. XX wieku tego typu akcje zarządzono w okupowanej przez Japonię Mandżurii. Pisarka Jung Chang wspomina, że w 1944: Podobnie było w obozie Cihapit w Bandungu, gdzie Japończycy zgromadzili holenderską ludność okupowanej Indonezji. Jedna z kobiet, która była wówczas 11-letnią dziewczynką, wspominała: 
Pewne podobieństwa – w sensie kulturowym – do chińskiej kampanii zwalczania wróbli nosiła kampania zwalczania wron zainicjowana w Tokio w 2001 przez burmistrza Shintarō Ishiharę. Ptaki te – żerujące masowo przy śmietnikach, a nawet atakujące ludzi – zwalczano poprzez niszczenie ich gniazd oraz zastawianie pułapek przy wydatnej pomocy obywateli. Kontrowersje wywołał pomysł burmistrza, który jeszcze przed kampanią proponował, żeby z mięsa odłowionych wron piec ciasteczka. Jego rzecznik tłumaczył później, że Ishihara tylko żartował.

</doc>
<doc id="835630" url="https://pl.wikipedia.org/wiki?curid=835630" title="Spółgłoska szczelinowa miękkopodniebienna dźwięczna">
Spółgłoska szczelinowa miękkopodniebienna dźwięczna

Spółgłoska szczelinowa miękkopodniebienna dźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem []. Bezdźwięcznym odpowiednikiem jest [x].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:

</doc>
<doc id="835633" url="https://pl.wikipedia.org/wiki?curid=835633" title="Sonet 76 (William Szekspir)">
Sonet 76 (William Szekspir)

Sonet 76 ("Czemu się nową chwałą nie okrywa") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, pokazuje "tajemniczemu młodzieńcowi", jak bardzo go kocha. Stwierdza jednocześnie, że ten jest jego jedynym i niezmiennym natchnieniem: "Tak miłość stare od nowa powtarza".

</doc>
<doc id="835636" url="https://pl.wikipedia.org/wiki?curid=835636" title="Cesarstwo Japonii">
Cesarstwo Japonii



</doc>
<doc id="835639" url="https://pl.wikipedia.org/wiki?curid=835639" title="Sonet 77 (William Szekspir)">
Sonet 77 (William Szekspir)

Sonet 77 ("Zwierciadło powie, jak twa piękność mija") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, stara się przekazać "tajemniczemu młodzieńcowi", iż czas biegnie nieubłaganie i tylko posiadanie potomka może pomóc w zachowaniu na doczesnym świecie cząstki siebie. Stanowiło by to jednocześnie przysługę dla ludzkości.

</doc>
<doc id="835642" url="https://pl.wikipedia.org/wiki?curid=835642" title="Śląskie Centrum Logistyki">
Śląskie Centrum Logistyki

Śląskie Centrum Logistyki SA (ang. "Silesian Logistics Centre JSC") – rozpoczęło działalność w 1989 roku jako Śląski Wolny Obszar Celny. Spółka została powołana do utworzenia i organizowania wolnego obszaru celnego oraz zarządzania portami śródlądowymi w Gliwicach i Kędzierzynie-Koźlu. 
W 2002 roku firma spółki została zmieniona na Śląskie Centrum Logistyki Spółka Akcyjna, a Miasto Gliwice wnosząc aportem teren i nieruchomości gliwickiego portu stało się większościowym akcjonariuszem.
Akcjonariat.
Akcjonariuszami ŚCL są:
Wolny obszar celny.
6,85 ha powierzchni Śląskiego Centrum Logistyki SA stanowi wolny obszar celny, czyli wydzielona część polskiego obszaru celnego na terenie którego podmioty gospodarcze krajowe i zagraniczne mogą prowadzić działalność produkcyjną i handlową, korzystając z systemu odroczenia poboru cła i podatku.
WOC umożliwia:
Infrastruktura.
ŚCL posiada również 25 ciągników siodłowych DAF, naczepy specjalistyczne typu „colimulda”, oraz dwie lokomotywy przetokowe.
Terminal kontenerowy.
Na terenie ŚCL znajduje się terminal kontenerowy zarządzany przez PCC Intermodal o powierzchni 5 ha, pojemności 2900 TEU i rocznych możliwościach przeładunkowych na poziomie 150000 TEU. Terminal wyposażony jest w dwie suwnice bramowe, każda o udźwigu 41 ton, oraz reach stackery.
Terminal obsługuje następujące połączenia kolejowe:
Towary dostarczane z tych portów transportowane są do odbiorców końcowych transportem drogowym.
Charakterystyka magazynów.
Magazyn Stali
Magazyn ADR klasy A:
Magazyn Bimodalny klasy A:
Położenie.
Infrastruktura jest położona na skrzyżowaniu głównych dróg transportu samochodowego i kolejowego (między innymi województwa śląskiego), przy stacji kolejowej Gliwice Port nr 51 06975-7, umożliwiającej obsługę składów całopociągowych, również grup wagonowych i pojedynczych wagonów. Wpisuje się w Europejski korytarz transportowy nr 5 Bałtyk – Adriatyk.
Model ewolucyjny inicjacji centrum logistycznego.
Śląskie Centrum Logistyki jest przykładem ewolucyjnego modelu inicjacji centrum logistycznego. Centra takie powstają jako efekt wieloletniego rozwoju przemysłowego i gospodarczego, który stymuluje popyt na usługi ogólnie nazywane logistycznymi w danym regionie. Rozpoczęcie gwałtownego przemysłowego rozwoju Górnego Śląska w końcu XVIII wieku było przyczyną wybudowania Kanału Kłodnickiego i portu śródlądowego w Gliwicach. Port i kanał łączący Górny Śląsk przez Odrę z Bałtykiem został oddany do użytku w 1806 roku. Po wielu latach eksploatacji, która przebiegała w parze z bardzo szybkim rozwojem gospodarczym regionu, niezbędna okazała się budowa nowej drogi wodnej łączącej Górny Śląsk z drogami wodnymi Europy. W roku 1940 powstał nowy kanał – Gliwicki oraz nowoczesny port śródlądowy, czyli miejsce działalności Śląskiego Centrum Logistyki SA. W późnym okresie PRL znaczenie żeglugi znacznie spadło, ale po zmianie ustrojowej i wprowadzeniu gospodarki rynkowej, popyt na usługi logistyczne zaczął gwałtownie rosnąć. Na bazie portu w 1989 roku została powołana spółka akcyjna Śląski Wolny Obszar Celny, która w 2002 roku została przekształcona w Śląskie Centrum Logistyki SA. Aby sprostać wymaganiom rynku ŚCL zaczęło poszukiwać nowych obszarów działalności poza usługami stricte portowymi.
Gliwice na przestrzeni czasu zmieniały swoją przynależność państwową, więc zmiany obejmowały i plan polityki rozwoju gospodarczego. Koncepcja formowania centrum powstała w ewolucyjny sposób.
Model włoski realizacji centrum logistycznego.
Śląskie Centrum Logistyki SA jest wzorcowym przykładem modelu włoskiego realizacji inwestycji. Powstanie oraz rozwój włoskich centrów i ŚCL charakteryzuje się kilkoma wspólnymi cechami, które zestawiono w poniższych punktach:
4.1. Budowane centra logistyczne miały finansowe oraz planowe wsparcie rządów włoskich oraz legislacyjną pomoc włoskiego parlamentu. Jedynie to kryterium odróżnia włoskie centra logistyczne od Śląskiego Centrum Logistyki
4.2. Inicjatorem budowy centrów we Włoszech był sektor publiczny: samorządy lokalne i regionalne – urzędy miast i zarządy regionów oraz izby gospodarcze i handlowe. Podobnie było w przypadku ŚCL, gdzie zaczynem do powstania podmiotu było wniesienie przez Miasto Gliwice aportem gruntów oraz infrastruktury portowej z równoczesnym podwyższeniem kapitału akcyjnego.
4.3. Typową formą własności włoskich centrów logistycznych jest spółka akcyjna, w której sektor publiczny posiada ponad 50% akcji. Spółka umożliwia współuczestnictwo w inwestycji instytucjom sektora publicznego i prywatnej działalności gospodarczej.
4.4. Włoskie centra logistyczne są właścicielami znacznej części infrastruktury:
terminali kontenerowych, magazynów, budynków biurowych itp., które wynajmują użytkownikom. Podobnie jest w przypadku ŚCL, gdzie oprócz jednego niedużego magazynu cała infrastruktura należy do spółki.
4.5 Włoskie centra czasami, choć nie jest to regułą, prowadzą działalność logistyczną, czyli są pełnoprawnym graczem na rynku usług jako operator logistyczny. Ta cecha jak najbardziej charakteryzuje Śląskie Centrum Logistyki. Zakres działalności centrów, nie tylko włoskich, podzielić można na 3 podstawowe funkcje:
1. Funkcje logistyczne:
paletyzowanie, konfekcjonowanie itp.
2. Funkcje pomocnicze:
3. Funkcje dodatkowe:
Śląskie Centrum Logistyki i inne przedsiębiorstwa prowadzące działalność na tym terenie, świadczą wyżej wymienione funkcje.

</doc>
<doc id="835644" url="https://pl.wikipedia.org/wiki?curid=835644" title="John Ritchie (1941–2007)">
John Ritchie (1941–2007)

John Ritchie (ur. 12 lipca 1941 w Kettering, zm. 23 lutego 2007) – angielski piłkarz, znany głównie z występów w klubie Stoke City F.C.
Występował w klubie Stoke City w dwóch przedziałach czasowych, od czerwca 1962 do listopada 1966 i od lipca 1969 do maja 1975. Zapisał się w pamięci kibiców jako najskuteczniejszy strzelec w historii klubu - zdobył łącznie w 343 meczach ligowych i pucharowych 176 bramek. Po udanym sezonie, w którym strzelił 30 bramek w 47 spotkaniach, został sprzedany w 1966 do Sheffield Wednesday; powrócił do Stoke City po trzech latach i był nadal czołowym strzelcem, w sezonach 1970/1971 i 1971/1972 strzelił 37 bramek, a jego klub dochodził do półfinałów Pucharu Anglii oraz sięgnął po jedyne w swojej historii trofeum - Puchar Ligi Angielskiej (1972).
Poważne złamanie nogi zakończyło jego karierę piłkarską w 1975. Później prowadził w Stoke-on-Trent prywatne przedsiębiorstwo, zgodnie z przydomkiem dawnego klubu "The Potters" związane z przemysłem ceramicznym.

</doc>
<doc id="835646" url="https://pl.wikipedia.org/wiki?curid=835646" title="Sonet 78 (William Szekspir)">
Sonet 78 (William Szekspir)

Sonet 78 ("Tak często jako Muzę cię wzywałem") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, dziękuje "tajemniczemu młodzieńcowi" za udzielane wsparcie, bycie jego Muzą, co pozwala na tworzenie wspaniałych wierszy.
Uważa się, że "sonet 78" jest typowym przykładem hołdu dla mecenasa, jakim w przypadku Szekspira mógł być Henry Wriothesley.

</doc>
<doc id="835653" url="https://pl.wikipedia.org/wiki?curid=835653" title="Sonet 79 (William Szekspir)">
Sonet 79 (William Szekspir)

Sonet 79 ("Gdy twej pomyc ja jeden wzywałem") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, dziękuje "tajemniczemu młodzieńcowi" za udzielane wsparcie; stwierdza, że twórczość pisarza jest swego rodzaju należnym świadczeniem na rzecz mecenasa.
"Sonet 79", ze względu na swój charakter, jest bardzo podobny do poprzednika, sonetu 78.

</doc>
<doc id="835663" url="https://pl.wikipedia.org/wiki?curid=835663" title="Sonet 80 (William Szekspir)">
Sonet 80 (William Szekspir)

Sonet 80 ("O, jak omdlewam, gdy piszę o tobie") – jeden z cyklu sonetów autorstwa Williama Shakespeare’a. Po raz pierwszy został opublikowany w 1609 roku.
Treść.
W sonecie tym podmiot liryczny, którego część badaczy utożsamia z autorem, zwraca się do "tajemniczego młodzieńca", adorowanego także przez "konkurencyjnego poetę", którego temat pojawia się również w późniejszych utworach. Pisarz stwierdza, że jest gotowy przyjąć rolę postaci drugoplanowej, jednocześnie jednak podejmuje próbę poprawy swojej pozycji w oczach mecenasa:

</doc>
<doc id="835665" url="https://pl.wikipedia.org/wiki?curid=835665" title="Dil To Pagal Hai">
Dil To Pagal Hai

Dil To Pagal Hai (hindi, दिल तो पागल है, urdu: دِل تو پاگل ,Dil to pāgal hai, tj. „Serce jest szalone”, niem tytuł: "Das Herz ist verrückt", ang. "The Heart Is Crazy") – bollywoodzki komediodramat wyreżyserowany w 1997 roku przez Yash Choprę ze sławami kina indyjskiego w rolach głównych (Shah Rukh Khan, Madhuri Dixit i Karisma Kapoor). Film został odznaczony 8 nagrodami znanej indyjskiej Nagrody Filmfare. Jego tematem jest tworzenie pełnego śpiewu i tańca przedstawienia teatralnego. Na tym tle rozgrywają się historie kilku miłości wzajemnych i nieodwzajemnionych.
Opis.
Młody tancerz i reżyser teatralny Rahul (Shah Rukh Khan) jest tak pochłonięty sztuką, że nie zauważa miłości, którą od lat darzy go jego partnerka w tańcu. Nisha (Karisma Kapoor) skrycie kochając Rahula podtrzymuje jego złudzenie, że oboje są tylko parą przyjaciół. Sam Rahul nie wierzy ani w miłość ani w małżeństwo. W marzeniach tylko tęskni za wymyślonym przez siebie obrazem Mai, pragnie o niej zrobić przedstawienie. Gdy Nisha ma kłopot z nogą i nie może tańczyć, Rahul znajduje na jej miejsce Pooję (Madhuri Dixit) – nieśmiałą, wrażliwą dziewczynę, która wierzy, iż każdy ma gdzieś do odnalezienia kogoś, kto jest dopełnieniem jego serca, jego przeznaczeniem. Wbrew tej wierze Pooja jest zaręczona ze swoim przyjacielem z dzieciństwa, w którego domu po utracie rodziców się wychowywała. Czy rzeczywiście ktoś jest nam w życiu przeznaczony i czy można się z tym kimś rozminąć?

</doc>
<doc id="835667" url="https://pl.wikipedia.org/wiki?curid=835667" title="Jan Hartman">
Jan Hartman

Jan Marek Hartman (ur. 18 marca 1967 we Wrocławiu) – polski filozof pochodzenia żydowskiego, bioetyk, profesor nauk humanistycznych, wydawca, publicysta, nauczyciel akademicki, polityk. Zdeklarowany ateista.
Życiorys.
Urodził się w zasymilowanej rodzinie żydowskiej. Jest synem Stanisława Hartmana i praprawnukiem rabina Izaaka Kramsztyka. 
Jest absolwentem XIV Liceum Ogólnokształcącego we Wrocławiu. W 1990 ukończył studia filozoficzne na Katolickim Uniwersytecie Lubelskim. W latach 1990–1994 był doktorantem w Instytucie Filozofii Uniwersytetu Jagiellońskiego. W 1994 rozpoczął pracę jako asystent Instytutu Filozofii UJ. Od lutego 1995 był asystentem, a w październiku tego samego roku został adiunktem w Zakładzie Filozofii Medycyny Collegium Medicum UJ (przekształconym następnie w Zakład Filozofii i Bioetyki). W 2004 objął stanowisko kierownika tej jednostki.
Doktoryzował się na Uniwersytecie Jagiellońskim w 1995 pod kierunkiem profesora Władysława Stróżewskiego (na podstawie pracy pod tytułem "Problematyka heurystyki filozoficznej"). Stopień doktora habilitowanego uzyskał również na Wydziale Filozoficznym UJ w 2001 w oparciu o rozprawę zatytułowaną "Techniki metafilozofii". W 2008 otrzymał tytuł naukowy profesora nauk humanistycznych. Następnie objął stanowisko profesora UJ (od 2011 profesora zwyczajnego). W latach 2005–2008 był profesorem Akademii Humanistycznej w Pułtusku. W 2009 został profesorem Małopolskiej Wyższej Szkoły Ekonomicznej w Tarnowie, gdzie pracował do 2012.
W pracy naukowej zajmuje się metafilozofią (heurystyką filozoficzną, opracował autorski projekt tzw. teorii neutrum), filozofią polityki, etyką i bioetyką.
Autor publikacji książkowych. Stały felietonista tygodnika „Polityka”. Publikował lub publikuje również w m.in. „Gazecie Wyborczej”, „Tygodniku Powszechnym”, „Dzienniku Gazecie Prawnej”, „Rzeczpospolitej”, „Newsweeku”, „Przeglądzie Politycznym”, „Liberté!”, „Przekroju”, „Marketingu w praktyce”, „Midzie” oraz na portalu wtv.pl. Pisał także felietony dla tygodnika „Fakty i Mity”. Do 2015 pełnił funkcję redaktora naczelnego czasopisma „Principia”, które założył w 1989. W 2009 otrzymał nagrodę Grand Press w kategorii publicystyka. Od lipca do sierpnia 2020 prowadził swój autorski program pt. "Filozofia życia" na antenie rozgłośni Halo.Radio, z którą rozstał się po zaproszeniu do studia Radosława Sikorskiego (wbrew zasadzie niezapraszania polityków do programów).
W latach 2002–2011 był wiceprezesem Polsko-Niemieckiego Towarzystwa Akademickiego, a w latach 2003–2011 był członkiem Komitetu Nauk Filozoficznych Polskiej Akademii Nauk. W latach 2007–2013 był członkiem (w tym od 2010 – wiceprezesem) B’nai B’rith Polska. W styczniu 2007 powołano go na przewodniczącego rady programowej Forum Liberalnego. W latach 2009–2010 był członkiem Zespołu ds. Etyki w Nauce przy ministrze nauki i szkolnictwa wyższego. W 2011 objął stanowisko przewodniczącego Zespołu ds. Dobrych Praktyk Akademickich w tymże resorcie, zrezygnował z niego w 2013, pozostając członkiem tego gremium.
Był członkiem Unii Wolności, a także członkiem komitetu poparcia Bronisława Komorowskiego jako kandydata na urząd prezydenta RP w 2010 w przedterminowych wyborach. W wyborach parlamentarnych w 2011 był bezpartyjnym kandydatem do Sejmu z listy Sojuszu Lewicy Demokratycznej (nie uzyskał mandatu). W 2012 przystąpił do think tanku Ruchu Palikota „Plan zmiany”, w tym samym roku został również wiceprzewodniczącym rady polityczno-programowej SLD. W 2013 został koordynatorem Europy Plus w województwie małopolskim. W tym samym roku wstąpił do partii Twój Ruch (był inicjatorem jej powołania), w której objął stanowisko przewodniczącego krajowej rady politycznej. W wyborach do Parlamentu Europejskiego w 2014 bezskutecznie ubiegał się o mandat w okręgu małopolsko-świętokrzyskim, startując z pierwszego miejsca na liście komitetu wyborczego Europa Plus Twój Ruch i uzyskując głosów.
We wrześniu 2014 decyzją zarządu TR został usunięty z partii po publikacji dotyczącej kazirodztwa. Również władze Uniwersytetu Jagiellońskiego uznały ten artykuł za bulwersujący i odcięły się od niego. W maju 2015 zapowiedział tworzenie inicjatywy politycznej pod nazwą Wolność i Równość, a w sierpniu tegoż roku został przewodniczącym rady politycznej partii o takiej nazwie (wcześniej działającej jako Unia Lewicy). Później zaangażował się także w działalność Komitetu Obrony Demokracji. W wyborach samorządowych w 2018 kandydował bez powodzenia na radnego Warszawy z listy komitetu wyborczego SLD Lewica Razem, otrzymując 2,93% głosów w okręgu (1941 głosów).
Wielokrotnie Hartman wyrażał się z pogardą o szkolnictwie wyższym (wykładowców akademickich nazywał „profestytutkami” na usługach studentów, którzy jego zdaniem są coraz bardziej egoistyczni i roszczeniowi). Bronił elitaryzmu uczelnianego, twierdząc że w społeczeństwie polskim „to nie biedni walczą z bogatymi ani obrońcy przywilejów z ludźmi postępu i wolności. To walczą głupcy i nieuki z ludźmi inteligentnymi”. Za wypowiedzi Hartmana krytykowali go m.in. aktywista Jan Śpiewak i filozofowie Tomasz Markiewka oraz Marcin Zaród, uznając publicystykę autora "Etyki życia codziennego" za pogardę wobec „ludu” oraz retoryczny podział społeczeństwa polskiego na „oświeconą szlachtę i ciemny motłoch”.
Udział w Marszu Ateistów w 2014.
W marcu 2014 wziął udział w drugiej z kolei inscenizacji ścięcia ateisty Kazimierza Łyszczyńskiego na Rynku Starego Miasta w Warszawie, będącej finałowym wydarzeniem kostiumowego Marszu Ateistów. Wcielił się w rolę skazańca Łyszczyńskiego.
Sam marsz, jak i udział w nim Hartmana w roli centralnej postaci skazańca wywołał polemiki zarówno ze strony katolików, jak i ateistów. Głos zabrała m.in. Krystyna Pawłowicz, odmawiając ateistom prawa do urządzania przemarszów „w centrum stolicy Polski”. Z kolei ateiści jak Marcin Meller i Marcin Celiński zarzucili organizatorom i Hartmanowi kompromitowanie idei ateizmu poprzez jego publiczne manifestowanie w sposób ich zdaniem obraźliwy dla katolików. Na ataki odpowiedzieli Jan Hartman, Nina Sankari oraz Jacek Tabisz, uzasadniając prawo ateistów do manifestowania swoich poglądów. Polemiki te odbiły się echem w mediach.
Życie prywatne.
Od 1989 żonaty z Barbarą Hartman. Ich córka Zofia Hartman urodziła się w 1998.

</doc>
<doc id="835669" url="https://pl.wikipedia.org/wiki?curid=835669" title="Przerycie (Rudy)">
Przerycie (Rudy)

Przerycie – przysiółek wsi Rudy w województwie śląskim, w powiecie raciborskim, w gminie Kuźnia Raciborska
Przysiółek położony jest w północnej części Rud na skrzyżowaniu drogi wojewódzkiej nr 919 i drogi wojewódzkiej nr 921, która zaczyna w Przeryciu swój bieg w kierunku Zabrza. Przez miejscowość płynie rzeka Wierzbnik, dopływ Rudy.
Kolonia fabryczna założona przez Cystersów w 1861 roku. Obecnie dominuje zabudowa domów jednorodzinnych. 

</doc>
<doc id="835671" url="https://pl.wikipedia.org/wiki?curid=835671" title="Dorfen (Bawaria)">
Dorfen (Bawaria)

Dorfen – miasto w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding. Leży około 18 km na wschód od Erdinga, przy drodze B15 i linii kolejowej Monachium – Wels.
Polityka.
Burmistrzem miasta jest Heinz Grundner z CSU, poprzednio urząd ten obejmował Josef Sterr, rada miasta składa się z 24 osób.

</doc>
<doc id="835672" url="https://pl.wikipedia.org/wiki?curid=835672" title="Tommi Mäkinen">
Tommi Mäkinen

Tommi Antero Mäkinen (ur. 26 czerwca 1964 w Puuppoli) – fiński kierowca rajdowy. Był fabrycznym kierowcą zespołów Mitsubishi, Subaru, a także prywatnych. W swojej karierze jeździł z takimi pilotami jak: Seppo Harjanne, Risto Mannisenmäki i Kaj Lindström. Nosi przydomek „Latający Fin”.
Swoją karierę rajdową Mäkinen rozpoczął 1985, a jego pierwszym rajdowym samochodem był Ford Escort RS 2000. W sierpniu 1987 zadebiutował w rajdowych mistrzostwach świata jadąc samochodem Lancia Delta HF 4WD. Debiutanckiego Rajdu Finlandii jednak nie ukończył na skutek wypadku. W sierpniu 1994 wygrał swój pierwszy rajd mistrzostw świata w karierze – Rajd Finlandii 1994. Było to zarazem pierwsze podium w mistrzostwach świata w karierze Mäkinena.
W 1995 Mäkinen stał się członkiem fabrycznego zespołu Mitsubishi Ralliart. W 1996 wywalczył swój pierwszy tytuł mistrza świata. W kolejnych trzech sezonach, 1997, 1998 i 1999 także zdobywał mistrzowski tytuł. Z kolei w 2001 zajął 3. miejsce w mistrzostwach świata. W 2002 przeszedł do zespołu Subaru. Jeździł w nim dwa sezony i w 2003 zakończył swoją karierę rajdową.
W swojej karierze Mäkinen wygrał 24 rajdy w mistrzostwach świata, 45 razy w swojej karierze stawał na podium w rajdach mistrzostw świata. Zdobył w nich 544 punkty. Wygrał 362 odcinki specjalne.
Kariera.
Początki.
Mäkinen urodził się we wsi Puuppola, położonej niedaleko miasta Jyväskylä. Jako młody chłopiec nauczył się jeździć samochodem, gdy wraz z braćmi ścigał się po zamarzniętym jeziorze, znajdującym się niedaleko jego domu. Jednak swoją styczność ze sportami motorowymi rozpoczął od zawodów traktorów. W latach 1982 i 1985 wywalczył mistrzostwo Finlandii w oraniu pola. Po ukończeniu szkoły średniej pracował wraz z ojcem Jukką przy wyrębie lasów.
W 1985 Mäkinen kupił swój pierwszy samochód rajdowy, Forda Escorta RS2000. W tamtym roku zadebiutował w rajdach, a jego debiut przypadł na październikowy Rajd Nokia. W 1986 wywalczył rajdowe mistrzostwo Finlandii juniorów, a w 1987 został mistrzem seniorów. W sierpniu 1987 zadebiutował w mistrzostwach świata. Wystartował samochodem Lancia Delta HF 4WD z pilotem Jarim Nieminenem w Rajdzie Finlandii. Na 27. odcinku specjalnym uległ wypadkowi i nie ukończył debiutanckiego rajdu. W 1988 Mäkinen wystartował w trzech rajdach mistrzostw Europy. Zajął 11. miejsce w Rajdzie Arktycznym i Rajdzie Hankiralli oraz nie ukończył Rajdu Południowej Szwecji. Wystartował także w dwóch rajdach mistrzostw świata. Rajdu Finlandii nie ukończył z powodu awarii zawieszenia, a Rajdu Wielkiej Brytanii z powodu awarii układu elektrycznego. W 1988 zwyciężył w grupie N w mistrzostwach Finlandii.
W 1989 Mäkinen wygrał Rajd Arktyczny w ramach mistrzostw Europy oraz był drugi w Rajdzie Hankiralli. Zwyciężył także w Rajdzie Conca d’Oro, w mistrzostwach Włoch. Dwukrotnie wystartował w mistrzostwach świata, jednak nie ukończył zarówno Rajdu Szwecji (awaria skrzyni biegów), jak i Rajdu Finlandii (awaria dyferencjału).
1990–1994.
W 1990 Mäkinen startował N-grupowym samochodem Mitsubishi Galant VR-4 wraz z nowym pilotem, doświadczonym Seppo Harjanne. W odbywającym się na przełomie czerwca i lipca Rajdzie Nowej Zelandii Mäkinen zdobył swoje pierwsze punkty w mistrzostwach świata w karierze. Zajął 6. miejsce w klasyfikacji generalnej oraz wygrał grupę N i serię Production Car. W sierpniu był jedenasty (pierwszy w grupie N i Production Car) w Rajdzie Finlandii, a we wrześniu zajął 7. miejsce w Rajdzie Australii (pierwsze w grupie N i Production Car). Z kolei w październiku 1990 był trzynasty w Rajdzie San Remo oraz trzeci w grupie N i Production Car. Listopadowego Rajdu Wielkiej Brytanii nie ukończył z powodu awarii skrzyni biegów. W sezonie 1990 w klasyfikacji końcowej Production Car zajął 3. miejsce i przegrał jedynie z Francuzem Alainem Oreille i Urugwajczykiem Gustavo Trellesem.
W sezonie 1991 Mäkinen wystartował w pięciu rajdach. Startując Fordem Sierrą RS Cosworth był trzynasty w Rajdzie Szwecji oraz nie ukończył Rajdu Portugalii z powodu awarii skrzyni biegów. W Rajdzie Nowej Zelandii wystartował Mitsubishi Galantem VR-4, jednak wycofał się z niego na skutek awarii silnika. Następnie dzięki wstawiennictwu Hannu Mikkoli dołączył do zespołu Mazdy. Po raz pierwszy wystartował Mazdą 323 GTX w Rajdzie Finlandii. Zajął w nim 5. miejsce w klasyfikacji generalnej, a 18. odcinek specjalny tego rajdu był pierwszym wygranym w karierze Mäkinena w mistrzostwach świata. Ostatniego rajdu sezonu, Rajdu Wielkiej Brytanii, Mäkinen nie ukończył z powodu awarii skrzyni biegów.
W 1992 Mäkinen został członkiem zespołu Nissan Motorsports Europe i podpisał kontrakt na starty Nissanem Sunny GTI-R w mistrzostwach świata. Wystąpił w czterech rajdach mistrzostw. W Rajdzie Monte Carlo był dziewiąty, a w Rajdzie Wielkiej Brytanii ósmy. Nie ukończył Rajdu Portugalii (wypadek) i Rajdu Finlandii (awaria skrzyni biegów). W sezonie 1993 Fin pojechał Lancią Deltą HF Integrale w trzech rajdach w barwach prywatnego zespołu Astra Racing. W Rajdzie Szwecji i Rajdzie Finlandii zajął 4. pozycję, a w Rajdzie Grecji 6. pozycję.
Rok 1994 Mäkinen rozpoczął od startów Nissanem Sunny w grupie F2, w Rajdzie Szwecji, którego nie ukończył na skutek usterki skrzyni biegów. Następnie wystartował w Rajdzie Portugalii, w mistrzostwach świata, ale wycofał się z niego z powodu wypadku. W dalszej części sezonu Fin wziął udział w mistrzostwach Wielkiej Brytanii. Startował w Rajdzie Pirelli (11. miejsce), Rajdzie Szkocji (6. miejsce) i Rajdzie Ulster (4. miejsce). W międzyczasie fabryczny zespół Forda poszukiwał kierowcy w miejsce kontuzjowanego Włocha Massima Biasiona do startu w Rajdzie Finlandii. Wybór padł na Mäkinena. Na drugim odcinku specjalnym objął on prowadzenie w rajdzie. Pomimo problemów z turbosprężarką Fin odniósł swoje pierwsze zwycięstwo w karierze. Przyjechał 22 sekundy przed Francuzem Didierem Auriolem w Toyocie Celice Turbo 4WD i 1:04 minuty przed Hiszpanem Carlosem Sainzem w Subaru Imprezie 555. W 1994 Mäkinen wystartował również fabrycznym Mitsubishi Lancerem Evo II w Rajdzie San Remo (awaria zawieszenia) i Rajdzie Wielkiej Brytanii (9. miejsce).
1995–1997.
Przed sezonem 1995 Mäkinen podpisał kontrakt z zespołem Mitsubishi. Sezon rozpoczął od startu w Rajdu Monte Carlo. Jadąc Mitsubishi Lancerem Evo II zajął w nim 4. miejsce, przegrywając podium o 42 sekundy z rodakiem Juhą Kankkunenem. W lutym 1995, w Rajdzie Szwecji, Mäkinen po raz drugi w swojej karierze stanął na podium. Od początku do końca rajdu walczył o zwycięstwo ze Szwedem i jednocześnie partnerem z zespołu, Kennethem Erikssonem, jednak przegrał je o 12 sekund. W majowym asfaltowym Rajdzie Korsyki, Mäkinen wystartował nowym samochodem Mitsubishi, Lancerem Evo III. Debiut w nowym samochodzie nie był udany dla Fina, który zajął 8. pozycję. Kolejnego rajdu, Rajdu Nowej Zelandii, Mäkinen nie ukończył. Powodem był wypadek na 10. odcinku specjalnym. W sierpniu 1995 zwyciężył w Rajdzie Finlandii, plasując się na podium przed rodakami, Marcusem Grönholmem i Jarmo Kytölehto. Rajd nie był jednak punktowany w ramach mistrzostw świata, a jedynie był rundą mistrzostw samochodów w silnikami 2-litrowymi. Do końca sezonu Mäkinen wystartował jeszcze w trzech rajdach mistrzostw świata. W Rajdzie Australii był czwarty, a kolejnych dwóch, Rajdu Katalonii i Rajdu Wielkiej Brytanii nie ukończył. Ostatecznie w sezonie 1995 zajął 5. miejsce w klasyfikacji generalnej mistrzostw świata. Zdobył łącznie 58 punktów. W grudniu 1995 wygrał Rajd Tajlandii, zaliczany do klasyfikacji Mistrzostw Azji. Wyprzedził o 4 sekundy Kennetha Erikssona i o 5 sekund Richarda Burnsa.
Sezon 1996 Mäkinen rozpoczął od zwycięstwa w lutowym Rajdzie Szwecji. Wygrał go z przewagą 26 sekund nad Carlosem Sainzem jadącym Fordem Escortem RS Cosworth i 1:06 minuty nad Colinem McRae jadącym Subaru Imprezą 555. Fin wygrał także kolejny rajd, Rajd Safari. Ukończył go z przewagą ponad 14 minut nad Szwedem Kennethem Erikssonem i 42 minut nad Kenijczykiem Ianem Duncanem. Kolejnych zawodów, majowego Rajdu Indonezji jednak nie ukończył z powodu awarii silnika na 11. odcinku specjalnym. W kolejnych dwóch rajdach ponownie stanął na podium. W czerwcu walczył o zwycięstwo w Rajdzie Grecji z McRae, jednak ostatecznie był drugi ze stratą 50 sekund do Szkota, a w lipcu wygrał Rajd Argentyny z przewagą 1:35 minuty nad Carlosem Sainzem i 4:39 minuty nad Kennethem Erikssonem. Lipcowego Rajdu Nowej Zelandii Mäkinen jednak nie ukończył, gdyż na 11. oesie uległ wypadkowi. W sierpniu jednak ponownie zwyciężył. Wygrał Rajd Finlandii stając na podium obok dwóch rodaków, Juhy Kankkunena i Jarmo Kytölehto. We wrześniowym Rajdzie Australii ponownie odniósł zwycięstwo, piąte w sezonie. Wygrał go z przewagą ponad minuty nad Kennethem Erikssonem i Carlosem Sainzem. Wygrana w Rajdzie Australii dała Mäkinenowi, na dwa rajdy przed końcem sezonu, pierwszy w karierze tytuł rajdowego mistrza świata. W pozostałych dwóch rajdach sezonu Mäkinen nie odniósł sukcesu. Z Rajdu San Remo wycofał się z powodu wypadku, a Rajd Katalonii ukończył na 5. pozycji.
Już w pierwszym rajdzie sezonu 1997 Mäkinen stanął na podium. Jadąc nowym modelem Mitsubishi, Lancerem Evo IV, zajął 3. miejsce w Rajdzie Monte Carlo, w którym przegrał jedynie z Pierem Liattim i Carlosem Sainzem. W drugim rajdzie sezonu, Rajdzie Szwecji, Fin był znów trzeci. Przegrał z Kennethem Erikssonem i Carlosem Sainzem. W marcowym Rajdzie Safari nie dojechał jednak do mety. Na 4. odcinku specjalnym w jego Lancerze awarii uległ dyferencjał. W marcu 1997 Mäkinen odniósł zwycięstwo w Rajdzie Portugalii. Była to jego pierwsza wygrana w Rajdzie Portugalii w karierze, a także pierwsza w sezonie oraz pierwsza zespołu Mitsubishi. Na mecie rajdu Fin wyprzedził Belga Freddy’ego Loixa i Niemca Armina Schwarza. Z kolei w kwietniu Mäkinen wygrał swój pierwszy asfaltowy rajd mistrzostw świata w dotychczasowej karierze. Był najlepszy na trasach Rajdu Katalonii, w którym wyprzedził Piera Liattiego i Gillesa Panizziego. W maju nie ukończył Rajdu Korsyki. Na 7. odcinku specjalnym jego Lancer przy dużej prędkości uderzył w krowę, wypadł z trasy i wpadł do wąwozu. Pod koniec maja Mäkinen odniósł jednak swoje trzecie zwycięstwo w sezonie. Wygrał Rajd Argentyny wyprzedzając na podium dwóch kierowców Subaru, Colina McRae i Kennetha Erikssona. Następnie Fin był trzeci w Rajdzie Grecji oraz nie ukończył Rajdu Nowej Zelandii z powodu wypadku na 4. odcinku specjalnym. W sierpniu 1997 Mäkinen ponownie stanął na najwyższym stopniu podium. Wygrał po raz czwarty z rzędu w Rajdzie Finlandii, wyprzedzając o 7 sekund Juhę Kankkunena i o 2 minuty Jarmo Kytölehto. We wrześniu nie ukończył Rajdu Indonezji z powodu awarii radiatora na 13. oesie. Jednak dwie kolejne rundy mistrzostw świata, zarówno Rajd San Remo, jak i Rajd Australii, wygrał Colin McRae. Mäkinen był w nich odpowiednio trzeci i drugi, przez co przed ostatnim rajdem sezonu Szkot zbliżył się do niego o 10 punktów. Na 21. odcinku specjalnym Rajdu Wielkiej Brytanii McRae objął prowadzenie i ostatecznie wygrał ten rajd. Nie wystarczyło mu to jednak do wywalczenia mistrzostwa świata, gdyż Mäkinen dojechał do mety na 6. pozycji, dzięki czemu został mistrzem świata z przewagą jednego punktu nad McRae w klasyfikacji generalnej.
1998–1999.
Po sezonie 1997 pilot Mäkinena Seppo Harjanne zakończył karierę. Nowym pilotem Mäkinena został Risto Mannisenmäki. W styczniu 1998 Mäkinen pojechał w Rajdzie Monte Carlo. W pierwszym dniu rajdu wygrał cztery odcinki specjalne z sześciu i był liderem. Jednak na pierwszym odcinku specjalnym drugiego dnia rajdu uległ wypadkowi. Jego Lancer uderzył w barierkę mostu i spadł 10 metrów w dół do strumienia. Załoga nie odniosła obrażeń. W lutym 1998, w Rajdzie Szwecji, Mäkinen objął prowadzenie na 12. oesie i ostatecznie wygrał ten rajd. Wyprzedził drugiego Carlosa Sainza 51,6 sekundy i trzeciego Juhę Kankkunena o 58,8 sekundy. Kolejnych dwóch rajdów Mäkinen nie ukończył. Rajdu Safari nie ukończył na skutek awarii paska rozrządu, a Rajdu Portugalii na skutek awarii zawieszenia. W kwietniowym Rajdzie Katalonii przyjechał na 3. pozycji za dwoma kierowcami Toyoty, Sainzem i Freddym Loixem. Z kolei w maju 1998 wycofał się z Rajdu Korsyki. Powodem wycofania się była awaria układu elektrycznego na 5. odcinku specjalnym. Kolejnym rajdem sezonu był Rajd Argentyny. Od 4. do 10. odcinka specjalnego Mäkinen prowadził. Na 11. odcinku prowadzenie objął Colin McRae, jednak na 15. odcinku uderzył w skałę, w związku z tym Mäkinen wrócił na prowadzenie i ostatecznie zwyciężył w argentyńskim rajdzie. Czerwcowego Rajdu Grecji Fin nie ukończył, a w lipcu był trzeci w Rajdzie Nowej Zelandii. W sierpniu wystartował w Rajdzie Finlandii. Na 3. odcinku specjalnym objął prowadzenie i systematycznie utrzymywał je do końca rajdu, który wygrał. Pokonał Carlosa Sainza o 35,6 sekundy i Juhę Kankkunena o 45,2 sekundy. Było to piąte z rzędu zwycięstwo Mäkinena w Rajdzie Finlandii. Mäkinen zdominował również październikowy Rajd San Remo. Na 2. odcinku specjalnym został liderem i nie oddał prowadzenia do końca rajdu. Stanął na podium obok dwóch kierowców Subaru Imprezy, Piera Liattiego i Colina McRae. Zwycięstwo we Włoszech pozwoliło Mäkinenowi włączyć się o walkę o mistrzostwo świata i Fin zbliżył się na 2 punkty do lidera mistrzostw, Carlosa Sainza. W listopadzie 1998 Mäkinen wygrał trzeci rajd z rzędu. W Rajdzie Australii przyjechał o 16,5 sekundy przed Sainzem, dzięki czemu objął prowadzenie w mistrzostwach świata z 2 punktami przewagi przed Hiszpanem. Ostatnim rajdem sezonu decydującym o mistrzostwie świata był Rajd Wielkiej Brytanii. Na 5. odcinku specjalnym Mäkinen wjechał swoim Lancerem w plamę oleju, przez co wypadł poza trasę i uderzył tyłem w betonowy blok. Niedługo potem urwał koło i ukończył 6. odcinek specjalny na trzech kołach na 52. pozycji. Po tym odcinku został zatrzymany przez brytyjską policję na trasie dojazdowej i ostatecznie wycofał się z rajdu. W rajdzie pozostał Sainz. Na 500 metrów przed końcem ostatniego, 28. odcinka specjalnego, w Toyocie Corolli WRC Sainza (w tym czasie jechał na 4. pozycji w klasyfikacji i był mistrzem świata) awarii uległ silnik i Hiszpan nie ukończył rajdu. Tym samym mistrzem świata został Mäkinen, a o tym fakcie dowiedział się nieoczekiwanie poprzez telefon, w momencie udzielania przez niego wywiadu fińskiej telewizji. Fin stał się też pierwszym kierowcą, który wywalczył tytuł mistrzowski po raz trzeci z rzędu.
2 stycznia 1999 Mitsubishi zaprezentowało nowy model Lancera, Evo VI. Tym modelem Mäkinen miał startować w sezonie 1999. Już w pierwszym rajdzie sezonu, Rajdzie Monte Carlo, Mäkinen odniósł zwycięstwo. Wygrał go z przewagą 1:44 minuty nad Juhą Kankkunenem i 3:52 minuty nad Didierem Auriolem. W lutym 1999, w Rajdzie Szwecji, Mäkinen od pierwszego do ostatniego odcinka specjalnego walczył o zwycięstwo z Carlosem Sainzem. Ostatecznie wygrał go, po raz trzeci z rzędu, z przewagą 18 sekund nad Hiszpanem. Trzecim rajdem sezonu był, odbywający się pod koniec lutego, Rajd Safari. Na jednym z odcinków specjalnych Mäkinen zatrzymał się, by wymienić dwie przebite opony. W wymianie koła pomogła grupa kenijskich widzów, co zostało zarejestrowane na kamerze telewizyjnej. Zewnętrzna pomoc była zabroniona w rajdach, toteż zespół Toyoty złożył protest, który został uwzględniony przez FIA. Mäkinen został wykluczony z rajdu. W następnych pięciu rajdach sezonu 1999 Mäkinen tylko dwukrotnie stawał na podium. W Rajdzie Katalonii i Rajdzie Grecji był trzeci. W pozostałych trzech dojechał jednak na punktowanych pozycjach. W Rajdzie Portugalii zajął 5. miejsce, w Rajdzie Korsyki – 6., a w Rajdzie Argentyny – 4. Po letniej przerwie Mäkinen wystartował w lipcowym Rajdzie Nowej Zelandii. Na 2. odcinku specjalnym objął prowadzenie i dzięki 10 wygranym odcinkom, zwyciężył w nowozelandzkim rajdzie, wyprzedzając dwóch rodaków, Juhę Kankkunena i Toniego Gardemeistera. W sierpniu Mäkinen wziął udział w Rajdzie Finlandii. Nie zdołał go jednak wygrać po raz szósty z rzędu. Na 14. odcinku specjalnym był zmuszony wycofać się z powodu awarii sprzęgła. We wrześniu Mäkinen walczył o zwycięstwo w Rajdzie Chin. Od 11. odcinka specjalnego jechał na 3. pozycji. Na 16. odcinku spadł jednak deszcz. Fin na śliskiej nawierzchni nie opanował samochodu, który uderzył w skałę. Mäkinen uszkodził zawieszenie i wycofał się z rajdu. W październikowym Rajdzie San Remo, ostatnim asfaltowym w sezonie, Mäkinen do przedostatniego odcinka specjalnego jechał na 2. pozycji o 1,8 sekundy za Gillesem Panizzim. Wygrał jednak ostatni odcinek o 19,8 sekundy nad Panizzim i zwyciężył w rajdzie. Dzięki zwycięstwu w Rajdzie San Remo Mäkinen został liderem mistrzostw świata z 6 punktami przewagi nad Didierem Auriolem. W listopadzie 1999 odbył się przedostatni rajd sezonu, Rajd Australii. Na 6. odcinku specjalnym Auriol uderzył w drzewo i wycofał się z rajdu. Mäkinen ukończył rajd na bezpiecznej 3. pozycji, która zagwarantowała mu zdobycie czwartego z rzędu tytułu mistrza świata na jeden rajd przed końcem sezonu (Mäkinen miał wówczas 10 punktów przewagi, ale więcej zwycięstw od Auriola). Ostatniego rajdu sezonu, Rajdu Wielkiej Brytanii, Mäkinen nie ukończył z powodu awarii silnika.
2000–2001.
Mäkinen dobrze rozpoczął sezon 2000. W styczniowym Rajdzie Monte Carlo objął prowadzenie na 4. odcinku specjalnym i ostatecznie wygrał ten rajd. Ukończył go z przewagą 1:24,9 minuty nad Carlosem Sainzem oraz 3:21,4 minuty nad Juhą Kankkunenem. W lutowym Rajdzie Szwecji także walczył o zwycięstwo. Trzeci dzień rajdu rozpoczynał na 2. miejscu ze stratą 26,8 sekundy do lidera Marcusa Grönholma. Następnie systematycznie odrabiał stratę do rodaka i ostatecznie ukończył szwedzki rajd na 2. pozycji ze stratą 6,8 sekundy. Kolejne dwa rajdy nie były jednak dla Mäkinena udane. Lutowy Rajd Safari zakończył na 3. odcinku specjalnym z powodu awarii zawieszenia. Nie ukończył także odbywającego się w marcu Rajdu Portugalii. Na 9. odcinku specjalnym uderzył w drzewo, uszkodził zawieszenie i był zmuszony wycofać się z zawodów. Piąty rajd sezonu, Rajd Katalonii, zakończył na 4. pozycji tracąc do podium 28,5 sekundy, a w maju dojechał na 3. miejscu w Rajdzie Argentyny. W czerwcu Mäkinen nie ukończył Rajdu Grecji z powodu awarii osi, a w lipcu miał wypadek w Rajdzie Nowej Zelandii na 19. odcinku specjalnym i wycofał się z rajdu. W Rajdzie Finlandii dojechał na 4. pozycji, a w Rajdzie Cypru był piąty. Nie ukończył natomiast Rajdu Korsyki z powodu wypadku. W październiku stanął na podium w Rajdzie San Remo. Był trzeci i przegrał jedynie z dwoma francuskimi kierowcami, Gillesem Panizzim i François Delecourem. W listopadzie 2000, w przedostatnim rajdzie sezonu, Rajdzie Australii, Mäkinen zwyciężył z przewagą 5,5 sekundy nad Grönholmem i 8,2 sekundy nad Richardem Burnsem. Po zakończeniu rajdu został jednak zdyskwalifikowany. Zespół Mitsubshi użył w jego Lancerze niezgodnej z przepisami turbosprężarki. W ostatnim rajdzie sezonu, Rajdzie Wielkiej Brytanii, Mäkinen dojechał na 3. miejscu. Sezon 2000 zakończył na 5. pozycji w klasyfikacji generalnej. Zdobył 36 punktów.
Sezon 2001 Mäkinen rozpoczął od zwycięstwa w Rajdzie Monte Carlo. O zwycięstwo w rajdzie walczył z Colinem McRae, który jednak z powodu kłopotów technicznych wycofał się z rajdu. Tym samym wygrał Rajd Monte Carlo po raz trzeci z rzędu wyprzedzając Carlosa Sainza o ponad minutę i François Delecoura o ponad dwie minuty. W lutym Mäkinen wystartował w Rajdzie Szwecji. Do 16. odcinka specjalnego jechał na 2. pozycji, jednak 19 kilometrów przed końcem 17. odcinka wypadł z trasy i był zmuszony wycofać się z rajdu. W marcu 2001 Mäkinen wygrał drugi rajd w sezonie, Rajd Portugalii. Na 21., przedostatnim, odcinku specjalnym był drugi za Sainzem, jednak dzięki wygranej na ostatnim oesie wygrał portugalski rajd z przewagą 8,6 sekundy nad Hiszpanem. W Rajdzie Hiszpanii Mäkinen stanął na podium. Był trzeci. Z kolei w Rajdzie Argentyny dojechał do mety na 4. pozycji. Rajd Cypru nie był dla Mäkinena udany. Na pierwszych trzech odcinkach specjalnych notował czasy w drugiej dziesiątce, a na 4. odcinku specjalnym wypadł z trasy i zakończył udział w zawodach. W czerwcowym Rajdzie Grecji Fin był czwarty. W lipcu Mäkinen startował w Rajdzie Safari. Od 2. odcinka specjalnego był liderem rajdu i ostatecznie wygrał go z przewagą ponad 12 minut nad rodakiem Harrim Rovanperą i Niemcem Arminem Schwarzem. W sierpniu nie ukończył Rajdu Finlandii z powodu awarii zawieszenia, a we wrześniu był ósmy w Rajdzie Nowej Zelandii. We wrześniu zespół Mitsubishi zaprezentował nowy samochód, Mitsubishi Lancer WRC, którym Mäkinen miał wystartować w Rajdzie San Remo. Debiut Mäkinena w nowym samochodzie nie był udany. Do 19. odcinka specjalnego, którego nie ukończył z powodu wypadku, jechał w drugiej dziesiątce klasyfikacji generalnej. W październiku Mäkinen ogłosił, iż opuszcza zespół Mitsubishi i przenosi się do zespołu Subaru. Jeszcze w tym samym miesiącu wystartował w Rajdzie Korsyki. Na 6. odcinku specjalnym Mäkinen uderzył samochodem w kamienny murek, następnie w skały. Lancer Fina dachował i zatrzymał się nad przepaścią. Mäkinen nie odniósł obrażeń, jednak jego pilot Risto Mannisenmäki został zabrany helikopterem do szpitala. Mannisenmäki doznał złamania kręgu i przeszedł operację kręgosłupa. W listopadzie Mäkinen wystartował z nowym pilotem, Timo Hantunenem i zajął 6. miejsce w tym rajdzie. Przed ostatnim rajdem sezonu, Rajdem Wielkiej Brytanii Mäkinen wciąż miał szanse na tytuł mistrzowski. W rajdzie pojechał z pilotem Kajem Lindströmem. Jednak wycofał się już na 2. odcinku specjalnym z powodu wypadku i urwania koła w Lancerze. Sezon 2001 zakończył na 3. miejscu ze stratą punktu do drugiego Colina McRae i 3 punktów do mistrza świata Richarda Burnsa.
2002–2003.
W styczniu 2002 w debiucie w zespole Subaru w Rajdzie Monte Carlo Mäkinen przyjechał na 2. miejscu w klasyfikacji generalnej. Po zakończeniu rajdu wyniki zostały jednak zmienione. Pierwotnemu zwycięzcy Sébastienowi Loebowi doliczono do końcowego wyniku 2 minuty kary za niedozwoloną zmianę opon w trakcie dziesięciominutowego serwisu. Tym samym zwycięzcą rajdu został Mäkinen, a Loeb zajął 2. miejsce. W lutowym Rajdzie Szwecji Mäkinen przejechał trzy odcinki specjalne. Na 4. odcinku wpadł w śnieżną zaspę, a silnik w jego Subaru Imprezie przegrzał się, przez co Fin wycofał się z rajdu. Mäkinen nie ukończył również Rajdu Korsyki. Jadąc na 4. pozycji w klasyfikacji generalnej wypadł z trasy na 10. odcinku specjalnym i uszkodził zawieszenie, co uniemożliwiło mu dalszy start w rajdzie. W marcu Mäkinen nie ukończył trzeciego z rzędu rajdu. Na 9. odcinku specjalnym Rajdu Hiszpanii wycofał się z powodu problemów z silnikiem. W kwietniu po raz drugi w sezonie Mäkinen stanął na podium. Zajął 3. miejsce za dwoma kierowcami Peugeota, Marcusem Grönholmem i Richardem Burnsem. W maju Mäkinen walczył o zwycięstwo w Rajdzie Argentyny. Od pierwszego odcinka specjalnego jechał na 2. pozycji, a przez dwa odcinki był nawet liderem rajdu. Jednak na 21. odcinku dachował i odpadł z rywalizacji. Nie ukończył również dwóch kolejnych rajdów. Z Rajdu Grecji wycofał się z powodu uszkodzenia koła, a z Rajdu Safari z powodu problemów z zawieszeniem. W Rajdzie Finlandii był szósty, a w Rajdzie Niemiec siódmy. Z kolei we wrześniu 2002 wycofał się z Rajdu San Remo z powodu awarii skrzyni biegów. W październiku stanął na podium, po raz trzeci w sezonie. Był trzeci i przegrał jedynie z rodakami jadącymi Peugeotem 206 WRC, Marcusem Grönholmem i Harrim Rovanperą. W Rajdzie Australii Mäkinen był czwarty. Po rajdzie został jednak zdyskwalifikowany. Jego Subaru przekroczyło limit wagowy o 8 kilogramów. W ostatnim rajdzie sezonu, Rajdzie Wielkiej Brytanii, Mäkinen zajął 4. pozycję. W sezonie 2002 zajął 8. miejsce w klasyfikacji generalnej mistrzostw świata. Zdobył 22 punkty.
W styczniu 2003 Mäkinen ogłosił, iż sezon 2003 będzie jego ostatnim sezonem w rajdowej karierze. Sezon ten Mäkinen rozpoczął od startu w Rajdzie Monte Carlo. Po czterech odcinkach specjalnych był dziewiąty, a na 5. odcinku wypadł z trasy i zakończył udział w rajdzie. W lutym stanął na podium. Był drugi w Rajdzie Szwecji. Ukończył go ze stratą 50,8 sekundy do zwycięzcy Marcusa Grönholma. W odbywającym się na przełomie lutego i marca Rajdzie Turcji Mäkinen był ósmy. Z kolei w kwietniowym Rajdzie Nowej Zelandii przyjechał na siódmej pozycji w klasyfikacji generalnej. W majowym Rajdzie Argentyny przejechał 20 odcinków specjalnych. Na 21. odcinku wycofał się z powodu zbyt dużej straty spowodowanej awarią skrzyni biegów. W czerwcowym Rajdzie Grecji Mäkinen był piąty. Następnie nie ukończył czerwcowego Rajdu Cypru, a także lipcowego Rajdu Niemiec (z powodu awarii alternatora). W Rajdzie Finlandii był szósty, podobnie jak w Rajdzie Australii. Z kolei w Rajdzie San Remo zajął 10. pozycję, w Rajdzie Korsyki – siódmą, a w Rajdzie Katalonii – ósmą. W listopadzie 2003 pojechał w ostatnim rajdzie sezonu. Na 4. oesie awansował na 3. pozycję i na niej też zakończył rajd. Przegrał w nim jedynie z Norwegiem Petterem Solbergiem i Francuzem Sébastienem Loebem. Swój ostatni w karierze sezon w mistrzostwach świata Mäkinen zakończył na 8. pozycji w klasyfikacji generalnej. Zdobył w nim 30 punktów.
2015.
7 lipca 2015 Mäkinen został szefem zespołu Toyoty, przygotowującego się do startu w rajdowych mistrzostwach świata w 2017 Yarisem WRC. Do współpracy zaprosił go Akio Toyoda, prezydent Toyota Motor Corporation, z zamiłowania także kierowca rajdowy, którego Mäkinen był trenerem w 2013.
Życie prywatne.
Tommi Mäkinen jest jednym z czterech synów Jukkiego i Anny Mäkinenów. Jest mężem Eliisy, z którą ma dwóch synów: Henry’ego (ur. 1996) i Mikko (ur. 2003). Mieszka z rodziną w Monako i w rodzinnej wsi Puuppola, w rejonie Jyväskyli. Największymi idolami rajdowymi Mäkinena są jego rodacy: Hannu Mikkola i Juha Kankkunen.
Po zakończeniu kariery Mäkinen otworzył firmę Tommi Mäkinen Racing Oy Ltd z siedzibą we wsi Puuppola. Firma ta zajmuje się budową i wypożyczaniem samochodów rajdowych, głównie Subaru Impreza startujących w grupie N i grupie R4. Mäkinen prowadzi również szkołę rajdową, w której swoje umiejętności doskonalili tacy kierowcy jak Thierry Neuville, Jewgienij Nowikow, Mikko Hirvonen, Dave Mirra czy Jari-Matti Latvala.

</doc>
<doc id="835673" url="https://pl.wikipedia.org/wiki?curid=835673" title="Oko złożone">
Oko złożone



</doc>
<doc id="835676" url="https://pl.wikipedia.org/wiki?curid=835676" title="Żarówka energooszczędna">
Żarówka energooszczędna

Żarówka energooszczędna - błędna nazwa świetlówki kompaktowej.
Zgodnie z Polską Normą PN-EN 60968: 2002 „Lampy samostatecznikowe do ogólnych celów oświetleniowych. Wymagania bezpieczeństwa”, świetlówki kompaktowe nie są klasyfikowane jako żarówki energooszczędne. Również polskie prawo nie traktuje świetlówek kompaktowych jako żarówek energooszczędnych.

</doc>
<doc id="835680" url="https://pl.wikipedia.org/wiki?curid=835680" title="Lista gatunków roślin objętych częściową ochroną w Polsce (2012–2014)">
Lista gatunków roślin objętych częściową ochroną w Polsce (2012–2014)

Lista stanowi zestawienie gatunków i rodzajów roślin dziko rosnących objętych częściową ochroną gatunkową w Polsce w latach 2012–2014. Zestawienie obejmuje rośliny chronione na podstawie Rozporządzenia Ministra Środowiska z dnia 5 stycznia 2012 r. w sprawie ochrony gatunkowej roślin (Dz. U. Nr 0, poz. 81). W stosunku do wykazu obowiązującego w latach 2004–2012 lista obejmuje dodatkowo gatunek przesiąkra okółkowa ("Hydrilla verticillata").

</doc>
<doc id="835681" url="https://pl.wikipedia.org/wiki?curid=835681" title="Rada Państwa (ChRL)">
Rada Państwa (ChRL)

Rada Państwa ChRL (chin. upr. 中华人民共和国国务院, chin. trad. 中華人民共和國國務院, pinyin "Zhōnghuá Rénmín Gònghéguó Guówùyuàn") – najwyższy organ władzy wykonawczej w Chińskiej Republice Ludowej. Zgodnie z art. 85 Konstytucji ChRL, Rada Państwa nosi także nazwę synonimiczną: Centralny Rząd Ludowy. Jest to oficjalna nazwa umieszczona na oficjalnej stronie Rady Państwa.
W jej skład wchodzą wicepremierzy, radcy stanu, ministrowie, przewodniczący komitetów, Kontroler Generalny oraz sekretarz. Przewodniczącym jest premier ChRL.
Premier wybierany jest przez OZPL na wniosek przewodniczącego ChRL, pozostali członkowie są wybierani przez OZPL na wniosek premiera.
Jest politycznie odpowiedzialna przed Ogólnochińskim Zgromadzeniem Przedstawicieli Ludowych, które może dokonywać zmian w jej składzie. Dymisja premiera nie oznacza dymisji całej Rady Państwa.
Kadencja Rady Państwa upływa jednocześnie z kadencją OZPL. Członkowie Rady Państwa mogą pełnić swoje funkcje najwyżej przez dwie kadencje.
W świetle konstytucji ChRL Rada Państwa posiada absolutną kontrolę nad administracją państwową i samorządową. Przysługuje jej także inicjatywa ustawodawcza.
Rada Państwowa odpowiada za opracowywanie planów społeczno-ekonomicznych oraz budżetu. Ma prawo do wprowadzenia stanu wyjątkowego i odpowiada za prowadzenie chińskiej polityki zagranicznej. Nie posiada jednak żadnych kompetencji w dziedzinie obronności.
Liczbę ministrów w Radzie Państwa określa każdorazowo OZPL.

</doc>
<doc id="835683" url="https://pl.wikipedia.org/wiki?curid=835683" title="Porostnicowce">
Porostnicowce

Porostnicowce ("Marchantiales") - rząd w obrębie klasy wątrobowców.
Charakterystyka.
Gametofit ma zwykle postać płatowatej plechy umocowanej do podłoża chwytnikami. 
Gametofit jest pokoleniem dominującym ze względu na możliwość przeprowadzania fotosyntezy oraz dłuższym okresem trwania od sporofitu. Sporofit wyrasta z gametofitu, jest od niego zależny pokarmowo oraz jest bardzo mały i ograniczony do samej zarodni. 
Na powierzchni plechy gametofitu można zaobserwować specyficzne aparaty szparkowe zbudowane nie z dwóch (jak to zazwyczaj bywa u diploidalnych roślin) ale z szesnastu komórek, które tworzą beczułkowatą strukturę. 
Porostnicowce w stadium gametofitu są roślinami dwupiennymi - na męskim gametoficie wyrastają na krótkich trzonkach parasolowate plemniostany (z plemniami umieszczonymi na ich obrzeżu) natomiast na gametoficie żeńskim - gwiaździste rodniostany pod którymi umieszczone są rodnie.
U porostnicowców następuje regularna przemiana pokoleń, w której następują kolejno rozmnażanie bezpłciowe (przez podział plechy oraz aplanospory przenoszone z wiatrem) oraz płciowe (na drodze oogamii), które uzależnione jest od obecności wody.

</doc>
<doc id="835686" url="https://pl.wikipedia.org/wiki?curid=835686" title="Ortoreksja">
Ortoreksja

Ortoreksja ("orthorexia nervosa"; "ortho" – prawidłowy; "orexis" – apetyt) – patologiczna koncentracja na spożywaniu zdrowego jedzenia, która prowadzi do znacznych ograniczeń żywieniowych. Ścisła kontrola diety jest próbą osiągnięcia optymalnego zdrowia oraz uniknięcia chorób. Ortoreksja nie została dotąd ujęta w nozologicznych klasyfikacjach, lecz przyjmuje się, że należy ona do spektrum zaburzeń odżywiania. Termin zaproponowany w 1997 roku przez amerykańskiego lekarza Stevena Bratmana.
Etiologia.
Zaburzenie zazwyczaj zaczyna się bardzo łagodnie i początkowo trudno jest wnioskować o jego rozwoju. Przyczyną ortoreksji mogą być zachowania mające na celu poprawę kondycji fizycznej oraz uniknięcie chorób charakterystycznych dla współczesnych społeczeństw. Osoba dotknięta jakimiś dolegliwościami może wprowadzić ograniczenia spożywania pewnych produktów w celu usunięcia złego samopoczucia. Zaburzenie rozwija się w momencie, gdy zwiększa się chęć wykluczania coraz to kolejnych grup pokarmów. W niektórych przypadkach, przyczyną restrykcji dietetycznych jest chęć zmniejszenia masy ciała lub poprawa obecnego stanu zdrowia. Chorzy decydują się wówczas stosować ekstremalnie zdrowe żywienie, aby osiągnąć te cele. Badacze także sugerują, że prawdopodobieństwo rozwoju ortoreksji jest wyższe u osób, które wcześniej zmagały się z zaburzeniami odżywiania. Dowodzą, że czynnikami predysponującymi są: nieprawidłowy stosunek do jedzenia, zachowania obsesyjno-kompulsywne i wyższe wartości BMI.
Objawy i przebieg.
Ortorektycy skupiają się na jakości spożywanej żywności, gdyż jej ilość lub przyjemność wynikająca z jedzenia nie jest istotna. Każda z osób dotkniętych tym zaburzeniem posiada własne, szczegółowe zasady, którymi kieruje się podczas określania założeń swojej diety.
Zaplanowanie posiłków zazwyczaj następuje z wyprzedzeniem i wiąże się z poświęceniem tej czynności kilku godzin. Osoby dotknięte ortoreksją biorą przy tym pod uwagę wiele aspektów. Sprawdzają źródła pochodzenia żywności, poziom jej przetworzenia (poszukują artykułów jak najmniej przetworzonych), sposób przygotowania, zawartość substancji konserwujących, a nawet materiały używane do zapakowania żywności. Częste jest także gromadzenie, ważenie i mierzenie artykułów spożywczych. Ważnym aspektem ortoreksji są także natrętne myśli na temat zdrowego jedzenia.
Oprócz żywności przetworzonej, wykluczone zostają m.in. artykuły mogące potencjalnie zawierać sztuczne dodatki, pestycydy, herbicydy czy metale ciężkie.
Spożywanie posiłków staje się rodzajem rytuału. Chorzy kupują żywność tylko w miejscach, które ich zdaniem posiadają bezpieczne produkty. Zaopatrują się w zaufanych gospodarstwach ekologicznych lub sklepach ze zdrową żywnością. Poświęcają wiele czasu i uwagi na przygotowanie posiłku. Unikają restauracji i barów, gdyż nie są w stanie określić dokładnego pochodzenia żywności tam podawanej. Jeżeli muszą pojawić się w tych miejscach to przynoszą ze sobą własny posiłek.
Przez poświęcanie ogromnej ilości czasu planowaniu, zdobywaniu i przygotowywaniu posiłków, ortorektycy zaczynają się izolować społecznie i wycofywać z życia towarzyskiego. Ma na to wpływ także brak zrozumienia ze strony bliskich, ale także to, że osoba chora ocenia ich na podstawie swoich wyborów żywieniowych.
Charakterystyczne dla ortoreksji jest także występujące poczucie winy, lęk czy nawet wstręt do samego siebie. Spowodowane jest to przekonaniem, iż nie sprostało się wymogom diety. Odstępstwa od niej oznaczają kary, które osoba chora sama sobie wyznacza. W przypadkach ekstremalnych, osoba dotknięta ortoreksją woli nie przyjmować żywności w ogóle niż spożyć artykuły, których nie postrzega jako zdrowe i bezpieczne. Wówczas, w skrajnych przypadkach, bezpieczna staje się jedynie woda wyselekcjonowana w specjalny sposób.
Powikłania.
Uporczywe przeświadczenie, że maksymalnie zdrowe żywienie spowoduje życiowe zmiany i rozwiąże problemy ortorektyka może doprowadzić do poważnych konsekwencji. Rezygnując z kolejnych grup produktów, osoba chora doprowadza do sytuacji, w której jej organizm zaczyna być pozbawiony wielu mikro- i makroelementów.
Zaburzenie prowadzi do znacznego spadku masy ciała, a dalej do niedożywienia. Organizm zaczyna chorować, lecz pojawiają się także dysfunkcje życia codziennego czy izolacja społeczna.
Wraz z pogłębianiem się tego zachowania, pojawiają się objawy, które są sygnałem o brakach tych składników. Można wówczas zaobserwować takie dolegliwości, jak:
Przy tak niekorzystnych warunkach, jakimi są braki mikro- oraz makroskładników, wzrasta prawdopodobieństwo wystąpienia nadciśnienia czy chorób serca. Pogłębione zachowania ortorektywne mogą również prowadzić do zmian nastroju czy depresji.
Wymienia się także inne komplikacje zdrowotne: ogólne osłabienie, znaczny spadek masy ciała, hipotermia, kwasica metaboliczna, rozedma podskórna, rozedma śródpiersiowa, odma opłucnowa, rabdomioliza, podwyższone stężenie AIAT, AspAT i bilirubiny, pancytopenia, niedobory żelaza, witaminy B12 i białka.
Dodatkowo, u kobiet może dojść do ustąpienia miesiączki. Powodem jest niewystarczająca ilość wytwarzanych estrogenów przez organizm, które są niezbędne dla zachowania regularności cyklów menstruacyjnych.
Ortoreksja pogarsza stan zarówno fizyczny, jak i psychiczny pacjenta. Nieleczona może doprowadzić nawet do śmierci.
Leczenie.
Fundamentem leczenia ortoreksji jest stosowanie zbilansowanej diety ułożonej przez lekarza lub specjalistę ds. żywienia oraz wprowadzenie niezbędnej suplementacji witamin i minerałów. Pierwszym etapem jest uzupełnienie niedoborów danych składników, a następnie dyscyplinowanie chorego. Bardzo istotne jest uświadomienie ortorektyka, iż jego zachowania są jedynie pozornie zdrowe, gdyż w rzeczywistości doprowadzają do spustoszenia organizmu. Jeżeli zaakceptowanie oraz stosowanie się do zaproponowanej diety jest dla osoby chorej niemożliwe, należy jak najszybciej zwrócić się do psychoterapeuty. Ortoreksja, podobnie jak anoreksja czy bulimia, często wymaga leczenia terapią.
Zaleca się wprowadzenie terapii poznawczo-behawioralnej oraz farmakoterapii z zastosowaniem selektywnych inhibitorów wychwytu zwrotnego serotoniny.
Klasyfikacja.
Ortoreksja nie została dotąd uwzględniona w klasyfikacji chorób i zaburzeń psychicznych ICD-10, ani w żadnej z dotychczasowych klasyfikacji DSM. Ze względu na liczne obserwacje kliniczne tego zjawiska, podejmuje się próby wprowadzenia narzędzi diagnostycznych identyfikujących ortoreksję. W 2004 roku Donini i wsp. opracowali kwestionariusz ORTO-15, który bierze pod uwagę najczęstsze objawy ortoreksji. Natomiast w 2014 roku Moroze i wsp. opracowali nowe kryteria diagnostyczne skupiające się na czterech obszarach: A – nadmierna koncentracja na zdrowym odżywianiu skupiająca się na jakości i składzie posiłków, B – nadmierna koncentracja na zdrowym żywieniu powodująca zaburzenia zdrowotne lub dystres w zakresie funkcjonowania społecznego, zawodowego, szkolnego, C – zjawisko nie wynika z innych chorób, takich jak: zaburzenie obsesyjno-kompulsywne, schizofrenia lub inna choroba psychiczna, D – zachowanie nie wynika z przekonań religijnych, specjalnych wymagań żywieniowych, alergii pokarmowej lub innej choroby wymagającej specjalnej diety.
Rozpowszechnienie.
Brak danych epidemiologicznych nie pozwala na określenie rozpowszechnienia ortoreksji wśród populacji. Zdania autorów są także podzielone na temat częstości występowania zaburzenia u kobiet i mężczyzn. Niektórzy badacze dowodzą, że ortoreksja w równym stopniu dotyka obu płci, a inni donoszą o częstszym jej występowaniu w grupie kobiet lub mężczyzn.

</doc>
<doc id="835687" url="https://pl.wikipedia.org/wiki?curid=835687" title="Erding">
Erding

Erding – miasto powiatowe w Niemczech, w kraju związkowym Bawaria, w rejencji Górna Bawaria, w regionie Monachium, siedziba powiatu Erding. Leży około 30 km na północny wschód od Monachium, nad rzeką Sempt, przy drodze B388 i linii kolejowej Monachium – Erding.
Polityka.
Burmistrzem miasta jest Maximilian Gotz z CSU, rada miasta składa się z 40 osób.

</doc>
<doc id="835688" url="https://pl.wikipedia.org/wiki?curid=835688" title="Chesed">
Chesed

Chesed (hebr. חסד) – jedna z dziesięciu sefirot w kabalistycznym Drzewie Życia.
Kabała.
Oznacza łaskę, miłosierdzie. Razem z Gewurą odpowiada za świadomość zmian i różnic. W przeciwieństwie jednak do żeńskiej Gewury, Chesed jest sefirą twórczą, należącą do prawej, męskiej kolumny Drzewa Życia. Jest ona odpowiedzialna za tworzenie form, jakie ma przyjmować energia. Razem z przeciwną Gewurą tworzy otchłań dzielącą Świat Kreacji (Briah) od Świata Duchowego (Aciluth). Strażnikiem tej sefiry jest Archanioł Cadkiel (Zadkiel).
Tarot.
W tarocie odpowiednikiem Chesed są Małe Arkana Czwórki. Symbolem dróg łączących Chesed z innymi sefirami są odpowiednio Wielkie Arkana: Kapłan (Chesed - Chochma), Sprawiedliwość (Chesed - Gewura), Eremita (Chesed - Tiferet), Koło Fortuny (Chesed - Necach).

</doc>
<doc id="835690" url="https://pl.wikipedia.org/wiki?curid=835690" title="Adelmo Fornaciari">
Adelmo Fornaciari



</doc>
<doc id="835692" url="https://pl.wikipedia.org/wiki?curid=835692" title="Jerzy Złotnicki">
Jerzy Złotnicki

Jerzy Złotnicki (ur. 6 lipca 1934 w Warszawie zm. 6 października 2021 tamże) – polski aktor filmowy, teatralny i dubbingowy.
W filmie zadebiutował w 1948 roku rolą Dawidka Liebermanna w "Ulicy Granicznej". 22 października 1949 roku wystąpił jako Dziecko żydowskie w "Niemcach" na scenie Starego Teatru w Krakowie. W 1956 roku ukończył studia na Wydziale Aktorskim PWST w Krakowie. Na scenie teatralnej zadebiutował 8 grudnia 1956 roku. Grał na scenach teatrów: Ziemi Pomorskiej w Bydgoszczy (1956–1961), Dramatycznego im. Juliusza Słowackiego w Koszalinie (1961–1962), 7.15 w Łodzi (1963–1964), im. Leona Kruczkowskiego w Zielonej Górze (1965–1966), im. Juliusza Osterwy w Gorzowie Wielkopolskim (1966) i Na Targówku (1974–1986). Występował także w Kabarecie „Wagabunda” oraz Teatrze Polskiego Radia.
Zmarł w Warszawie. Pochowany w kwaterze aktorów na cmentarzu parafialnym w Konstancinie-Jeziornie.

</doc>
<doc id="835693" url="https://pl.wikipedia.org/wiki?curid=835693" title="Urbania (film)">
Urbania (film)

Urbania – amerykański thriller filmowy w reżyserii Jona Sheara z 2000 roku na podstawie sztuki Daniela Reitza. 
Opis fabuły.
Epizod z życia pewnego geja, fascynującego się ciekawymi historiami dotyczącymi innych ludzi. Przeżywa on pewien traumatyczny wypadek, którego konsekwencją jest kolejna historyjka, tym razem z jego życia. Do końca projekcji filmu jednak nie pozostaje wyjaśnione, czy jest ona prawdziwa, czy wydarzyła się tylko w wyobraźni bohatera.

</doc>
<doc id="835694" url="https://pl.wikipedia.org/wiki?curid=835694" title="Joanna Tokarska-Bakir">
Joanna Tokarska-Bakir

Joanna Sabina Tokarska-Bakir (ur. 17 października 1958) – polska antropolożka kultury, profesor nauk humanistycznych, nauczycielka akademicka Instytutu Stosowanych Nauk Społecznych Uniwersytetu Warszawskiego i pracowniczka Instytutu Slawistyki PAN. Zajmuje się m.in. antropologią religii, kultami ludowymi, pielgrzymkami, kulturą ponowoczesną, tybetologią, polską religijnością ludową, stosunkiem Polaków do Żydów oraz Zagładą Żydów. 
Życiorys.
Pracę magisterską pod tytułem "Nauki Don Juana w świetle tybetańskiego buddyzmu – propozycja interpretacji" obroniła w 1983, pracę doktorską "Wyzwolenie przez zmysły. Tybetańskie koncepcje soteriologiczne w świetle hermeneutyki Hansa-Georga Gadamera" w 1992. Stopień naukowy doktora habilitowanego uzyskała w 2001 na podstawie dorobku naukowego oraz rozprawy pt. "Obraz osobliwy. Hermeneutyczna lektura źródeł etnograficznych". Od 2011 profesor nauk humanistycznych.
Kierowniczka Archiwum Etnograficznego przy ISNS UW i IS PAN. Członkini Rady Naukowej Żydowskiego Instytutu Historycznego. Członkini PEN Club-Polska. Od 2010 jurorka Nagrody NIKE.
Pomysłodawczyni i autorka wstępów do Serii Antropologicznej PIW (2006-).
Laureatka nagrody Res Publiki Nowej za najlepszy esej roku 2001, Nagrody im. Poli Nireńskiej i Jana Karskiego za rok 2007 i Nagrody im. Ks. Stanisława Musiała 2010.
W 2020 została członkinią korespondentką PAN. W 2014 otrzymała Złoty Krzyż Zasługi.

</doc>
<doc id="835696" url="https://pl.wikipedia.org/wiki?curid=835696" title="Pro ana">
Pro ana



</doc>
<doc id="835697" url="https://pl.wikipedia.org/wiki?curid=835697" title="Zerwa (roślina)">
Zerwa (roślina)

Zerwa ("Phyteuma") – rodzaj roślin należący do rodziny dzwonkowatych. Należą do niego 22 gatunki rosnące w Europie i w Maroku. Centrum zróżnicowania jest w rejonie Alp. W polskiej florze rodzaj reprezentują dwa gatunki: zerwa kulista "P. orbiculare" i zerwa kłosowa "P. spicatum". Kilka gatunków z tego rodzaju uprawianych jest jako rośliny ozdobne. Korzenie niektórych gatunków są jadalne.
Systematyka.
"Rapunculus" P. Miller
Rodzaj z podrodziny "Campanuloideae", rodziny dzwonkowatych ("Campanulaceae"), rzędu astrowców ("Asterales"), wchodzącego w skład kladu astrowych w obrębie dwuliściennych właściwych. 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd "Campanulananae" Takht. ex Reveal, rząd dzwonkowce ("Campanulales" Rchb.f.), podrząd "Campanilineae" Raf., rodzina dzwonkowate ("Campanulaceae" Juss.), plemię "Phyteumeae" Dumort., podplemię "Phyteuminae" Caruel, rodzaj zerwa ("Phyteuma" L.).

</doc>
<doc id="835701" url="https://pl.wikipedia.org/wiki?curid=835701" title="Urbania">
Urbania



</doc>
<doc id="835702" url="https://pl.wikipedia.org/wiki?curid=835702" title="Mirosława Kruszewska">
Mirosława Kruszewska

Mirosława Maria Kruszewska (ur. 4 kwietnia 1950 w Gdańsku) – polska poetka emigracyjna, dziennikarz niezależny, krytyk literacki i teatralny, wydawca, badacz literatury emigracyjnej i historii emigracji polskiej w Ameryce, uchodźca polityczny (1981).
Życiorys.
Ukończyła filologię polską na Uniwersytecie Gdańskim w 1975 r. ze specjalizacją edytorską i teatrologiczną. Jeszcze w czasie studiów współpracowała jako krytyk teatralny i literacki z gdańskim tygodnikiem „Czas”, „Dziennikiem Bałtyckim”, „Głosem Wybrzeża”, Gdańskim Almanachem Środowisk Twórczych "PUNKT", jak również z katolicką prasą warszawską. W roku 1978 opracowała i wydała zapomniany poemat Stanisława Przybyszewskiego "Nad morzem", opatrując go słowem wstępnym i przygotowując do druku w Wydawnictwie Morskim w Gdańsku. Debiut poetycki nietypowy, w postaci audycji muzyczno-poetyckiej na antenie Polskiego Radia Gdańsk w roku 1977. Następnie (1977-1981), jej wiersze drukowała prasa wybrzeżowa i warszawska ("Czas", Kierunki", "Wiadomości Kulturalne", "Radar", "Sztandar Młodych").
8 września 1981 r. opuściła Polskę wraz z mężem, Bogusławem, i 22-miesięcznym synem, Mieszkiem, wyjeżdżając do Austrii. Tam, rodzina zgłosiła się do obozu dla uchodźców politycznych w Traiskirchen. Trzeciego dnia rano, 11- go września, przychodzi na świat młodszy syn, Konrad Johann. W sierpniu 1982 cała czwórka dostaje się do USA – Fargo, North Dakota. W październiku tego samego roku następują przenosiny do Houston, w Teksasie. 
Studia doktoranckie odbywa w Chicago, pod kierunkiem prof. Michała Bidy (1907-2006). Była doradcą prof. Pauline H. Isaacson, dyrektora International Exchange Students Program na University of Wisconsin. Publikowała wiele w emigracyjnych pismach polskich w Stanach Zjednoczonych („Gwiazda Polarna”, „Nowy Dziennik”, „Dziennik Chicagowski” i „Nowojorski”, tygodnik „Relax”, „Nowe Życie”, „My”, „Miesięcznik Franciszkański” i in.), w Kanadzie („High Park”, „Głos Polski”, „Echo”, „Pielgrzym”), we Francji (paryska „Kultura”, „Zeszyty Historyczne”, „Notre Famille”), w Australii („Tygodnik Polski”). Od roku 2000 współpracowała z kanadyjskim „Głosem Polskim”, "Gazetą" (Toronto), a w USA – z „Gwiazdą Polarną” (associate editor), „Kurierem-Chicago”, "Pamiętnikiem Literackim" (Londyn).
Jej wydawnictwo literackie, Oficyna Poetów i Prozaików (OPiP), ma na swoim koncie m.in. bibliofilskie wydania takich pozycji, jak "Wybór wierszy" ks. Janusza A. Ihnatowicza czy "Kazania wakacyjne" ks. Stanisława Kowalskiego.
Obecnie Mirosława Kruszewska jest dziennikarzem niezależnym, współpracującym z polsko-anglojęzycznymi pismami emigracyjnymi. Jako freelance posiada swobodę publikowania oraz wyboru pism, którym powierza swoje teksty. Pracuje jako dziennikarz niezrzeszony i nie przynależący do żadnej frakcji politycznej czy literackiej. Ze Związku Literatów Polskich wystąpiła po 30-tu latach przynależenia, w proteście na to, co dzieje się w wyżej wymienionej organizacji, którą obsiadła amatorszczyzna, grafomania oraz polskie lewactwo. ZPPO przestało być organizacją wychodźczą z chwilą, gdy zaczęło przyjmować członków tworzących w Polsce, co jest jawnym pogwałceniem Statutu ZPPO.
Mieszka z mężem Bogusławem oraz synami w Seattle, w stanie Washington, USA.
Twórczość.
Kruszewska publikowała pod licznymi pseudonimami. Felietony podpisywała: "Koszałek", "Marycha", "Balbina"; publicystykę – "ks. Bogusław Malinowski," "Peter Zawada"; krytykę literacką – "Mikołaj Jarociński" i "Anastazja Jaworska". Wiele artykułów ukazywało się jedynie pod inicjałami "mk", "mb" lub bezimiennie. Publikacje Kruszewskiej, poświęcone początkom osadnictwa polskiego w Ameryce są próbą uporządkowania badań nad historią wychodźstwa polskiego w Stanach Zjednoczonych.
Zbiór poezji Kruszewskiej o tematyce solidarnościowo-emigracyjnej – "W pułapce wolności/Trapped in Freedom" – wydanie pierwsze ukazało się w Andre R. Poray Book Publishing, New York-Chicago, w 1987, z przeznaczeniem dla odbiorcy krajowego. Dzięki staraniom ks. dr. Zdzisława Peszkowskiego oraz ks. dr. Romana Nira (działacza Pomostu ze środkowego Wisconsin), nakład pierwszego wydania został w całości przekazany do Polski wraz z publikacjami innych twórców emigracyjnych (Ludwiki Czerskiej, Zbigniewa Chałki, Andrzeja Chciuka, Józefa Mackiewicza, Wacława Iwaniuka). Drugie wydanie, w dwujęzycznej wersji polsko-angielskiej, poszerzone i uzupełnione o "Juwenilia", ukazało się w Chicago, w 2007. Jej wiersze tłumaczyli m.in. Magnus J. Kryński, Wacław Iwaniuk, William Clark oraz syn - Mieszko Kruszewski.
Tom "W pułapce wolności" (wydanie pierwsze) otrzymał m.in. "Amerykańską Nagrodę Literacką im. Józefa Mackiewicza", ufundowaną przez Mariana Święcickiego w ramach nagród literackich przyznawanych przez Towarzystwo Krzewienia Nadziei Oddział Wisconsin (1988).
Wiersze
Proza
Szkice i studia literackie (wybrane)
Ważniejsze prace redakcyjne i wydawnicze
Publikacje w języku angielskim
Tłumaczenia na język angielski
Udział w pracach zbiorowych

</doc>
<doc id="835703" url="https://pl.wikipedia.org/wiki?curid=835703" title="Zerwa">
Zerwa



</doc>
<doc id="835705" url="https://pl.wikipedia.org/wiki?curid=835705" title="Mikrosfera">
Mikrosfera

Mikrosfera - sferyczne drobiny o rozmiarach mikrometrycznych, często wypełnione wewnątrz różnego rodzaju substancjami. Mikrosfery można wytwarzać ze szkła, ceramiki, polimerów syntetycznych i naturalnych. Niektóre, naturalne polipeptydy tworzą mikrosfery spontanicznie. Spontaniczne mikrosfery polipetydów są nazywane "protenoidami". 
Mikrosfery wytwarza się różnymi metodami, m.in. przez:
Możliwość kontrolowanego otrzymania protenoidów w laboratorium została zademonstrowana w 1957 r. przez Sidneya Foksa. Dokonał tego, podgrzewając mieszaninę wysuszonych aminokwasów dodając wody. Otaczające błony mikrosfer wykazywały potencjał elektryczny. Udowodniono też, że błony te zdolne są do osmozy. Pierwotnym celem tych badań, było przeprowadzenie dowodu, że w trakcie procesu ewolucji możliwe było spontaniczne powstawanie pierwotnych komórek organizmów żywych wprost z aminokwasów.
Współcześnie badania nad syntetycznymi mikrosferami posiadają szereg konkretnych zastosowań, m.in.:
i wiele innych.

</doc>
<doc id="835710" url="https://pl.wikipedia.org/wiki?curid=835710" title="Edward Ran">
Edward Ran

Edward Ran, właściwie Edward Fiszmajster (ur. 11 stycznia 1909 w Rydze na Łotwie, zm. 14 czerwca 1968) – pierwszy polski bokser zawodowy.
Walki na pięści uczył się w YMCA Warszawa w 1925 roku, jako amator stoczył zaledwie 3 walki. Kontrakt zawodowy podpisał w 1926 roku, walcząc głównie na ringach we Francji i Stanach Zjednoczonych. Był pierwszym Polakiem liczącym się na arenie międzynarodowej. W 1932 roku został sklasyfikowany na 5 miejscu w świecie kategorii półśredniej. Na zawodowym ringu stoczył aż 133 walki, 81 wygrał, 11 zremisował i 41 przegrał. Karierę sportową zakończył w 1938 roku.

</doc>
<doc id="835711" url="https://pl.wikipedia.org/wiki?curid=835711" title="Anna Fojudzka">
Anna Fojudzka

Anna Fojudzka (z domu Kucypera, ur. 10 listopada 1980 we Wrocławiu) – polska szachistka, mistrzyni międzynarodowa od 2003 roku.
Kariera szachowa.
W 1998 r. zdobyła w Mureck w Austrii brązowy medal na mistrzostwach Europy juniorek do lat 18. W tym samym roku zadebiutowała w finale mistrzostw Polki kobiet, zajmując w Sopocie XIII miejsce. Po raz drugi w finale mistrzostw kraju wystąpiła w 2001 r. w Brzegu Dolnym (zajęła X miejsce). W 2003 r. zwyciężyła w "turnieju C" międzynarodowego festiwalu "Cracovia 2002/03" oraz podzieliła II miejsce w Dreźnie. W 2004 r. zaprzestała aktywnej gry turniejowej, sporadycznie występując w drużynowych rozgrywkach w Niemczech.
Najwyższy ranking w dotychczasowej karierze osiągnęła 1 lipca 2005 r., z wynikiem 2243 punktów zajmowała wówczas 14. miejsce wśród polskich szachistek.

</doc>
<doc id="835714" url="https://pl.wikipedia.org/wiki?curid=835714" title="SMS Bayern (1915)">
SMS Bayern (1915)

SMS Bayern był niemieckim pancernikiem typu "Bayern" służącym w Kaiserliche Marine, który został zwodowany w 1915 i wszedł do służby w 1916. Jego głównym uzbrojenie stanowiło 8 dział 380 mm umieszczonych w 4 wieżach.
Okręt wszedł na minę podczas operacji "Albion" w Zatoce Ryskiej 12 października 1917. Dalsza kariera przebiegała bez pamiętnych wydarzeń (Niemcy pod koniec I wojny światowej zrezygnowały z szerokiego używania ciężkich okrętów kładąc nacisk na okręty podwodne).
Pancernik został samozatopiony w Scapa Flow 21 czerwca 1919. We wrześniu 1934 został podniesiony z dna przez firmę ratowniczą Metal Industries of Charlestown i złomowany. Jego cztery wieże artylerii głównej zostały oddzielone od kadłuba w czasie operacji podnoszenia z dna i pozostają nadal na dnie Scapa Flow.

</doc>
<doc id="835716" url="https://pl.wikipedia.org/wiki?curid=835716" title="RTCN Sucha Góra">
RTCN Sucha Góra

RTCN Sucha Góra (Radiowo-Telewizyjne Centrum Nadawcze Sucha Góra) – wieża o wysokości 147 m, oddana do użytku w sierpniu 1962 r. Obiekt usytuowany jest na Suchej Górze (ok. 585 m n.p.m.), koło Krosna. Jest to stacja dużych mocy pokrywająca zasięgiem Beskid Niski, Pogórze Dynowskie, Bieszczady i zachodnią część Kotliny Sandomierskiej, w tym takie miasta, jak Krosno, Rzeszów, Brzozów, Sanok, Jasło czy Dębica. Nieco słabszy odbiór z tego obiektu jest jednak możliwy praktycznie w całym województwie podkarpackim, a także na wschodzie woj. małopolskiego, południu woj. lubelskiego oraz punktowo w woj. świętokrzyskim, jak również na północno-wschodnich krańcach Słowacji. W zasięgu ośrodka znalazło się ponad pół miliona osób. Właścicielem jest EmiTel sp. z o.o.
Historia.
Pierwsze plany budowy rzeszowskiego ośrodka nadawczego pojawiły się w roku 1958. Jako lokalizację wybrano Suchą Górę koło Krosna. Realizacji zadania w tych trudnych warunkach podjęło się Rzeszowskie Przedsiębiorstwo Budownictwa Przemysłowego. Budowa rozpoczęła się 5 października 1960 roku, a zakończyła na początku sierpnia 1962 roku. Zamiast typowego dla innych obiektów stalowego masztu zdecydowano się postawić 75-metrową żelbetową wieżę. Emisja programu telewizyjnego uruchomiona została 29 grudnia 1962 roku, a pierwsza emisja radiowa pół roku później – 15 czerwca 1963 roku.
Parametry.
Wysokość zawieszenia systemów antenowych nad poziomem terenu:
Transmitowane programy.
Opracowano na podstawie danych spółki EmiTel.
Nienadawane programy telewizyjne.
Programy telewizji analogowej wyłączone 19 marca 2013 roku.

</doc>
<doc id="835717" url="https://pl.wikipedia.org/wiki?curid=835717" title="Nur Ali">
Nur Ali

Nur B. Ali (ur. 12 października 1974 w Karaczi) – pakistański kierowca wyścigowy.
Na stałe mieszka w Stanach Zjednoczonych. W 1998 roku ukończył studia na Wydziale Sztuk Pięknych uniwersytetu w Waszyngtonie. Później obrał jednak inną drogę życiową, zostając pierwszym w historii swojego kraju zawodowym kierowcą wyścigowym.
Karierę rozpoczął w znanej szkole wyścigowej Skipa Barbera. W latach 2000-2004 ścigał się w regionalnych zawodach serii Formuła Mazda. Dwukrotnie został mistrzem Regionu Południowo-Zachodniego Stanów Zjednoczonych.
W 2005 roku został członkiem zespołu narodowego Pakistanu w Mistrzostwach A1 Grand Prix. Zwykle osiągał bardzo słabe wyniki (często wypadał z trasy wyścigu), lecz w drugim sezonie startów odniósł życiowy sukces na niwie sportowej. 25 lutego 2007 roku podczas wyścigu głównego na torze w Durbanie zajął dziesiąte miejsce, zdobywając w ten sposób swój pierwszy punkt dla Pakistanu.
Jego małżonka nosi imię Farah.

</doc>
<doc id="835718" url="https://pl.wikipedia.org/wiki?curid=835718" title="George Jung">
George Jung

George Jacob Jung, pseud. "Boston George" (ur. 6 sierpnia 1942 w Bostonie, zm. 5 maja 2021 w Weymount) – amerykański przemytnik narkotyków, członek kartelu z Medellín, jeden z pionierów hurtowego handlu narkotykowego.
Życiorys.
George Jung urodził się w Bostonie jako syn Fredericka i Ermine Jung. Dorastał w Weymouth. Po raz pierwszy został aresztowany w liceum – za namawianie policjantki pracującej pod przykrywką do prostytucji. W 1961 ukończył Weymouth High School, następnie zaczął studia z marketingu na University of Southern Mississippi, ale ich nie ukończył. W tym czasie zaczął palić marihuanę. Szybko zorientował się, że może zarobić sprzedając część tego, co kupił.
W 1967 roku Jung spotkał kolegę z lat dzieciństwa i wraz z nim zaczął przemycać marihuanę z Kalifornii do Nowej Anglii. Następnie włączył do procederu swoją dziewczynę, która była stewardesą i przewoziła narkotyki w walizkach. Wkrótce Jung zarabiał 50 000 dolarów miesięcznie. Aby powiększyć swoje zyski postanowił ominąć wszelkich pośredników i transportować marihuanę bezpośrednio z Meksyku. W tym celu uzyskał licencję pilota, co pozwoliło mu samodzielnie przerzucać narkotyk z Puerto Vallarta do Cape Cod. W ten sposób powiększył swoje zyski do 250 000 dolarów miesięcznie. 
Handel marihuaną skończył się w 1974 roku, kiedy to Jung został aresztowany w Chicago za przemyt 300 kg narkotyku. Odbiorca towaru został złapany za handlowanie heroiną i aby zmniejszyć sobie wyrok, zadenuncjował Junga. Jung otrzymał karę więzienia, którą odbywał w więzieniu w Danbury.
Współpraca z kartelem z Medellín.
Współwięźniem Junga w celi w Danbury był Carlos Lehder – Kolumbijczyk, który trafił do więzienia za kradzież samochodu, ale jednocześnie zajmował się handlem kokainą. W więzieniu Lehder obiecał przedstawić Junga kartelowi z Medellín, do którego należał; Jung z kolei przekazał Lehderowi swoją wiedzę na temat przemytu. Po wyjściu z więzienia obaj rozpoczęli współpracę. Zamierzali transportować setki kilogramów kokainy wprost z kolumbijskiego rancha Pabla Escobara do Stanów Zjednoczonych. 
Pierwszą wspólną operacją był wyjazd na wyspę Antigua i powrót wynajętą awionetką z wielkimi walizkami, w których były zamaskowane kilogramy kokainy. W ten sposób zdobyli pieniądze na rozpoczęcie biznesu. Następnie zainwestowali we własny samolot, a kokainę transportowali z Bahamów. Policja na lotnisku została przekupiona i samolot wspólników był przepuszczany bez kontroli, następnie nocą lądowali na polu w Stanach Zjednoczonych, skąd Jung rozwoził towar furgonetką. W ten sposób zarobili w ciągu kilku dni swoje pierwsze miliony.
W krótkim czasie Jung stał się jednym z głównych importerów kokainy do Stanów Zjednoczonych. Szacuje się, że około 85% kokainy obecnej w Stanach Zjednoczonych pomiędzy 1977 a 1984 rokiem pochodziła od kartelu z Medellín. Jung był jednym z najbliższych współpracowników Pablo Escobara, a przez pewien czas również jedynym Amerykaninem pracującym dla kartelu. Z tego względu Escobar nadał Jungowi przydomek "Boston George".
Podczas współpracy z kartelem z Medellín, Jung zarobił na handlu narkotykami około 100 milionów dolarów, które ulokował w panamskim banku.
Uwięzienie.
Gdy nie był już potrzebny Lehderowi, ten zakończył współpracę z Jungiem. Wtedy George Jung przeprowadził się do Stanów Zjednoczonych. W 1987 roku, kiedy skończyły mu się pieniądze, postanowił zorganizować jednorazowy przerzut narkotyków, by podreperować swój budżet. Po długiej przerwie w przemycie nie wiedział, że od dawna przestrzeń powietrzna nad Stanami Zjednoczonymi jest skrupulatnie monitorowana, dlatego wkrótce po dokonaniu przerzutu, został aresztowany przez DEA. Po wyjściu z więzienia przez krótki czas próbował pracować, ale szybko powrócił do narkotykowego biznesu. W 1994 roku został ponownie aresztowany za przemyt kilkuset kilogramów kokainy i został skazany na sześćdziesiąt lat więzienia. W czasie procesu Jung zeznawał przeciwko Carlosowi Lehderowi i dzięki temu uzyskał zmniejszenie wyroku do dwudziestu lat.
2 czerwca 2014 roku, w wieku 71 lat, Jung wyszedł na wolność.
6 grudnia 2016, George Jung został ponownie aresztowany w swoim domu w Sacramento w związku z naruszeniem ustaleń zwolnienia warunkowego.
Jego biografię przedstawia film "Blow" (2001), w którym w rolę George’a Junga wcielił się Johnny Depp.

</doc>
<doc id="835720" url="https://pl.wikipedia.org/wiki?curid=835720" title="Bydło węgierskie szare">
Bydło węgierskie szare

Bydło węgierskie szare (węgierskie siwe bydło stepowe) – węgierska rasa bydła domowego, pochodząca z węgierskich stepów (puszty).
Opis.
Osobniki bydła węgierskiego szarego mają bardzo długie, lirowate rogi. Dorosłe krowy ważą ok. 550 kg i mają ok. 140 cm w kłębie, natomiast dorosłe buhaje ważą ok. 900 kg i osiągają 150 cm w kłębie. Maść jest srebrzysto-siwa do popielatoszarej. Głowa, szyja, i górna część uda często ciemniejsze, zwłaszcza u buhajów. Posiada mocne i twarde racice.
Wykorzystanie.
Rasa ogólnoużytkowa. Daje mleko, jest użytkowana jako zwierzę robocze (wykorzystywany m.in. przez czumaków) oraz rzeźne.
Historia.
Rasa była hodowana przez wiele wieków na węgierskich stepach. Od XV do XVII wieku mięso poszukiwane na rynkach Wenecji i Strasburga.

</doc>
<doc id="835722" url="https://pl.wikipedia.org/wiki?curid=835722" title="Rakieta balistyczna">
Rakieta balistyczna



</doc>
<doc id="835725" url="https://pl.wikipedia.org/wiki?curid=835725" title="Jenna Elfman">
Jenna Elfman

Jenna Elfman, właśc. Jennifer Mary Butala (ur. 30 września 1971 w Los Angeles) – amerykańska aktorka telewizyjna i filmowa.
Życiorys.
Zdobywczyni Złotego Globu 1999 dla "najlepszej aktorki w serialu komediowym". Zamężna z aktorem Bodhim Elfmanem (od 18 lutego 1995), z którym ma 2 synów.

</doc>
<doc id="835728" url="https://pl.wikipedia.org/wiki?curid=835728" title="Rdza kory sosny">
Rdza kory sosny

Rdza kory sosny (znana także pod nazwami: obwar, obar, osmół, rdza pęcherzykowata, suchoczób) – grzybowa choroba roślin z grupy rdzy wywołana przez "Cronartium pini" (dawniej opisywany jako "Cronartium flaccidum"). Występuje głównie na sośnie zwyczajnej, ale także innych sosnach dwuigielnych: sośnie czarnej, nadmorskiej, alepskiej, kosodrzewinie. Drugim domownikiem mogą być przedstawiciele dziesięciu rodzin okrytonasiennych. Atakuje gałęzie i strzałę. Występuje na całym niżu europejskim, ponadto w Wielkiej Brytanii i Skandynawii.
Chorobie ulegają głównie drzewa w różnych klasach wieku: od 20 do 40 – 50 lat, często jednak także młodsze. Na młodych częściach pni, a przede wszystkim w okolicy okółków i na gałęziach, pojawiają się lokalne nabrzmienia, na których z kolei w okresie od maja do lipca ukazują się skupienia zarodników ognikowych ("ecja") w postaci pęcherzyków, początkowo o zabarwieniu żółtopomarańczowym, później znacznie bledszym, o wielkości do 15 mm. Z upływem czasu ściany pęcherzyków pękają i wysypuje się z nich żółty proszek (ecjospory), same zaś ściany pozostają przez pewien czas na korze w postaci białych strzępów. Po rozsianiu się ecjospor porażone pędy wydają się szorstkie – pokryte są drobnymi rankami, przez które wycieka na zewnątrz żywica. Po pierwszym wystąpieniu ecjów pojawiają się one ponownie w tym samym miejscu co roku lub co kilka lat. W miarę rozwoju choroby, po kilku latach w takich miejscach dochodzi do powstania rakowatych ran. Powierzchnia ran czernieje, jest jakby osmolona z powodu utleniania się żywicy. Przekrój pnia staje się coraz bardziej ekscentryczny, a część korony powyżej miejsca porażenia zamiera. W efekcie poszerzania się raka, część korony znajdująca się powyżej miejsca porażenia zwykle zamiera, co przejawia się jej zbrązowieniem, a następnie ogołoceniem z igieł. Taka wierzchołkowa, obumarła część korony, wystająca z zielonej masy igliwia, bywa nazywana "suchoczubem". W zależności od położenia porażonej części strzały obumiera większa lub mniejsza część korony, niekiedy – cała korona. Młode drzewa mogą zamierać po kilku latach, na starszych choroba może trwać przez wiele lat. Zdarza się, że drzewostany mogą być silnie porażone, gdzie zamarciu ulegają znaczne części koron lub całe drzewa.
W drugiej połowie lata na liściach drugich gospodarzy np.: ciemiernika wielkokwiatowego, piwonii (i wielu innych) można oglądać jaśniejsze lub ciemniejsze brunatne plamki (skupienia urediniospor lub teliospor). Forma występująca na drugich gospodarzach znana jest pod nazwą: "Cronartium flaccidum" Alb. et Schw. Wint.
Choroba ma duże znaczenie gospodarcze, szczególnie przy zaniedbaniach pielęgnacyjnych i sanitarnych drzewostanu. Zdarza się bowiem, że więcej niż 50% drzew w starszych drzewostanach wykazuje rozległe porażenie rdzą, kończące się zamieraniem części lub nawet całej korony; w tych też warunkach zwiększa się predyspozycja gospodarza na inne choroby, np. na opieńkę. Obwar sosny oraz choroby kłód i strzał łącznie stwierdzone zostały w 2008 roku w lasach polskich łącznie na obszarze 55,2 tys. ha.
Drewno z chorej części pnia jest przesycone żywicą i z tego powodu bywa cenione jako podpałka, znane jest pod nazwą: "smolina", "smolniak", "szczypka" lub "drzazga".

</doc>
<doc id="835731" url="https://pl.wikipedia.org/wiki?curid=835731" title="Obwar sosny">
Obwar sosny



</doc>
<doc id="835733" url="https://pl.wikipedia.org/wiki?curid=835733" title="Marian Borzęcki">
Marian Borzęcki

Marian Borzęcki (ur. 8 września 1889 w Suwałkach, zm. 3 czerwca 1940 w Gusen podobozie KL Mauthausen-Gusen) – polski prawnik, polityk, adwokat, komendant główny Policji Państwowej.
Życiorys.
Syn Bolesława i Marii z Rakowskich. Absolwent Wydziału Prawa Uniwersytetu w Petersburgu. Od lipca 1919 do października 1921 zastępca komendanta głównego Policji Państwowej, od grudnia 1922 do czerwca 1923 dyrektor Departamentu Bezpieczeństwa w Ministerstwie Spraw Wewnętrznych, od czerwca 1923 do listopada 1926 komendant główny Policji Państwowej. Po przewrocie majowym został przeniesiony w stan nieczynny, a z dniem 6 maja 1927 przeniesiony w stan spoczynku. Rozpoczął praktykę adwokacką w Warszawie. Działacz Stronnictwa Narodowego, od 1937 członek Stronnictwa Pracy. W latach 1927–1934 wiceprezydent Warszawy.
We wrześniu 1939 członek Komitetu Obywatelskiego przy Dowództwie Obrony Warszawy. W konspiracji w Biurze Politycznym Centralnego Komitetu Organizacji Niepodległościowych, aresztowany przez Gestapo w marcu 1940, wywieziony z Pawiaka w maju 1940 do obozu koncentracyjnego Sachsenhausen. Stąd 27 maja 1940 trafił do Gusen, gdzie zmarł. Był jedną z najwcześniej zarejestrowanych ofiar tego obozu. Jako oficjalną przyczynę śmierci podano zwapnienie naczyń wieńcowych i zator (Herzkranzgefäßverkalkung, Embolie). Jego symboliczny grób znajduje się na warszawskich Powązkach (kw. 191–VI–17).

</doc>
<doc id="835735" url="https://pl.wikipedia.org/wiki?curid=835735" title="I liga urugwajska w piłce nożnej (1949)">
I liga urugwajska w piłce nożnej (1949)

Mistrzostwa Urugwaju w roku 1949 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="835740" url="https://pl.wikipedia.org/wiki?curid=835740" title="SMS Baden (1915)">
SMS Baden (1915)

SMS Baden był niemieckim pancernikiem typu "Bayern" służącym w Kaiserliche Marine, który został zwodowany w 1916 i został uratowany przez Brytyjczyków w czasie samozatopienia Hochseeflotte w Scapa Flow przez wyrzucenie go na mieliznę. Później zatopiony w czasie intensywnych testów artyleryjskich przez Royal Navy w 1921.
Historia.
"Baden" był jednym z czterech planowanych niemieckich pancerników typu "Bayern". Pozostałe to "Württemberg", "Bayern" i "Sachsen".
"Baden" nie był początkowo przewidziany do przekazania w ramach kapitulacji niemieckiej po I wojnie światowej, ale zastąpił krążownik liniowy SMS "Mackensen", który był nieukończony i nie mógł wypłynąć na morze.
Po próbie samozatopienia w Scapa Flow "Bayern" został podniesiony i złomowany, ale "Baden", z racji tego że należał do najnowszego typu niemieckich pancerników, został poddany przez Brytyjczyków dokładnym testom i porównaniom z istniejącymi brytyjskimi okrętami. Na okręcie testowano także skuteczność brytyjskiej artylerii. Najpierw brytyjską armatę "BL 15 inch /42 naval gun", która była zainstalowana na dwóch monitorach HMS "Erebus" i HMS "Terror". Monitory strzelały w wybrane części kadłuba i nadbudówek. Na pokładzie tego pancernika testowano także wiele bomb lotniczych. W końcu pancerniki Brytyjskiej Floty Atlantyckiej używając swoich głównych dział zatopiły SMS "Baden" na południowy zachód od Portsmouth 16 sierpnia 1921. Wrak pancernika niemieckiego leży na głębokości 180 metrów.
Uwagi.
Testy artyleryjskie, które przeprowadzono przy pomocy tego okrętu, pokazały, że ulepszone pociski brytyjskie kalibru 381 mm, gdyby były dostępne w czasie bitwy jutlandzkiej, spowodowałyby, że flota niemiecka poniosłaby znacznie większe straty.

</doc>
<doc id="835741" url="https://pl.wikipedia.org/wiki?curid=835741" title="36 Crazyfists">
36 Crazyfists

36 Crazyfists – amerykański zespół wykonujący metalcore założony w 1994 roku. Jego nazwa pochodzi od tytułu jednego z filmów z Jackie Chanem. Muzycy pochodzą z Anchorage w stanie Alaska.
Historia.
Zespół został założony w grudniu 1994 w Anchorage na Alasce. Pierwotny skład zespołu stanowili, wokalista Brock Lindow, gitarzysta Ryan Brownell, basista JD Stuart i perkusista Thomas Noonan. Przed nagraniem pierwszego albumu wydali dwa minialbumy.
W 1996 basista JD Stuart zginął w wypadku samochodowym. Po tym wydarzeniu zespół przeniósł się do Portland. Tam na jednym z koncertów zauważyli ich członkowie zespołu Skinlab, którzy zaoferowali pomoc w nagraniu demo. Trafiła ona do wytwórni Roadrunner Records. W 1995 roku wydali swoją pierwszą EPkę "Boss Buckie".
Debiutancki album z 2002 nosił tytuł "Bitterness The Star". Tytuł odnosił się do historii wschodzącej gwiazdy o imieniu Bitterness, która pewnego dnia postanowiła się otruć. Album spotkał się z dobrym przyjęciem, a grupa wyruszyła w trasę, podczas której supportowała takie zespoły min. Hatebreed.
Następnym krążkiem zespołu był "A Snow Capped Romance", wydany w 2004. Muzyka na płycie była bardziej melodyjna i emocjonalna. Wykrzyczane partie mieszały się z uczuciowym śpiewem.
W 2006 została wydana płyta "Rest Inside The Flames", zaś w 2008 kolejna "The Tide And Its Takers". W 2010 premierę mieć będzie piąty pełny album studyjny grupy zatytułowany "Collisions And Castaways"

</doc>
<doc id="835743" url="https://pl.wikipedia.org/wiki?curid=835743" title="Nowenna">
Nowenna

Nowenna (od – dziewięć) – cykliczne nabożeństwo paraliturgiczne w Kościołach chrześcijańskich lub prywatna modlitwa, zanoszona do Boga lub świętych przez dziewięć kolejnych dni, miesięcy lub lat. Nowenny są dozwolone, a nawet zalecane przez władze kościelne, ale wciąż nie mają właściwego i w pełni ustalonego miejsca w liturgii Kościoła.
Nowenny zazwyczaj poprzedzają większe święto lub uroczystość, np. nowenna przed Niedzielą Miłosierdzia Bożego, zaczynająca się w Wielki Piątek, nowenna przed Jubileuszowym Aktem Przyjęcia Jezusa za Króla i Pana czy nowenna mająca na celu przygotowanie duchowe do beatyfikacji lub kanonizacji.
Istnieją też nowenny odprawiane w dłuższych okresach czasu, np. nowenna pompejańska (54 dni, czyli 6 × 9 dni), wielka nowenna do św. Józefa (9 tygodni), dziewięcioletnia Wielka Nowenna przed milenium chrztu Polski (1957–1966) czy dziewięcioletnia Wielka Nowenna Fatimska (2009–2017) przed stuleciem objawień Matki Bożej w Fatimie. Znane są też tzw. nowenny nieustające, odprawiane zawsze w określonym dniu, np. Nowenna do Matki Bożej Nieustającej Pomocy, odprawiana w każdą środę. 
Nowenny znane są od starożytności, ale szczególnie popularne stają się od XVII wieku. Ich pierwowzorem jest modlitewne oczekiwanie apostołów w Wieczerniku na zesłanie Ducha Świętego po wniebowstąpieniu Jezusa, z którego wywodzi się starożytna tradycja modlitwy przez dziewięć dni między Wniebowstąpieniem a Niedzielą Pięćdziesiątnicy. 
Większość nowenn zalicza się do kategorii modlitw prywatnych, odmawianych wytrwale dla uzyskania szczególnej łaski dla siebie, dla bliźnich albo w jakiejś innej intencji. 
Nowenny są najczęściej praktykowane przez członków Kościoła rzymskokatolickiego, ale także przez anglikanów, starokatolików, prawosławnych i luteranów. Nowenny bywają również wykorzystywane w kontekście ekumenicznym.
W Kościołach mariawickich szczególnie ważne jest wspólnotowe odmawianie nowenny do Ducha Przenajświętszego przed Zielonymi Świątkami oraz nowenny do Matki Boskiej Nieustającej Pomocy.

</doc>
<doc id="835744" url="https://pl.wikipedia.org/wiki?curid=835744" title="Cybulino (powiat koszaliński)">
Cybulino (powiat koszaliński)

Cybulino (do 1945 niem. "Zeblin") – wieś w Polsce położona w województwie zachodniopomorskim, w powiecie koszalińskim, w gminie Bobolice. Miejscowość wchodzi w skład sołectwa Kurowo.
W latach 1975–1998 miejscowość położona była w województwie koszalińskim. Ok. 0,8 km na wschód znajdują się Bycze Góry.
Do XVI wieku wieś stanowiła lenno rodu Knuth (lub Knutten), następnie do XVIII Cybulino stanowiło dobra rycerskie i było własnością rodziny von Kleist, w 1630 właścicielem był Jurgen von Kleist. 7 marca 1715 urodził się tu poeta Ewald Christian von Kleist. Od 1756 właścicielem był Mathias Reimar von Kleist, w 1765 majątek został sprzedany H.P. von Homboldowi, w 1780 wieś składała się z pałacu, folwarku, młyna wodnego, dziesięciu rolników, trzech chałupników, kuźni i karczmy. W 1879 dokonano znaczącej przebudowy budynku pałacowego, otrzymał wówczas obecną formę. W 1945 Armia Czerwona całkowicie ograbiła pałac i kaplicę, pozostały jedynie oryginalne drzwi do kaplicy, które obecnie znajdują się w koszalińskim muzeum.

</doc>
<doc id="835747" url="https://pl.wikipedia.org/wiki?curid=835747" title="Telewizyjny Kurier Warszawski">
Telewizyjny Kurier Warszawski

Telewizyjny Kurier Warszawski – najstarszy obecnie nadawany program informacyjny Telewizji Polskiej, ukazujący się niezmiennie pod tym samym tytułem od 9 listopada 1958.
Historia.
Twórcą "Telewizyjnego Kuriera Warszawskiego" był Stanisław Cześnin, zaś pierwszymi reporterkami były Jadwiga Kwapich i Lucyna Barcz. Początkowo "Telewizyjny Kurier Warszawski" był cotygodniową kroniką filmową, później codziennym programem informacyjnym, który od samego początku zajmuje się tematyką warszawską. Program prowadziło wielu znanych prezenterów telewizyjnych, m.in. Grażyna Bukowska czy Zygmunt Chajzer.
Jednym z charakterystycznych sygnałów TKW był fragment utworu zespołu Mazowsze pt. "Warszawski dzień" oraz okrzyk gazeciarza "Telewizyjny Kurier Warsza...", który do dnia dzisiejszego jest wykorzystany w czołówce programu.
Na początku lat 90. pojawiły się dodatkowe wydania TKW: Poranny "Kurier o poranku" oraz nocny "Kurier o północy".
TKW jest emitowany w TVP3 Warszawa o godzinie 18:30. W latach 60. i 70. XX wieku emitowany w TVP1. Na TVP2 od 1981 do 2010 roku. Od 1 maja 2011 roku Kurier Mazowiecki oraz Telewizyjny Kurier Warszawski jest nadawany w panoramicznym formacie 16:9.
Emisja - historia.
Przez wiele lat emitowany o: 7:45, 16:45 (od poniedziałku do piątku w formie flesza jako Wiadomości Kuriera) i 18:00. To ostatnie było wydaniem głównym, emitowanym równocześnie na antenie TVP Warszawa i TVP2. 22 czerwca 2009 TVP2 zmieniła porę emisji okienek lokalnych z 18:00 na 17:30. Główne wydanie TKW pozostało jednak o niezmienionej porze, gdyż grupa docelowa programu (mieszkańcy Warszawy) miały dostęp do nadajnika własnego ośrodka emitującego program w ramach TVP Info. Natomiast TKM przeniesiono na 17:30. Umożliwiło to przedłużenie obu programów. Tylko w niedziele funkcjonowało to nieco inaczej. Tego dnia główne wydanie Kuriera Warszawskiego emitowano około 17:45.
Później zaczęły się jednak gorsze czasy dla programu. Pełne wydanie o 7:45 zastąpiono skrótem informacji, podobnym do tego z 16:45. Co prawda 20 kwietnia 2010 pojawiło się nowe wydanie o godzinie 16:00 (co było konsekwencją kolejnej zmiany pory emisji okienka TVP2), równocześnie flesz (Wiadomości Kuriera) o 16:45 zastąpiono powtórką ww. wydania. Przetrwało ono tylko 1,5 miesiąca. 7 czerwca 2010 był smutną datą w historii "Kuriera". Oprócz likwidacji wspomnianego wydania, dokonano ponownego skrócenia głównych wydań KM i TKW. Od tego czasu informacje z Warszawy pojawiały się tylko o 7:45 (w formie flesza) i około 17:45. Kolejna zmiana nastąpiła tuż po wakacjach, 6 września. TVP Info zlikwidowało poranne pasma w dni powszednie w zamian za przedłużenie pasma popołudniowego do 3 godzin. Wymusiło to pozostawienie porannego "Kuriera" jedynie w weekendy. W dni robocze zostało już tylko wydanie główne, które równocześnie zostało przesunięte na 18:45. 29 listopada 2010 zamieniono miejscami Kurier Mazowiecki i Warszawski.
Od początku 2013 roku do 31 sierpnia tego roku w związku z oszczędnościami weekendowe wydania główne Kurierów: Mazowieckiego i Warszawskiego zostały połączone w jeden serwis: Kurier Warszawy i Mazowsza, podobnie, jak ma to miejsce codziennie wieczorem.
15 czerwca 2015 roku KWiM został zastąpiony przez wieczorne wydanie TKW. 22 stycznia 2018 r. przywrócono Kurier Warszawy i Mazowsza.

</doc>
<doc id="835748" url="https://pl.wikipedia.org/wiki?curid=835748" title="Principia (czasopismo filozoficzne)">
Principia (czasopismo filozoficzne)

Principia. Pisma koncepcyjne z filozofii i socjologii teoretycznej – wydawane od 1990 roku czasopismo naukowe poświęcone filozofii.
Powstało w 1990 r. przy Katolickim Uniwersytecie Lubelskim. Od 1992 wychodzi przy Uniwersytecie Jagiellońskim. Jego założycielem i redaktorem naczelnym był do roku 2015 filozof Jan Hartman. Od tego roku redaktorem naczelnym jest Krzysztof Guczalski. Początkowo ukazywały się zwykle dwa tomy rocznie. Od 2007 czasopismo wychodzi jako rocznik. Ponadto w latach 1993-2007 ukazywał się również suplement „Principia – Ekspres Filozoficzny”, rozsyłany bezpłatnie do wszystkich zarejestrowanych filozofów polskich.
Dwukrotnie numer specjalny czasopisma stanowił "Informator filozofii polskiej" pod red. Jacka Jaśtala i in.: t. XII (Kraków 1995) i t. XL (Kraków 2004). "Informator" zawiera listę adresową polskich instytucji, gdzie prowadzone są badania lub studia filozoficzne (wraz ze spisem kadry), noty biograficzno-bibliograficzne żyjących polskich filozofów, nadane w ostatnich 10 latach tytuły i stopnie naukowe z filozofii oraz listy czasopism filozoficznych (filadelfijską, wyróżnionych przez KBN, polskich oraz internetowych), oraz indeksy: osobowy i dziedzin zainteresowania badaczy. "Informator" z 1995 wydany był z dodatkowymi opisami w języku angielskim, zawierał także spis wydanych w poprzednim dziesięcioleciu książek filozoficznych i więcej indeksów.
Adres redakcji: Instytut Filozofii UJ, ul. Grodzka 52, 31-044 Kraków.
Zespół redakcyjny tworzą obecnie: Jan Hartman (redaktor założyciel), Krzysztof Guczalski (redaktor naczelny), Steffen Huber, Jacek Rabus, Leszek Wroński.

</doc>
<doc id="835749" url="https://pl.wikipedia.org/wiki?curid=835749" title="Stare Borne">
Stare Borne

Stare Borne – osada w Polsce położona w województwie zachodniopomorskim, w powiecie koszalińskim, w gminie Bobolice przy drodze wojewódzkiej 168.
W latach 1975–1998 miejscowość położona była w województwie koszalińskim.
Od 2011 Stare Borne jest miejscowością sołecką.

</doc>
<doc id="835750" url="https://pl.wikipedia.org/wiki?curid=835750" title="Tobias Moretti">
Tobias Moretti

Tobias Moretti, właśc. Tobias Bloéb (ur. 11 lipca 1959 w Gries am Brenner) – austriacki aktor telewizyjny, teatralny i filmowy.
Życiorys.
Wczesne lata.
Urodził się w Tyrolu jako najstarszy z czwórki synów Włoszki (Moretti to nazwisko jego matki) i Austriaka, ma trzech młodszych braci – Tomasa, Cristopha i Gregora (ur. 3 stycznia 1968).
Opanował dobrze języki: niemiecki, angielski i włoski. Po ukończeniu studiów muzycznych kompozycji na University of Music and Applied Arts w Wiedniu, przeniósł się do Monachium i studiował aktorstwo w szkole Otto-Falckenberg. Opanował grę na fortepianie, akordeonie, skrzypcach, gitarze i klarnecie.
Kariera.
W latach 1984–85 związany był z Bayrische Staatsschauspiel w Monachium (Frank Baumbauer), w latach 1985–95 występował w Munich Kammerspiele (Dieter Dorn). Zdobywał znakomite recenzje, m.in. za role w przedstawieniach "Człowiek to człowiek" ("Man is Man") Bertolta Brechta, "Żaba" ("Der Frosch") Herberta Achternbuscha oraz jednej z bardziej skomplikowanych emocjonalnie sztuk szekspirowskich "Troilus i Kresyda" ("Troilus &amp; Cressida"). Odnosił także sukcesy na festiwalu teatralnym w Salzburgu.
Na małym ekranie pojawił się w telewizyjnym filmie niemieckim ZDF "Wilhelm Busch" (1986) jako młody Wilhelm Busch, uważany za praojca komiksu. Szerokie rzesze publiczności zjednał sobie rolą inspektora Richiego Mosera w austriacko-niemieckim serialu kryminalnym Sat 1 "Komisarz Rex" ("Kommissar Rex", 1994–98), w którym zastępuje zmarłego właściciela i pana tytułowego psa, owczarka niemieckiego Rexa, a z biegiem czasu rozwija się między nimi duże zaufanie i tworzą zgraną parę detektywów. Rola ta przynosiła mu zyski – 50 tys. marek (30 tys. dolarów) za odcinek – oraz została obsypana licznymi nagrodami: Bayrische Filmpreis, trzy razy Romy, Silver Tulip, Bavarian TV (1995), Złotym Lewem (1996), Nagrodą Niemieckiej Telewizji (1996), Złotym Kablem (Niemcy, 1996) i Telegatto (Włochy, 1998). Jednak po czterdziestu trzech odcinkach postać Mosera została uśmiercona i zastąpiona przez Alexandra Brandtnera (Gedeon Burkhard), a potem Marca Hoffmanna (Alexander Pschill).
W 2001 roku debiutował jako reżyser opery z muzyką Mozarta "Rozpustnik ukarany, czyli Don Juan" na festiwalu w Bregencji.
Życie prywatne.
31 sierpnia 1997 roku poślubił Julię Wilhelm (ur. 1971r.), oboistkę. Mają troje dzieci: Antonię (ur. w sierpniu 1998), Lenz Valentino (ur. w lutym 2000) i Rosę Cäcilię (ur. w lutym 2011). Zamieszkał z rodziną w Toskanii.

</doc>
<doc id="835753" url="https://pl.wikipedia.org/wiki?curid=835753" title="Boboliczki">
Boboliczki

Boboliczki – wieś w Polsce położona w województwie zachodniopomorskim, w powiecie koszalińskim, w gminie Bobolice.
W latach 1975–1998 miejscowość położona była w województwie koszalińskim.

</doc>
<doc id="835758" url="https://pl.wikipedia.org/wiki?curid=835758" title="Kazimierz Chwalibóg Żeromski">
Kazimierz Chwalibóg Żeromski

Kazimierz Chwalibóg Żeromski herbu Jelita (zm. 1662) – stolnik wileński od 1654, starosta opeski i czeczerski, marszałek konfederacji wojsk litewskich w latach 1661-1663 tzw. Związku Braterskiego, marszałek konfederacji wierzbołowskiej 1655 roku.
Porucznik husarski w chorągwi hetmana Wincentego Gosiewskiego, pułkownik królewski i regimentarz. Był uczestnikiem konfederacji tyszowieckiej w 1655 roku. Po bitwie pod Werkami w 1658 roku rozproszone chorągwie litewskie zebrały się w obozie pod Kiejdanami, gdzie wobec braku dowódcy wybrano dwóch regimentarzy, w tym Kazimierza Żeromskiego do dowództwa nad jazdą. 
Poseł sejmiku wileńskiego na sejm 1661 roku. Od 11 września 1661 roku stał na czele Związku Braterskiego, a następnie po odparciu ataków moskiewskich na obóz związkowców wziął wraz z nimi udział w bitwie pod Kuszlikami, w której Stefan Czarniecki pokonał wojska moskiewskie Iwana Chowańskiego.
W listopadzie 1662 roku Kazimierz Żeromski został porwany z Wilna i zamordowany w folwarku Dubny koło Wołpy z inicjatywy Konstantego Kotowskiego, wicemarszałka litewskich związków wojskowych, który podejrzewał go o spiskowanie z hetmanem polnym litewskim Wincentym Gosiewskim. Kotowski za ten czyn i mord na Wincentym Gosiewskim został aresztowany w maju 1663 r., a następnie skazany na karę śmierci przez ścięcie i poćwiartowanie. Wyrok wykonano przed ratuszem warszawskim 3 stycznia 1665 roku.
Nazwisko Żeromskiego pojawia się w "Potopie" Henryka Sienkiewicza – był pułkownikiem chorągwi komputowej stacjonującej na Podlasiu. Przyłączył się do konfederacji antyszwedzkiej i kandydował do godności regimentarza, którą jednak otrzymał pan Jan Onufry Zagłoba.

</doc>
<doc id="835759" url="https://pl.wikipedia.org/wiki?curid=835759" title="Aus dem Leben der Marionetten">
Aus dem Leben der Marionetten



</doc>
<doc id="835760" url="https://pl.wikipedia.org/wiki?curid=835760" title="Nowosiółki (województwo zachodniopomorskie)">
Nowosiółki (województwo zachodniopomorskie)

Nowosiółki – osada w Polsce położona w województwie zachodniopomorskim, w powiecie koszalińskim, w gminie Bobolice.
W latach 1975–1998 miejscowość położona była w województwie koszalińskim.
Zabytki.
Inne miejscowości o nazwie Nowosiółki: Nowosiółki

</doc>
<doc id="835765" url="https://pl.wikipedia.org/wiki?curid=835765" title="Różany (województwo zachodniopomorskie)">
Różany (województwo zachodniopomorskie)

Różany – (do 1945 niem. "Rosenhof") wieś w Polsce położona w województwie zachodniopomorskim, w powiecie koszalińskim, w gminie Bobolice. Wchodzi w skład sołectwa Głodowa.
W latach 1975–1998 miejscowość położona była w województwie koszalińskim.
Założenie folwarczne istniało już w XVIII w. i należało do majątku w Głodowej. Dwór wybudowano, gdy właścicielem był Goede. Od 1928 r. do końca wojny właścicielem była rodzina von Hagen.
Zabytki.
Inne miejscowości o nazwie Różany: Różany

</doc>
<doc id="835772" url="https://pl.wikipedia.org/wiki?curid=835772" title="USS Fuller (DD-297)">
USS Fuller (DD-297)

USS Fuller (DD-297) – amerykański niszczyciel typu "Clemson" służący w United States Navy po I wojnie światowej. Został nazwany od Edwarda Fullera.
"Fuller" został zwodowany 5 grudnia 1918 w Bethlehem Shipbuilding Corporation w San Francisco. Matką chrzestną była pani Gladys Sullivan. Okręt został przyjęty do służby 28 lutego 1920 z komandorem podporucznikiem R. E. Rogersem jako dowódcą.
Po dziewiczej podróży na Hawaje niszczyciel dotarł do swojego portu macierzystego w San Diego 28 kwietnia 1920 i wraz z innymi niszczycielami brał udział w ćwiczeniach w pobliżu zachodniego wybrzeża Kalifornii i Oregonu. W lutym i marcu 1923 dołączył do Battle Fleet przeprowadzającej ćwiczenia w strefie Kanału Panamskiego. Później uczestniczył w ćwiczeniach przeciwlotniczych i w eksperymentalnym wystrzeliwaniu torped w pobliżu San Diego.
W lipcu 1923 wraz ze swoim dywizjonem popłynął na północ na manewry i remont w Puget Sound Naval Shipyard. W czasie manewrów w pobliżu wybrzeża uczestniczył w katastrofie przy Przylądku Honda. 8 września okręty dywizjonu podczas mglistej nocy weszły na skały w pobliżu przylądka Honda z powodu błędu w obliczeniach nawigacyjnych. 
"Fuller" został opuszczony, wszyscy członkowie jego załogi zostali uratowani. Okręt przełamał się później na dwie części i zatonął. Oficjalnie został skreślony ze służby 26 października 1923.

</doc>
<doc id="835773" url="https://pl.wikipedia.org/wiki?curid=835773" title="Kępsko (województwo zachodniopomorskie)">
Kępsko (województwo zachodniopomorskie)

Kępsko – (niem. "Mühlenkamp") osada w Polsce położona w województwie zachodniopomorskim, w powiecie koszalińskim, w gminie Bobolice.
W latach 1975–1998 miejscowość położona była w województwie koszalińskim.
Zabytki.
Inne miejscowości o nazwie Kępsko: Kępsko

</doc>
<doc id="835774" url="https://pl.wikipedia.org/wiki?curid=835774" title="Kępsko">
Kępsko

2 miejscowości w Polsce:

</doc>
<doc id="835775" url="https://pl.wikipedia.org/wiki?curid=835775" title="Mariusz Stanisław Jaskólski">
Mariusz Stanisław Jaskólski

Mariusz Stanisław Jaskólski herbu Leszczyc (zm. 1683) – starosta stuleński i krzemieńczucki, dyplomata, strażnik wielki koronny, kasztelan sanocki od 1663 roku, później kijowski, wojewoda czernihowski, a następnie podolski od 1683 roku, właściciel terenów klucza Siedliszcze, poseł Rzeczypospolitej w Imperium Osmańskim w latach 1657–1658.
Jako senator wziął udział w sejmach: 1664/1665, 1666 (I), 1666 (II), 1676 roku.
Rodzina.
Pochodził z Wielkopolski, z zamożnej rodziny szlacheckiej Jaskólskich herbu Leszczyc, wywodzącej się z Jaskółki w ziemi kaliskiej.
Kariera wojskowa.
W 1651 roku walczył przeciw kozakom pod rozkazami Mikołaja Potockiego. Odznaczył się w bitwie pod Białocerkwią. Brał udział w bitwach pod Korsuniem, Beresteczkiem i Ochmatowem, a także w obronie Kamieńca Podolskiego w 1652. W latach 1654–1655 trzykrotnie posłował do chanów krymskich w Bakczyseraju doprowadzając w kwietniu 1654 roku do zawarcia sojuszu z Islamem III Girejem przeciw Kozakom i Carstwu Rosyjskiemu oraz sprowadzając posiłki Tatarów. Przyczynił się do przybycia do Polski oddziałów chana Mehmeda IV Gireja na czele ordy, która w 1655 roku zmusiła Chmielnickiego do poddania się Janowi Kazimierzowi po bitwie pod Jezierną. Należał do konfederacji tyszowieckiej. W 1657 roku posłował do Turcji oraz Moskwy. W imieniu Rzeczypospolitej żądał ukarania Rakoczego za najazd na Polskę w 1657. W 1659 roku został marszałkiem konfederacji wojskowej żądającej zapłaty zaległego żołdu, otrzymał od Sejmu emfiteuzę dóbr Stulna. W 1660 roku brał udział w bitwach pod Lubarem i Cudnowem, gdzie został ranny. W czasie rokoszu Lubomirskiego stał po stronie króla Jana Kazimierza. Od króla otrzymał dobra Czaple w województwie Podolskim i został kasztelanem Sanockim. W 1673 roku brał udział w bitwie pod Chocimiem. Elektor Jana III Sobieskiego z województwa ruskiego w 1674 roku.
Jego żoną została Zofia Koniecpolska, córka Aleksandra Koniecpolskiego (ok. 1585 – ok. 1630), podkomorzyca sieradzkiego.

</doc>
<doc id="835776" url="https://pl.wikipedia.org/wiki?curid=835776" title="Trzebień (powiat koszaliński)">
Trzebień (powiat koszaliński)

Trzebień – (przed 1945 r. niem. "Trebin Skathen") wieś w Polsce położona w województwie zachodniopomorskim, w powiecie koszalińskim, w gminie Bobolice.
Dwór został zbudowany na początku XX w. dla Franza Klatta. W latach 1960–1992 pełnił funkcję więzienia. Wokół dworu 2-hektarowy park krajobrazowy z przewagą drzewostanu rodzimego.
W latach 1975–1998 miejscowość położona była w województwie koszalińskim.
Inne miejscowości o nazwie Trzebień: Trzebień

</doc>
<doc id="835777" url="https://pl.wikipedia.org/wiki?curid=835777" title="Opatówek (województwo zachodniopomorskie)">
Opatówek (województwo zachodniopomorskie)

Opatówek – osada w Polsce położona w województwie zachodniopomorskim, w powiecie koszalińskim, w gminie Bobolice.
W latach 1975–1998 miejscowość położona była w województwie koszalińskim.
Inne miejscowości o nazwie Opatówek: Opatówek

</doc>
<doc id="835779" url="https://pl.wikipedia.org/wiki?curid=835779" title="Opatówek (ujednoznacznienie)">
Opatówek (ujednoznacznienie)



</doc>
<doc id="835780" url="https://pl.wikipedia.org/wiki?curid=835780" title="Labrang (gmina miejska)">
Labrang (gmina miejska)

Labrang () – miejscowość i gmina miejska w środkowych Chinach, w prowincji Gansu, w tybetańskiej prefekturze autonomicznej Gannan, siedziba powiatu Xiahe. W 2000 roku gmina miejska liczyła 12 868 mieszkańców.
Położona na wysokości ponad 2900 m n.p.m. Znajduje się w niej buddyjski klasztor Labrang, jeden z najważniejszych klasztorów szkoły Gelug. Jako jeden z nielicznych, klasztor uniknął większych zniszczeń w czasie rewolucji kulturalnej. Obecna liczba zamieszkujących go mnichów stanowi jedynie ułamek tej sprzed rewolucji.
Labrang jest zamieszkane przez Tybetańczyków, Chińczyków Han i chińskich muzułmanów Hui.
Miejscowość dzieli się na trzy części – nowoczesną dzielnicę chińsko-muzułmańską przechodzącą w tybetańską (dworzec autobusowy, liczne hotele i restauracje), klasztor Labrang i tybetańską wioskę znajdującą się za klasztorem. W ostatnich latach stała się popularna wśród zagranicznych turystów.
W marcu i kwietniu 2008 roku Labrang było jednym z miast, w których doszło do masowych protestów Tybetańczyków.

</doc>
<doc id="835784" url="https://pl.wikipedia.org/wiki?curid=835784" title="200 American">
200 American

200 American – amerykański romans filmowy w reżyserii Richarda LeMay z 2003 r.

</doc>
<doc id="835789" url="https://pl.wikipedia.org/wiki?curid=835789" title="USS Fuller">
USS Fuller

Okręty US Navy o nazwie USS "Fuller", pochodzącej, w przypadku pierwszego okrętu od kapitana Edwarda Fullera (syna), w drugim przypadku od generała Bena Hebarda Fullera (ojca):

</doc>
<doc id="835790" url="https://pl.wikipedia.org/wiki?curid=835790" title="Radwanki (województwo zachodniopomorskie)">
Radwanki (województwo zachodniopomorskie)

Radwanki – osada w Polsce położona w województwie zachodniopomorskim, w powiecie koszalińskim, w gminie Bobolice.
W latach 1975–1998 miejscowość położona była w województwie koszalińskim.
Miejscowość wchodzi w skład sołectwa Pomorzany.
Inne miejscowości o nazwie Radwanki: Radwanki

</doc>
<doc id="835791" url="https://pl.wikipedia.org/wiki?curid=835791" title="Stare Łozice">
Stare Łozice

Stare Łozice – osada w Polsce położona w województwie zachodniopomorskim, w powiecie koszalińskim, w gminie Bobolice przy drodze wojewódzkiej 171.
W latach 1975–1998 miejscowość położona była w województwie koszalińskim.

</doc>
<doc id="835793" url="https://pl.wikipedia.org/wiki?curid=835793" title="La Haye-Descartes">
La Haye-Descartes



</doc>
<doc id="835794" url="https://pl.wikipedia.org/wiki?curid=835794" title="La Haye en Touraine">
La Haye en Touraine



</doc>
<doc id="835795" url="https://pl.wikipedia.org/wiki?curid=835795" title="Ethan Mao">
Ethan Mao

Ethan Mao – kanadyjsko-amerykański thriller w reżyserii Quentina Lee z 2004 r.

</doc>
<doc id="835796" url="https://pl.wikipedia.org/wiki?curid=835796" title="Julian Święcicki">
Julian Święcicki

Julian Adolf Święcicki (ur. ok. 1850 w Kozienicach, zm. 26 stycznia 1932 w Warszawie) – polski pisarz i tłumacz z literatury hiszpańskiej, portugalskiej i francuskiej. Członek (1902-1914), wiceprezes (1912) „Komitetu budowy pomnika Fryderyka Chopina w Warszawie”, podporucznik weteran powstania styczniowego.
Życiorys.
Uczestnik powstania styczniowego, po odbyciu nauk gimnazjalnych w Warszawie studiował nauki historyczno-filologiczne w Szkole Głównej, a po jej przekształceniu – na Cesarskim Uniwersytecie Warszawskim. Po ukończeniu studiów w 1871 został sekretarzem Rady Zarządzającej Kolei Warszawsko–Wiedeńskiej, od 1888 był członkiem redakcji „Bibljoteki Warszawskiej”.
Oprócz poezji lirycznych, umieszczanych w czasopismach warszawskich, pomiędzy którymi odznacza się poemat większych rozmiarów „Opętany” (Kłosy, 1876), oraz wielu artykułów krytycznych, napisał: "„O własnej sile”" komedia wierszem w 3 aktach; "„U wrót szczęścia”" dramat wierszem w 1 akcie; "„O poetach i poezji arabskiej przed Mahometem”" (Bibljoteka Warszawska, 1878 i oddzielnie w tym samym roku); "„Przegląd literatury hiszpańskiej”" (Bibljoteka Warszawska, 1879); "„Najznakomitsi komedjopisarze hiszpańscy”", studium literackie (Ateneum, 1879); "„Przegląd najnowszej literatury włoskiej”" (Bibljoteka. Warszawska, 1880); "„Komedji wybranych Lope de Vegi”" przekład wierszem (Warszawa, 1881); "„Florentyna z Domaszewskich Włoszkowa”" (1881); "„Tryumfy orła i zaćmienia księżyca”" Józefa de la Vegi (przekład, wyd. Mathias Bersohn w dwóchsetną rocznicę odsieczy Wiednia przez króla polskiego Jana III), Warszawa 1883 r.; "„Historja literatury chińskiej, arabskiej, perskiej j japońskiej”" (t. 1 i 2 "„Dziejów literatury powszechnej”" ukazujących się w „Bibliotece najcelniejszych utworów, Warszawa 1885 r. i 1887 r.); "„Teatr na Wschodzie”" (Echo 1884); „Kobieta na Wschodzie w życiu i literaturze” (Kłosy, 1885); "„Alfred Tennyson”" (1886); "„Współcześni dramaturgowie hiszpańscy”" (1887); "„D. Emilja Castelar”" (1888); "„Historja literatury francuskiej i portugalskiej, wiek XVI i XVIII”" (1889). W 1901 roku rozpoczął na wielką skalę wydawnictwo pt. "„Historja literatury w monografjach”", z ilustracjami, oryginalnie napisana, w „Bibljotece dzieł wyborowych”; do stycznia 1903 roku ukazało się siedem tomów, obejmujących literatury: egipską, babilońską, asyryjską, chińską, japońską, arabską, indyjską, perską i żydowską.
Odznaczony Krzyżem Niepodległości z Mieczami, Krzyżem Walecznych i francuską Legią Honorową.
Pochowany na cmentarzu Powązkowskim w Warszawie w alei zasłużonych (grób 10).
Jego imię nosi ulica na warszawskim Żoliborzu.

</doc>
<doc id="835798" url="https://pl.wikipedia.org/wiki?curid=835798" title="Radwanki">
Radwanki

2 miejscowości w Polsce:

</doc>
<doc id="835802" url="https://pl.wikipedia.org/wiki?curid=835802" title="Nighthawks (film 1978)">
Nighthawks (film 1978)

Nighthawks – brytyjski dramat filmowy w reżyserii Rona Pecka z 1978.
Zarys fabuły.
Mężczyzna jest zmuszony do ukrywania swoich homoseksualnych preferencji w ciągu dnia, ale nocne życie prowadzi jawnie homoseksualne.
Epizodyczną rolę zagrał w filmie Derek Jarman, reżyser kina queerowego. Film nakręcono w Londynie.

</doc>
<doc id="835803" url="https://pl.wikipedia.org/wiki?curid=835803" title="Acarapis woodi">
Acarapis woodi



</doc>
<doc id="835805" url="https://pl.wikipedia.org/wiki?curid=835805" title="Daniel Goldin">
Daniel Goldin

Daniel Saul Goldin (ur. 23 lipca 1940 w Nowym Jorku) – administrator amerykańskiej agencji kosmicznej NASA od 1 kwietnia 1992 do 17 listopada 2001. Funkcję tę pełnił przez trzy kolejne kadencje George’a Busha i Billa Clintona.
Życiorys.
Uzyskał licencjat z zakresu nauk ścisłych (budowa maszyn) w City College of New York. Swoją karierę w NASA rozpoczął w 1962 w Lewis Research Center w Cleveland w stanie Ohio i tam pracował nad badaniami dotyczącymi napędów impulsowych do załogowych podróży międzyplanetarnych. Przez dwadzieścia pięć lat pracował w TRW Space and Technology Group w Redondo Beach, został wiceprezydentem i dyrektorem generalnym tej firmy. Kierował projektami na rzecz amerykańskiej obronności oraz zarządzał produkcją zaawansowanych telekomunikacyjnych statków kosmicznych, technologii kosmicznych i instrumentów naukowych.
Dzięki jego pomysłom NASA zdołała ograniczyć koszty eksploracji kosmosu. Pod jego nadzorem znalazły się między innymi takie misje jak Mars Pathfinder czy naprawa teleskopu Hubble'a oraz misje na ISS. Największy rozgłos uzyskał jednak wtedy, gdy znaleziono meteoryt marsjański na Antarktydzie, który mógł zawierać ślady życia na Marsie. Dzięki Goldinowi udało się znacznie ograniczyć koszty wypraw kosmicznych.
W 2005 założył firmę The Intellisis Corporation, którą nadal prowadzi.

</doc>
<doc id="835809" url="https://pl.wikipedia.org/wiki?curid=835809" title="Pieszków (Dobroszów)">
Pieszków (Dobroszów)

Pieszków – przysiółek wsi Dobroszów w Polsce, położony w województwie dolnośląskim, w powiecie legnickim, w gminie Chojnów.
W latach 1975–1998 przysiółek należał administracyjnie do województwa legnickiego.

</doc>
<doc id="835812" url="https://pl.wikipedia.org/wiki?curid=835812" title="Aculus fockeui">
Aculus fockeui



</doc>
<doc id="835813" url="https://pl.wikipedia.org/wiki?curid=835813" title="Aculus schlechtendali">
Aculus schlechtendali



</doc>
<doc id="835815" url="https://pl.wikipedia.org/wiki?curid=835815" title="Eriophyes piri">
Eriophyes piri



</doc>
<doc id="835816" url="https://pl.wikipedia.org/wiki?curid=835816" title="Ranunculus bulbosus">
Ranunculus bulbosus



</doc>
<doc id="835817" url="https://pl.wikipedia.org/wiki?curid=835817" title="Eriophyes tiliae">
Eriophyes tiliae



</doc>
<doc id="835818" url="https://pl.wikipedia.org/wiki?curid=835818" title="Gołocin">
Gołocin



</doc>
<doc id="835819" url="https://pl.wikipedia.org/wiki?curid=835819" title="Samson i Dalila (obraz Petera Paula Rubensa)">
Samson i Dalila (obraz Petera Paula Rubensa)

Samson i Dalila – obraz namalowany w 1609 rzekomo przez flamandzkiego artystę barokowego, Petera Paula Rubensa, który obecnie znajduje się w zbiorach National Gallery w Londynie. Dzieło obrazuje motyw zaczerpnięty ze Starego Testamentu – legendę o Izraelicie Samsonie i Dalili z wrogiego Żydom plemienia Filistynów – opowieść o miłości i zdradzie.
Namalowanie dzieła zlecił prawdopodobnie Nicolaas Rockox, burmistrz Antwerpii (Belgia) – dla ratusza miasta.
Według Katarzyny Pisarek obraz ten nie jest autostwa Rubensa, także autorzy strony afterrubens.org podważają autentyczność tego obrazu.

</doc>
<doc id="835824" url="https://pl.wikipedia.org/wiki?curid=835824" title="Admiral Scheer">
Admiral Scheer

Admiral Scheer – niemiecki krążownik ciężki typu "Deutschland" z okresu II wojny światowej. Wraz z bliźniaczymi jednostkami: „Lützow” i „Admiral Graf Spee” określany jako „pancernik kieszonkowy”. Okręt nazwano imieniem admirała Reinharda Scheera – dowódcy niemieckich sił morskich podczas bitwy jutlandzkiej w 1916.
Historia i służba.
Budowa.
Decyzję o budowie okrętu mającego zastąpić stary pancernik „Lothringen” zatwierdził Reichstag w 1930 niewielką większością głosów. Kontrakt na budowę jednostki, która otrzymała tymczasowe oznaczenie "Panzerschiff B/Ersatz Lothringen", przyznano stoczni Reichmarinewerft w Wilhelmshaven.
Stępkę pod jednostkę położono 25 czerwca 1931. Wodowanie miało miejsce 1 kwietnia 1933. Tego dnia jednostce nadano nazwę „Admirał Scheer”, a matką chrzestną była córka admirała, którego imieniem nazwano okręt.
Hiszpańska wojna domowa.
Pierwszą misją „Admiral Scheer” była rozpoczęta w lipcu 1936 ewakuacja niemieckich cywilów z objętej wojną domową Hiszpanii. 31 maja 1937 ostrzelał republikańskie pozycje w Almerii w odwecie za atak lotniczy przeprowadzony dwa dni wcześniej na siostrzaną jednostkę „Deutschland”.
II wojna światowa.
Wybuch wojny zastał okręt w Wilhelmshaven, gdzie 4 września 1939 r. został po raz pierwszy zbombardowany przez samoloty RAF. Niemiecka jednostka nie poniosła jednak żadnych uszkodzeń.
W październiku 1940 roku krążownik został wysłany w rejs rajderski na Ocean Atlantycki, trwający do 1 kwietnia kolejnego roku. 23 października 1940 opuścił Gotenhafen (okupacyjna nazwa Gdyni) i udał się do Brunsbüttel, które zostało wybrane jako punkt oczekiwania na nowe rozkazy.
1 listopada niezauważony przedarł się na północny Atlantyk przez Cieśninę Duńską, kosztem dwóch marynarzy zmytych z pokładu. Tam 5 listopada, dzięki informacjom wywiadu, napotykał konwój HX-84 płynący z Halifaksu w Nowej Szkocji, który był osłaniany jedynie przez krążownik pomocniczy HMS „Jervis Bay”. Najpierw tego dnia „Scheer” zatopił samotny statek „Mopan”, po zdjęciu z niego załogi, po czym wykrył konwój. Dowódca krążownika, komandor Edward Fegen podjął decyzję o obronie konwoju. „Admiral Scheer” otworzył ogień ze swych dział kalibru 280 mm. W odległości 10 Mm wywiązała się walka, w wyniku której krążownik pomocniczy po 22 minutach zatonął. Sam „Admiral Scheer” nie został trafiony. Walka „Jervis Bay” umożliwiła jednak rozproszenie w tym czasie konwoju tak, że niemiecki krążownik z 37 statków odnalazł tylko siedem, z czego zatopił pięć i jeden uszkodził, a ostrzelany statek pasażerski „Rangitiki” zdołał uciec. Do celu dotarły 32 statki (w tym polskie „Morska Wola” i „Puck”). Atak wywołał jednak duże zakłócenie ruchu konwojowego między Ameryką a Wielką Brytanią, który przywrócono w pełni dopiero 17 listopada. Podjęto poszukiwania niemieckiego okrętu, które jednak okazały się nieskuteczne, a sam „Admiral Scheer” zmienił obszar działania na środkowy Atlantyk.
14 listopada „Scheer” uzupełnił zapasy ze statku zaopatrzeniowego „Nordmark”, po czym do kolejnego spotkania z „Nordmarkiem” 14 grudnia, napotkał i zatopił dwa statki. Przechodząc w grudniu 1940 na południowy Atlantyk, zdobył dwa statki (w tym jeden „Duquesa” z żywnością) i zatopił dwa dalsze w Zatoce Gwinejskiej. W lutym 1941 roku okręt przeszedł na Ocean Indyjski i w dniach 20-22 lutego na północ od Madagaskaru zatopił trzy statki i zdobył jeden. Tam zmylił pościg Royal Navy i 1 kwietnia 1941 powrócił tą samą drogą do Kilonii. W czasie tego rajdu w sumie zatopił krążownik pomocniczy i 13 statków, a 3 dalsze zdobył, o łącznej pojemności 113 213 BRT, ponadto uszkodził dwa statki. Był to najskuteczniejszy rejs rajderski pojedynczego okrętu niemieckiego podczas tej wojny. Od września 1941 w składzie Floty Bałtyckiej działał na Morzu Alandzkim, blokując marynarkę radziecką.
W 1942 stacjonował w Norwegii i działał na północy. Między innymi uczestniczył w operacji "Wunderland", której celem było sparaliżowanie radzieckiej żeglugi na wodach arktycznych.
W 1943 przebywał na Morzu Bałtyckim. W październiku 1944 okręt ogniem swojej artylerii wspierał oddziały niemieckie walczące na półwyspie Sõrve (wyspa Sarema, obecnie Estonia) w ramach operacji desantowej Armii Czerwonej "Moonsund" polegającej na wyparciu wojsk III Rzeszy z archipelagu Wysp Moonsundzkich. W tym też czasie atakowany był kilkakrotnie przez radzieckie lotnictwo, nie ponosząc jednak żadnych uszkodzeń. Niemiecki okręt wspierał walczące wojska w strefie przybrzeżnej do marca 1945, kiedy to musiał wycofać się z walki z powodu rozkalibrowania intensywnie używanej artylerii. By przywrócić jednostce zdolność bojową, wysłano ją na remont do Kilonii.
9 kwietnia 1945 krążownik poszedł na dno (po g. 22.45), zatopiony bombami lotniczymi w basenie stoczni Deutsche Werke w Kilonii. Przewrócony do góry dnem został częściowo złomowany (do lipca 1945 wydobyto metale kolorowe), resztę wraku zasypano gruzem i ziemią.
Dzwon okrętowy znajduje się do dzisiaj w Muzeum Marynarki w Wilhelmshaven.

</doc>
<doc id="835827" url="https://pl.wikipedia.org/wiki?curid=835827" title="Świdrowiec amerykański">
Świdrowiec amerykański

Świdrowiec amerykański ("Trypanosoma cruzi") – kinetoplastyd z rodziny świdrowców należący do królestwa protista występujący w Ameryce Środkowej i Ameryce Południowej. U zwierząt, w tym człowieka wywołuje pasożytniczą chorobę Chagasa. W postaci trypomastigota trypanosoma występuje w osoczu krwi człowieka, natomiast w postaci amastigota występuje w komórkach układu siateczkowo-śródbłonkowego. Rezerwuar stanowią tutaj zwierzęta dzikie jak i domowe. Przenosicielem są pluskwiaki - to poprzez kał tych pasożytów zawierający metacykliczne trypomastigota zaraża się człowiek wcierając go przez spojówkę, uszkodzoną skórę bądź błonę śluzową jamy ustnej. Istnieje także zagrożenie wystąpienia zakażenia u noworodków poprzez ssanie mleka karmiącej matki.

</doc>
<doc id="835828" url="https://pl.wikipedia.org/wiki?curid=835828" title="Aimée &amp; Jaguar (film)">
Aimée &amp; Jaguar (film)

Aimee i Jaguar (niem. "Aimée und Jaguar", ang. "Aimée &amp; Jaguar") – niemiecki melodramat wojenny z 1999 roku w reżyserii Maxa Färberböcka. Scenariusz oparty został na podstawie powieści Eriki Fischer pod tym samym tytułem.

</doc>
<doc id="835830" url="https://pl.wikipedia.org/wiki?curid=835830" title="Aimée i Jaguar">
Aimée i Jaguar



</doc>
<doc id="835831" url="https://pl.wikipedia.org/wiki?curid=835831" title="Aimée und Jaguar">
Aimée und Jaguar



</doc>
<doc id="835833" url="https://pl.wikipedia.org/wiki?curid=835833" title="Quinn Cummings">
Quinn Cummings

Quinn Cummings (ur. 13 sierpnia 1967 w Los Angeles, Kalifornia) – amerykańska aktorka dziecięca, nominowana, w 1978 roku, do Oscara w kategorii "Najlepsza aktorka drugoplanowa" za rolę w filmie Herberta Rossa "Dziewczyna na pożegnanie".
Przed kamerami zadebiutowała w 1975 roku, rolą w filmie telewizyjnym "Big Eddie". W 1977 wybrana została do obsady filmu "Dziewczyna na pożegnanie", jej partnerami byli m.in. Richard Dreyfuss oraz Marsha Mason. Rola ta przyniosła młodej aktorce, prócz sławy, liczne nagrody, m.in. najważniejsze: nominacje do Złotego Globu oraz Oscara. W chwili ogłoszenia nominacji Quinn Cummings, mająca zaledwie 10 lat i 6 miesięcy, była trzecią najmłodszą w historii aktorką nominowaną do tej nagrody. Młodsze były od niej w chwili ogłoszenia nominacji były tylko Tatum O’Neal (10 lat i 3 miesiące) oraz Mary Badham (10 lat i 4 miesiące).
W 1978 młoda gwiazda dołączyła do obsady emitowanego od dwóch sezonów serialu "Family". W ciągu trzech lat wystąpiła w 36 odcinkach cyklu, zdobywając dwie nominacje (1980 oraz 1981-wygrana) do Nagrody Młodych. W 1991, gościnnym występem w serialu "Blossom", Quinn Cummings zakończyła karierę aktorską. Świat usłyszał o niej ponownie w 2005 roku, za sprawą prowadzonego przez nią bloga na łamach którego, stojąc na pozycji trzydziestoletniej matki, komentowała amerykańską rzeczywistość.

</doc>
<doc id="835835" url="https://pl.wikipedia.org/wiki?curid=835835" title="Wielokąt prosty">
Wielokąt prosty

Wielokąt prosty - wielokąt, którego boki tworzą zamkniętą łamaną (z czego wynika, że jest figurą spójną bez dziur), a dwa jego boki mają punkt wspólny tylko, gdy są sąsiadami.
Wielokąt prosty jest krzywą Jordana i jako taki rozdziela płaszczyznę na dwie spójne, rozłączne części.
Przykład wielokąta który nie jest prosty: pentagram.

</doc>
<doc id="835842" url="https://pl.wikipedia.org/wiki?curid=835842" title="Emmanuel Lubezki">
Emmanuel Lubezki

Emmanuel Lubezki, właśc. Emmanuel Lubezki Morgenstern (ur. 30 listopada 1964 w Meksyku) – meksykański operator filmowy, zdobywca Oscara za najlepsze zdjęcia do filmów: "Grawitacja" (2013), "Birdman" (2014) i "Zjawa" (2015).
Począwszy od swojego debiutu, w 1985 (krótkometrażówką "Sera por eso que la quiero tanto"), Emmanuel Lubezki pracował przy stworzeniu przeszło 30 filmów. Współpracował m.in. z Timem Burtonem, Terrence'em Mallickiem, Mikiem Nicholsem oraz Michaelem Mannem, istotne wydają się jednak wyniki pracy z innym Meksykaninem, reżyserem Alfonso Cuarónem. Drugi – po "Sólo con tu pareja –" z sześciu nakręconych wspólnie filmów ("Mała księżniczka") przyniósł uznanemu już w ojczyźnie, ale niedocenianemu dotychczas w Stanach, Lubezkiemu, debiutancką nominację do Oscara, czyniąc go jednym z najbardziej uznanych operatorów Hollywood.
Nominowany do Oscara między innymi za filmy: "Jeździec bez głowy" (1999), "Podróż do Nowej Ziemi" (2006), "Ludzkie dzieci" (2007), "Drzewo życia" (2011), aż w 2014 roku doczekał się statuetki za najlepsze zdjęcia do filmu "Grawitacja", a w 2015 roku kolejnej za film "Birdman". Trzecią statuetkę z rzędu zdobył w 2016 za film "Zjawa".

</doc>
<doc id="835843" url="https://pl.wikipedia.org/wiki?curid=835843" title="Język laal">
Język laal

Język laal (nazwa własna: "yəw láà:l") – niesklasyfikowany język używany przez 749 osób (dane z 2000 roku) w czadyjskim regionie administracyjnym Moyen-Chari w trzech wsiach: Gori ("lá"), Damtar ("ual") i Mailao, położonych nad rzeką Szari. Laal może być językiem izolowanym, który stanowiłby pozostałość po bliżej nieokreślonej grupie języków, używanych dawniej w środkowej Afryce. Język nie ma formy pisemnej (istnieje jedynie transkrypcja dokonana przez językoznawców). Według Davida Farisa, czadyjskiego członka SIL, język laal jest zagrożony wymarciem, ponieważ większość użytkowników w wieku poniżej 25 roku życia stopniowo przejmuje bardziej rozpowszechniony w tamtych okolicach język bagirmi.
Naukowcy po raz pierwszy zainteresowali się językiem laal w 1977 roku, ze względu na badania terenowe Pascala Boyeldieu w 1975 i 1978 roku. Jego badania oparte były głównie na jednym użytkowniku tego języka o nazwisku Kadi M. Djouam Damtar.
Użytkownicy i status języka.
Osoby używające języka laal to przede wszystkim rybacy i rolnicy, trudniący się ponadto sprzedażą soli pozyskiwanej z popiołów palm "Hyphaena thebaica" i "Vossia cuspidata". Podobnie jak ich sąsiedzi Niellim ludzie ci zajmowali się dawniej wypasem bydła, lecz utracili stada pod koniec XIX wieku. Obecnie są to przeważnie muzułmanie, jednak do drugiej połowy XX wieku byli to głównie wyznawcy tradycyjnej lokalnej religii – "Yondo". Obszar jest słabo rozwinięty; w Gori i Damtar działają szkoły koraniczne, jednak najbliższa szkoła państwowa znajduje się w odległości siedmiu kilometrów. W całym regionie nie ma żadnej przychodni medycznej (stan na 1995 rok).
Dawniej w Damtar używano odrębnego dialektu, zwanego Laabe ("la:bé"). W 1977 roku dialektu tego używały już jednak tylko dwie lub trzy osoby. Został on zastąpiony przez dialekt z Gori przyniesiony tu przez dwie rodziny, które przeniosły się tu w XIX wieku w ucieczce przed wojną. Nie są znane żadne inne dialekty języka laal.
Zgodnie z czadyjskim prawem laal posiada status języka mniejszościowego, podobnie jak i inne lokalne języki kraju. Chociaż w uchwalonej w 1996 roku konstytucji Czadu pojawia się zapis, że „prawo zapewnia warunki promowania i rozwoju języków mniejszościowych”, języków tych nie używa się w szkołach, podczas oficjalnych spotkań (politycznych, dyplomatycznych), zasadniczo nie są także używane w prasie (niektóre spośród bardziej rozpowszechnionych języków mniejszościowych używane są jednak w radiu).
Klasyfikacja.
Laal jest językiem niesklasyfikowanym, jednak widoczny jest znaczny wpływ języków adamawa-ubangi (szczególnie języków bua) i, w mniejszym stopniu, czadyjskich. W 1982 roku Pascal Boyeldieu stwierdził, że „(...) klasyfikacja jest problematyczna. Chociaż język ten wykazuje pewne leksykalne, a zwłaszcza morfologiczne cechy łączące go z językami bua, to w wielu przypadkach pojawiają się radykalne różnice, niekiedy wskazujące raczej na związki z bliską geograficznie rodziną czadyjską”. W 2003 roku Roger Blench wyraził podobną opinię, twierdząc, że „(...) słownictwo i morfologia wydają się częściowo zapożyczone z języków czadyjskich, częściowo z adamawa i częściowo z innego, nieznanego źródła, być może pierwotnej, wymarłej obecnie warstwy językowej tych terenów”. Jest to druga ewentualność, która budzi szczególne zainteresowanie. Jeśli okaże się, że jest prawdziwa, laal może być jedyną pozostałością po językach używanych w Afryce Środkowej przed ekspansją głównych afrykańskich rodzin językowych – afroazjatyckiej, nilo-saharyjskiej i nigero-kongijskiej.
Laal zawiera wiele zapożyczeń z języka bagirmi, ponieważ tereny w okolicach jeziora Czad były przez kilka wieków częścią Imperium Baguirmi (ze stolicą w Korbolu). Ponadto prawie wszyscy użytkownicy laal jako drugim językiem posługują się także niellim i przynajmniej 20–30% zaświadczonego słownictwa laal wykazuje podobieństwa do tego języka. Częściowo za sprawą islamu w języku laal pojawiło się także wiele zapożyczeń z języka arabskiego.
Fonetyka i fonologia.
Poniżej przedstawiono głoski w języku laal z użyciem symboli międzynarodowego alfabetu fonetycznego.
Spółgłoski.
Spółgłoski iniektywne, zwarte prenazalizowane i głoska [] występują tylko w nagłosie wyrazu. Spółgłoski zwarte bezdźwięczne oraz [] nie mogą znajdować się na końcu sylaby. // występuje tylko w pozycji między samogłoskami i na końcu wyrazu. // pojawia się wyłącznie w wyrazach zapożyczonych i niektórych liczebnikach. Spółgłoski zwarte prenazalizowane i spółgłoska iniektywna // występują niezmiernie rzadko.
Samogłoski.
System samogłosek w sylabach nienagłosowych jest następujący: //, //, //, //, //, //, // oraz dyftong // bez rozróżnienia długości. W sylabach nagłosowych system ten jest jednak dużo bardziej skomplikowany – występuje rozróżnienie długości oraz następujące dyftongi: //, //, // (jakkolwiek ostatnie dwa występują tylko jako morfologicznie uwarunkowane warianty // i // i być może trafniejsze jest postrzeganie ich jako alofonów). Poza tym // występuje bardzo rzadko. Boyeldieu przytoczył tu jako przykład wyraz "mỳlùg", co po polsku oznacza "czerwoni".
Rozróżnia się trzy rodzaje tonów: wysoki (á), średni (a) oraz niski (à). Kombinacje tych poziomów intonacji mogą występować na pojedynczych samogłoskach, co w rezultacie powoduje występowanie tonów opadających i wznoszących. Takie przypadki przedstawione zostały w transkrypcji przez powtórzenie samogłoski (np. àá). Samogłoski długie zaznaczane są tylko poprzez dopisanie dwukropka (np. "a:").
Przyrostki mogą wywoływać jeden z czterech rodzajów przegłosu samogłosek w wyrazach, do których są przyłączane: wznoszący (zmienia //, //, // w [], [], []), obniżający (zmienia //, //, // w [], [], []), obniżająco-zaokrąglający (zmienia // i // w []; // oraz // w []; //, // i // w []) oraz wznosząco-zaokrąglający (zmienia // i // w []; // i // w []; //, // i // w []). Transkrybuje się je w sekcji przyrostka odpowiednio jako ↑, ↓, , . W niektórych czasownikach a/ə ulega „zawyżeniu” do [] zamiast do [].
W przyrostkach [] i [] podlegają harmonii samogłosek: zmieniają się odpowiednio w [] i [], jeśli poprzedzającą samogłoską jest [], [] lub []. Podobnie [] podlega harmonii spółgłosek i zmienia się w [] po rdzeniach zawierających []. Przyrostki z neutralnym tonem samogłoski przejmują ton ostatniej samogłoski wyrazu, do którego są przyłączane.
Gramatyka.
Składnia.
Typowy szyk zdania przedstawia się jako: podmiot – (partykuła czasownikowa) – czasownik – dopełnienie – przysłówek; przyimek – rzeczownik; "possessum" – "possessor"; rzeczownik – przymiotnik. Rzeczownik może stać na początku, gdy stanowi temat zdania. Zobacz sekcje „Przykłady zdań” i „Spójniki”, ilustrujące składnię zdania.
Rzeczowniki.
Rzeczowniki mają formy liczby mnogiej i liczby pojedynczej
(ta druga bywa w niektórych przypadkach określana raczej jako "singulativum"), przy czym formy liczby mnogiej są trudne do przewidzenia: "kò:g" „kość” &gt; "kuagmi" „kości”, "tuà:r" „kurczę” &gt; "tò:rò" „kurczęta”, "aw" „głód” &gt; "ə̀wə́r" „głody”, „okresy głodu”. Rzeczowniki nie mają określonego rodzaju, jednak – podobnie jak w języku angielskim – trzy naturalne rodzaje (męski, żeński i nieosobowy) są rozróżniane przez zaimki.
Istnieją dwa rodzaje dzierżawczości:
Jeśli jednak "possessor" wyrażony jest zaimkiem, wówczas w pierwszym wypadku zachodzi w nim przegłos samogłoskowy, a w drugim wypadku używa się form przyimkowych (mówi się, że coś jest „u kogoś” / „u czegoś”) oraz opcjonalnie wyrazu łączącego: "na:ra á e:" „mój mąż” („mąż – wyraz łączący – u-mnie”), "mùlù" „jej oko” („oko-jej” od "mla" „oko”). Niektóre rzeczowniki (e.g. "páw-" „przyjaciel”) występują tylko w połączeniu z zaimkami i nie mają samodzielnej formy. Fenomen ten występuje w wielu innych językach, np. w językach andamańskich, zazwyczaj w przypadku słów określających relacje międzyludzkie. Odpowiednie przyrostki podano w sekcji zaimki.
Rzeczownik oznaczający wykonawcę jakiejś czynności lub kogoś, kto kimś jest lub coś posiada, może zostać utworzony przy użyciu przedrostka "màr", oznaczającego w przybliżeniu „on (ona/ono), który... / on czegoś”: "màr jùgòr" „właściciel ziemi” („on ziemi”; „człowiek ziemi”), "màr ce" „rolnik” ("ce" = „uprawiać ziemię”; "màr ce" = „on, który uprawia”), "màr pál" „rybak” ("pál" = „łowić ryby”).
Zaimki.
Zaimki osobowe.
W poniższej tabeli uwidoczniono rozróżnienie na „my” inkluzywne i „my” ekskluzywne, istniejące w wielu językach świata (ale nie w języku polskim), oraz rozróżnienie rodzaju gramatycznego zaimka „ja” w niektórych formach. Nieżywotne formy liczby mnogiej zostały w mowie młodszego pokolenia przeważnie zastąpione formami żywotnymi – poniżej podano jednak pełną odmianę. Paradygmat fleksyjny zaimka w funkcji dopełnienia czasownika jest dosyć złożony; w poniższej tabeli podano tylko dwa z jego kilku zestawów allomorfów.
Zaimki pytające.
"jé" „co?”, "è" „kto?”, "é" „gdzie?”, "s̀g" „ile?”.
Przyimki.
Przyimki poprzedzają rzeczowniki (lub leksemy o podobnej funkcji): "g̀ pə:l" „w wiosce” / „do wioski”, "ḱ jà:ná" „przy nim”.
Czasowniki.
Czasowniki nie odmieniają się przez osoby ani rodzaje, ale niektóre (około jednej czwartej zaświadczonych czasowników) odmieniają się przez liczby: "no kaw" „człowiek je”, "mùáŋ kw" „ludzie jedzą”. Forma liczby mnogiej czasownika jest trudna do przewidzenia, ale często tworzy się ją przy pomocy przegłosu (zwykle przez zwiększenie wysokości samogłoski) i niekiedy przez dodanie przyrostka "-i()" lub "-" i zmianę intonacji. Czasownik przybiera jednak określoną formę, w zależności od dopełnienia bliższego. Przyłącza się do niego przyrostki osobowe, wskazujące zaimkowe dopełnienie bliższe; czasownik zwykle ulega także zmianom, kiedy niezaimkowe dopełnienie bliższe dodawane jest do jego formy przechodniej z samogłoską wygłosową o niskim tonie (tworzonej podobnie do formy „dośrodkowej”, opisanej niżej). Na przykład: "à ná ká" „on zrobi”; "à ná kàrà ḿná" „on zrobi coś”; "à kú na:ra" „on widzi mężczyznę”; "à kúù:rùúŋ" „on widzi was”.
Istnieją trzy formy podstawowe czasownika: prosta, „dośrodkowa” i „uczestnicząca” (według terminologii Boyeldieu). Forma prosta używana jest w czasie teraźniejszym prostym i w trybie rozkazującym, np. "à duàg jə́w gə̀m" „on idzie wzdłuż brzegu rzeki” (dosł. „on schodzić ujście brzeg rzeki.”). Forma „dośrodkowa” wyraża czynność skierowaną do mówiącego, zarówno w znaczeniu przestrzennym – ruch w kierunku mówiącego – jak i czasowym – czynność trwającą do chwili mówienia; tworzy się ją głównie przez dodanie samogłoski (często, choć nie zawsze, jest to samogłoska identyczna z wygłosową samogłoską czasownika), np. "à duàgà jə́w gə̀m" „on idzie wzdłuż brzegu rzeki (w moim kierunku)”. Forma „uczestnicząca” – tworzona zasadniczo tak jak „dośrodkowa”, ale z samogłoską wygłosową o wysokim tonie – oznacza zazwyczaj pominięte dopełnienie lub narzędzie, np. "à sá a:g à s̀ŕ su" „on bierze tykwę i pije nią (z niej) wodę” [dosł. „on brać tykwa on pić-(forma uczestnicząca) woda”].
Bezpośrednio przed czasownikiem może być umieszczona partykuła, wskazująca na inną formę niż prosty czas teraźniejszy; do partykuł takich zaliczają się: "ná" (l.mn. "ní") wskazująca na czas przyszły, "taá:/teé:" (l.mn. "tií:"), oznaczająca czynność ciągłą, "wáa:" (l.mn. "wíi:") oznaczająca ruch, "náa:" (l.mn. "níi:"), będąca najwyraźniej połączeniem "ná" i "wáa:", "mà" (l.mn. "mì") oznaczająca przymus, "ḿ" oznaczająca mowę zależną (najwyraźniej ewidencjalność), "ḿnà" (l.mn. "mínì") wyrażająca zamiar, "kò" oznaczająca czynność wielokrotnie powtarzaną (zwyczaj), "ə́l" lub "ga" (l.mn. "gi") oznaczająca czynność niedokonaną oraz "wó" (zawsze łącznie z "àle" po czasowniku) oznaczająca możliwość (brak pewności).
Formy strony bierno-medialnej (bierno-zwrotnej) /zob. strona medialna/ mogą być tworzone od czasowników przechodnich przez dodanie przyrostka "-↑́": np. "no siár sà:b" „ktoś porwał ubranie” → "sà:b séŕ" „ubranie porwało się”. Przy odwrotnej operacji – tworzeniu czasowników przechodnich od nieprzechodnich – zachodzi czasem zmiana tonów albo zmiana postaci liczby mnogiej.
Od niektórych czasowników, głównie nieprzechodnich, tworzy się rzeczowniki odczasownikowe poprzez dodanie przyrostka – (samogłoska)"l", czasem z przegłosem i zmianą tonu, np. "wal" „padać” &gt; "wàlál" „upadek” (dosł. „padanie”), "sùbá" „kłamać” &gt; "śblál" (l.mn. "súb̀r") „kłamstwo” (dosł „kłamanie”). Spółgłoska "l" zmienia się tutaj w "n" w sąsiedztwie spółgłoski nosowej lub w "r" w sąsiedztwie "r", np. "man" „dobrze smakować” → "manan" „dobry smak” (dosł. „dobre smakowanie”).
Przymiotniki.
Przymiotniki najwyraźniej nie tworzą w języku laal samodzielnej kategorii gramatycznej; we wszystkich użyciach zachowują się jak czasowniki, np.
"gò: ì:r" „koza jest czarna” (dosł. „koza czerni się”). W użyciu atrybutywnym stosuje się tutaj najczęściej zdanie podrzędne: "gò: má ì:r" „czarna koza” (dosł. „koza, która się czerni”.)
Liczebniki.
Liczebniki w języku laal to: "̀d́l" „jeden”, "isi" „dwa”, "isan" „cztery”. Żadne inne liczebniki nie są wprost wymienione w dotychczas opublikowanych pracach.
Przysłówki.
Przysłówki występują zasadniczo na końcu zdania. Niektóre ważne przysłówki podano poniżej:
Przysłówki miejsca:
Przysłówki czasu:
Modulanty.
Do najważniejszych modulantów zaliczają się:
Spójniki.
Pod względem składni spójniki dzielą się na pięć typów:

</doc>
<doc id="835844" url="https://pl.wikipedia.org/wiki?curid=835844" title="Dick Pope">
Dick Pope

Dick Pope (ur. 1947 w Bromley w hrabstwie Kent) - brytyjski operator filmowy znany głównie ze współpracy z reżyserem Mikiem Leighem, nominowany w 2007 roku do Oscara za zdjęcia do filmu "Iluzjonista" (w reżyserii Neila Burgera). Zdobywca nagrody specjalnej (1999) oraz Złotej (1996 za "Sekrety i kłamstwa" oraz 2004 za "Vera Drake") i Srebrnej Żaby (2006 za "Iluzjonista") na Międzynarodowym Festiwalu Sztuki Autorów Zdjęć Filmowych Camerimage.

</doc>
<doc id="835846" url="https://pl.wikipedia.org/wiki?curid=835846" title="Ordis">
Ordis

Ordis – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 8,52 km². Zgodnie z danymi INE, w 2005 roku liczba ludności wynosiła 347, a gęstość zaludnienia 40,73 osoby/km². Wysokość bezwzględna gminy równa jest 98 metrów. Współrzędne geograficzne gminy to 42°13'13"N, 2°54'31"E.
Miejscowości.
W skład gminy Ordis wchodzą dwie miejscowości, w tym miejscowość gminna o tej samej nazwie:

</doc>
<doc id="835848" url="https://pl.wikipedia.org/wiki?curid=835848" title="Guillermo Navarro">
Guillermo Navarro

Guillermo Navarro (ur. 1955 w mieście Meksyk) – meksykański operator filmowy znany głównie ze współpracy z Robertem Rodriguezem, Quentinem Tarantino oraz Guillermo del Toro. Laureat Oscara, Złotej Żaby festiwalu Camerimage oraz nagrody Goya 2007 za zdjęcia do filmu "Labirynt fauna".

</doc>
<doc id="835851" url="https://pl.wikipedia.org/wiki?curid=835851" title="Torill Kove">
Torill Kove

Torill Kove (ur. 25 maja 1958 w Hamar) – norweska reżyserka i scenarzystka, twórczyni filmów animowanych. Od 1982 mieszka na stałe w Montrealu.
Była po raz pierwszy nominowana do Oscara za najlepszy krótkometrażowy film animowany za film "Moja babcia prasowała królewskie koszule" (1999). Zdobyła statuetkę w tej kategorii za animację "Duński poeta" (2006). Swoją trzecią nominację otrzymała za "Ja i mój rower" (2014).

</doc>
<doc id="835852" url="https://pl.wikipedia.org/wiki?curid=835852" title="Weronika Książkiewicz">
Weronika Książkiewicz

Weronika Książkiewicz (ur. 21 marca 1981 w Moskwie) – polska aktorka.
Życiorys.
Jest córką choreografki i tancerki baletowej Beaty Książkiewicz oraz Fiodora Lewina, Rosjanina pochodzącego z Moskwy. Uczęszczała do XX LO w Poznaniu do klasy o profilu teatralnym. W 2005 ukończyła studia na Wydziale Aktorskim PWSFTviT w Łodzi.
W 2005 zadebiutowała w teatrze rolą Józi w spektaklu "Poszaleli" Aleksandra Fredry wystawianym na scenie Teatru Nowego im. Kazimierza Dejmka w Łodzi. Występowała w teatrach: Nowym w Łodzi (2005–2007), „Bagatela” im. Tadeusza Boya-Żeleńskiego (2006), 6. Piętro w Warszawie (2010), Capitol (2012) oraz Teatrze Komedia (od 2016).
W 2008 uczestniczyła w drugiej edycji programu rozrywkowego TVP2 "Gwiazdy tańczą na lodzie" i w jednym z odcinków "Fort Boyard". W 2009 miała uczestniczyć w dziewiątej edycji programu TVN "Taniec z gwiazdami", jednak w trakcie treningów zdiagnozowano u niej nowotwór kręgosłupa, dlatego w pierwszym odcinku zrezygnowała z udziału w konkursie z powodów zdrowotnych, po czym pomyślnie przeszła operację wycięcia nerwiaka. Pojawiła się na okładce magazynu „Playboy” z grudnia 2008.
Życie prywatne.
W 2008 związała się z przedsiębiorcą Krzysztofem Latkiem, z którym ma syna, Borysa Aleksandra (ur. 2010).

</doc>
<doc id="835853" url="https://pl.wikipedia.org/wiki?curid=835853" title="Veronica Llinas">
Veronica Llinas

Veronica Llinas – argentyńska aktorka.

</doc>
<doc id="835855" url="https://pl.wikipedia.org/wiki?curid=835855" title="Agnes Pihlava">
Agnes Pihlava

Agnes Pihlava, wcześniej Agnieszka Ćwiklińska (ur. 19 marca 1980 w Lesznie) – fińska piosenkarka polskiego pochodzenia, która zyskała popularność w fińskim programie telewizyjnym, odpowiedniku "Idola".
Mieszka w Hartola w Finlandii. W kraju tym znalazła się przez przypadek. Wcześniej pracowała w restauracji na granicy polsko-niemieckiej, gdzie poznała swego przyszłego męża, Markku Pihlava, pracującego jako kierowca we wschodnich Niemczech. Zamieszkali w niewielkim mieście Petäjistönkuja położonym ok. 200 km od Helsinek.
Polka podjęła pracę kucharki i uczyła się języka fińskiego. Po około roku postanowiła spróbować swych sił w fińskim wydaniu programu telewizyjnego „Idol”. Finał programu odbył się 18 grudnia 2005, a Agnes Pihlava zajęła w nim 4. miejsce.

</doc>
<doc id="835857" url="https://pl.wikipedia.org/wiki?curid=835857" title="Aleksander Machalica">
Aleksander Machalica

Aleksander Machalica (ur. 7 lutego 1952 w Pszczynie) – polski aktor filmowy.
Syn aktora Henryka Machalicy, brat Piotra – również aktora, bliźniaczy brat Krzysztofa – instruktora sportowego Zastalu Zielona Góra. Absolwent Liceum Ogólnokształcącego nr 7 w Zielonej Górze. Jego syn Adam (ur. 1986) też jest aktorem.
Filmografia.
"Źródło": FilmPolski.pl

</doc>
<doc id="835867" url="https://pl.wikipedia.org/wiki?curid=835867" title="Stop (album)">
Stop (album)

Stop – trzeci album zespołu De Mono, wydany w 1992 roku.
Album uzyskał certyfikat dwukrotnej platynowej płyty.

</doc>
<doc id="835872" url="https://pl.wikipedia.org/wiki?curid=835872" title="Abrasax">
Abrasax

Abrasax – czwarty album zespołu De Mono, wydany w 1994 roku.
Album uzyskał certyfikat platynowej płyty.

</doc>
<doc id="835876" url="https://pl.wikipedia.org/wiki?curid=835876" title="Stereo hity">
Stereo hity

Stereo hity – piąty, składankowy album zespołu De Mono, wydany w 1995 roku. Zawierał 1 nowy utwór, "Druga w nocy", który promował wydawnictwo.
Kompilacja uzyskała certyfikat złotej płyty.

</doc>
<doc id="835879" url="https://pl.wikipedia.org/wiki?curid=835879" title="Paparazzi (album)">
Paparazzi (album)

Paparazzi – szósty album zespołu De Mono, wydany 6 grudnia 1997 roku.

</doc>
<doc id="835880" url="https://pl.wikipedia.org/wiki?curid=835880" title="Paul Greengrass">
Paul Greengrass

Paul Greengrass (ur. 13 sierpnia 1955 w Cheam w hrabstwie Surrey) – brytyjski scenarzysta i reżyser, zdobywca – za film "Krwawa niedziela" – nagrody Złotego Niedźwiedzia na Festiwalu Filmowym w Berlinie (2002), nominowany, w 2007 roku do Oscara za reżyserię filmu "Lot 93". Trzykrotny zdobywca nagrody Brytyjskiej Akademii Filmowej.
Ukończył Queens’ College na Uniwersytecie Cambridge w roku 1977.
Karierę filmową rozpoczynał w 1989 roku filmem "Zmartwychwstały". Dzieło to przyniosło uznanie krytyków, czego owocem była m.in. nagroda im. Otto Dibeliusa przyznana podczas Międzynarodowego Festiwalu Filmowego w Berlinie. Kolejny film "Sztuka latania", z Heleną Bonham Carter i Kennethem Branagh w rolach głównych, zdobył Kryształową Gwiazdę podczas Festiwalu Filmowego w Brukseli.
W 2002 na ekrany kin wszedł wyreżyserowany przez Greengrassa film "Krwawa niedziela". Nakręcona w reporterskim stylu ekranizacja wydarzeń mających miejsce 30 stycznia 1972 roku w Londonderry w Irlandii Północnej, kiedy to żołnierze brytyjscy z 1 Regimentu Spadochroniarzy zabili 13 uczestników marszu protestacyjnego przeciwko prawu umożliwiającemu internowanie każdego Irlandczyka podejrzanego o terroryzm, przyniosła reżyserowi sławę i uznanie na całym świecie. Film obsypany został nagrodami, zdobywając m.in. nagrodę BAFTA w kategorii najlepsze zdjęcia, nagrody British Independent Film Awards (dla Greengrassa za reżyserię oraz dla Jamesa Nesbitta za główną rolę męską), cztery nominacje do Europejskich Nagród Filmowych, nagrody Fantasporto oraz IFTA Awards. Prócz tego film zdobył nagrodę aktorską na festiwalu w Sztokholmie, wyróżniony został również podczas festiwalu filmowego w Sundance. Podczas Festiwalu w Berlinie reżyser "Krwawej niedzieli" nagrodzony został, wspólnie z japońskim animatorem Hayao Miyazakim (za ""), główną nagrodą: Złotym Niedźwiedziem, dodatkowo otrzymał również nagrodę jury ekumenicznego.
Niespodziewanie dla wszystkich spodziewających się kolejnego ambitnego dzieła, następnym filmem Greengrassa była "Krucjata Bourne’a" – kontynuacja kasowego przeboju z 2002, "Tożsamość Bourne’a", z Mattem Damonem i Franką Potente w rolach głównych. Film został ciepło przyjęty zarówno przez widzów (czego dowodem była duża liczba sprzedanych biletów), jak i przez krytyków, wyróżniony został również kilkoma nominacjami do nagrody Saturna. W tym samym, 2004 roku na ekrany wszedł nagrodzony na festiwalu filmowym w San Sebastian oraz podczas ceremonii rozdania nagród BAFTA film telewizyjny "Omagh", do którego Greengrass napisał scenariusz, był również jego producentem.
W 28 kwietnia 2006 na ekrany kin w Stanach wszedł film Petera Greengrassa, "Lot 93". Dzieło przedstawiające, podobnie jak "Krwawa niedziela", w paradokumentalny stylu (w czasie rzeczywistym) 111 minut lotu samolotu United Airlines 93, który 11 września 2001 rozbił się w Shanksville w Pensylwanii, zostało ciepło przyjęte przez rodziny ofiar tragedii, nie umknęło również uwadze krytyków filmowych. Efektem tego był kolejny deszcz nagród, m.in. nominacja do Oscara (Greengrass przegrał z Martinem Scorsese), oraz kolejne już wyróżnienia podczas rozdania nagród BAFTA.
W sierpniu 2007 na ekrany kin wszedł kolejny film Paula Greengrassa, "Ultimatum Bourne’a" – trzecia część przebojowej sagi o przygodach Jason Bourne’a.

</doc>
<doc id="835881" url="https://pl.wikipedia.org/wiki?curid=835881" title="Play (album De Mono)">
Play (album De Mono)

Play – siódmy album zespołu De Mono, wydany w 1999 roku.

</doc>
<doc id="835883" url="https://pl.wikipedia.org/wiki?curid=835883" title="Widliczka">
Widliczka

Widliczka ("Selaginella") – jedyny współczesny rodzaj roślin z rodziny widliczkowatych. Należy do niego według różnych współczesnych źródeł ok. 700, 750 lub 800 gatunków. Rośliny te występują na wszystkich kontynentach (z wyjątkiem Antarktydy) i we wszystkich strefach klimatycznych, przy czym największe ich zróżnicowanie jest w tropikach i strefie podzwrotnikowej, nieliczne gatunki rosną w strefie chłodnej na obu półkulach sięgając także do Arktyki. Najczęściej spotykane są w cienistych lasach strefy równikowej, ale rosną także w górach i na pustyniach (w tym kilka gatunków jako tzw. zmartwychwstanki – rośliny silnie wysychające i zwijające się w porze suchej, szybko wchłaniające wodę, gdy ta jest dostępna, zieleniące się i rozpościerające pędy). Większość gatunków to rośliny naziemne, choć należą tu także hemiepitify i epifity (np. "S. oregana"). W Europie rosną cztery gatunki widliczek, z czego dwa w Polsce – widliczka ostrozębna "S. selaginoides" i (wymarła w kraju) widliczka szwajcarska "S. helvetica".
Około 30 gatunków widliczek uprawianych jest jako rośliny ozdobne, w tropikach w ogrodach, a poza nimi jako rośliny szklarniowe i doniczkowe. Szczególnie popularne są ozdobne z liści i pędów: widliczka Kraussa "S. kraussiana", Willdenowa "S. willdenowii" i Martensa "S. martensii", widliczka łuskolistna "S. lepidophylla" (zwijająca się w kulkę w stanie suchym) i "S. serpens" przybierająca kolor srebrnoszary. Niektóre gatunki wykorzystywane są jako rośliny lecznicze, zwłaszcza "S. bryopteris" w Indiach i "S. doederleinii" w Chinach. "S. tamariscina" spożywana jest jako warzywo na Nowej Gwinei, a poza tym stosowana w naparach jako lek na łamliwe paznokcie (zwłaszcza w Chinach i w Niemczech). "Selaginella moellendorfii" wykorzystywana jest jako gatunek modelowy, którego genom został zsekwencjonowany już w 2007 (genom tego gatunku jest najmniejszym znanym wśród roślin naczyniowych).
Rozwój.
Widliczki są roślinami wieloletnimi, rzadziej jednorocznymi. Dominuje pokolenie sporofitu (diploidalne). W mikrosporangiach liczne komórki macierzyste przechodzą podział mejotyczny dając w efekcie liczne haploidalne zarodniki (mikrospory). W makrosporangiach zwykle pojedyncza komórka macierzysta dzieli się mejotycznie dając cztery haploidalne zarodniki (makrospory), z których czasem rozwija się tylko jedna.
Ściany zarodni po dojrzeniu pękają na dwie lub cztery klapy, gwałtownie wyrzucając na zewnątrz zawartość. Zarodniki zaczynają się rozwijać jednak wcześniej, jeszcze w zarodniach. Mikrospora po pierwszym podziale tworzy jedną komórkę przedrośla (gametofitu) i jedną komórkę plemniową. Ta druga dzieli się tworząc komórki plemnikotwórcze i komórki ścian plemni. W takiej fazie rozwoju mikrospory są wyrzucane z mikrosporangiów. W wyniku dalszych podziałów powstaje w każdej 256 dwuwiciowych plemników.
Rozwój gametofitu w makrosporach także zaczyna się jeszcze w zarodni. W wyniku szeregu podziałów powstają w nich liczne jądra komórkowe. Zanim powstawać zaczną między nimi ściany komórkowe, są one spychane do piramidalnego bieguna (szczytu) makrospory przez rozwijającą się w jej centrum dużą wakuolę. Położone w przyściennej części makrospory jądra oddzielają się ścianami tworząc 2–3 warstwy komórek. Wówczas wzdłuż krawędzi tetraedru pękają ściany makrospory odsłaniając gametofit, którego komórki wytwarzają wówczas chloroplasty i chwytniki. Niektóre komórki rozwijają się w rodnie dzieląc się na komórkę jajową, kanałowo-brzuszną i dwie komórki szyjki. Komórka kanałowo-brzuszna rozpuszcza się umożliwiając dotarcie plemnika z zewnątrz do komórki jajowej. Do zapłodnienia dochodzić może jeszcze w zarodni lub na zewnątrz, po wyrzuceniu makrospory z rozwiniętym w jej ścianach gametofitem. Zarodek rozwijając się tworzy suspensor sięgający w głąb gametofitu, przez który jest odżywiany. Powstaje także stopa i wyrastające na zewnątrz – korzeń pierwotny i zawiązek pędu z dwoma liśćmi zarodkowymi.
Systematyka i pochodzenie.
Rodzaj "Selaginella" jest jedynym w rodzinie widliczkowatych "Selaginellaceae" z rzędu widliczkowców "Selaginellales". W przeszłości proponowano, jednak bez szerszej akceptacji, podział tego rodzaju na kilka rodzajów (m.in.: "Selaginella", "Bryodesma" , "Lycopodioides" . Znane ze skamieniałości dawne widliczki opisywane były w przeszłości jako różne rodzaje ("Selaginellidites", "Selaginellites", "Paurodendron", czasem różne w zależności od tego, czy skamieniałość przedstawiała pęd wegetatywny lub generatywny, jak było w przypadku "Selaginella fraipontii", początkowo opisywanej jako dwa różne morfotaksony). Podobieństwo niektórych form kopalnych sprzed 300 milionów lat do współczesnych przedstawicieli rodzaju jest określane jako uderzające. Historia roślin z tego rodzaju sięga późnego dewonu i wczesnego karbonu (370–345 milionów lat temu). Najliczniejsze ślady kopalne tych roślin (zwykle makrospory) pochodzą z kredy i paleogenu.
W obrębie rodzaju gatunki proponowano dzielić na różną liczbę podrodzajów. Podział na dwa podrodzaje zaproponował w 1900 Georg Hieronymus. Jego mniej liczny (ok. 50 gatunków) podrodzaj "Homoeophyllum" obejmował rośliny o pędach wznoszących się, dzielących dichotomicznie i o niezróżnicowanych liściach asymilacyjnych (m.in. "S. pygmaea, S. oregana, S. rupestris" i "S. selaginoides"). Podrodzaj "Heterophyllum" obejmował pozostałe gatunki o liściach zróżnicowanych.
J. Walton i A.H.G. Alston w 1938 podzielili rodzaj na cztery podrodzaje: "Euselaginella" (z czterema grupami: "selaginoides, pygmaea, uliginosa" i "rupestris"), "Stachygynandrum" (z sześcioma seriami: "Decumbentes, Ascendentes, Sarmentosae, Caulescentes, Circinatae" i "Articulatae"), "Homostachys" i "Heterostachys". Podział ten w odniesieniu do czterech podrodzajów podtrzymany został po analizach palinologicznych zarodników przez Nasu i Seto w 1980 (wymieniających "Selaginella" w miejsce "Euselaginella").
Jermy w 1986 zaproponował podział rodzaju na pięć podrodzajów: "Selaginella, Ericetorum, Tetragonostachys, Stachygynandrum" i "Heterostachys". Podrodzaj "Selaginella" (="Euselaginella") jest siostrzany względem wszystkich pozostałych widliczek i obejmuje tylko dwa współczesne gatunki – "S. selaginoides" i "S. deflexa". Są to rośliny o pędach wznoszących się, skrętolegle ulistnionych, z niezróżnicowanymi liśćmi asymilacyjnymi. Podrodzaj "Ericetorum" obejmuje nieliczne gatunki o pędach wzniesionych, nierozgałęziających się lub rozgałęzionych, liściach asymilacyjnych niezróżnicowanych i sporofilach rosnących w czterech rzędach. Podrodzaj "Tetragonostachys" obejmuje liczne gatunki o pędach płożących, silnie rozgałęzionych, liściach asymilacyjnych niezróżnicowanych lub słabo zróżnicowanych. Podrodzaj "Stachygynandrum" – najbardziej zróżnicowany gatunkowo, obejmuje rośliny o pędach płożących, podnoszących się i wzniesionych, często o rozgałęzieniach wielokrotnych, zwykle w jednej płaszczyźnie. Liście asymilacyjne są wyraźnie zróżnicowane (dwa rzędy boczne wyraźnie większe, dwa rzędy grzbietowe – drobne). Podrodzaj "Heterostachys" obejmuje także liczne gatunki, podobnie zróżnicowane morfologicznie jak u "Stachygynandrum", ale ze sporofilami zróżnicowanymi.
Filogenetyczne analizy DNA wraz z danymi z zakresu morfologii i rozmieszczenia geograficznego zaowocowały klasyfikacją wewnątrzrodzajową obejmującą siedem monofiletycznych podrodzajów: "Selaginella", "Rupestrae" (odpowiada podrodzajowi "Tetragonostachys" w ujęciu Jermy'ego, ale nazwa musiała zostać zmieniona ponieważ stanowiła homonim), "Lepidophyllae", "Gymnogynum", "Exaltatae", "Ericetorum" i "Stachygynandrum".
"Bryodesma" , "Didiclis" , "Diplostachyum" , "Gymnogynum" , "Heterophyllium" , "Hypopterygiopsis" , "Lycopodioides" , "Mirmau" , "Polycocca" , "Selaginoides" , "Selago" , "Stachygynandrum" 

</doc>
<doc id="835890" url="https://pl.wikipedia.org/wiki?curid=835890" title="De Luxe">
De Luxe

De Luxe – ósmy album zespołu De Mono, wydany w 2001 roku.

</doc>
<doc id="835891" url="https://pl.wikipedia.org/wiki?curid=835891" title="Sebastian Pańczyk">
Sebastian Pańczyk

Sebastian Pańczyk (ur. 1975) – polski reżyser teledysków, ilustrator, projektant i rzeźbiarz. 
W 2000 ukończył studia na wydziale rzeźby wrocławskiej Akademii Sztuk Pięknych. Pracował w agencji reklamowej w Warszawie jako dyrektor artystyczny. Jednocześnie wyreżyserował serię filmów animowanych "Kórt i Albin" emitowaną później w MTV Polska i wyprodukowany przez Canal+ "Niezły kanał", za który zdobył nagrody na festiwalach PromaxBDA i ADC*E oraz został wyróżniony na Festiwalu Animago. Jeden z odcinków został wyświetlony w ramach prestiżowego Międzynarodowego Festiwalu Filmów Animowanych w Annecy. 
W 2005 zaczął reżyserować wideoklipy i reklamy. Jego dokonania obejmowały reżyserię reklam dla takich marek jak ING, Biedronka, Canal+, Carrefour, IKEA, McDonald’s, M&amp;M's, Orange, Tesco, Tiger, PZU, Żubr, Netia, T-Mobile i Heyah. Stworzył m.in. rodzinę ekspertów Tesco, postaci Reni, Oczu i Pieszczocha z kampanii Orange, a także pluszowego misia dla marki Plush. Był twórcą teledysków do utworów duetu Fisz Emade - „Kryminalny bluez” (2005; nominacja do nagrody na 14. Festiwalu Polskich Wideoklipów Yach Film w kategorii animacja i inna energia) i „Kręcioł” (2006). Jego wideoklip do piosenki „Zbiera mi się” (2006) zespołu Voo Voo otrzymał Grand Prix, a także Bursztynowego Yacha na Festiwalu Yach Film, nagrodę 6. Festiwalu Animacji Okołomuzycznych i Wideoklipów Krajów Skandynawskich i Nadbałtyckich Bursztynowe Oko („Amber Eye”). Został uhonorowany nagrodą Fryderyka 2017 w kategorii teledysk roku za „Pastempomat” (2016) Dawida Podsiadły. 
W 2014 został nominowany do tytułu Człowieka Reklamy przez magazyn „Brief”. W 2010 związał się z Platige Image. Współzałożyciel kreatywnego studia produkcyjnego Dobro.
Ma córki Polę i Idę.

</doc>
<doc id="835892" url="https://pl.wikipedia.org/wiki?curid=835892" title="De Best">
De Best

De Best – dziewiąty, składankowy album zespołu De Mono, wydany w 2004 roku.

</doc>
<doc id="835894" url="https://pl.wikipedia.org/wiki?curid=835894" title="Pańczyk">
Pańczyk



</doc>
<doc id="835895" url="https://pl.wikipedia.org/wiki?curid=835895" title="Siedem dni">
Siedem dni

Siedem dni – dziesiąty album zespołu De Mono, wydany w 2006 roku. Album jako pierwszy w Polsce został wydany również w postaci pamięci USB.

</doc>
<doc id="835897" url="https://pl.wikipedia.org/wiki?curid=835897" title="Lycopodiopsida">
Lycopodiopsida



</doc>
<doc id="835898" url="https://pl.wikipedia.org/wiki?curid=835898" title="Lycopodiophyta">
Lycopodiophyta



</doc>
<doc id="835901" url="https://pl.wikipedia.org/wiki?curid=835901" title="H.325">
H.325

H.325 jest kolejnym protokołem multimediów znormalizowanym przez ITU-T. Podczas gdy H.323 i SIP są sklasyfikowane jako "inteligentne punkty końcowe" H.325 jest przewidziany do działania zarówno jako inteligentny protokół punktu końcowego, jak i protokół kontroli urządzenia
Główne cechy.
Zawsze, gdy nowa cecha jest dodana, punkt końcowy musi zostać uaktualniony. Kiedy nie jest to głównym zadaniem dla indywidualnego telefonu, perspektywy uaktualniania dziesiątek tysięcy lub milionów punktów końcowych jest bardzo drogim zadaniem. Wprowadzając kilka innych punktów końcowych nieznacznie się różniących, prowadzimy do zagadnień współpracy, które koniecznie wymagają obszernego testowania.
Nie ma prostej drogi by kontrolować lub inaczej - manipulować usługami dostępnymi dla użytkownika, ponieważ te usługi są wprowadzone całkowicie w urządzeniu użytkownika. Rozważając, że sprawne koszty związane z dodawaniem usługi przez ulepszenie oprogramowania układowego na szerokim numerze i różnorodności punktów końcowych, pojęcie "szybkiego tworzenia usługi" zareklamowanego jako zaleta VoIP systemy mogą być finansowo nieopłacalne. Jedyna alternatywa miałaby zażądać od użytkowników kupienia nowego urządzenia co kilka lat.
H.325 celuje do oddzielnej logiki kontroli. Dzięki temu pozwala to punktowi końcowemu, zająć się wszystkimi czynnościami transmisyjnymi więc tak jak w H.323 mamy niezależnego agenta kierowania. Kiedy usługa będzie odwołana, będzie skontrolowana od wewnątrz siecią, pozwalając punktowi końcowemu, by nie musiał zostać powiadomiony czy usługa jest lub w jaki sposób pracuje. Nowa logika usługi może zostać wprowadzona i jest rozmieszczona w sieci nie wymagając poprawienia punktu końcowego.
H.325 również korzysta z bardzo potężnych, jeszcze elastyczniejszych mechanizmów negocjacji zdolności pochodzących częściowo od H.323.
Wykorzystywany jest w nowych systemach audio-wideo, pozwalając na to by kodeki audio i wideo mogły zostać pobrane i zutylizowane na żądanie.
W minionej dekadzie kiedy H.323 został wprowadzony, zostało dokładnie określone co tak naprawdę potrafi, a czego nie. H.325 ma na celu poprawić pomyłki, dostarczyć protokół, który jest mniej złożony i bardziej przydatny przemysłowi, ma być bardziej elastyczny pod względem dodawania i zmieniania usług i wyjść naprzeciw oczekiwaniom dostawców usług.

</doc>
<doc id="835904" url="https://pl.wikipedia.org/wiki?curid=835904" title="Czerna nad Cisą">
Czerna nad Cisą

Czerna nad Cisą (, ) – miasto w południowo-wschodniej Słowacji, w kraju koszyckim, w powiecie Trebišov. Około 3,9 tys. mieszkańców (2011), w tym około 60% stanowią Węgrzy, 34% Słowacy i 6% Romowie.

</doc>
<doc id="835910" url="https://pl.wikipedia.org/wiki?curid=835910" title="Isoёtopsida">
Isoёtopsida



</doc>
<doc id="835913" url="https://pl.wikipedia.org/wiki?curid=835913" title="Pokrycia antyrefleksyjne">
Pokrycia antyrefleksyjne



</doc>
<doc id="835914" url="https://pl.wikipedia.org/wiki?curid=835914" title="Chronicles (miesięcznik)">
Chronicles (miesięcznik)

Chronicles – amerykański, konserwatywny miesięcznik ukazujący się od 1976.
Jego wydawcą jest The Rockford Institute. Jego założycielami byli John A. Howard, właściciel instytutu oraz Leopold Tyrmand, polski pisarz i publicysta. Początkowo pismo ukazywało się w niewielkim nakładzie (ok. 2000 egz.) Po śmierci Tyrmanda w 1985 kierownictwo pisma przejął Thomas Fleming, zmienił wtedy nazwę na "Chronicles: A Magazine of American Culture". Po przejściu Thomasa Fleminga na emeryturę w roku 2015 kierownictwo przejął Chilton Williamson.
Pismo na początku swojego istnienia sprzeciwiało się tzw. kulturze liberalnej, oraz amerykańskim ruchom kontrkulturowym i lewicowym. Było więc – mimo swej nazwie – publikacją polityczną. Obecnie reprezentuje skrajną formę konserwatyzmu, zwaną przez samych zwolenników paleokonserwatyzmem. W amerykańskich wyborach prezydenckich w latach 1992 i 1996 "Chronicles" popierały kandydaturę Patricka Buchanana.
Do znanych autorów publikujących w "Chronicles" należą: Wendell Berry, Walter B. Jones, Jr., Eugene McCarthy, Murray Rothbard, Kirkpatrick Sale, Jim Webb.

</doc>
<doc id="835915" url="https://pl.wikipedia.org/wiki?curid=835915" title="Powłoki antyrefleksyjne">
Powłoki antyrefleksyjne



</doc>
<doc id="835918" url="https://pl.wikipedia.org/wiki?curid=835918" title="Widłakowce">
Widłakowce

Widłakowce, widłakowce właściwe ("Lycopodiales") – rząd roślin należący do klasy widłaków. W dominującym ujęciu systematycznym przedstawiany jest jako takson monotypowy z jedną rodzinę roślin współczesnych – widłakowatymi "Lycopodiaceae", do której należy 16 rodzajów i ok. 388 gatunków. W niektórych (starszych) ujęciach rząd obejmuje wszystkie współczesne rodziny widłaków, tj. obok widłakowatych, także widliczkowate "Selaginellaceae" i poryblinowate "Isoetaceae". W obrębie rzędu wyróżniana jest także rodzina "Lycopodiopsidaceae", której wszyscy przedstawiciele (klasyfikowani do trzech rodzajów) są roślinami wymarłymi, znanymi tylko ze śladów kopalnych.
Systematyka.
Rząd w obrębie klasy "Lycopodiopsida" w gromadzie roślin naczyniowych "Tracheophyta". Zajmuje pozycję siostrzaną względem grupy składającej się z rzędów widliczkowców "Selaginellales" i poryblinowców "Isoetales".

</doc>
<doc id="835920" url="https://pl.wikipedia.org/wiki?curid=835920" title="Lycopodiales">
Lycopodiales



</doc>
<doc id="835922" url="https://pl.wikipedia.org/wiki?curid=835922" title="Reprezentacja Zimbabwe w piłce nożnej mężczyzn">
Reprezentacja Zimbabwe w piłce nożnej mężczyzn

Reprezentacja Zimbabwe od 1965 roku jest członkiem FIFA, a od 1980 roku CAF-u. Kibice w Afryce nadali jej przydomek "Warriors", czyli "Wojownicy". Zdecydowana większość zawodników występujących w reprezentacji Zimbabwe gra na co dzień w klubach zimbabwejskich – głównie Caps United Harare, AmaZulu Bulawayo i Dynamos Harare. Co roku najlepsi z nich trafiają do ligi południowoafrykańskiej – obecnie prawie w każdym pierwszoligowym klubie z RPA znajduje się chociaż jeden piłkarz z Zimbabwe. Kilku gra na dobrym poziomie w klubach europejskich.
Reprezentacja czterokrotnie awansowała do rozgrywek o Puchar Narodów Afryki – w 2004, 2006, 2017 i 2021 roku.
Obecnie selekcjonerem kadry Zimbabwe jest Norman Mapeza.
W styczniu 2022 roku reprezentacja Zimbabwe została zawieszona przez organy FIFA co skutkuje brakiem możliwości uczestnictwa w międzynarodowych rozgrywkach. Powodem zawieszenia jest ingerencja rządu Zimbabwe w sprawy piłki nożnej. 

</doc>
<doc id="835924" url="https://pl.wikipedia.org/wiki?curid=835924" title="Łukasz z Wielkiego Koźmina">
Łukasz z Wielkiego Koźmina

Łukasz z Wielkiego Koźmina (ur. ok. 1370 w Wielkim Koźminie – zm. po 28 czerwca 1412) – teolog, rektor Uniwersytetu Krakowskiego, według Jerzego Wolnego jest to prawdopodobny autor "Kazań Gnieźnieńskich". Po studiach w Pradze, w 1403 r. na Uniwersytecie Krakowskim uzyskał tytuł magistra sztuk wyzwolonych. W roku 1411 wybrany został rektorem tego Uniwersytetu.
Uznaje się za prawdopodobne, że około roku 1410 Łukasz z Wielkiego Koźmina spisał "Kazania Gnieźnieńskie", które są uważane przez historyków za drugi po Kazaniach Świętokrzyskich najstarszy zbiór kazań w języku polskim. Do dorobku oratorskiego Łukasza zalicza się również mowy rektorskie i promocyjne z okazji otrzymania kolejnych stopni naukowych.
Łukasz był także bibliofilem i posiadał dużą bibliotekę zawierającą wiele cennych rękopisów. Zgodnie z jego wolą, po jego śmierci na przełomie czerwca i lipca 1412 r. w Krakowie, bogaty księgozbiór przekazano Uniwersytetowi Krakowskiemu. Do dziś w Bibliotece Jagiellońskiej zachowało się około 40 jego rękopisów. Natomiast rękopis "Kazań Gnieźnieńskich" przechowywany jest obecnie w Bibliotece Kapitulnej w Gnieźnie i zawiera 103 kazania w języku łacińskim oraz 10 w języku polskim.
Łukasz z Wielkiego Koźmina to również autor pierwszego znanego źródła o pogańskich bogach czczonych na terenie Polski. Wzmianka ta, zawarta w jego Postylli kazań niedzielnych, dedykowana Wojciechowi Jastrzębcowi, odkryta została dopiero w roku 1979 przez Marię Kowalczykównę podczas badań zbiorów Biblioteki Jagiellońskiej. Wymienione w dokumencie bóstwa to kolejno: Łado, Jassa (Jasza), Quia (Kuj lub Kij) oraz Nija. Łukasz powołuje się tu na nadal żywe obrzędy ludowe oraz nieznane obecnie "niektóre kroniki Polaków". Jak wskazuje prof. Leszek Kolankiewicz nieuwzględnienie powyższego źródła zaważyło negatywnie na XX wiecznych badaniach tematu. Analogiczne uwagi wysunął także prof. Krzysztof Bracha uznając źródło za wiarygodne i wartościowe. Postylla Łukasza z Wielkiego Koźmina datowana jest na lata 1405-1412, a więc na dwa pokolenia przed słynną relacją Jana Długosza.
Fragmenty w przekładzie polskim:
Fragmenty oryginalne:

</doc>
<doc id="835927" url="https://pl.wikipedia.org/wiki?curid=835927" title="Widłakowce właściwe">
Widłakowce właściwe



</doc>
<doc id="835928" url="https://pl.wikipedia.org/wiki?curid=835928" title="Copa Circulo de la Prensa 1916">
Copa Circulo de la Prensa 1916

Copa Circulo de la Prensa 1916 – pierwszy turniej towarzyski o Puchar ministrów edukacji Argentyny i Urugwaju między reprezentacjami tych krajów rozegrano w 1916 roku.
Końcowa tabela.
Triumfatorem turnieju Copa Circulo de la Prensa 1916 został zespół Argentyny.

</doc>
<doc id="835930" url="https://pl.wikipedia.org/wiki?curid=835930" title="Pirofity">
Pirofity



</doc>
<doc id="835932" url="https://pl.wikipedia.org/wiki?curid=835932" title="Pyrofit">
Pyrofit



</doc>
<doc id="835934" url="https://pl.wikipedia.org/wiki?curid=835934" title="Widliczkowce">
Widliczkowce

Widliczkowce ("Selaginellales") – jedna z trzech grup roślin wyróżniana w randze rzędu w obrębie klasy widłaków. W dawniejszych ujęciach systematycznych włączane były do klasy widłaków różnozarodnikowych lub wyodrębniane w osobną klasę "Selaginellopsida". Jest to współcześnie takson monotypowy – należy do niego tylko jedna rodzina – widliczkowate "Selaginellaceae" i jeden rodzaj – widliczka "Selaginella".
Morfologia.
Niewielkie rośliny zielne z pędem wzniesionym lub płożącym się. Liście niewielkie, z języczkiem na górnej stronie blaszki, zwykle z pojedynczą wiązką przewodzącą. Wyrastają skrętolegle i wówczas są jednakowe lub w rzędach, z których grzbietowe są większe, a przesunięte ku stronie brzusznej mniejsze. Na szczytach pędów zarodnie, zróżnicowane na makro- i mikrosporangia, skupione są w kłosy zarodnionośne. Wyróżniają się od widłaków różnozarodnikowych dwuwiciowymi plemnikami.
Ewolucja i systematyka.
Przodkowie współczesnych widliczek współwystępowali już z drzewiastymi widłakowcami w karbonie. Do najlepiej znanych taksonów kopalnych należy "Selaginella fraipontii", zrekonstruowana z licznych znalezisk, której różne organy były przez długi czas odrębnie klasyfikowane jako "Paurodendron" (fragmenty łodyg) i "Selaginellites crassicinctus" (kłosy zarodnionośne). Kopalne rośliny reprezentujące formy zaliczane do widliczkowców opisywane są zwykle jako reprezentujące rodzaj widliczka "Selaginella" lub "Selaginellites". Opisano także inne taksony, jak: "Barsostrobus" (znaleziony w Belgii, datowany na famen o kłosach zarodnionośnych osiągających 14 cm długości), znalezione w Chinach "Minostrobus chaohuensis" (datowany na późny dewon) i "Yuguangia ordinata" (żywet), "Miadesmia membranacea" (znajdowana w Europie i czasem wyodrębniana w osobny rząd "Miadesmiales"). Większość skamieniałości klasyfikowanych jako ślady roślin podobnych do widliczek znajdowana jest w postaci makro- i mikrospor z okresu kredy i trzeciorzędu.
Widliczkowce są jednym z trzech rzędów wyróżnianych w obrębie klasy widłaków "Lycopodiopsida" Bartl. Zajmują w obrębie klasy pozycję siostrzaną względem poryblinowców "Isoetales" Prantl, podczas gdy pozycję bazalną wobec obu tych rzędów zajmują widłakowce "Lycopodiales" DC. ex Bercht. &amp; J.Presl. Do widliczkowców należy jedna współczesna rodzina widliczkowatych "Selaginellaceae" Willk. i jeden rodzaj widliczka ("Selaginella" P. Beauv).
Widliczkowce "Selaginellales" Prantl zaliczane były wraz z rzędem poryblinowców "Isoetales" Prantl do klasy widłaków różnozarodnikowych ("Isoëtopsida" J.H. Schaffn., wchodzącej w skład gromady widłaków ("Lycopodiophyta" D.H. Scott). Do rzędu widliczkowców należy jedna rodzina widliczkowatych "Selaginellaceae" Willk. i jeden rodzaj widliczka ("Selaginella" P. Beauv).

</doc>
<doc id="835935" url="https://pl.wikipedia.org/wiki?curid=835935" title="Selaginellales">
Selaginellales



</doc>
<doc id="835938" url="https://pl.wikipedia.org/wiki?curid=835938" title="Lob">
Lob

Lob – rodzaj zagrania w grach sportowych polegający na przerzuceniu piłki, buli lub kometki nad przeciwnikiem lub przeszkodą. Wykorzystywany jest w takich sportach jak piłka nożna, tenis, rugby, pétanque czy badminton.
Za pioniera lobowania (wtedy nazywanego jeszcze „tossowaniem”) w tenisie uznaje się Franka Hadowa, który w ten sposób podczas finału Wimbledonu w 1878 roku przezwyciężył opierający się na wolejach agresywny styl gry Spencera Gore’a, pierwszego zwycięzcy Wimbledonu. Jako przeciwśrodek wobec lobów stosowany jest smecz.
W piłce nożnej zagranie to polega na przerzuceniu piłki nad przeciwnikiem. W celu wykonania zagrania, gracz uderza piłkę bardzo nisko, nawet wkładając stopę pod piłkę.
Zagranie to może być, zależnie od gry, zarówno formą technicznego strzału, podania, jak też i sposobem ominięcia bul własnych lub przeciwnika (puenta lobem) lub samego zawodnika (dryblingu).

</doc>
<doc id="835941" url="https://pl.wikipedia.org/wiki?curid=835941" title="Copa Circulo de la Prensa 1919">
Copa Circulo de la Prensa 1919

Copa Circulo de la Prensa 1919 - druga (i ostatnia) edycja turnieju towarzyskiego, Copa Circulo de la Prensa, odbyła się w 1919 roku. W turnieju uczestniczyły dwa zespoły: Urugwaju i Argentyny.
Mecze.
Triumfatorem turnieju Copa Circulo de la Prensa 1919 został zespół Urugwaju.

</doc>
<doc id="835942" url="https://pl.wikipedia.org/wiki?curid=835942" title="Jock Dodds">
Jock Dodds

Ephraim „Jock” Dodds (ur. 7 września 1915 w Grangemouth, zm. 24 lutego 2007 w Blackpool) – szkocki piłkarz grający na pozycji środkowego napastnika.
Karierę rozpoczął w 1932 roku w Huddersfield Town. Dwa lata później na zasadzie wolnego transferu przeszedł do Sheffield United F.C., z którym osiągnął swoje największe sukcesy. W 1939 roku przeszedł do Blackpool F.C., według informacji rodzinnych, za kwotę 10 500 funtów.
Uchodził za autora prawdopodobnie najszybciej zdobytego hat-tricka w historii The Football League, a może i świata. W 1943 roku w meczu ligowym z Tranmere strzelił 3 bramki z rzędu w dwie i pół minuty. Kwestia, jak długo on przetrwał, pozostaje sporna.
W okresie II wojny światowej kilka razy wystąpił w meczach reprezentacji Szkocji, strzelając kilka bramek. Mecze te nie są obecnie uważane za oficjalne. W jednym z nich, rozegranym 18 kwietnia 1942 roku na Hampden Park przy 91-tysięcznej publiczności, strzelił 3 bramki reprezentacji Anglii.

</doc>
<doc id="835943" url="https://pl.wikipedia.org/wiki?curid=835943" title="Widliczkowate">
Widliczkowate



</doc>
<doc id="835945" url="https://pl.wikipedia.org/wiki?curid=835945" title="Selaginella">
Selaginella



</doc>
<doc id="835947" url="https://pl.wikipedia.org/wiki?curid=835947" title="Herminia Naglerowa">
Herminia Naglerowa

Herminia Naglerowa, ps. "Jan Stycz" (ur. 28 października 1890 w Zaliskach k. Brodów, zm. 9 października 1957 w Londynie) – polska pisarka i publicystka.
Życiorys.
Urodziła się w drobno ziemiańskiej rodzinie żydowskiej w majątku Zaliski k. Brodów. Była jedną z córek Jana Fischa i Klary z Mannów. Studiowała historię na Uniwersytecie Lwowskim uzyskując stopień doktora filozofii. Następnie pracowała jako nauczycielka. Od 1919 w Warszawie, gdzie działała m.in. w Związku Literatów Polskich i PEN-Clubie. Debiutowała w 1915 w "Wiedeńskim Kurierze Polskim". W 1921 wydała tomik poezji "Otwarte oczy". Jako prozaik zaczęła zyskiwać uznanie zbiorami nowel, m.in. "Czarny pies" (1924), "Matowa Kresa" (1929), w których realizm łączył się z ekspresjonizmem; wydała powieść psychologiczną "Zawalidroga" (1930). Trzytomowa powieść "Krauzowie i inni" (1930), w której przedstawiła losy rodziny na tle życia publicznego Galicji po upadku powstania styczniowego, miała zapoczątkować galicyjską sagę rodzinną pt. "Kariery". Tworzyła również dla młodzieży ("Ludzie prawdziwi", 1935).
Po napaści Niemiec na Polskę we wrześniu 1939 wyjechała wraz z mężem do Lwowa, gdzie zastał ją najazd sowiecki. Aresztowana przez NKWD w styczniu 1940, więziona była w więzieniu NKWD na Zamarstynowie, potem w więzieniu w Horodni. Skazana na osiem lat obozu koncentracyjnego, karę odbywała w łagrze w Burmie w Kazachskiej SRR. Pobyt w łagrze poważnie nadwątlił jej zdrowie.
Uwolniona w wyniku układu Sikorski-Majski, podjęła służbę w Polskich Siłach Zbrojnych w ZSRR (Armii Andersa) – w Pomocniczej Służbie Kobiet (oddział Prasy i Propagandy). Ewakuowana latem 1942 wraz z wojskiem polskim do Iranu, w randze porucznika, a potem kapitana WP przeszła cały szlak bojowy Armii Polskiej na Wschodzie i 2 Korpusu. W latach 1943–1946 była redaktorką czasopism wojskowych: "Ochotniczka" oraz "Poradnik dla Świetlic i Świetliczarek".
Od 1946 przebywała na emigracji w Wielkiej Brytanii. Pełniła funkcję wiceprezesa Związku Pisarzy Polskich na Obczyźnie. Laureatka Nagrody Związku Pisarzy Polskich na Obczyźnie w 1951 roku.
W swych powojennych utworach przedstawiała losy ludzi poddawanych próbie obozu, więzienia, śledztwa. Była autorką opowiadań opartych na motywach autobiograficznych pt. "Ludzie sponiewierani" (1945; wydanie zmienione pt. "Kazachstańskie noce", 1958) oraz powieści "Sprawa Józefa Mosta" (1953), ponadto wydanych pośmiertnie: "Wspomnienia o pisarzach" (1960) i "Wierność życiu" (1967).
W roku 1959 Związek Pisarzy Polskich na Obczyźnie ustanowił nagrodę im. H. Naglerowej.
Jej mężem był Leon Nagler (1884–1939), podpułkownik Wojska Polskiego, kierownik Inspekcji Komendy Głównej Policji Państwowej, po agresji ZSRR na Polskę aresztowany i zamordowany przez NKWD. 

</doc>
<doc id="835948" url="https://pl.wikipedia.org/wiki?curid=835948" title="Selaginellaceae">
Selaginellaceae



</doc>
<doc id="835949" url="https://pl.wikipedia.org/wiki?curid=835949" title="Copa Montevideo 1912">
Copa Montevideo 1912

Copa Montevideo 1912 – mecz towarzyski o puchar miasta Montevideo odbył się w 1912 roku. W spotkaniu uczestniczyły zespoły Urugwaju i Argentyny.
Triumfatorem turnieju Copa Montevideo 1912 została drużyna Argentyny, która po dogrywce zwyciężyła z zespołem gospodarzy.

</doc>
<doc id="835952" url="https://pl.wikipedia.org/wiki?curid=835952" title="Łobi jabi (utwór)">
Łobi jabi (utwór)

Łobi jabi – tytułowy utwór z albumu "Łobi jabi" zespołu Voo Voo. Ukazał się również na płytach "Koncert w Łodzi" (z kwartetem smyczkowym i Radosławem Nowakowskim) i "21" (z Małgorzatą Walewską i Orkiestrą Aukso).
Kompozytorem i autorem tekstu jest Mateusz Pospieszalski.
Słowa "Łobi jabi ..." kojarzą się bezpośrednio z utworem "Milo" Wojciecha Waglewskiego skomponowanym dekadę wcześniej. Jednak, jak zapewniają obaj autorzy, utwory te powstały niezależnie.
Piosenka ta jest często wykonywana na koncertach Voo Voo ze względu na łatwość współuczestniczenia widowni w jej wykonywaniu. Wielominutowe wspólne odśpiewywanie "Łobi jabi..." i dialog między zespołem a widownią jest też wplatany w inne utwory np. "Flota zjednoczonych sił" czy "Konstytucje". Utwór ten jest również często wykonywany przez innych wykonawców w trakcie uroczystości, koncertów i happeningów organizowanych w ramach Wielkiej Orkiestry Świątecznej Pomocy, np. w trakcie obchodów XV-lecia Orkiestry czy na Przystanku Woodstock.

</doc>
<doc id="835954" url="https://pl.wikipedia.org/wiki?curid=835954" title="Chico Mendes">
Chico Mendes

Francisco Alves Mendes Filho, znany jako Chico Mendes (ur. 15 grudnia 1944, zm. 22 grudnia 1988) – brazylijski chłop z Amazonii, działacz związkowy i obrońca naturalnej przyrody amazońskiej. Nawoływał do wstrzymania wyrębu naturalnych lasów deszczowych Amazonii i zamieniania ich w bezdrzewne pastwiska. Założyciel narodowego stowarzyszenia wolnych rolników broniących lasów deszczowych jako swego miejsca gospodarczego wykorzystania bez niszczenia istotnych wartości posiadanych przez te lasy. Zamordowany w 1988 przez zwolenników latyfundystów chcących przekształcić Amazonię w krainę pastwisk dla bydła.
Upamiętnienie.
O Chico Mendesie powstała książka pt. "Fronteiras de Sangue" (pol. "Krwawe granice"). Z inspiracji nią brazylijska grupa muzyczna Sepultura stworzyła utwór „Ambush”, wydany na płycie "Roots" w 1996. Na koniec piosenki słychać trzy strzały z broni palnej stanowiące analogię do sposobu zabicia Mendesa.
W 1994 premierę miał film fabularny pt. "The Burning Season" w reżyserii John Frankenheimera, w którym postać odtwarzał Raúl Juliá.

</doc>
<doc id="835959" url="https://pl.wikipedia.org/wiki?curid=835959" title="Zmącony spokój Pani Labiryntu">
Zmącony spokój Pani Labiryntu

Zmącony spokój Pani Labiryntu – powieść Joe Alexa (właśc. Macieja Słomczyńskiego), wydana po raz pierwszy w 1965 roku.
Opis fabuły.
Joe Alex towarzyszy Karolinie Beacon w naukowej wyprawie na nieprzystępną grecką wyspę Keros (w pobliżu Naksos). Młoda pani archeolog wraz z ekipą badaczy dąży do odnalezienia ukrytej świątyni bogini Kreteńczyków, Ateny. Po przyjeździe grupka naukowców systematycznie eksploruje sieć grot i jaskiń w poszukiwaniu mitycznego przybytku. Wkrótce jednego z uczestników dosięga klątwa Pani Labiryntu. Jednakże dla Alexa zbrodnia jest faktem, z którym czynniki nadprzyrodzone niewiele mają wspólnego. Naruszenie spokoju bogini nie wydaje mu się rzeczywistym motywem zabójstwa. Wśród niewielu znajdujących się na wyspie osób ukrywa się zatem morderca z krwi i kości.

</doc>
<doc id="835963" url="https://pl.wikipedia.org/wiki?curid=835963" title="Meksykańska fala">
Meksykańska fala

Meksykańska fala (także m.in. "The wave", "Mexican wave", "La Ola") – rodzaj dopingu wykonywanego przez publiczność podczas zawodów sportowych. 
Doping ten pojawił się w latach 80. XX wieku w krajach Ameryki Północnej. Swoją polską nazwę, mającą podobne odpowiedniki również w innych językach, zawdzięcza turniejowi Mistrzostw Świata w Piłce Nożnej w Meksyku, gdzie był często wykonywany, a dzięki bijącym rekordy popularności transmisjom telewizyjnym tych wydarzeń trafił do innych krajów świata. 
Doping ten polega na podnoszeniu się kolejnych kolumn publiczności tuż po tym, kiedy podniosły się kolumny poprzednie, lecz nie równocześnie z nimi. Dzięki temu uzyskuje się wizualny efekt fali. W zależności od zaangażowania kolejnych sektorów stadionu fala może okrążyć cały stadion. Falę organizują zazwyczaj członkowie grup kibiców odpowiedzialni za prowadzenie dopingu, może również nawoływać do niej spiker.
Do zapoczątkowania fali wystarcza zwykle około kilkudziesięciu osób. Fale przesuwają się z prędkością 12 m/s (lub 20 krzesełek na sekundę) i mają szerokość około 6–12 m (15 krzesełek), najczęściej biegną zgodnie z ruchem wskazówek zegara.

</doc>
<doc id="835965" url="https://pl.wikipedia.org/wiki?curid=835965" title="Ligustr pospolity">
Ligustr pospolity

Ligustr pospolity ("Ligustrum vulgare" L.) – gatunek rośliny z rodziny oliwkowatych. Występuje w Europie, w zachodniej Azji i północno-zachodniej Afryce, poza tym zawleczony i zdziczały na innych kontynentach. W Polsce gatunek rodzimy przynajmniej w południowej części kraju, poza tym jest powszechnie uprawiany i dziczejący. Znajduje zastosowanie jako roślina ozdobna, głównie do formowania żywopłotów. Doskonale znosi strzyżenie, jest bardzo odporny na susze i zanieczyszczenia powietrza, ma niewielkie wymagania glebowe. W przeszłości gatunek był wykorzystywany także jako roślina lecznicza i barwierska, w koszykarstwie i plecionkarstwie. Jest trujący dla ludzi i wielu zwierząt.
Rozmieszczenie geograficzne.
Naturalny zasięg występowania obejmuje rozległe obszary zachodniej i południowej Europy, góry w północno-zachodniej Afryce (Maroko), okolice Kaukazu i niezbyt liczne stanowiska w Azji Mniejszej i Iranie. Jest jedynym przedstawicielem rodzaju "Ligustrum" w Europie. Przez kontynent ten przechodzi północna granica zasięgu, przy czym po wielu wiekach uprawy i dziczenia gatunku, przebieg tej granicy jest współcześnie trudny do ustalenia. Uznaje się, że tylko jako gatunek zawleczony lub uciekinier z upraw występuje w północnej i zachodniej Irlandii, w Szkocji, na Półwyspie Jutlandzkim i Skandynawskim (z wyjątkiem południowej Norwegii – okolic Oslofjorden, gdzie zdaje się występować naturalnie), na Nizinie Północnoniemieckiej oraz na północ od Sudetów i Karpat. Poza północną Europą zawleczony został także na Azory, Teneryfę, do Australii (jest rozpowszechniony w jej południowo-wschodniej części), na Nową Zelandię, do USA i południowej Kanady, do Ameryki Południowej (Ekwador) i wschodniej Azji (Japonia).
W Polsce jest pospolicie uprawiany. Status gatunku we florze Polski nie jest jasny – na pewno przynajmniej w znacznej części kraju jest on tylko rośliną zdziczałą i zadomowioną (kenofit), przy czym najwyraźniej część populacji w południowej Polsce ma charakter naturalny i tam ligustr pospolity jest rodzimym składnikiem flory. Za naturalne uznaje się stanowiska w rejonie Sudetów, na Śląsku Cieszyńskim i Pogórzu Karpackim (koło Przemyśla). Prawdopodobnie rodzimy jest na Dolnym Śląsku w rejonie Wrocławia, w Małopolsce (okolice Sandomierza, Krakowa i Puszczy Niepołomickiej). Za reliktowe, naturalne stanowiska uznawane bywają też miejsca występowania ligustru na wybrzeżu bałtyckim na Pomorzu Gdańskim.
Północny zasięg występowania gatunku jest skorelowany z przebiegiem izotermy średniej temperatury najchłodniejszego miesiąca -3 °C.
Biologia.
Rozwój.
Nanofanerofit. Krzew o rocznych przyrostach pędów na długość wynoszących od 25 do 35 cm.
Kwitnienie trwa od czerwca (rzadko od maja) do lipca. Owoce dojrzewają w okresie od sierpnia do września, czasem też października (dojrzewanie owoców ligustru jest jednym ze wskaźników fenologicznej wczesnej jesieni), a następnie długo utrzymują się na krzewie, często przez całą zimę. Liście długo zachowują zielony kolor i zrzucane są w zależności od warunków klimatycznych – w surowych warunkach opadają jesienią, a przy łagodnej zimie i w klimacie ciepłym opadają dopiero wiosną następnego roku, przed rozwojem kolejnych liści. Nasiona nie tworzą trwałego banku nasion – zachowują zdolność do kiełkowania tylko przez rok. Kiełkowanie jest epigeiczne i następuje późną wiosną i na początku lata. 
Siewka ma dwa liścienie sztywne i skórzaste, choć cienkie, osiągające 15–17 mm długości i 11–13 mm szerokości. Ich wierzchołek jest zaokrąglony, a nasada klinowata. Z wierzchu są ciemnozielone i mają wyraźnie widoczny nerw główny i 2–3 pary nerwów bocznych, od spodu liścienie są jaśniejsze i nerwacja słabiej widoczna. Pierwsze liście osiągają do ok. 2 cm długości i są długo rynienkowato zwinięte. Młody pęd w części podliścieniowej ma barwę brunatnofioletową, a powyżej liścieni jest purpurowozielony i drobno omszony. System korzeniowy bardzo mocno rozgałęziony, tak że korzenia głównego nie można wyróżnić.
Anatomia i liczba chromosomów.
Drewno ligustru jest bardzo ciężkie, twarde i trudno łupliwe. Barwę ma zieloną. Rdzeń w pędach jest duży, biały i gąbczasty. Słoje przyrostów rocznych są wyraźne. Drewno jest w zasadzie rozpierzchłonaczyniowe, ale nawiązuje też nieco regularnością układu naczyń do pierścieniowonaczyniowego. Włókna drzewne są grubościenne. Promienie drzewne są niejednorodne (heterogeniczne). W 1 mm² przekroju znajduje się od 200 do 400 naczyń.
Liczba chromosomów 2n=46.
Fizjologia.
Gatunek preferuje gleby suche oraz skaliste. W wyniku aklimatyzacji w warunkach suszy pojawiają się przystosowania o charakterze fizjologicznym i anatomicznym. Typową reakcją roślin na suszę jest zamykanie aparatów szparkowych, co może jednak prowadzić do powstawania zatorów z powietrza w elementach przewodzących drewna. U ligustru rosnącego w warunkach suszy elementy przewodzące drewna mają zmniejszoną średnicę, co pozwala uniknąć powstawania zatorów. W warunkach stresu wodnego fotosynteza roślin rosnących na słońcu obniża się bardziej niż u roślin rosnących w cieniu. Reakcje fizjologiczne w odpowiedzi na suszę i związany z nią stres oksydacyjny obejmują wzrost aktywności enzymów antyoksydacyjnych oraz zwiększenie zawartości fenylopropanoidów, głównie kwercetyny i luteoliny. Zmiany fizjologiczne w wyniku stresu oksydacyjnego związane są przede wszystkim z nadmiarem światła widzialnego. Wykazano, że promieniowanie UV w niewielkim stopniu wpływa na reakcję roślin.
Cechy fitochemiczne.
W liściach i owocach zidentyfikowano m.in. glikozyd ligustrynę (znany też jako syringina) i mannitol. W warunkach stresu wodnego i oksydacyjnego w liściach kumulowane są flawonoidy, pochodne kwasu hydroksycynamonowego oraz sekoirydoidy. Sekoirydoidy (oleuropeina, ligustalozyd A, ligustalozyd B i ligstrozyd) stanowią około 76% ogólnej zawartości polifenoli w liściach. Około 23% polifenoli to glikozydy kamferolu (kamferolo 3-O-glukozyd 7-O-ramnozyd, kamferolo 3,7-O-diramnozyd, kamferolo 3-O-ramnozyd i kamferolo 3-O-glukozyd). Flawonoidy gromadzone są w komórkach epidermy oraz mezofilu liści. Obecność tych związków w liściach może nie tylko zapobiegać przenikaniu nadmiernej ilości promieni słonecznych, lecz także wpływać na reakcje zachodzące podczas stresu oksydacyjnego.
Smak liści jest gorzki, a owoców słodkawo-gorzki.
Ekologia.
Siedlisko.
Ligustr pospolity rośnie w różnorodnych warunkach siedliskowych, na obszarach górskich nie przekraczając 1500 m n.p.m. w Alpach, 1600 m n.p.m. w Maroku i 1750 m n.p.m. w Iranie. Siewki nie są zdolne do rozwoju w miejscach silnie zacienionych, jednak już dorosła roślina jest w stanie trwać nawet w silnie zacienionym miejscu (siewki giną przy 0,3% światła dziennego, przy czym wrażliwość na zacienienie jest mniejsza przy dużej dostępności składników mineralnych). Gatunek spotykany jest w lasach i zaroślach zarówno na terenach aluwialnych w dolinach rzek, jak i w miejscach suchych, na glebach i skałkach wapiennych, w zaroślach kserotermicznych. Często rośnie w zaroślach przy brzegu morskim. Jest gatunkiem światło- i ciepłolubnym, odpornym na susze i wpływ zanieczyszczeń powietrza. Jest mrozoodporny, ale w warunkach Europy Środkowej odmiany o żółtych liściach mogą przemarzać zimą. Pędy nadziemne mogą ginąć w pożarach, ale najwyraźniej rośliny mogą przeżyć tworząc odrośla z korzeni.
Mimo że gatunek bywa określany jako łatwo dziczejący – w istocie rzadko i na ograniczonych obszarach dziczeje z upraw.
Oddziaływania międzygatunkowe.
Zapylaczami są owady, do kwiatów licznie przylatują motyle (ligustr pospolity jest rośliną pokarmową dla motyli dorosłych kilkunastu gatunków m.in. zieleńczyka ostrężyńca, ogończyka wiązowca i śliwowca, modraszka malczyka, pokłonnika kamilla). Wabione są one silnym, charakterystycznym zapachem (określanym jako nieprzyjemny dla ludzi, duszący, mdły). Nasiona rozsiewane są przez ptaki, zwłaszcza drozdowate żywiące się owocami. Mimo że owoce dojrzewają do października, to do stycznia ptaki zjadają je nielicznie, później zaczynają żerować na nich intensywniej i trwa to do lutego. Owoce zjadają, przyczyniając się do rozsiewania nasion, głównie ptaki z rodzaju "Turdus" i jemiołuszki, a także rudzik, kapturka, drozd śpiewak. Nasionami żywi się gil zwyczajny i rzadziej grzywacz. Modraszka zwyczajna wydziobuje tylko sam miąższ z owoców.
Pędy ligustru są zgryzane przez jelenie. Na wydmach Flandrii ligustr stanowi ważny składnik diety osłów oraz bydła. Zwierzęta zjadają liście oraz gałązki. Na liściach żerują larwy następujących gatunków: "Macrophya punctumalbum" (błonkoskrzydłe), zwójka kwasigroneczka i krzyżóweczka, "Clepsis consimilana", "Doloploca punctulana" i "Spatalistis bifasciana" (zwójkowate), zawisak tawulec, "Dolbina elegans", "Samia cynthia" (zawisakowate), "Trigonophora flammea" i "Craniophora ligustri" (sówkowate), "Gracillaria syringella" i "Caloptilia cuculipennella" (kibitnikowate), płatynka wielokreska, platynka zielonka, przylepek kruszyniak, rozlotlik lilakowiak, zimowek brunatek i "Menophra abruptaria" (miernikowcowate), "Eutelia adulatrix" (Euteliidae), "Anania coronata" (wachlarzykowate) i "Adela croesella" (wąsikowate). Gęste zarośla tego gatunku są atrakcyjnym miejscem do gniazdowania dla wielu gatunków ptaków.
Ligustr tworzy endomikoryzę, ale odkryto na jego korzeniach także infekcję workowca z rodzaju "Morchella" (smardz jadalny) tworzącego ektomikoryzę. Z ligustrem powiązany jest też gwiazdosz prążkowany. W Ameryce Północnej, gdzie ligustr jest obcym gatunkiem inwazyjnym, stwierdzono, że jego obecność wpływa negatywnie na mikoryzę towarzyszących gatunków rodzimych. 
Na liściach ligustru rozwijają się grzyby niedoskonałe z gatunków "Thedgonia ligustrina" i "Mycosphaerella ligustri", a także mączniakowiec "Erysiphe syringae". Na martwych gałązkach i pniach stwierdzono grzyby: nakorownik radełkowaty ("Basidioradulum radula") (drewniczkowate) i "Antrodia albida" (flagowcowate), "Phomopsis brachyceras" i "Cytospora pruinosa" var. "ligustri" ("Sordariomycetes"), powłocznica popielata ("Peniophora cinerea") (powłocznicowate).
Ligustr jest także rośliną żywicielską dla zaraz z gatunków "Orobanche laxissima" i "O. pancicii".
Systematyka i zmienność.
Gatunek "Ligustrum vulgare" stanowi w obrębie rodzaju jeden z kladów bazalnych wyodrębniony przed różnicowaniem licznych gatunków wschodnioazjatyckich (w Chinach występuje ponad połowa z ok. 45 gatunków tego rodzaju). W obrębie rodzaju należy do sekcji "Ligustrum", jednej z pięciu wyróżnianych. Jest gatunkiem typowym rodzaju.
W obrębie gatunku wyróżniane bywają dwie odmiany geograficzne – typowa "typicum" lub "vulgare" oraz włoska – "italicum" (Mill.) Vahl, 1804. Ta pierwsza występuje w północnej części zasięgu, a druga w basenie Morza Śródziemnego. Odmiana włoska ma liście zimozielone i bardziej żółte kwiaty. Była podnoszona także do rangi podgatunku "L. vulgare" subsp. "italicum" (Mill.) Fukarek, 1983 lub nawet odrębnego gatunku ("L. italicum" Mill., 1768).
Poza trwałością liści i barwą kwiatów, w stanie dzikim gatunek jest mało zmienny. W uprawie rozpowszechniono jednak szereg odmian uprawnych różniących się wysokością roślin, wielkością i zabarwieniem liści, barwą owoców i kwiatów.
Wyróżniane odmiany spotykane w uprawie:
Na początku XX wieku uzyskano w Anglii mieszańca z "L. ovalifolium" 'Aureum', który nosi nazwę "L. × vicaryi" Rehder J. Arnold Arbor. 28: 256 1947. Mieszaniec rosnąc w słońcu ma liście żółte, a w cieniu – zielone. Może być uprawiany w strefach mrozoodporności 5–8 (bardziej tolerancyjna odmiana 'Storzinger' rośnie w strefach 4–9).
Historia.
Ślady kopalne ligustru pospolitego znajdowane są dość rzadko ze względu na niesprzyjające fosylizacji siedliska zajmowane przez gatunek. Poza tym jego łupiny nasienne są dość cienkie, a pyłek nie ma zazwyczaj dużego udziału w opadzie, czego przyczyną jest owadopylność i mała produkcja pyłku (tylko dwa pylniki). Roślina znana jest ze szczątków kopalnych znajdowanych w Europie Środkowej ze znalezisk datowanych na neogen oraz z interglacjałów – eemskiego i mazowieckiego. Ze względu na kłopotliwość w ocenie statusu gatunku w Polsce, dużą wagę przywiązuje się do stwierdzeń pyłku ligustru w osadach holoceńskich, świadczących o wczesnej i najwyraźniej nieantropogenicznej przyczynie obecności tej rośliny w Polsce (stwierdzono ślady kopalne na Pomorzu pochodzące sprzed około 6 tysięcy lat). Niewątpliwie w północnej części współczesnego zasięgu gatunek został rozpowszechniony z powodu jego uprawy (co najmniej od XVI wieku w Wielkiej Brytanii i XVIII wieku na Litwie).
Nazewnictwo.
Nazwa naukowa pochodzi od łacińskiej nazwy ligustru stosowanej w starożytnym Rzymie (np. przez Wergiliusza). Określenie pochodziło prawdopodobnie od czasownika "ligare" (=wiązać, splatać). Podobny źródłosłów miała nazwa używana w starożytnej Grecji, gdzie nazywano ligustr "spiraia", od "speira" (=zwój, lina). Nazwa gatunkowa "vulgare" oznacza po łacinie pospolity, powszechny, zwyczajny. Przed ustaleniem nazwy gatunkowej przez Karola Linneusza w 1753, wcześniej w użyciu były takie nazwy jak: "Ligustrum germanicum" (Gaspard Bauhin), "Ligustrum italicum" (Prospero Alpini), "Ligustrum majus" (Adam Lonicer).
Nazwa polska w piśmiennictwie pojawia się na przełomie XVIII i XIX wieku jako „ligustr ptasia żob” i „ptasia żob”(znamienne, że ten południowy gatunek nosi czeską nazwę "ptačí zob"). W XIX wieku opublikowano nazwy: kocierpka, kocierpka ptasia żub, ligustr (także w wariancie liguster i ligust). Poza tym krzew ten opisywany był pod nazwami dereń pospolity, świdwa, świdwina i świdzina.
Zwalczanie.
Gatunek na obszarach, gdzie został introdukowany, może tworzyć gęste zarośla, wypierając tym samym z siedlisk gatunki rodzime. Także w obrębie swego naturalnego zasięgu bywa ekspansywny i może stanowić zagrożenie dla zróżnicowania gatunkowego świetlistych zarośli i muraw na stanowiskach kserotermicznych. W obu przypadkach podejmuje się działania w celu odpowiednio zwalczenia lub ograniczenia udziału tego gatunku. Dążąc do jego eliminacji należy młode rośliny dokładnie wyrywać wraz z korzeniami, a starsze wycinać, smarując pieniek po ścięciu pestycydem zawierającym glifosat. W celu zmniejszenia tylko zwarcia zarośli, regularnie wycina się je na stanowiskach.

</doc>
<doc id="835967" url="https://pl.wikipedia.org/wiki?curid=835967" title="Stevan Faddy">
Stevan Faddy

Stevan Faddy, "Стеван Фади" (ur. 2 września 1986 w Kotorze) – czarnogórski piosenkarz, reprezentant Czarnogóra w Konkursie Piosenki Eurowizji w 52. Konkursie Piosenki Eurowizji w 2007 roku.
Kariera muzyczna.
W 2003 roku Faddy wygrał finał konkursu muzycznego "Intro Karaoke", dzięki czemu uzyskał prawo uczestnictwa w festiwalu muzycznym "Sunčane Skale" w Hercegu Novim. Podczas widowiska zaśpiewał piosenkę „Posljednja obala”, za wykonanie której zajął ostatecznie drugie miejsce. W tym samym roku otrzymał nagrodę muzyczną Montefon w kategorii "Debiut roku".
W 2005 roku wziął udział w serbsko-czarnogórskich eliminacjach eurowizyjnych, do których zgłosił się z piosenką „Utjeha”. Na początku marca wziął udział w czarnogórskim etapie selekcji ("Montevizija 2006") i z drugiego miejsca awansował do finału, w którym zajął ostatecznie czwarte miejsce. Rok później ponownie zgłosił się do udziału w eliminacjach, tym razem z utworem „Cipele”. Pod koniec lutego wystąpił w czarnogórskim etapie selekcji i z pierwszego miejsca awansował do finału, w którym zajął ostatecznie trzecie miejsce. 
W 2007 roku zgłosił się do udziału w krajowych eliminacjach eurowizyjnych "MontenegroSong 2007" z piosenką „Ajde kroči”. Pod koniec lutego wystąpił w finale selekcji i zajął w nim pierwsze miejsce po uzyskaniu największego poparcia telewidzów, dzięki czemu został wybrany na reprezentanta Czarnogóra w Konkursie Piosenki Eurowizji w 52. Konkursie Piosenki Eurowizji organizowanym w Helsinkach. 10 maja wystąpił jako siódmy w kolejności w półfinale widowiska i zajął ostatecznie 23. miejsce z 33 punktami na koncie, przez co nie zakwalifikował się do finału.

</doc>
<doc id="835968" url="https://pl.wikipedia.org/wiki?curid=835968" title="Isoetaceae">
Isoetaceae



</doc>
<doc id="835971" url="https://pl.wikipedia.org/wiki?curid=835971" title="Sztab Główny WP">
Sztab Główny WP



</doc>
<doc id="835972" url="https://pl.wikipedia.org/wiki?curid=835972" title="Larry Okey Ugwu">
Larry Okey Ugwu



</doc>
<doc id="835973" url="https://pl.wikipedia.org/wiki?curid=835973" title="Elica Todorowa">
Elica Todorowa

Elica Todorowa, bułg. Елица Тодорова (ur. 2 września 1977 w Warnie) – bułgarska perkusjonalistka i piosenkarka muzyki folkowej, dwukrotna reprezentantka Bułgarii w Konkursie Piosenki Eurowizji w duecie ze Stojanem Jankułowem: w 2007 i 2013 roku.
Edukacja.
Elica Todorowa studiowała w szkole muzycznej im. Filipa Kutewa w Kotle na wydziale śpiewu folkowego, a także w szkole muzycznej im. Dobrego Christowa w Warnie na wydziale instrumentów perkusyjnych. Ukończyła następnie Akademię Muzyczną im. Pancza Władigerowa w Sofii na kierunku perkusjonaliów.
Kariera muzyczna.
Elica Todorowa pracowała w Narodowym Zespole Pieśni i Tańca w Warnie, a także w chórach The Mystery i Kosmiczne Głosy Bułgarii. Gra na perkusji, perkusjonaliach, darbuce, marakasach, klawesach, dzwonach rurowych i güiro.
W 2003 roku rozpoczęła współpracę z perkusistą i perkusjonalistą Stojanem Jankułowem, a w 2004 roku wydała z nim swój debiutancki album zatytułowany "Drumboy", na którym gościnnie pojawili się także m.in. klarnecista Iwo Papazow oraz kavalista Teodosij Spasow. W 2007 roku duet zgłosił się do udziału w krajowych eliminacjach eurowizyjnych z utworem „Water”. Pod koniec lutego wygrali finał selekcji po zdobyciu ponad 31 tys. głosów telewidzów, dzięki czemu zostali wybrani na reprezentantów Bułgarii w 52. Konkursie Piosenki Eurowizji organizowanym w Helsinkach. 10 maja wystąpili jako pierwsi w kolejności w półfinale widowiska i z szóstego miejsca awansowali do finału, w którym zajęli ostatecznie piąte miejsce ze 157 punktami na koncie, w tym m.in. z maksymalną notą 12 punktów od Grecji.
W 2005 roku Todorowa otrzymała statuetkę "Złotej Liry Unii Bułgarskich Muzyków i Tancerzy" w kategorii jazzowej. W październiku 2007 roku odebrała tę samą nagrodę w kategorii popowej, zaś w grudniu 2007 roku została okrzyknięta „kobietą roku” bułgarskiej wersji magazynu "Grazia". W kwietniu 2008 roku otrzymała Specjalną Nagrodę Bułgarskiego Radia Narodowego za „bycie ambasadorem bułgarskiej kultury na świecie”.
W marcu 2010 roku ukazała się pierwsza płyta kompilacyjna duetu zatytułowana "Water", która zawierała trzydzieści utworów, z czego piętnaście w języku bułgarskim i piętnaście w języku angielskim.
W lutym 2013 roku Bułgarska Telewizja Narodowa (BNT) ogłosiła, że Todorowa i Jankułow zostali wybrani wewnętrznie na reprezentantów Bułgarii w 58. Konkursie Piosenki Eurowizji organizowanym w Malmö. Na początku marca duet wystąpił podczas specjalnego koncertu selekcyjnego, w trakcie którego wykonał trzy utwory – „Dzupaj, libe, boso”, „Kismet” i „Samo szampioni”. Ostatecznie dwie ostatnie propozycje zajęły pierwsze miejsce, a zwycięską piosenką ogłoszono „Kismet”, która zdobyła większe poparcie jurorów. Tydzień później krajowy nadawca ogłosił zmianę konkursowego utworu na „Samo szampioni” z powodu nieporozumień związanych z prawami autorskimi do utworu. 16 maja para wystąpiła w drugim półfinale konkursu i zajęła ostatecznie dwunaste miejsce z 45 punktami na koncie, przez co nie awansowała do finału.
W marcu 2014 roku ukazał się drugi album studyjny duetu zatytułowany "Bulgarian Champions".

</doc>
<doc id="835976" url="https://pl.wikipedia.org/wiki?curid=835976" title="Tymon i Trupy">
Tymon i Trupy



</doc>
<doc id="835977" url="https://pl.wikipedia.org/wiki?curid=835977" title="Przewrotka (sport)">
Przewrotka (sport)

Przewrotka (rzadziej fikołek, przerzutka, parasolka, w Ameryce Południowej – chilena) – rodzaj widowiskowego zagrania w piłce nożnej.
Przewrotka polega na uderzeniu piłki nogą przez zawodnika znajdującego się w powietrzu w fazie wyskoku tak, że jego ciało znajduje się w przybliżeniu równolegle do podłoża. Jest ona możliwa do wykonania wyłącznie przez gracza znajdującego się tyłem do kierunku gry. Gracz może próbować uderzyć piłkę bezpośrednio, bądź uprzednio stojąc na ziemi przyjąć ją w dowolny sposób i podbić tak, by możliwe było wykonanie wyskoku i wymachu.
Przewrotka może być zarówno podaniem, jak i strzałem. Może być też wybiciem piłki przez obrońcę. Próba wykonania zagrania w bliskości gracza z przeciwnej drużyny, zwłaszcza sposobiącego się do zagrania głową, może być kwalifikowana jako niebezpieczne zagranie i karana przyznaniem drużynie przeciwnej rzutu wolnego.
Próby wykonania zagrania przez niedoświadczonego zawodnika mogą zakończyć się kontuzją. Celem jej uniknięcia, gracz przygotowuje się do amortyzacji upadku ręką.
Pierwszym znanym golem strzelonym przewrotką była ostatnia bramka strzelona przez Brazylijczyka Leonidasa da Silva w meczu z Polską w roku 1938 w Strasburgu na mistrzostwach świata. Znanym wykonawcą strzałów z przewrotki był reprezentant RFN Klaus Fischer.
Przewrotka jest najbardziej charakterystycznym elementem beach soccera, gdzie większość zawodników z pola uznaje ten strzał za jeden z najskuteczniejszych. W regulaminie gry obowiązuje zasada, że zawodnik próbujący zablokować strzał z przewrotki nie może mieć kontaktu cielesnego z wykonującym strzał.

</doc>
<doc id="835980" url="https://pl.wikipedia.org/wiki?curid=835980" title="Cisza jak ta">
Cisza jak ta

Cisza jak ta – polski zespół wykonujący poezję śpiewaną, piosenkę poetycką, założony w 2003 w Kołobrzegu.
Zespół tworzy aranżacje muzyczne do wierszy poetów polskich dwudziestego wieku, takich jak Bolesław Leśmian, Maria Pawlikowska-Jasnorzewska, Kazimierz Przerwa-Tetmajer, Jonasz Kofta, Agnieszka Osiecka, Edward Stachura, jak i współczesnych poetów jak Wiesława Kwinto-Koczan, Ewelina Marciniak, Barbara Borzymowska czy Tomasz Borkowski.
Autorami tekstów są również aktualni lub byli członkowie zespołu: Michał Łangowski, Mariusz Skorupa, Mariusz Borowiec, czy Mateusz Wyziński.
Zespół w ciągu 16 lat istnienia zagrał ponad 1100 koncertów w całym kraju i wydał 13 płyt rejestrujących ponad sto utworów grupy.
Od 2017 r. Zespół jest Ambasadorem Fundacji Daj Mi Skrzydła, aktywnie wspierając przede wszystkim akcję „Zdążyć przed SLA”

</doc>
<doc id="835984" url="https://pl.wikipedia.org/wiki?curid=835984" title="Pismo bezszeryfowe">
Pismo bezszeryfowe

Pismo bezszeryfowe – pismo o kroju pozbawionym ozdobników w postaci szeryfów – końcówki znaków są proste. Pismami bezszeryfowymi są m.in. Arial, Verdana, Trebuchet MS, Helvetica, Univers, Futura. 
Używane są zwłaszcza do tworzenia tytułów, nagłówków itp. w publikacjach papierowych oraz stron internetowych i innych publikacji przeznaczonych do czytania na ekranie komputerowym (nie męczą wzroku – w odróżnieniu od fontów szeryfowych, bardziej przydatnych do publikacji papierowych).

</doc>
<doc id="835988" url="https://pl.wikipedia.org/wiki?curid=835988" title="AWPL">
AWPL



</doc>
<doc id="835992" url="https://pl.wikipedia.org/wiki?curid=835992" title="Wyspy Manus">
Wyspy Manus



</doc>
<doc id="835996" url="https://pl.wikipedia.org/wiki?curid=835996" title="Poryblin">
Poryblin

Poryblin ("Isoëtes" ) – rodzaj roślin należący do monotypowej rodziny poryblinowatych "Isoëtaceae" z klasy widłaków. Obejmuje 187, 192 lub ok. 250 gatunków. Są to rośliny niemal kosmopolityczne, brak ich tylko na wyspach w zachodniej części Pacyfiku i na Antarktydzie. W Europie występuje 11 gatunków, a do flory Polski należą dwa: poryblin jeziorny "I. lacustris" i kolczasty "I. echinospora". Rośliny te są trudne do rozróżnienia – często dla ich identyfikacji niezbędna jest analiza mikroskopowej budowy zarodników. Poza tym tworzą liczne mieszańce, w tym alloploidy, których przykładem (jako dekaploid) jest poryblin jeziorny. 
Są to rośliny wodne, wodno-lądowe, rzadko lądowe, choć wówczas też związane z miejscami wilgotnymi.
Niektóre gatunki uprawiane są jako rośliny ozdobne. W akwariach uprawiane bywają zwłaszcza znoszące temperatury powyżej 20°C: poryblin sycylijski "I. longissima", jeziorny "I. lacustris" i "I. malinverniana". Tylko w zimnych zbiornikach utrzymać można poryblina kolczastego "I. echinospora". Pękate łodygi poryblinów zawierają dużo skrobi i oleju i stanowią pożywienie dla ptaków, ryb, piżmaków i świń. Są też jadalne dla ludzi, ale pozbawione są walorów smakowych.
Nazwa rodzaju utworzona została z dwóch greckich słów ίσος "isos" znaczącego „równe” i ετήσ "etes" znaczącego „rok” w nawiązaniu do niezmiennego wyglądu w ciągu roku części zimozielonych gatunków. Znaki diakrytyczne w literze „ë” oznaczają konieczność oddzielnej wymowy sąsiadujących samogłosek „oë”.
Biologia i ekologia.
Porybliny rosną najczęściej na dnie jezior oligotroficznych, w czystych strumieniach, w zbiornikach krótkotrwałych i źródłach, a nieliczne gatunki lądowe zasiedlają wilgotne siedliska alpejskie i nadmorskie klify. Gatunki zasiedlające okresowo wysychające siedliska gubią liście w okresie suchym, pozostałe są zimozielone. Mimo zasiedlania takich siedlisk przeprowadzają fotosyntezę CAM typową dla kserofitów. Wiąże się to z tym, że główną asymilowaną nieorganiczną formą węgla jest dwutlenek węgla rozpuszczony w wodzie, a nie, jak w przypadku większości roślin wodnych, jony wodorowęglanowe. To z kolei jest przystosowaniem do kwaśnego odczynu wody, w którym właśnie ta forma węgla dominuje. W asymilacji dwutlenku węgla znaczną rolę mają korzenie i cecha ta zachowała się także u gatunków lądowych. W rozprzestrzenianiu ich zarodników istotną rolę prawdopodobnie odgrywają skąposzczety, a poza tym wiatr. Gatunki zanurzone wytwarzają zwykle zarodniki w wyniku aposporii. Wiele gatunków wytwarza także bulwki służące rozmnażaniu wegetatywnemu.
Ze względu na specjalizację ekologiczną wiele gatunków to endemity niewielkich obszarów. Z powodu niszczenia ich siedlisk (poprzez ich zanieczyszczanie, osuszanie, użytkowanie rolnicze) oraz konkurencji gatunków inwazyjnych liczne gatunki, a w wielu miejscach świata wszystkie występujące lokalnie porybliny należą do roślin silnie zagrożonych. Także oba gatunki rosnące w Polsce wymienione są w krajowej czerwonej liście roślin zagrożonych.
Systematyka.
"Calamaria" Boehm., "Cephaloceraton" Gennari., "Isoetella" Gennari., "Stylites" Amstutz, "Subularia" Ray.
Jedyny współczesny rodzaj z rodziny poryblinowatych "Isoëtaceae" z klasy widłaków. Wyróżniane są dwa podrodzaje, które bywały podnoszone do rangi rodzajów – "Stylites" i "Isoetes". Ten pierwszy obejmuje dwa gatunki występujące w Andach, będące roślinami naziemnymi, o pędzie wznoszącym się rozgałęziającym się dychotomicznie i nierozgałęzionych korzeniach. Podrodzaj "Isoetes" obejmuje wszystkie pozostałe rośliny – w większości wodne, tworzące kępy – mające pęd skrócony i nierozgałęziony, za to rozgałęziające się korzenie. Dawniej dzielono rodzaj ze względu na ekologię roślin, liczbę ryzoforów lub cechy budowy makrospor, ale były to podziały sztuczne.
Kopalne formy poryblinów, znane często tylko z zarodników, znane są od triasu i zaliczane są do rodzaju "Isoëtites" . Za blisko spokrewniony z poryblinami (także włączany do poryblinowatych) uznawany jest także kopalny rodzaj "Nathorstianella" znany z kredy wczesnej.
Rodzina poryblinowatych należy do rzędu poryblinów (poryblinowców) uznawanego za siostrzany względem wymarłych lepidofitów (lepidodendrowców) "Lepidodendrales", wraz z którymi tworzy grupę siostrzaną rzędu widliczkowców "Selaginalles" – najbliżej spokrewnionych z poryblinami współczesnych roślin. 

</doc>
<doc id="835997" url="https://pl.wikipedia.org/wiki?curid=835997" title="Isoetes">
Isoetes



</doc>
<doc id="835999" url="https://pl.wikipedia.org/wiki?curid=835999" title="Isoetales">
Isoetales



</doc>
<doc id="836001" url="https://pl.wikipedia.org/wiki?curid=836001" title="Copa Carlos Dittborn 1962">
Copa Carlos Dittborn 1962

Copa Carlos Dittborn

</doc>
<doc id="836003" url="https://pl.wikipedia.org/wiki?curid=836003" title="Caravaggio (film)">
Caravaggio (film)

Caravaggio – brytyjski dramat biograficzny w reżyserii Dereka Jarmana z 1986 r. opowiadający o życiu Michelangelo Merisi da Caravaggio, włoskiego malarza doby baroku.

</doc>
<doc id="836005" url="https://pl.wikipedia.org/wiki?curid=836005" title="Aleksandr Kosariew">
Aleksandr Kosariew

Aleksandr Kosariew, ros. Александр Косарев, ukr. Олександр Косарев (ur. 30 września 1977 w Równem) – siatkarz reprezentacji Rosji pochodzenia ukraińskiego, występujący na pozycji przyjmującego.
W 2004 zdobył brązowy medal na igrzyskach olimpijskich w Atenach.
W 2008 roku w Pekinie zdobył brązowy olimpijski. Od sezonu 2016/2017 został trenerem drużyny Biełogorje Biełgorod.
W 2004 r. został odznaczony tytułem Zasłużonego Mistrza Sportu, a także dwukrotnie Orderem Zasług dla Ojczyzny I klasy 2 kwietnia 2009 r. oraz Orderem Zasług dla Ojczyzny II klasy 4 listopada 2005 r.

</doc>
<doc id="836008" url="https://pl.wikipedia.org/wiki?curid=836008" title="Marek (roślina)">
Marek (roślina)

Marek ("Sium" L.) – rodzaj roślin z rodziny selerowatych. Obejmuje 10 gatunków. Rośliny te występują w niemal całej Europie, Azji (z wyjątkiem południowej części) i Ameryki Północnej (na południe sięgając do Kalifornii, Teksasu i Florydy). W Polsce rosną dwa gatunki – dziko marek szerokolistny "S. latifolium" i uprawiany marek kucmerka "S. sisarum".
Rośliny z tego rodzaju uprawiane są jako ozdobne oraz jadalne. Korzeń marka kucmerka spożywany jest podobnie jak salsefia i sporządza się z niego substytut kawy. Bulwiaste korzenie "Sium suave" stanowiły istotne źródło pożywienia dla wielu plemion Indian Ameryki Północnej. Niektóre gatunki wykorzystywane są też jako rośliny lecznicze.
Systematyka.
Rodzaj należący do plemienia "Oenantheae" z podrodziny "Apioideae" Seemann, rodziny selerowatych ("Apiaceae" Lindl.) z rzędu selerowców ("Apiales" Lindl.).

</doc>
<doc id="836011" url="https://pl.wikipedia.org/wiki?curid=836011" title="Marek szerokolistny">
Marek szerokolistny

Marek szerokolistny ("Sium latifolium" L.) – gatunek rośliny z rodziny selerowatych. Rośnie dziko w Europie oraz na Syberii Zachodniej i w Kazachstanie. W Polsce pospolity na niżu. Wieloletnia roślina zielna kwitnąca na przełomie lipca i sierpnia. Gatunek umiarkowanie światłolubny. Rośnie w wodzie lub na mokrej eutroficznej glebie o odczynie od obojętnego do zasadowego. Występuje w szuwarach i na brzegach wód.
Biologia i ekologia.
Bylina, hemikryptofit, hydrofit. 
W klasyfikacji zbiorowisk roślinnych gatunek charakterystyczny dla klasy (Cl.) "Phragmitetea". 

</doc>
<doc id="836012" url="https://pl.wikipedia.org/wiki?curid=836012" title="Copa Carlos Dittborn 1964">
Copa Carlos Dittborn 1964

Copa Carlos Dittborn

</doc>
<doc id="836016" url="https://pl.wikipedia.org/wiki?curid=836016" title="Owadziarki">
Owadziarki

Owadziarki (Terebrantes) – grupa błonkoskrzydłych z podrzędu trzonkówek (Apocrita).
Dojrzałe owadziarki mają dwuczłonowe krętarze nóg i często wieloczłonowe czułki, samice mają zwykle pokładełko (czasem bardzo długie), nie mają natomiast żądła. Larwy są beznogie, bez oczu i ze słabo zaznaczoną puszką głowową, są pasożytami wewnętrznymi owadów lub rzadziej roślin. Wiele gatunków jest naturalnymi wrogami szkodników roślin, niektóre z nich są sztucznie rozmnażane (np. z rodzajów "Trichogramma" i "Aphelinus"). Nieliczne (np. "Melittobia" i "Monodontomerus") są groźnymi pasożytami pszczół, zwłaszcza miesierek ("Megachile").
Systematyka.
Nadrodziny i rodziny:

</doc>
<doc id="836017" url="https://pl.wikipedia.org/wiki?curid=836017" title="Agoraphobic Nosebleed">
Agoraphobic Nosebleed

Agoraphobic Nosebleed (ANb, AxNxBx) – amerykański zespół muzyczny wykonujący grindcore/cybergrind z wpływami noisecore. Uformowany w 1994 roku w Massachusetts, USA. 
Skład zmieniał się wielokrotnie w ciągu lat, z pierwotnego składu pozostał jedynie Scott Hull (gitara elektryczna, programowanie automatu perkusyjnego), będący również gitarzystą w Pig Destroyer (grindcore). Obecny skład zawiera także wokalistów Jaya „Clam Strips” Randalla (również zajmujący się samplami w zespole), Richarda Johnsona i Carla Schultza.
Muzyka ANb opisywana jest najczęściej jako cybergrind, tj. grindcore z użyciem automatu perkusyjnego i wpływami muzyki elektronicznej. Poprzez użycie automatu (nazwanego przez Scotta „Gatling Gun”), grupa jest zdolna do grania utworów z prędkością ponad 1000 BPM (uderzeń na minutę). Utrzymane w dadaistycznym stylu teksty piosenek oscylują wokół tematów przemocy, wyzysku, kultury masowej i uzależnień.
Zespół umieszcza na swoich płytach bardzo krótkie utwory: ich album „Altered States of America” zawierający 100 utworów trwa zaledwie 20 minut - większość piosenek nie jest dłuższa niż 5-10 sekund.

</doc>
<doc id="836020" url="https://pl.wikipedia.org/wiki?curid=836020" title="Copa Carlos Dittborn 1965">
Copa Carlos Dittborn 1965

Copa Carlos Dittborn

</doc>
<doc id="836022" url="https://pl.wikipedia.org/wiki?curid=836022" title="Łobi-jabi">
Łobi-jabi



</doc>
<doc id="836026" url="https://pl.wikipedia.org/wiki?curid=836026" title="Pachnotka zwyczajna">
Pachnotka zwyczajna



</doc>
<doc id="836029" url="https://pl.wikipedia.org/wiki?curid=836029" title="Pajęcznica gałęzista">
Pajęcznica gałęzista

Pajęcznica gałęzista ("Anthericum ramosum" L.) – gatunek byliny z rodziny szparagowatych ("Asparagaceae s.l.") i podrodziny agawowych ("Agavoideae").
Rozmieszczenie geograficzne.
Występuje w Europie i w Azji. Jej zwarty zasięg występowania obejmuje obszary od Pirenejów przez całą Europę (bez Skandynawii, gdzie występuje tylko na izolowanych stanowiskach na południu) po Krym i Turcję. W Polsce jest dosyć pospolita na niżu oraz na wyżynach, w górach natomiast jest rzadka. W Karpatach aktualnie jej potwierdzone pojedyncze stanowiska znajdują się tylko w Cieszynie i Cisownicy na Pogórzu Śląskim, w Pieninach Centralnych (na Facimiechu), w Beskidzie Wyspowym (w Maszkowicach) i na Pogórzu Wiśnickim (na wzniesieniu zamku w Melsztynie).
Biologia i ekologia.
Bylina, geofit lub hemikryptofit. Kwitnąć zaczyna po trzech latach od skiełkowania. Kwitnie od końca czerwca do sierpnia, jest owadopylna. Nasiona rozsiewane przez wiatr. Rośnie w suchych, widnych lasach i na porębach. Zaliczana jest do roślin miododajnych. Liczba chromosomów 2n = 30, 32. Gatunek charakterystyczny związku "Geranion sanguinei".
Zastosowanie.
Pajęcznica gałęzista bywa uprawiana jako roślina ozdobna w ogrodach naturalistycznych, w grupach bylin i na rabatach. Kwiatostany mogą być wykorzystywane jako kwiaty cięte w świeżych kompozycjach.
Uprawa.
Uprawa możliwa do 5 strefy mrozoodporności. Gatunek wymaga stanowisk słonecznych i ciepłych, z glebą zasobną i przepuszczalną. Rozmnażany jest przez siew nasion (rosnąc w odpowiednich warunkach roślina sama się rozsiewa) lub przez podział roślin.

</doc>
<doc id="836030" url="https://pl.wikipedia.org/wiki?curid=836030" title="Copa Carlos Dittborn 1968">
Copa Carlos Dittborn 1968

Copa Carlos Dittborn

</doc>
<doc id="836033" url="https://pl.wikipedia.org/wiki?curid=836033" title="Jan Nepomucen Skalski">
Jan Nepomucen Skalski

Jan Nepomucen Skalski (ur. 16 maja 1822 w Krzesinach, obecnie w Poznaniu, zm. 28 stycznia 1907 w Poznaniu), nauczyciel polski, twórca fundacji stypendialnej.
Od około 1840 pracował jako nauczyciel szkół elementarnych w Wielkopolsce, m.in. w poznańskim Chwaliszewie. Był człowiekiem samotnym i oszczędnym, w ciągu życia zgromadził duże oszczędności w Banku Spółek Zarobkowych w Poznaniu. Planował przeznaczyć pieniądze na stypendia dla polskiej uczącej się młodzieży, a także wesprzeć polski teatr w Poznaniu. Mimo podeszłego wieku zwlekał jednak ze spisaniem testamentu; śmierć bez testamentu, wobec braku spadkobierców, oznaczałaby przejęcie oszczędności przez pruski skarb państwa i świadomy tego zagrożenia dyrektor Banku Spółek Zarobkowych Teofil Rzepnikowski, razem z ks. Piorem Wawrzyniakiem, nakłonił w styczniu 1907 ciężko chorego Skalskiego do sporządzenia ostatniej woli. Nauczyciel przekazał 350 tysięcy marek na stypendia dla uczniów, a 50 tysięcy marek na teatr. Prezesem fundacji stypendialnej, z której pomocy korzystała wielkopolska młodzież kształcąca się zarówno w gimnazjach, jak i na uniwersytetach, został Teofil Rzepnikowski.
Skalski zmarł tuż po sporządzeniu testamentu. Po jego śmierci znaleziono dzienniczek, w którym skrupulatnie notował dochody i nieliczne wydatki, a także zapisywał przemyślenia na temat współczesnych wydarzeń i polityki.

</doc>
<doc id="836035" url="https://pl.wikipedia.org/wiki?curid=836035" title="Przelot pospolity">
Przelot pospolity

Przelot pospolity, przelot uprawny ("Anthyllis vulneraria" L.) – gatunek rośliny z rodziny bobowatych. Rodzimy obszar jego występowania to Europa, Azja Mniejsza, Afryka Północna, ale jest też uprawiany w wielu innych regionach świata. W Polsce dość pospolity na niżu i w niższych położeniach górskich.
Biologia i ekologia.
Bylina, hemikryptofit. Występuje na niżu, na suchych łąkach, pastwiskach i w murawach. W klasyfikacji zbiorowisk roślinnych gatunek charakterystyczny dla Ass. "Anthyllido-Trifolietum montani" (regionalnie). Kwitnie w okresie maj-sierpień.
Jest rośliną żywicielską larw motyli modraszka dorylasa i modraszka malczyka.
Zmienność.
Gatunek zmienny morfologicznie, występuje w kilku podgatunkach:

</doc>
<doc id="836036" url="https://pl.wikipedia.org/wiki?curid=836036" title="Copa Carlos Dittborn 1971">
Copa Carlos Dittborn 1971

Copa Carlos Dittborn

</doc>
<doc id="836037" url="https://pl.wikipedia.org/wiki?curid=836037" title="Peter Apianus">
Peter Apianus

Petrus Apianus, znany również jako Peter Apianus lub Peter Apian (ur. 16 kwietnia 1495 w Leisnig, zm. 21 kwietnia 1552 w Ingolstadt) – niemiecki humanista, kartograf, matematyk, astronom; zajmował się miernictwem, a dzięki swym publikacjom, głównie po łacinie, spopularyzował astronomię w Europie.
Życie.
Peter Apianus urodził się jako czwarte dziecko Martina i Gertrudy Bienewitz (Bieniewicz). Studiował w Lipsku, później także w Wiedniu matematykę, astronomię i kosmografię. Opracował i usprawnił kilka instrumentów astronomicznych m.in. torquetum.
Prace Apianusa w swej treści zasadniczo nigdy nie wyszły poza kompendium wiedzy astronomicznej, jaką był "Almagest" spisany przez aleksandryjskiego Klaudiusza Ptolomeusza ok. 140 r. n.e.
Apianus początkowo zajmował się kartografią. W 1520 roku stworzył wzorowaną na mapie Martina Waldsemüllera mapę Ziemi "Typus Orbis Universalis". Już jednak w 1524 roku, w dużej mierze w oparciu o dostępne tłumaczenia Ptolomeusza, wydał ilustrowany przez siebie podręcznik astronomii i geografii "Cosmographicus liber" (...) "studiose collectus". Dzieło powtórnie wydane w 1533 r. przez Frisiusa z poprawkami i uzupełnieniami autora nieoczekiwanie, prawdopodobnie dzięki papierowym instrumentom astrologicznym przygotowanym przez wydawcę, zyskało sławę i rozeszło się po Europie. Miało ponad czterdzieści wydań w czterech językach (łacińskim, francuskim 1544, holenderskim 1545 i hiszpańskim 1548). Zawierało także mapy uwzględniające ostatnie odkrycia geograficzne w tym zarys kontynentu Ameryki.
W 1527 roku Apianus został profesorem matematyki na uniwersytecie w Ingolstadt. Niemcy utrzymują, że już wtedy znał regułę ułatwiającą liczenie kolejnych potęg dwumianu zwaną dziś trójkątem Pascala. Jednak jego trójkąty nawiązują do Platona i jego dzieła "Timajos" objaśnionego przez Archimedesa. Są to pierwsze liczby tetraktysa (znaki albo jedynki liczy się w poziomie jako: 1, 2, 3 itd. do 8, w dwóch ciągach, osobno liczby nieparzyste i parzyste). Tetraktys był podstawą gamy niebieskiej i tzw. harmonii Sfer a co za tym idzie boskiej proporcji. Mogło się to też łączyć ze szczególnym położeniem planet, mającym decydujący wpływ na przyszłość urodzonych w momencie największej harmonii. Apianus za swe prace z astronomii i matematyki praktycznej prawdopodobnie w 1532 roku zyskał uznanie cesarza Karola V (hobbysty kosmografa), a przy tym szereg przywilejów m.in. tytuł szlachecki dla siebie i dwóch swoich synów. Herb i treść przywileju zamieszczono w "Astronomicum Caesareum".
Dzieła.
W 1533 roku do dzieła "Instrument Buch" dodał swoją pierwszą mapę gwiezdną nieba północnego. W 1536 roku z inicjatywy królewskiego matematyka Johannesa Stabiusa oraz przy pomocy kartografa Conrada Heinvogla wydano tę mapę w wersji samoistnej. Mapa nosiła tytuł "Imagines Syderum coelestium ut sunt a veteribus astronomis compositae" i w odróżnieniu od pierwszej ukazywała także kilka gwiazdozbiorów południowych widocznych z okolic Morza Śródziemnego. Wydano ją u Johannesa Honteriusa (1498-1549). Mapa ukazująca w sumie 48 konstelacji gwiezdnych była później dodawana do innych dzieł Apianusa, także do "Astronomicum Caesareum". Kolejne dzieło "Instrumentum sinuum sive primi" z 1534 roku oprócz odpowiednich wyjaśnień zawierało bardzo potrzebne w astronomii i pomiarach tablice wartości sinusów dla kątów mierzonych z dokładnością do minuty. Wtedy ukazała się też w dużej skali mapa Europy, niestety nie zachowała się do dziś.
Szczytowym osiągnięciem Apianusa okazała się wydana w 1540 roku "Astronomicum Caesareum" (dosłownie: Astronomia dla cesarza) licząca ponad 130 stron prawie formatu A3, z licznymi tablicami, ilustracjami oraz papierowymi przyrządami astronomicznymi. Dzięki tablicom i metodom opisanym w książce można było bez skomplikowanych pomiarów ustalać terminy zaćmień, położenie planet, ruchome święta kościelne, a także stawiać horoskopy. Przyrządy te przypominały wyglądem astrolabium, na którego tarczy (płaszczyźnie eklipsy, płaszczyzna strony) współśrodkowo i mimośrodowo znajdowało się do 7 ruchomych kół oznaczających znane ówcześnie planety (w tym Słońce i Księżyc). Zamiast obserwacji i obliczeń wystarczyło te koła odpowiednio ustawić aby ustalić położenie planet w okresie od 7000 lat p.n.e. do 7000 lat n.e. co dla osób niewprawnych było dużym ułatwieniem. Druga część książki jest znacznie trudniejsza i wymaga dobrej znajomości geometrii i matematyki. Z nowych rzeczy autor opisał w niej 5 komet, w tym kometę Halleya w roku 1531 i jako pierwszy stwierdził odsłoneczny kierunek ich warkocza co opublikował w swoim traktacie już w roku 1532 (podobny pogląd opublikował również Girolamo Fracastoro, jednak Apianus udokumentował go znacznie lepiej). Zdawał sobie sprawę z tego, że od czasów Ptolomeusza, punkt Barana przesunął się o około 15° w kierunku gwiazdozbioru Ryb. Opisał też sposób wykorzystania słonecznych zaćmień do pomiarów długości geograficznej. "Astronomicum" Apianus dedykował cesarzowi Karolowi V i jego bratu Ferdynandowi. W dziele jako przykłady różnych obliczeń stale pojawiają się daty i miejsca urodzenia obu władców.
Syn Apianusa Philipp urodzony w 1531 również studiował matematykę, a po śmierci ojca objął w Ingolstadt wakat profesora matematyki.

</doc>
<doc id="836038" url="https://pl.wikipedia.org/wiki?curid=836038" title="Jan van Scorel">
Jan van Scorel

Jan van Scorel (ur. 1 sierpnia 1495 w Schoorl k. Alkmaaru, zm. 6 grudnia 1562 w Utrechcie) – niderlandzki malarz, rysownik i grafik okresu późnego renesansu.
Życie.
Jego nauczycielami byli kolejno: Cornelis Cornelisz. Buys w Alkmarze, od 1512 Jacob Cornelisz. van Oostsanen w Amsterdamie i w 1517 Jan Gossaert w Utrechcie.
W 1524 wyruszył w długą podróż po Europie, zatrzymując się w Spirze, Strasburgu, Bazylei i Norymberdze (gdzie spotkał się z Albrechtem Dürerem). Z Wenecji pielgrzymował poprzez Cypr, Rodos i Kretę do Jerozolimy. W 1522 pochodzący z Utrechtu papież Hadrian VI mianował go następcą Rafaela na stanowisku konserwatora papieskiej kolekcji sztuki antycznej. Prowadził też pracownię w Watykanie, wykonując m.in. portrety papieża.
W 1524 osiadł w Utrechcie, gdzie został wikariuszem w kościele św. Jana, a w 1528 – kanonikiem przy kościele Mariackim. W latach 1527-1530 działał w Haarlemie, organizując warsztat artystyczny, w którym powstał m.in. "Ołtarz Ukrzyżowania". W 1530 ponownie powrócił do Utrechtu, gdzie również prowadził pracownię, wykonując wraz z uczniami m.in. liczne kopie własnych dzieł. Z żoną Agatą van Schoonhoven miał sześcioro dzieci.
Był człowiekiem gruntownie wykształconym, poliglotą i utalentowanym muzykiem. Pochowany został kościele Najświętszej Marii Panny w Utrechcie.
Jego uczniami byli m.in. portrecista Anthonis Mor i manierysta Maerten van Heemskerck.
Twórczość.
Tworzył przede wszystkim obrazy o tematyce religijnej, zwłaszcza ołtarzowe, oraz portrety. Projektował też witraże i oprawy uroczystości państwowych. Jego pierwszym znaczącym dziełem był "Tryptyk Rodziny Marii (Ołtarz Frangipani)" namalowany dla kościoła parafialnego w Obervellach w Karyntii. Wczesna twórczość artysty utrzymana jest w konwencji niderlandzkiej, jednak większość dzieł pozostawała pod silnym wpływem mistrzów włoskich, przede wszystkim Michała Anioła, Rafaela, Giorgionego i Agnola Bronzina. Był jednym z pierwszych przedstawicieli italianizmu wśród malarzy niderlandzkich XVI w., którzy odwoływali się do wzorów dojrzałego renesansu włoskiego. Teoretyk i historiograf sztuki Karel van Mander w swojej "Księdze malarzy" (1604) nazwał go „pionierem, który oświecił malarzy Północy”. Jego ołtarze formą i sposobem ujęcia postaci nawiązywały do renesansowych wzorów włoskich, jednak dekoracyjnością i ekspresją przedstawień reprezentowały manieryzm niderlandzki. Był twórcą niderlandzkiego portretu zbiorowego, malując kilka serii portretów członków Bractwa Pielgrzymów Jerozolimskich. Zajmował się także architekturą i inżynierią. W 1549 sporządził plan portu Harderwijku. Uczestniczył w pracach przy budowie grobli Zijpe k. Alkmaru.
Wiele dzieł Jana van Scorela zostało zniszczonych w 1566 przez zwolenników ikonoklazmu. Największa kolekcja jego obrazów znajduje się obecnie w Centraal Museum w Utrechcie.

</doc>
<doc id="836039" url="https://pl.wikipedia.org/wiki?curid=836039" title="Głaszczki">
Głaszczki

Głaszczki ("palpi", l.poj. "palpus") – narządy obecne u stawonogów i wieloszczetów. Zwykle pełnią funkcje zmysłowe lub chwytne. U dwuparców i sześcionogów wchodzą w skład narządów gębowych. U owadów mogą ulegać modyfikacjom lub zanikowi w zależności od typu aparatu gębowego.
Wieloszczety.
Głaszczki występują w wielu grupach wieloszczetów. Umieszczone są na prostomium lub perystomium. Mogą mieć różną postać. U Aciculata głaszczki są krótkie, o formie stożkowatej lub palczastej i służą jako narządy dotykowe. U wieloszczetów żerujących na drobnych organizmach (mikrofagicznych) spotyka się długie, zaopatrzone w orzęsione rynienki głaszczki służące pobieraniu pokarmu. Tak jest u Calipalpata. U Terebellida i Sabellida liczne, orzęsione głaszczki bywają przekształcone w czułki (tentakule), tworzące razem koronę czułkową, służącą pobieraniu pożywienia.
Stawonogi.
Dwuparce.
U dwuparców występują trzy pary głaszczków wchodzące w skład płytki gębowej czyli gnatochilarium. Dwie z tych par mają kształt walcowaty i osadzone są na pieńkach tejże płytki. Trzecia para jest formy płatowatej i umieszczona jest na blaszkach językowych. Głaszczki zaopatrzone są zwykle w wyrostki sensoryczne i pełnią funkcję zmysłową.
Sześcionogi.
U sześcionogów występują dwie pary głaszczków:
Pełnią one funkcje zmysłowe. Głaszczki szczękowe osadzone są na zewnętrznych stronach pieńków szczęk, zaś głaszczki wargowe na przedbródku, będącym częścią wargi dolnej. Głaszczki szczękowe mogą być złożone z od 1 do 6 członów, a głaszczki wargowe z od 1 do 5 członów. Głaszczki mogą też wtórnie zanikać w związku z rozwojem kłującego aparatu gębowego (np. wszoły bezgłaszczkowe, pluskwiaki). Z kolei w aparacie liżąco-ssącym typu muskoidalnego, charakterystycznym dla muchówek łękorysych głaszczki wargowe przekształcone są w tarczę oralną i służą pobieraniu pokarmu
Szczękoczułkowce.
U szczękoczułków głaszczki noszą ściślejszą nazwę nogogłaszczków (pedipalp). Powstają z przekształconych odnóży drugiego somitu zaocznego i mogą pełnić funkcję zmysłową lub chwytną

</doc>
<doc id="836041" url="https://pl.wikipedia.org/wiki?curid=836041" title="Colorado Rapids">
Colorado Rapids

Colorado Rapids – profesjonalny amerykański klub piłkarski z siedzibą w Commerce City w Denver. Powstał 6 czerwca 1995 i występuje w Major League Soccer. Mistrz MLS z 2010. Stadion klubu nosi nazwę Dick's Sporting Goods Park i może pomieścić 18 000 tysięcy widzów.

</doc>
<doc id="836044" url="https://pl.wikipedia.org/wiki?curid=836044" title="Niwa (Bihale)">
Niwa (Bihale)

Niwa – część wsi Bihale w Polsce, położona w województwie podkarpackim, w powiecie lubaczowskim, w gminie Wielkie Oczy.
W latach 1975–1998 Niwa należała administracyjnie do województwa przemyskiego.

</doc>
<doc id="836046" url="https://pl.wikipedia.org/wiki?curid=836046" title="Copa Carlos Dittborn 1972">
Copa Carlos Dittborn 1972

Copa Carlos Dittborn

</doc>
<doc id="836048" url="https://pl.wikipedia.org/wiki?curid=836048" title="Sople">
Sople



</doc>
<doc id="836050" url="https://pl.wikipedia.org/wiki?curid=836050" title="Pittsburgh Pirates">
Pittsburgh Pirates

Pittsburgh Pirates – drużyna baseballowa grająca w centralnej dywizji National League, ma siedzibę w Pittsburghu w stanie Pensylwania. Pięciokrotny zwycięzca w World Series.
Historia.
Klub powstał w 1882 roku pod nazwą Pittsburgh Alleghenies i dołączył do American Association; początkowo swoje mecze rozgrywał na Exposition Park. Pięć lat później zespół wstąpił w szeregi National League i 30 kwietnia 1887 rozegrał pierwszy mecz; przeciwnikiem była drużyna Chicago White Stockings, a spotkanie obejrzało 10 tysięcy widzów. W grudniu 1891 klub zmienił nazwę na Pittsburgh Pirates.
W 1903 Pirates uzyskali awans do World Series, w których ulegli Boston Americans 3–5 (grano wówczas do pięciu wygranych meczów). W marcu 1909 rozpoczęto budowę nowego stadionu Forbes Field, a pierwszy mecz rozegrano na nim 30 czerwca 1909. W tym samym roku "Piraci" po raz pierwszy w historii klubu zdobyli mistrzowski tytuł, po pokonaniu w World Series Detroit Tigers 4–3. Kolejne mistrzostwo zespół wywalczył w 1925, kiedy to wygrał z Washington Senators 4–3. Dwa lata później Pirates ulegli w World Series, mającym w składzie między innymi Babe Rutha i Lou Gehriga New York Yankees 0–4.
W 1960 Pirates zwyciężyli w World Series po raz trzeci; w siódmym, decydującym meczu rozgrywanym na Forbes Field, w drugiej połowie dziewiątej zmiany przy stanie 9–9 zwycięskiego home runa zdobył Bill Mazeroski. W kwietniu 1968 rozpoczęto budowę nowego, mogącego pomieścić 47 952 widzów, obiektu Three Rivers Stadium, którego do użytku oddano w 1970; całkowity koszt budowy wyniósł 55 milionów dolarów. W sezonach 1971 i 1979 Pirates wygrywali World Series 4–3 (dwukrotnie z Baltimore Orioles).
W latach 1990–1992 Pirates trzykrotnie przegrywali w National League Championship Series, zaś od 1993 do 2012 ani razu nie uzyskali dodatniego bilansu zwycięstw i porażek. 9 kwietnia 2001 zespół rozegrał pierwszy mecz na wybudowanym kosztem 216 milionów dolarów stadionie PNC Park; obiekt może pomieścić 38 362 widzów.
W sezonie 2013 Pirates uzyskali awans do postseason po raz pierwszy od 21 lat. Po pokonaniu Cincinnati Reds w ramach Major League Baseball Wild Card Game, Pirates przegrali w National League Division Series z St. Louis Cardinals 2–3 w serii "best-of-five".
9 maja 2015 w meczu przeciwko St. Louis Cardinals na PNC Park Pirates, jako pierwszy zespół w historii Major League Baseball, rozegrał potrójny aut w kombinacji 4–5–4 (druga baza–trzecia baza–druga baza).
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.
Zobacz też.
Great Pierogi Race
Linki zewnętrzne.
Oficjalna strona klubu

</doc>
<doc id="836052" url="https://pl.wikipedia.org/wiki?curid=836052" title="Sople (Bihale)">
Sople (Bihale)

Sople – przysiółek wsi Bihale w Polsce, położony w województwie podkarpackim, powiecie lubaczowskim, gminie Wielkie Oczy, na Płaskowyżu Tarnogrodzkim, w dolinie Lubaczówki.
W latach 1975−1998 przysiółek administracyjnie należał do województwa przemyskiego.
Oświata.
Początki szkolnictwa w Soplach, są datowane na 1907 rok, gdy powstała "szkoła eksponowana" - "Sople ad Bihale". Przydatnym źródłem archiwalnym do poznawania historii szkolnictwa w Galicji są austriackie Szematyzmy Galicji i Lodomerii, które podają wykaz szkół ludowych, wraz z nazwiskami ich nauczycieli.

</doc>
<doc id="836053" url="https://pl.wikipedia.org/wiki?curid=836053" title="Chromosom pierścieniowy">
Chromosom pierścieniowy

Chromosom pierścieniowy – chromosom powstający na skutek szczególnego przypadku delecji dystalnej, i połączenia się dwóch ramion chromosomu tak, że powstaje pierścień. Zazwyczaj takiej fuzji towarzyszy delecja fragmentów na końcach ramion. Chromosom pierścieniowy oznacza się jako r, po czym w nawiasie podaje się numer tego chromosomu (lub X, gdy chodzi o tenże).
Występowanie chromosomów pierścieniowych łączy się z niektórymi chorobami genetycznymi człowieka, np. chromosom pierścieniowy X może być przyczyną zespołu Turnera, a pierścieniowy chromosom 18 charakteryzuje fenotyp zespołu pierścieniowego chromosomu 18. 

</doc>
<doc id="836055" url="https://pl.wikipedia.org/wiki?curid=836055" title="Houston Astros">
Houston Astros

Houston Astros – drużyna baseballowa grająca w zachodniej dywizji American League, ma siedzibę w Houston w Teksasie. 
Historia.
Klub powstał w 1962 roku jako Houston Colt .45s i wraz z New York Mets dołączył do National League. 10 kwietnia 1962 zespół rozegrał pierwszy mecz w Major League Baseball na stadionie Colt Stadium, z którego Colt .45s korzystali do końca sezonu 1964. W 1965 klub zmienił nazwę na Astros i przeniósł się na nowo wybudowany obiekt Astrodome.
W 1969 po dołączeniu do Major League czterech nowych zespołów, obie ligi podzielono na dwie dywizje (East Division i West Division); Astros przystąpili do rozgrywek o mistrzostwo dywizji zachodniej. W sezonie 1980 Astros zakończyli sezon zasadniczy z takim samym bilansem jak Los Angeles Dodgers (92–70) i rozegrano dodatkowy mecz na Dodger Stadium o mistrzostwo dywizji pomiędzy tymi drużynami, który zespół z Houston wygrał 7–1. W National League Championship Series Astros ulegli jednak Philadelphia Phillies w pięciu meczach (grano wówczas do trzech wygranych meczów). 
W 1986 w Championship Series Astros przegrali z New York Mets 2–4. W 1994 w związku z dołączeniem do MLB dwóch nowych zespołów, utworzono w każdej z lig trzecią dywizję, centralną, do której dokooptowano między innymi Houston Astros. W sezonie 1998 zespół osiągnął najlepszy bilans zwycięstw i porażek w historii klubu (102–60), jednak przegrał w Division Series z San Diego Padres 1–3. 
W 2004 Astros po raz trzeci wystąpili w Championship Series i po raz trzeci odpadli z rywalizacji (3–4 z St. Louis Cardinals). Rok później po wyeliminowaniu Atlanta Braves w Division Series, a następnie St. Louis Cardinals w Championship Series, Astros po raz pierwszy uzyskali awans do World Series, w których przegrali z Chicago White Sox 0–4. Od 2006 zespół ani razu nie awansował do postseason, a w sezonie 2012 zanotował najgorszy bilans w historii klubu 55–107.
W 2013 w celu wyrównania liczby drużyn w każdej z dywizji, Astros dołączyli do American League. W debiucie w American League Astros pokonali Texas Rangers 8–2, wygrywając mecz otwarcia po raz pierwszy od 2006 roku i zaliczając 4000. zwycięstwo w historii klubu.
W sezonie 2017 Astros uzyskali drugi, najlepszy bilans w historii klubu, wygrywając 101 meczów. Jako mistrz dywizji AL West pokonali w ALDS Boston Red Sox 3–1, zaś w ALCS mistrzostwo American League zapewnili sobie w decydującym meczu numer 7, wygrywając z New York Yankees na Minute Maid Park 4–0. 1 listopada Astros, po zwycięstwie 5–1 w meczu numer 7 z Los Angeles Dodgers na Dodger Stadium, po raz pierwszy w historii klubu wygrali World Series.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.
Linki zewnętrzne.
Oficjalna strona klubu

</doc>
<doc id="836059" url="https://pl.wikipedia.org/wiki?curid=836059" title="Colorado Rockies">
Colorado Rockies

Colorado Rockies – drużyna baseballowa grająca w zachodniej dywizji National League, ma siedzibę w Denver w stanie Kolorado.
Historia.
W czerwcu 1991 komisarz Major League Baseball Fay Vincent ogłosił, iż do National League przystąpią dwa nowe kluby z siedzibą w Denver (zespół nazwano Colorado Rockies) i południowej Florydzie. Pierwszy mecz w MLB Rockies rozegrali 5 kwietnia 1993 na Shea Stadium przeciwko New York Mets. Przez pierwsze dwa sezony zespół w roli gospodarza występował na Mile High Stadium; w 1995 przeniósł się na nowo wybudowany, mogący pomieścić ponad 50 tysięcy widzów, obiekt Coors Field.
W sezonie 1995 Rockies po raz pierwszy w historii awansowali do playoff, jednak ulegli w National League Division Series Atlanta Braves 1–3. W 2007 po pokonaniu Philadelphia Phillies w Division Series, a następnie Arizona Diamondbacks w National League Championship Series, zespół wystąpił w World Series, w których uległ Boston Red Sox w czterech meczach.
W sezonie 2009 Rockies uzyskali najlepszy bilans zwycięstw i porażek w historii klubu (92–70), jednak przegrali w Division Series z Philadelphia Phillies 1–3
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.

</doc>
<doc id="836061" url="https://pl.wikipedia.org/wiki?curid=836061" title="Przestęp">
Przestęp

Przestęp ("Bryonia" L.) – rodzaj roślin z rodziny dyniowatych, obejmujący 12 gatunków bylin, występujących w Eurazji, Afryce Północnej (w tym na Wyspach Kanaryjskich) oraz na wyspach Pacyfiku. Jako rośliny introdukowane przestęp biały i dwupienny rosną w Ameryce Północnej. Oba te gatunki są także zadomowionymi antropofitami we florze Polski. Rośliny o długiej tradycji zastosowań leczniczych, współcześnie jednak raczej tylko w homeopatii – brak potwierdzonych działań zdrowotnych. Bulwy przestępu dwupiennego nosiły angielską nazwę „"English mandrake"” („angielskiej mandragory”) ze względu na podobieństwo i zakres dawnych zastosowań medycznych. Wszystkie organy tych roślin są trujące, a korzenie w stanie świeżym działają bardzo drażniąco na skórę.
Systematyka.
Rodzaj z rodziny dyniowatych z podrodziny "Cucurbitoideae" i plemienia "Benincaseae".
W ujęciu Plants of the World online "Bryonia dioica" jest synonimem "B. cretica" subsp. "dioica" .

</doc>
<doc id="836064" url="https://pl.wikipedia.org/wiki?curid=836064" title="San Diego Padres">
San Diego Padres

San Diego Padres – drużyna baseballowa grająca w zachodniej dywizji National League (MLB), ma siedzibę w San Diego w stanie Kalifornia.
Historia.
Klub założono w 1969 i był jednym z czterech zespołów, które wówczas przystąpiły do Major League Baseball. Pierwszy mecz w MLB zespół rozegrał 8 kwietnia 1969 na San Diego Stadium; przeciwnikiem Padres był Houston Astros, a spotkanie obejrzało 23 370 widzów. W 1984 po zwycięstwie w National League Championship Series z Chicago Cubs, Padres uzyskali awans do World Series, w których ulegli Detroit Tigers 1–4. 
W sezonie 1998 Padres osiągnęli najlepszy bilans zwycięstw i porażek w historii klubu (98–64) i po wyeliminowaniu Houston Astros w National League Division Series oraz Atlanta Braves w Championship Series, przegrali w World Series z New York Yankees w czterech meczach. Od 2004 roku zespół rozgrywa swoje mecze na Petco Park, mogącym pomieścić 42 500 widzów.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.

</doc>
<doc id="836065" url="https://pl.wikipedia.org/wiki?curid=836065" title="Zagrobla (Łukawiec)">
Zagrobla (Łukawiec)

Zagrobla – część wsi Łukawiec w Polsce, położona w województwie podkarpackim, w powiecie lubaczowskim, w gminie Wielkie Oczy.
W latach 1975–1998 Zagrobla należała administracyjnie do województwa przemyskiego.

</doc>
<doc id="836069" url="https://pl.wikipedia.org/wiki?curid=836069" title="Czopy (Łukawiec)">
Czopy (Łukawiec)

Czopy – część wsi Łukawiec w Polsce, położona w województwie podkarpackim, w powiecie lubaczowskim, w gminie Wielkie Oczy.
W latach 1975–1998 Czopy należały administracyjnie do województwa przemyskiego.

</doc>
<doc id="836070" url="https://pl.wikipedia.org/wiki?curid=836070" title="Copa Carlos Dittborn 1973">
Copa Carlos Dittborn 1973

Copa Carlos Dittborn

</doc>
<doc id="836071" url="https://pl.wikipedia.org/wiki?curid=836071" title="Wola (Łukawiec)">
Wola (Łukawiec)

Wola – część wsi Łukawiec w Polsce, położona w województwie podkarpackim, w powiecie lubaczowskim, w gminie Wielkie Oczy.
W latach 1975–1998 Wola należała administracyjnie do województwa przemyskiego.

</doc>
<doc id="836073" url="https://pl.wikipedia.org/wiki?curid=836073" title="Tarnawskie">
Tarnawskie

Tarnawskie – przysiółek wsi Łukawiec w Polsce, położony w województwie podkarpackim, w powiecie lubaczowskim, w gminie Wielkie Oczy.
W latach 1975–1998 przysiółek należał administracyjnie do województwa przemyskiego.

</doc>
<doc id="836075" url="https://pl.wikipedia.org/wiki?curid=836075" title="Głupi chłopak">
Głupi chłopak

Głupi chłopak (fr. "Garçon stupide", ang. "Stupid Boy") – francusko-szwajcarski dramat filmowy w reżyserii Lionela Baiera z 2004 r., którego bohaterem jest zagubiony, trochę mało rozgarnięty chłopak, który nie umie sobie poradzić ze swoim homoseksualizmem, poszukujący własnej tożsamości.
Fabuła.
Film jest historią chłopaka, Loïca, który jest gejem, ale mimo to żyje z kobietą. Anonimowy, szybki seks z mężczyznami traktuje jako odskocznię. Swoją kobietę traktuje prawie jak mebel, jednak kiedy koło niej pojawia się inny mężczyzna staje się o nią zazdrosny. Sam, tak naprawdę kocha jednak tylko swojego nieosiągalnego idola – znanego piłkarza, któremu robi zdjęcia swoim telefonem komórkowym.
Przez większą część filmu bohater poszukuje czegoś w swoim życiu i jednocześnie cały czas rozmawia ze swoim obserwatorem – powiernikiem, człowiekiem z kamerą, którego przez cały film nie widzimy, ale przez obiektyw jego kamery uczestniczymy w jego rozmowach z głównym bohaterem. Dyskutuje z nim o swoim życiu, o swoich postawach życiowych, wciągając tym samym widzów w rozstrzyganie dylematów związanych z tożsamością.
Nagrody.
W 2005 r. film był nominowany do nagrody za najlepszą rolę drugoplanową Natachy Koutchoumov podczas Swiss Film Prize.

</doc>
<doc id="836076" url="https://pl.wikipedia.org/wiki?curid=836076" title="Copa Carlos Dittborn 1974">
Copa Carlos Dittborn 1974

Copa Carlos Dittborn

</doc>
<doc id="836077" url="https://pl.wikipedia.org/wiki?curid=836077" title="Mariusz Malec (reżyser)">
Mariusz Malec (reżyser)

Mariusz Malec (ur. 15 kwietnia 1968 w Kielcach) – polski reżyser, dokumentalista i scenarzysta.
Członek kapituły Nagrody Jana Rodowicza „Anody” przyznającej wyróżnienia osobom niezwykłym, „powstańcom współczesności”. Twórca koncepcji Domu Myśli Braterskiej służącego porozumieniu formacji harcerskich w Polsce. Jeden z założycieli Stowarzyszenia „Nasza Historia” promującego postawy patriotyczne wśród dzieci i młodzieży, propagującego kulturę i sztukę Polski.
Życiorys.
Jest absolwentem Wydziału Filozofii Katolickiego Uniwersytetu Lubelskiego. Ukończył także podyplomowe studia reżyserii filmowo-telewizyjnej na Wydziale Radia i Telewizji Uniwersytetu Śląskiego w Katowicach.
Reżyser był wielokrotnie nagradzany na festiwalach filmowych w kraju i za granicą. Jest laureatem m.in. Grand Prix Tampere International Film Festiwal w Finlandii (jeden z trzech najważniejszych festiwali dokumentów na świecie) i „Nagrody Światła” za innowacyjne ujęcie tematu dokumentalnego na festiwalu DokumentART w Niemczech. Reżyserował telewizyjne spektakle teatralne, cykliczne programy „na żywo” oraz teledyski. Zrealizował dwa filmy fabularne: pokazywany na festiwalach 5 kontynentów debiut telewizyjny "Człowiek wózków" (2000), nazwany przez krytykę „metafizycznym kinem drogi” oraz komedię romantyczną "Jeszcze raz "(2008) z Danutą Stenką i Janem Fryczem obejrzaną przez ponad 700 000 widzów. Współpracował z Europejską Unią Nadawców Radiowo-telewizyjnych EBU, kanałem „Arte”, stacjami telewizyjnymi w Niemczech i Hiszpanii. Jest autorem 30 filmów dokumentalnych. Od ośmiu lat reżyseruje seriale: „Na dobre i na złe” oraz „M jak Miłość”.
Filmografia – fabuła.
2000 "Człowiek wózków"
2008 "Jeszcze raz"
Teatr Telewizji.
1994 "Przerwana rozmowa" Tadeusza Różewicza
1999 "Zostawmy to przeznaczeniu" Victora Haima
2008 "Pseudonim ANODA" Pawła Mossakowskiego
2014 "Zabójcza pewność "Markusa Lloyda
Filmografia – dokument.
1991 "Droga"
1992 "Balzak, czyli świat Kazimierza Mikulskiego"
1993 "Boski architekt"
1993 "Kołodziej numer 432"
1994 "Gancwol fotograf"
1995 "Cicha przystań"
"Uniwersytet Warszawski"
1996 "Dni tworzenia-dni zagłady"
"Joan Miró"
1997-8 "Dzieje kultury polskiej ("10 części cyklu")"
1998 "Stworzyć wiatr"
2000 "Matka nieznanego żołnierza"
"Boris Eifman. Wieczny wędrowiec"
2002 "Człowiek, którego nie ma"
2003 "Nord – Ost. Teatr Śmierci"
"Karolek"
2005 "Marcinek"
2008 "Trzy historie jednej historii"
2010 "Oni szli Szarymi Szeregami"
Ostatnie wyróżnienia.
2016 Nagroda Teatru Polskiego Radia "Don Kichot" za debiut reżyserski
2014 Medal z okazji 70. rocznicy Powstania Warszawskiego przyznawany przez Prezesa Związku Powstańców Warszawskich gen. bryg. Zbigniewa Ścibora-Rylskiego
Nagroda „Ziemowita” dla twórcy filmowego, Przegląd Filmów Edukacyjnych „W poszukiwaniu wartości”, Kielce
2012 Medal „Pro Patria” przyznany przez Kierownika Urzędu do Spraw Kombatantów i Osób Represjonowanych
Nagroda Krytyków Filmowych SDP dla dokumentu „Oni szli szarymi szeregami”
2011 Patronat honorowy prezydenta Rzeczypospolitej Polskiej Bronisława Komorowskiego dla filmu „Oni szli szarymi szeregami”
2010 Nagroda specjalna Prezydenta Rzeczypospolitej Polskiej Lecha Kaczyńskiego dla reżysera fabularyzowanego dokumentu Oni szli szarymi szeregami, XXV Międzynarodowy Katolicki Festiwal Filmów i Multimediów, Niepokalanów, „Za ukazanie roli patriotycznego wychowania młodzieży w II Rzeczypospolitej, które zaowocowało bohaterską służbą Ojczyźnie w Szarych Szeregach AK w czasie II wojny światowej”.
Nagroda za twórczą realizację telewizyjną spektaklu teatralnego „Ferdydurke”, X Festiwal Teatru Polskiego Radia i Teatru Telewizji Polskiej DWA TEATRY, Sopot
2009 Srebrny medal na Olimpiadzie Sztuki, kategoria: dokument, The III Delphic Games, Jeju (Korea Południowa),
Nagroda za twórczą realizację telewizyjną spektaklu teatralnego „Teczki”, IX Festiwal Teatru Polskiego Radia i Teatru Telewizji Polskiej DWA TEATRY, Sopot.

</doc>
<doc id="836082" url="https://pl.wikipedia.org/wiki?curid=836082" title="Mielniki (Wielkie Oczy)">
Mielniki (Wielkie Oczy)

Mielniki – część wsi Wielkie Oczy w Polsce, położona w województwie podkarpackim, w powiecie lubaczowskim, w gminie Wielkie Oczy.
W latach 1975–1998 Mielniki należały administracyjnie do województwa przemyskiego.

</doc>
<doc id="836085" url="https://pl.wikipedia.org/wiki?curid=836085" title="Szczeble">
Szczeble

Szczeble – przysiółek wsi Kobylnica Wołoska, położony w Polsce, w województwie podkarpackim, w powiecie lubaczowskim, w gminie Wielkie Oczy.
W latach 1975–1998 przysiółek należał administracyjnie do województwa przemyskiego.
Przysiółek należy do rzymskokatolickiej parafii Trójcy Przenajświętszej w Potoku Jaworowskim.

</doc>
<doc id="836086" url="https://pl.wikipedia.org/wiki?curid=836086" title="Copa Carlos Dittborn 1976">
Copa Carlos Dittborn 1976

Copa Carlos Dittborn

</doc>
<doc id="836087" url="https://pl.wikipedia.org/wiki?curid=836087" title="Geregi">
Geregi

Geregi – przysiółek wsi Kobylnica Wołoska w Polsce, położony w województwie podkarpackim, w powiecie lubaczowskim, w gminie Wielkie Oczy.
W latach 1975–1998 przysiółek należał administracyjnie do województwa przemyskiego.
Należy do rzymskokatolickiej parafii Trójcy Przenajświętszej w Potoku Jaworowskim.

</doc>
<doc id="836091" url="https://pl.wikipedia.org/wiki?curid=836091" title="Przestęp dwupienny">
Przestęp dwupienny

Przestęp dwupienny ("Bryonia dioica" Jacq.) – bylina z rodziny dyniowatych. Występuje w środkowej i południowej Europie oraz w Anglii i Danii. W Polsce gatunek rzadko uprawiany i dziczejący, (kenofit). Bulwy tego gatunku nosiły angielską nazwę „"English mandrake"” („angielskiej mandragory”) ze względu na podobieństwo i zakres dawnych zastosowań medycznych. Wszystkie organy tych roślin są trujące, a korzenie w stanie świeżym działają bardzo drażniąco na skórę.
Biologia i ekologia.
Rośnie przy płotach i w zaroślach, w miejscach ruderalnych. Hemikryptofit. Roślina trująca.

</doc>
<doc id="836093" url="https://pl.wikipedia.org/wiki?curid=836093" title="Podłozy">
Podłozy



</doc>
<doc id="836094" url="https://pl.wikipedia.org/wiki?curid=836094" title="Człowiek wózków">
Człowiek wózków

Człowiek wózków - film polski w reżyserii Mariusza Malca o człowieku, który po stracie bliskich całe swoje życie poświęcił samodzielnie skonstruowanym wózkom. Scenariusz oparto na prawdziwej historii.
Autorem ścieżki dźwiękowej filmu jest Wojciech Waglewski, a utwór "Człowiek wózków" był wielokrotnie wykonywany w trakcie koncertów zespołu Voo Voo i wydawany na płytach (np. "21").
Film kręcono w Łodzi, Czarnocinie, Zgierzu. Zdjęcia powstały w czerwcu i wrześniu 2000. Trwały one 16 dni.

</doc>
<doc id="836097" url="https://pl.wikipedia.org/wiki?curid=836097" title="Przymiotno">
Przymiotno

Przymiotno ("Erigeron" ) – rodzaj roślin z rodziny astrowatych. Obejmuje ok. 400–450, w szerokim ujęciu obejmującym m.in. wyodrębniane w XX wieku gatunki z rodzaju konyza "Conyza". Rodzaj jest kosmopolityczny, z największym zróżnicowaniem w Ameryce Północnej. We florze Polski występuje ok. 10 gatunków. 
Niektóre gatunki z tego rodzaju to szeroko rozprzestrzenione gatunki inwazyjne, m.in. przymiotno kanadyjskie "E. canadensis", przymiotno argentyńskie "E. bonariensis", przymiotno sumatrzańskie "E. sumatrensis", "Erigeron karvinskianus". Niektóre gatunki (zwłaszcza przymiotno białe "E. annuus" i przymiotno okazałe "E. speciosus") oraz mieszańce (określane jako przymiotno ogrodowe "E. ×hybridus") uprawiane są jako rośliny ozdobne.
Rozmieszczenie geograficzne.
Rodzaj występuje niemal na całym świecie, przy czym najbardziej zróżnicowany jest w Ameryce Północnej. W Stanach Zjednoczonych i Kanadzie rosną 173 gatunki, a licząc razem z Ameryką Środkową, na całym kontynencie obecne są 234 gatunki. W całym Starym Świecie obecnych jest 100 gatunków, przy czym tylko pojedyncze rosną w Australii i Afryce. Na obszarach, gdzie pierwotnie rodzaj nie występował – współcześnie rosną jego inwazyjni przedstawiciele, np. w zachodniej i północnej Australii, w południowej i zachodniej Afryce. W Europie występuje ok. 15 przedstawicieli rodzaju, włączając w to gatunki tu obce i zadomowione. We florze Polski obecnych jest ok. 10 gatunków:
Systematyka.
Rodzaj z rodziny astrowatych ("Asteraceae"), podrodziny "Asteroideae" i plemienia "Astereae". W dawniejszych ujęciach wyodrębniano z niego niektóre odmienne morfologicznie od reszty gatunki, które jednak w wyniku badań molekularnych nad genomem okazały się być zagnieżdżone w obrębie rodzaju. Dotyczy to np. rodzaju konyza "Conyza" wyodrębnianego ze względu na różnice w budowie koszyczków, czy rodzaju "Darwiniothamnus" – krzewów z wysp Galapagos. Wyodrębnianie tych rodzajów czyni z "Erigeron" takson para- lub polifiletyczny.

</doc>
<doc id="836102" url="https://pl.wikipedia.org/wiki?curid=836102" title="Kutless">
Kutless

Kutless – amerykański zespół grający rocka chrześcijańskiego. Wszyscy członkowie zespołu pochodzą z Portland (Oregon), USA.
Życiorys.
Zespół założony w 2000 i początkowo nazywał się "Call Box", jednak członkowie grupy zmienili nazwę na "Kutless" zanim jeszcze wyszła ich pierwsza płyta 2002. Nazwę Kutless stworzyli w oparciu o jeden z cytatu w Biblii. Ich pierwsza płyta nosi nazwę taką jak nazwa zespołu czyli "Kutless", z której singel "Run" odniósł ogromny sukces zdobywając pierwsze miejsce w rankingu najczęściej granych piosenek od 5 lat na ChristianRock.net.
W 2004 po nagraniu drugiego albumu "Sea of Faces" pojechali na pierwszą trasę koncertową X 2004. W tym samym roku mieli wystąpić na Letnich igrzyskach olimpijskich w Grecji, ale nie dolecieli ponieważ linie lotnicze zawiesiły lot.
W 2005 powstał ich trzeci album "Strong Tower". Tuż po nagraniu tej płyty zespół opuścili basista Kyle Zeigler i perkusista Kyle Mitchell. Ich miejsca zapełnili basista Dave Leutkenhoelter i perkusista Jeffrey Gilbert, obaj z zespołu Seven Places grającego również chrześcijańskiego rocka, który się rozpadł. W tym samym roku grupa wyruszyła w trasę koncertową z płytą "Strong Tower".
Piosenka "Strong Tower" z albumu o tej samej nazwie dotarła do 1 miejsca na 20, The Countdown Magazine, ogólnoświatowego chrześcijańskiego pokazu muzyki.
Amerykańska stacja MTV2 pokazywała teledyski: "Shut Me Out", "Somewhere In the Sky" i inne.
W kwietniu 2007 z zespołu odszedł gitarzysta Ryan Shrout (u jego córki stwierdzono rzadką chorobę oka), uprzednio składając propozycję gry w Kutless swojemu dobremu koledze Nickowi Departee, który dotychczas pracował w zespole jako techniczny od gitar.
Pod koniec 2005 grupa przystąpiła do nagrywania kolejnej czwartej płyty "Hearts of the Innocent", która została wydana 21 marca 2006 niewiele później Kutless wyruszyło na trasę promować nowy album. Jesienią 2006 zarejestrowano koncert w rodzinnym Portland, z którego pochodzi płyta CD/DVD "Live from Portland".
Początek 2008 roku Kutless spędzili w studiu, przygotowując kolejny, piąty album "To Know That You're Alive", który ujrzał światło dzienne 24 czerwca. Odrodzony zespół z nowym gitarzystą przystąpił do promowania swego najnowszego dzieła.
W 2009 zespół wydał "It Is Well", najnowszy album, który muzycznie jest ukłonem w kierunku pop-rocka, w stylu płyty "Strong Tower".

</doc>
<doc id="836103" url="https://pl.wikipedia.org/wiki?curid=836103" title="Przymiotno kanadyjskie">
Przymiotno kanadyjskie

Przymiotno kanadyjskie, konyza kanadyjska ("Erigeron canadensis" ) – gatunek rośliny z rodziny astrowatych. W drugiej połowie XX wieku klasyfikowany zwykle do rodzaju konyza jako "Conyza canadensis", ale po odkryciu zagnieżdżenia tego rodzaju w obrębie "Erigeron" na przełomie XX i XXI wieku, ponownie włączany do rodzaju przymiotno.
Zasięg występowania.
Pochodzi z Ameryki Północnej i Środkowej, ale rozprzestrzenił się także w innych rejonach świata. Obecnie jest gatunkiem kosmopolitycznym, poza Antarktydą występującym na wszystkich kontynentach i wielu wyspach. W Polsce pojawił się w I połowie XVIII w. w wyniku nieświadomego zawleczenia i jest obecnie rośliną bardzo pospolitą. Na początku XXI w. szacowano, że jest najczęściej spotykaną w Polsce rośliną obcego pochodzenia. Status gatunku we florze Polski: epekofit.

</doc>
<doc id="836104" url="https://pl.wikipedia.org/wiki?curid=836104" title="Copa Confraternidad 1923">
Copa Confraternidad 1923

Copa Confraternidad 1923 – mecz towarzyski o puchar Confraternidad odbył się w 1923 roku. W spotkaniu uczestniczyły zespoły: Argentyny i Brazylii.
Mecze.
Triumfatorem turnieju Copa Confraternidad 1923 został zespół Brazylii.

</doc>
<doc id="836108" url="https://pl.wikipedia.org/wiki?curid=836108" title="Katenacja">
Katenacja

Katenacja (od łac. "catenatus", im. czas. "catenare", od "catena", „łańcuch”) – tworzenie wiązań między atomami tego samego pierwiastka, prowadzące do powstania łańcuchowych związków chemicznych. 
Katenacja występuje tylko w przypadku pierwiastków mających wartościowość co najmniej 2, mogących tworzyć między sobą silne wiązania chemiczne. Zdolność do katenacji charakteryzuje przede wszystkim atomy węgla, natomiast mniejsze znaczenie ma w przypadku siarki i krzemu. Rzadko występuje dla germanu, azotu, selenu i telluru.

</doc>
<doc id="836110" url="https://pl.wikipedia.org/wiki?curid=836110" title="Polietyzm">
Polietyzm

Polietyzm – podział pracy wśród członów kolonii owadów społecznych, jak np. pszczoły miodnej.
Rozróżnia się dwa rodzaje polietyzmu:

</doc>
<doc id="836112" url="https://pl.wikipedia.org/wiki?curid=836112" title="Copa Boquerón 1988">
Copa Boquerón 1988

Copa Boquerón 1988- turniej towarzyski o puchar Boquerón, rozegrano w 1988 roku w stolicy Paragwaju- Asunción. Uczestniczyły w nim cztery reprezentacje narodowe: Urugwaj, Paragwaj, Chile i Ekwador.
Mecze.
Finał.
Triumfatorem turnieju Copa Boquerón 1988 została reprezentacja Paragwaju.

</doc>
<doc id="836114" url="https://pl.wikipedia.org/wiki?curid=836114" title="USCGC Eagle">
USCGC Eagle

STS USCGC Eagle – 3 masztowy bark, który został zbudowany w 1936 roku w Hamburgu jako szkolny okręt Niemieckiej Marynarki Wojennej i nadano mu imię "Horst Wessel".
Historia i rejsy.
Od 1939 roku pełnił podczas operacji wojennych na Bałtyku rolę transportowca wojennego. Po 1945 r. przekazany Stanom Zjednoczonym w ramach reparacji wojennych. Został żaglowcem US Coast Guard Academy, nadano mu imię Eagle (ang. tłum. "Orzeł"), która wywodziła się z tradycji i historii amerykańskich kutrów celnych. 
W 1972 roku "Eagle" uczestniczył w regatach Opsail, jako trzeci wielki żaglowiec obok "Daru Pomorza" i "Gorcha Focka". Przeciął linię mety jako trzeci.

</doc>
<doc id="836116" url="https://pl.wikipedia.org/wiki?curid=836116" title="Stanisław Brzósko">
Stanisław Brzósko

Stanisław Brzósko (ur. 10 czerwca 1874 w Zamołodyczach, zm. 12 lipca 1963 w Łomiankach) – pszczelarz, nauczyciel, działacz społeczny, bratanek generała i naczelnego kapelana powstania styczniowego ks. Stanisława Brzóski.
Życiorys.
Przerwał naukę w szkole średniej w Chełmie, by podjąć pracę zawodową. Równocześnie odbywał praktyki ogrodnicze i pszczelarskie u prof. Edmunda Jankowskiego i w warszawskim Ogrodzie Botanicznym. Przeszedł dwuletnie kursy pszczelniczo-ogrodnicze w Warszawie. Od 1898 pracował jako objazdowy ogrodnik na Lubelszczyźnie, zakładając i prowadząc przypałacowe parki, ogrody, palmiarnie. W 1901 przyjął stanowisko nauczyciela ogrodnictwa i pszczelnictwa w Szkole Rolniczej w Pszczelinie k. Brwinowa, gdzie pracował 10 lat. W latach 1904–1905 był dyrektorem tejże szkoły. W latach 1911–1918 gospodarował na dzierżawnym folwarku. W 1918 kupił kilkadziesiąt hektarów ziemi w Łomiankach pod Warszawą, gdzie przeniósł swoją pasiekę i założył szkółkę drzew owocowych o nazwie "Pszczółki". W latach 1920–1925 prowadził referat pszczelniczy w Ministerstwie Rolnictwa. W latach 1930–1938 był wykładowcą w Szkole Pomologicznej w Warszawie.
W latach 1925–1927 sprawował funkcję prezesa Wszechsłowiańskiego Związku Pszczelarzy. Przez 15 lat redagował czasopisma pszczelarskie. Wydawał też książki, które cieszyły się ogromną popularnością, zwłaszcza w środowisku wiejskim. 
Z żoną Czesławą z domu Tyszka (1877–1960) miał 3 córki: Jadwigę (1906–1982), żonę Jana Guderskiego, Halinę (1907–1984), dziennikarkę redakcji rolnej Polskiego Radia i Stanisławę (1905–1963), żonę Włodzimierza Wilkanowicza oraz syna Tadeusza (1918–1995), działacza sportowego, prezesa PZPS (1957–1969).
Zmarł w Łomiankach. Spoczywa razem z żoną i synem na cmentarzu parafialnym w Kiełpinie.

</doc>
<doc id="836118" url="https://pl.wikipedia.org/wiki?curid=836118" title="Windermere">
Windermere

Windermere – największe jezioro w Anglii, leżące w południowo-wschodniej części Krainy Jezior w hrabstwie Kumbria.
Jezioro wypełniają dwie niecki oddzielone grupą wysp leżących naprzeciwko miasta Bowness-on-Windermere na wschodnim brzegu i jest odwadniane przez rzekę Leven. Stanowi część Parku Narodowego Lake District i jest popularnym obszarem turystycznym z ośrodkami jachtowymi. Latem kursują po nim parostatki, których historię można zgłębić w Muzeum Statków Parowych ("Steamboat Museum") w mieście Windermere.
Miejscowości nad Windermere:

</doc>
<doc id="836119" url="https://pl.wikipedia.org/wiki?curid=836119" title="Adolf Chojnacki">
Adolf Chojnacki

Adolf Chojnacki (ur. 4 stycznia 1932 w Cichawie, zm. 22 marca 2001 w Makowie Podhalańskim) – polski duchowny katolicki, kanonik, działacz opozycji demokratycznej w PRL.
Życiorys.
Święcenia kapłańskie przyjął w dniu 24 czerwca 1956 w Krakowie z rąk bpa Franciszka Jopa. Wikariusz w następujących parafiach: Rabka (1956–1958), Poronin (1958–1959), parafii pw. Opatrzności Bożej w Bielsku-Białej (1959–1960), Kozy (1960), parafii pw. św. Mikołaja w Chrzanowie (1960–1964), Skawina (1964–1967), Nowy Targ (1967–1968). W latach 1968–1969 wikariusz "ekonom ad interim" w Grabiu, następnie wikariusz w Babicach (1969–1981) i duszpasterz przy kościele w Zagórzu (1973–1981). Członek Rady Kapłańskiej archidiecezji krakowskiej (1971–1975) i wicedziekan dekanatu chrzanowskiego (1975–1981). W latach 1981–1986 był proboszczem parafii na krakowskim Starym Bieżanowie.
Został wówczas jednym z kapelanów NSZZ „Solidarność”. Brał udział w wydawaniu nielegalnych wydawnictw podziemnych. W czasie stanu wojennego wielokrotnie nękany i szykanowany przez Służbę Bezpieczeństwa.
Od 18 lutego 1985 do 31 sierpnia 1985 przyjął w swojej parafii uczestników protestu głodowego po zabójstwie ks. Jerzego Popiełuszki, zorganizowanego przez Annę Walentynowicz.
Działalność ta spotkała się z prześladowaniem ze strony SB. Wybito wówczas szyby i zamalowano okna plebanii, przecięto opony w jego samochodzie, spalono garaż i otruto psy.
W 1986 wobec nacisków władz komunistycznych na kurię krakowską ks. Adolf Chojnacki został przeniesiony do parafii w Juszczynie. Tam co miesiąc rozpoczął odprawianie Mszy Świętych za Ojczyznę. Wtym samym roku SB przygotowała zamach na jego życie, pozorując wypadek samochodowy.
W 1993 rozpoczął posługę duszpasterską wśród Polonii na rumuńskiej Bukowinie w diecezji Jassy z siedzibą w Sirecie. W latach 1995–1997 pracował w Archidiecezji Lwowskiej na Ukrainie. Od 1995 r. wikariusz w Łucku oraz administrator parafii Ołyka i Cumań na Wołyniu, a w latach 1996–1997 proboszcz par. Krukienice i Myślatyce. W końcu 1997 r. powrócił do Polski i zamieszkał w Domu Księży w Makowie Podhalańskim.
Pochowany został w Juszczynie, gdzie jego grób znajduje się w centralnej części cmentarza.
Ksiądz Adolf Chojnacki jest jednym z bohaterów książki ks. Tadeusza Isakowicza-Zaleskiego "Księża wobec bezpieki na przykładzie Archidiecezji Krakowskiej" . Jemu i księdzu Kazimierzowi Jancarzowi jest dedykowana ta książka.

</doc>
<doc id="836130" url="https://pl.wikipedia.org/wiki?curid=836130" title="Julian Roman Lubieniecki">
Julian Roman Lubieniecki

Julian Roman Lubieniecki (ur. 18 lutego 1802, zm. 13 marca 1862) – jeden z najwybitniejszych publicystów pszczelarskich w Europie, założyciel Szkoły Pasieczników w Przemyślanach koło Lwowa.
Studiował na Uniwersytecie Lwowskim, a później pracował jako sędzia oraz jako rządca majątków prywatnych. Pszczelarstwem interesował się nieprzerwanie od 1826, badał biologię pszczół oraz robił doświadczenia z różnymi systemami uli i metodami gospodarki pasiecznej. W 1851 zwolnił się z zajmowanych stanowisk, nabył działkę w Przemyślanach i poświęcił się całkowicie pszczelarstwu. W 1857 założył tam Szkołę Pasieczników. Sławę europejską zdobył wydaną we Lwowie w latach 1859-1860 trzytomową książką: "Dokładna praktyczna nauka dla pasieczników, jak mają chodzić koło pszczół aby rozmnożyć prędko pasieki i wydobyć z nich zysk jak największy, tak w zwyczajnych naszych ulach krajowych, jako też w ulach dzierżoniowskich". W owych czasach była to najlepsza książka pszczelarska w Europie. Członek założyciel (3 lipca 1845) Galicyjskiego Towarzystwa Gospodarskiego.
Położył wielkie zasługi dla rozwoju pszczelarstwa w Polsce, zwłaszcza w Galicji (wschodniej Małopolsce), gdzie żył i działał.

</doc>
<doc id="836137" url="https://pl.wikipedia.org/wiki?curid=836137" title="USS Chauncey (DD-296)">
USS Chauncey (DD-296)

USS "Chauncey" (DD-296) – amerykański niszczyciel typu "Clemson" służący w United States Navy po I wojnie światowej. Został nazwany na cześć Isaaca Chauncey`ego, oficera marynarki wsławionego kampaniami w Indiach Zachodnich, na Morzu Śródziemnym, a zwłaszcza w wojnie brytyjsko-amerykańskiej 1812-1815.
Okręt został zwodowany 29 września 1918 w stoczni Union Iron Works w San Francisco, Kalifornia. Matką chrzestną została pani D. M. Todd. Okręt przyjęto do służby 25 lipca 1919. Dowodził nim wtedy komandor W. A. Glassford, Jr.; okręt został przeznaczony do służby w amerykańskiej Flocie Pacyfiku.
Od momentu przyjęcia do służby "Chauncey" pływał pomiędzy San Diego, Mare Island w zatoce San Francisco i Hawajami uczestnicząc w manewrach floty, ćwiczeniach artyleryjskich i innych treningach. Od 15 lipca 1920 do 14 października 1921 pozostawał w rezerwie aktywnej w San Diego i Mare Island, później wrócił do aktywnej służby jako okręt flagowy 31. Dywizjonu Niszczycieli.
Wieczorem 8 września 1923 "Chauncey", wchodzący w skład 11. Flotylli Niszczycieli, płynął w gęstej mgle z San Francisco do San Diego, kiedy błąd nawigacyjny popełniony przez dowództwo okrętu flagowego kolumny spowodował, że "Chauncey" i sześć innych okrętów weszło na skały i mielizny wybrzeża kalifornijskiego (zdarzenie znane jako katastrofa przy Przylądku Honda).
"Chauncey" wpłynął na mieliznę prosto i utknął w pobliżu USS "Young" (DD-312), który się wywrócił. Na pokładzie DD-296 nikt nie ucierpiał i załoga pośpieszyła z pomocą "Youngowi", przejmując na pokład 70 członków załogi przewróconego niszczyciela. Członkowie załogi USS "Chauncey" trzymając się za ręce utworzyli linię, która umożliwiła uratowanie potrzebujących. Następnie pływacy z "Chauncey" umożliwili załodze swojego niszczyciela oraz załodze "Younga" bezpieczne przejście na skały wybrzeża. Według innej relacji z tej katastrofy "Chauncey" wszedł na mieliznę idąc z pomocą załodze "Younga".
Opuszczony "Chauncey" został zniszczony przez fale i oficjalnie wycofany ze służby 26 października 1923. Wszystkie okręty zostały podniesione i sprzedane na złom przed 25 września 1925.
Zobacz też.
Inne okręty noszące nazwę USS "Chauncey"

</doc>
<doc id="836144" url="https://pl.wikipedia.org/wiki?curid=836144" title="Copa Confraternidad Rioplatense 1924">
Copa Confraternidad Rioplatense 1924

Copa Confraternidad Rioplatense 1924 - mecz towarzyski o puchar Confraternidad Rioplatense odbył się w 1924 roku. W spotkaniu uczestniczyły zespoły: Urugwaju i Argentyny. Zespół Urugwaju składał się z zawodników wyrzuconych z reprezentacji, z tego więc powodu mecz ten nie jest uważany za oficjalny.
Mecze.
Triumfatorem turnieju Copa Confraternidad Rioplatense 1924 został zespół Urugwaju.

</doc>
<doc id="836150" url="https://pl.wikipedia.org/wiki?curid=836150" title="FTTC">
FTTC

FTTC (skrót od ang. Fiber To The Curb) − szerokopasmowy system telekomunikacyjny zakładający umieszczenie światłowodu w bezpośrednim otoczeniu domów oraz biur (np. chodniki) w celu użycia ich do zastąpienia kabli telefonicznych starszej generacji. Taka architektura sieci światłowodowej pozwala na zwiększenie szybkości połączeń internetowych. 
Kable światłowodowe są już powszechnie używane do przesyłania sygnałów na dalekie odległości, jednak podłączanie przewodów światłowodowych bezpośrednio do odbiorców jest bardzo drogie, a co za tym idzie przebiega bardzo powoli. Na razie wykorzystywane są inne, mniej kosztowne sposoby przesyłania danych w bezpośrednim sąsiedztwie domów oraz biur takie jak: kable telefoniczne czy połączenia radiowe.
"Fiber to the curb" jest zatem przykładem sposobu przesyłania sygnału na krótkich dystansach. Inne rodzaje architektury FTTX to np.: FTTB ("Fiber To The Building"), czyli bezpośrednie połączenie światłowodowe danego budynku z dostawcą łącza; czy FTTN ("Fiber to the neighborhood"), które odnosi się do instalacji światłowodów w całym sąsiedztwie.

</doc>
<doc id="836151" url="https://pl.wikipedia.org/wiki?curid=836151" title="Callas">
Callas



</doc>
<doc id="836163" url="https://pl.wikipedia.org/wiki?curid=836163" title="Margaret Starbird">
Margaret Starbird

Margaret Leonard Starbird (ur. 1942) – amerykańska pisarka. Jest absolwentką University of Maryland, na którym studiowała historię średniowiecza i literaturę porównawczą. Odbyła też studia na Christian Albrechts University w Kiel (Niemcy) i Vanderbilt Divinity School w Nashville w stanie Tennessee. Prowadzi wykłady i seminaria dotyczące Pisma Świętego, religii chrześcijańskiej i problemów wiary. Jest autorką pięciu książek, które przedstawiają alternatywną - wobec nauk Kościoła - wersję dziejów Jezusa i Marii Magdaleny. W swoich książkach podkreśla znaczenie pierwiastka żeńskiego w chrześcijaństwie i kulturze.
Jest zamężna i ma piątkę dzieci.

</doc>
<doc id="836169" url="https://pl.wikipedia.org/wiki?curid=836169" title="SMS Württemberg (1918)">
SMS Württemberg (1918)



</doc>
<doc id="836190" url="https://pl.wikipedia.org/wiki?curid=836190" title="Widłaki jednozarodnikowe">
Widłaki jednozarodnikowe



</doc>
<doc id="836195" url="https://pl.wikipedia.org/wiki?curid=836195" title="Tuba wagnerowska">
Tuba wagnerowska

Tuba wagnerowska – instrument muzyczny dęty blaszany.
Richard Wagner, któremu w tetralogii "Pierścień Nibelunga" (wykonanej po raz pierwszy w 1876 roku) potrzebne było uroczyste, nieznanej dotąd jakości brzmienie – zasugerował Adolfowi Saxowi zbudowanie instrumentu pośredniego pomiędzy rogiem a tubą. Instrument ten posiadał kształt tuby – lejkowaty ustnik – podobny do stosowanego w rogu i cztery wentyle przeznaczone do obsługiwania lewą ręką, ponieważ na tych tubach grali waltorniści.
Wagnerowski „kwartet” tub składał się z dwóch instrumentów tenorowych odpowiadających wielkością rogom B (skala B1 – f²) oraz dwóch instrumentów basowych odpowiadających rogom F (skala H2 – g¹).
Notacja partii na te instrumenty nie zawsze jest konsekwentna nawet u samego Wagnera. Innowacja Wagnera nie znalazła tak wielu naśladowców. Do wybitnych kompozycji okresu postwagnerowskiego wykorzystujących tuby wagnerowskie należą:

</doc>
<doc id="836197" url="https://pl.wikipedia.org/wiki?curid=836197" title="Leopold Arends">
Leopold Arends

Leopold Arends (ur. 1817 w Rukiszkach w guberni wileńskiej, zm. 1882) – pisarz i twórca systemu stenografowania.
Kształcił się w Dorpacie, następnie przebywał w Berlinie. Ogłosił kilka dramatów, zbiór poezji,
oraz dzieło przyrodnicze "Das Wunderreich der Natur" (3 tomy, 1858). Największy jednak rozgłos zyskał przez wprowadzenie nowego systemu stenografii, który wyłożył w kilku dziełach, jak "Vollständiger Leitfaden" (wyd. 20, 1891). Największe rozpowszechnienie zyskał system Arendsa w Szwecji.

</doc>
<doc id="836198" url="https://pl.wikipedia.org/wiki?curid=836198" title="Barczatka osinówka">
Barczatka osinówka

Barczatka osinówka ("Poecilocampa populi") – motyl nocny z rodziny barczatkowatych. Gatunek pospolity.
Wygląd.
Ciało gęsto owłosione, masywne. Ubarwienie motyla szaro-czarne, z mało widocznym deseniem przepaskowym. Rozpiętość skrzydeł 30-45 mm. Skrzydła szaro-czarne, lekko przeświecające z wąską, jasnożółtą przepaską. Na skrzydle przednim brunatne pole nasadowe, oddzielone od pola środkowego jaśniejszą przepaską oraz jasną przepaską zewnętrzną. Na skrzydle tylnym w poprzek skrzydła przebiega jasna przepaska. Strzępina obu par skrzydeł brunatna z jasnymi plamkami na zakończeniach żyłek. Przepaski wyraźne. Pola skrzydeł rozdzielone przepaskami coraz bardziej rozjaśnione w stronę brzegu skrzydeł. Zewnętrzny brzeg obu par skrzydeł lekko falisty. Gatunek cechuje dymorfizm płciowy, samice są większe od samców i charakteryzują się mniejszymi wyrostkami na czułkach. Osobniki dorosłe żyją krótko. Gąsienice ciemnooliwkowe, nie za mocno owłosione z jasnymi plamkami po grzbietowej stronie segmentów ciała, żywią się liśćmi i pączkami drzew, wyrządzając nieraz znaczne szkody. Gąsienice przepoczwarczają się w oprzędzie z ziemi i piasku.
Motyl pojawia się późną jesienią, na przełomie października i listopada, głównie w lasach liściastych oraz sadach.
Wydaje jedno pokolenie rocznie. Samica składa jaja późną jesienią, które zimują. Wiosną wylęgają się gąsienice. Larwy rozwijają się od czerwca do drugiej połowy lata i następnie udają się na przepoczwarczenie, które następuje w kokonach na powierzchni gleby poczwarka przeobraża się w imago późną jesienią. Larwy żarłoczne.
Gatunek preferujący zbiorowiska, bogate w drzewa stanowiące pokarm gąsienicy, sady, parki, lasy liściaste i mieszane.
Zasięg występowania.
Gatunek rozmieszczony w całej Europie od Półwyspu Iberyjskiego po Ural. W Polsce gatunek występuje na całym obszarze kraju.
Rośliny żywicielskie.
Gąsienice odżywiają się liśćmi: topoli ("Populus"), wierzby ("Salix"), brzózy ("Betula"), dąb ("Quercus") i drzew owocowych – jabłoni i grusz.
Ochrona.
Gatunek niechroniony.

</doc>
<doc id="836200" url="https://pl.wikipedia.org/wiki?curid=836200" title="Étienne Davignon">
Étienne Davignon

Étienne Francois Jacques Davignon, wicehrabia Davignon (ur. 4 października 1932 w Budapeszcie) – belgijski dyplomata, dyrektor generalny w Ministerstwie Spraw Zagranicznych Królestwa Belgii w latach 1959–1977, szef gabinetu premierów belgijskich: Paula-Henriego Spaaka i Pierre’a Harmela. W 1970 przedstawił raport Davignona, który zapoczątkował Europejską Współpracę Polityczną (poprzedzającą powstanie tzw. II filaru UE). W latach 1974–1977 przewodniczący Międzynarodowej Agencji Energii. W latach 1981–1985 był komisarzem ds. energii i wiceprzewodniczącym Komisji Europejskiej. Honorowy przewodniczący grupy Bilderberg od 1999.

</doc>
<doc id="836206" url="https://pl.wikipedia.org/wiki?curid=836206" title="Dźwięcznik">
Dźwięcznik

Dźwięcznik, czara głosowa – wylot (zakończenie) instrumentu dętego, które nadaje dźwiękom wydawanym przez poszczególne instrumenty dęte specyficzną barwę, w zależności od kształtu i materiału, z którego został wykonany.
Dźwięcznik może mieć różny kształt:
W instrumentach dętych blaszanych zwykle występuje dźwięcznik o kształcie kielichowatym, natomiast w instrumentach drewnianych przeważają dźwięczniki o kształcie stożkowym lub gruszkowatym.
Różne kształty dźwięcznika wykształciły się około XVI–XVIII wieku. Wcześniej w instrumentach dętych występowały jedynie dźwięczniki stożkowate.
Pierwowzorem dźwięcznika były rogi- instrumenty silnie związane z dawną kulturą pasterską oraz myśliwską i wykonywane pierwotnie z rogów zwierzęcych. Później zaczęto wykonywać także rogi z drewna (różniące się nazwą i szczegółami budowy w zależności od regionu pochodzenia), a technikę ich wyrobu wykorzystano m.in. do budowania dźwięczników w trombitach.

</doc>
<doc id="836207" url="https://pl.wikipedia.org/wiki?curid=836207" title="Czangowie">
Czangowie

Czangowie (węg. "Csángók") – madziarskojęzyczna grupa etniczna zamieszkująca obecnie głównie tereny górskie zachodniej Mołdawii, które znajdują się w granicach obecnej Rumunii. Innym wyróżnikiem Czangów jest katolicyzm, w odróżnieniu od prawosławnego otoczenia.
Pochodzenie.
Istnieje wiele poglądów na temat pochodzenia Czangów. Prawdopodobnie są po prostu ludnością mieszaną, charakterystyczną dla obszaru gdzie od wieku przemieszczało się wiele różnych ludów, głównie pochodzenia azjatyckiego np.: Hunowie, Awarowie, Kipczacy, Pieczyngowie, Wołosi, ludy ugro-fińskie i inne. W XV wieku ich szeregi zasiedlili węgierskojęzyczni husyci wypędzeni z Węgier przez Inkwizycję. W latach 60. XVIII wieku na skutek przekształcenia Ziemi Seklerskiej przez Marię Teresę w przygraniczny okręg wojskowy wśród Czangów osiedliły się tysiące katolickich Szeklerów. Odmawiali oni obowiązkowej wówczas służby wojskowej i jako buntownicy byli tropieni i mordowani. W ten sposób liczba Węgrów-katolików w Mołdawii wzrosła z 8000 w połowie XVIII w. do 57,3 tys. w latach 30 XIX w.
Prawdopodobnie ich etnogeneza jest wspólna z Szeklerami, z tym, że w odróżnieniu od nich zajęli tereny na wschód od wododziału karpackiego. Fakt, że Czangowie posługują się dialektami madziarskimi sugeruje, iż zajęcie ich obecnych terenów nastąpiło po tym, jak ludy tego obszaru przyjęły ostatecznie języki madziarskie. Trudno jednak dociec, kiedy to miało miejsce. W Rumunii (m.in. wśród Szeklerów) panuje popularne przekonanie, iż Czangowie to Szeklerzy, którzy przenieśli się z Siedmiogrodu do Mołdawii. Jednak takie uogólnienie trudno uznać za w pełni trafne, zważywszy np. na wyraźnie różnice antropologiczne. Trudno nie dostrzec, że część wsi (obecnie) czangoskich, ma wśród swoich antenatów któryś ze szczepów romskich, wędrujących z Bałkanów od XIV w.
Język.
Czangowie posługują się archaicznymi etnolektami madziarskimi, autochtonicznymi dla tego regionu wywodzącymi się ze średniowiecznego węgierskiego. Błędną jest opinia, iż posługują się współczesnym językiem węgierskim. Współczesny język węgierski jest dla nich "de facto" językiem niezrozumiałym.
Czangowie korzystają w pewnym zakresie z pomocy rządu Węgier, który finansuje edukację wybranym Czangoszom, co jednak prowadzi faktycznie do odrzucenia przez nich tradycyjnego języka i kultury na rzecz języka i kultury węgierskiej.

</doc>
<doc id="836209" url="https://pl.wikipedia.org/wiki?curid=836209" title="Herb Wołowa">
Herb Wołowa

Herb Wołowa – jeden z symboli miasta Wołów i gminy Wołów w postaci herbu.
Wygląd i symbolika.
Herb przedstawia w srebrnej tarczy wizerunek kroczącego w prawo brązowego wołu, o białych rogach i z takimiż akcentami na czole, pęcinach i końcu ogona. Herb mówiący, nawiązujący do nazwy miasta.
Historia.
Według podania, historia Wołowa rozpoczęła się od ucieczki stada wołów podczas drzemki pastuszka. Gdy w końcu odnalazł je idąc po śladach, trafił na bujną łąkę, o najbujniejszej i najbardziej soczystej trawie w całej okolicy. Urzeczony jej widokiem pastuszek postanowił się osiedlić w tym miejscu. Później dołączyli i inni, a z czasem powstało miasto, które nazwano Wołowem, gdyż miejsce jego założenia odkryły woły. Według innej wersji, motyw herbowy nawiązuje do miejskich targów, na których handlowano wołami.

</doc>
<doc id="836216" url="https://pl.wikipedia.org/wiki?curid=836216" title="Chwoszcz">
Chwoszcz

Chwoszcz – część wsi Sieroty w Polsce, położona w województwie śląskim, w powiecie gliwickim, w gminie Wielowieś, na wschód od drogi wojewódzkiej 901, na południowy wschód od Sierot i północny zachód od Kopienicy.
W latach 1975–1998 Chwoszcz administracyjnie należał do województwa katowickiego.

</doc>
<doc id="836220" url="https://pl.wikipedia.org/wiki?curid=836220" title="Twa (grupa etniczna)">
Twa (grupa etniczna)

Twa lub Batwa – ludność pigmejska zamieszkująca tereny Rwandy, Burundi, Demokratycznej Republiki Konga i Ugandy. Ich społeczność liczy blisko 400 tys. ludzi i zajmuje się głównie myślistwem i garncarstwem.

</doc>
<doc id="836223" url="https://pl.wikipedia.org/wiki?curid=836223" title="Kresy zachodnie">
Kresy zachodnie



</doc>
<doc id="836229" url="https://pl.wikipedia.org/wiki?curid=836229" title="Napłatki (Świbie)">
Napłatki (Świbie)

Napłatki – część wsi Świbie w Polsce, położona w województwie śląskim, w powiecie gliwickim, w gminie Wielowieś.
W latach 1975–1998 Napłatki administracyjnie należały do województwa katowickiego.
Położenie.
Napłatki są położone na północny wschód od wsi Świbie i na północny zachód od wsi Radonia. Są to zabudowania byłego PGR i bloki mieszkalne wbudowane dla pracowników tego gospodarstwa. Zabudowania gospodarcze nie są już eksploatowane, natomiast bloki nadal są zamieszkiwane przez lokatorów.

</doc>
<doc id="836239" url="https://pl.wikipedia.org/wiki?curid=836239" title="HMS Queen Elizabeth (1913)">
HMS Queen Elizabeth (1913)

HMS Queen Elizabeth był okrętem głównym pancerników typu "Queen Elizabeth" – drednotów brytyjskich. Okręt został nazwany imieniem Elżbiety I. Uczestniczył w obu wojnach światowych.
Historia okrętu.
Pierwsza wojna światowa.
Okręt został zwodowany 16 października 1913 roku w Portsmouth, Hampshire i wszedł do służby w styczniu 1915 roku podczas I wojny światowej.
Gdy był w fazie testów końcowych na Morzu Śródziemnym, „Queen Elizabeth” został wysłany do Dardaneli, gdzie uczestniczył w alianckiej próbie wyeliminowania Imperium Osmańskiego z wojny. Był tam jedynym nowoczesnym pancernikiem i wraz z krążownikami liniowymi i pancernikami – predrednotami ostrzeliwał cele tureckie. „Queen Elizabeth” był okrętem flagowym w czasie przygotowań do operacji morskiej w Cieśninie Dardanelskiej i prowadził pierwszą linię brytyjskich pancerników w decydującej bitwie 18 marca 1915 roku. Podczas inwazji na Gallipoli 25 kwietnia pancernik był okrętem flagowym generała sir Iana Hamiltona, dowódcy Śródziemnomorskich Sił Ekspedycyjnych. Jednak po zatopieniu HMS „Goliath” przez turecki okręt torpedowy 12 maja, „Queen Elizabeth” został natychmiast wycofany na bezpieczniejszą pozycję.
Później dołączył do 5th Battle Squadron, dowodzonego przez admirała Hugh Evan-Thomasa. Jednostka składała się z wszystkich pancerników typu "Queen Elizabeth" i wchodziła w skład Grand Fleet bazującej w Scapa Flow. Jednak nie uczestniczył wraz ze swymi siostrzanymi okrętami w bitwie jutlandzkiej, ponieważ był wtedy w doku na przeglądzie.
Dwudziestolecie międzywojenne.
Pomiędzy wojnami pancernik był okrętem flagowym Brytyjskiej Floty Atlantyckiej w latach 1919–1924. Od 1924 roku był okrętem flagowym Brytyjskiej Floty Śródziemnomorskiej. Okręt został dwukrotnie przebudowany, w trakcie pierwszej modernizacji dodano tzw. bąble przeciwtorpedowe i połączono oba kominy w jeden. Druga modernizacja była znacznie gruntowniejsza. Okręt otrzymał m.in. nowe maszyny i kotły, przebudowano wszystkie nadbudówki, wzmocniono opancerzenie pokładów, usunięto działa kalibru 152 i zastąpiono działami kalibru 114 mm oraz zwiększono liczbę mniejszych działek przeciwlotniczych. Otrzymał także katapultę do wystrzeliwania samolotów oraz hangar do ich przechowywania.
II wojna światowa.
Podczas II wojny światowej pancernik był częścią Brytyjskiej Floty Śródziemnomorskiej. Został poważnie uszkodzony przez wybuch miny postawionej przez włoskich płetwonurków na pojazdach SLC („żywych torpedach”) w porcie w Aleksandrii 19 grudnia 1941 roku, lecz nie zatonął. Jego pokład był ponad powierzchnią, a włoscy płetwonurkowie zostali ujęci, więc Brytyjczycy mogli przez pewien czas udawać, że uszkodzony okręt jest sprawny i ukryć osłabienie swoich sił w regionie. Zginęło 8 (wg innych danych 9) członków załogi. Po prowizorycznej naprawie w doku pływającym, popłynął na remont do stoczni w Norfolk w Stanach Zjednoczonych, trwający od 6 września do 1 czerwca 1943 roku. Później został wysłany na Pacyfik, gdzie służył od 1944 roku, biorąc udział w rajdach na japońskie bazy w Indonezji. Niedługo po zakończeniu działań wojennych, w marcu 1948 roku został sprzedany na złom.

</doc>
<doc id="836242" url="https://pl.wikipedia.org/wiki?curid=836242" title="Rukiszki">
Rukiszki

Rukiszki (lit. "Rukiškis") – wieś na Litwie, ok. 110 km na północ od Wilna, w rejonie oniksztyńskim okręgu uciańskiego. Według danych na 2001 rok wieś zamieszkiwały 73 osoby.

</doc>
<doc id="836243" url="https://pl.wikipedia.org/wiki?curid=836243" title="Wielki Arcykapłan">
Wielki Arcykapłan

Wielki Arcykapłan (ros. Великий Архиерей) – przedstawienie Chrystusa oparte na starotestamentowym proroctwie ("Tyś Kapłanem na wieki na wzór Melchizedeka", Ps 110,4) – skomentowane później w Liście do Hebrajczyków (Hbr 5,6), ukazujące Chrystusa w kapłańskiej odzieży. Ten temat występuje w ikonografii zarówno osobno jak i w połączeniu z innymi symbolicznymi wyobrażeniami jako Król Królów.

</doc>
<doc id="836245" url="https://pl.wikipedia.org/wiki?curid=836245" title="Acheiropoieton">
Acheiropoieton



</doc>
<doc id="836246" url="https://pl.wikipedia.org/wiki?curid=836246" title="Acheiropoietos">
Acheiropoietos

Acheiropoietos (, ) – wizerunek postaci stworzony w nadnaturalny, cudowny sposób – nie ręką ludzką. Pierwszy raz sformułowania tego użył Ewagriusz Scholastyk w VI w.
W starożytnej Grecji.
W starożytnej Grecji czczono wiele wizerunków, którym przypisywano też niezwykłe moce.
W chrześcijaństwie.
W ikonografii chrześcijańskiej przedstawienie Jezusa Chrystusa powstałe w sposób nadprzyrodzony, bez udziału człowieka, poprzez odbicie wizerunku twarzy na chuście lub całunie, a także Matki Bożej i świętych. W prawosławiu ikona typu "Acheiropoietos" nazywana jest ikoną ikon – uważana jest za obraz uzasadniający wszelkie inne wyobrażenia religijne, stanowi prototyp i źródło wszelkich innych przedstawień, jako obraz łączący w sobie nieopisywalne Bóstwo i opisywalne człowieczeństwo Chrystusa. We wschodniej tradycji chrześcijańskiej, stanowi też najważniejsze świadectwo przemawiające za kultem ikon (przeciw ikonoklazmowi) oraz dowód prawdziwości wcielenia drugiej osoby Trójcy.
Jezus Chrystus.
Najbardziej znanymi przykładami wizerunków Jezusa Chrystusa są: obrazy z Kamulii, Rzymu i z Memfis oraz Całun Turyński. Wśród przedstawień Chrystusa wyróżnia się dwa typy "acheiropoietosu":
Matka Boża.
Istnieją też przedstawienia tego typu związane z Matką Boską. Do najsłynniejszych należy wyobrażenie Matki Boskiej z Gwadelupe zachowane na płaszczu Indianina, któremu ukazała się Maryja.

</doc>
<doc id="836247" url="https://pl.wikipedia.org/wiki?curid=836247" title="Apostoł Paweł">
Apostoł Paweł



</doc>
<doc id="836255" url="https://pl.wikipedia.org/wiki?curid=836255" title="Bucyrus International">
Bucyrus International

Bucyrus International, Inc. – amerykański producent ciężkich maszyn górniczych. Firma założona w miejscowości Bucyrus, w stanie Ohio w 1880 r. pod nazwą Bucyrus Foundry and Manufacturing Company.
Obecnie firma jest jednym z największych producentów elektrycznych koparek linowych, kroczących koparek zgarniakowych, i wiertnic na potrzeby górnictwa odkrywkowego. Sprzęt produkowany przez firmę występuje pod markami Bucyrus, Bucyrus-Erie, Marion, i Ransomes Rapier.

</doc>
<doc id="836257" url="https://pl.wikipedia.org/wiki?curid=836257" title="Zespół Bjørnstada">
Zespół Bjørnstada

Zespół Bjørnstada (ang. pili torti and nerve deafness, PTD, Björnstad syndrome, BJS) – rzadki, autosomalnie recesywnie dziedziczony zespół chorobowy, charakteryzujący się głuchotą i bardzo kręconymi włosami (łac. "pili torti"). Zespół ujawnia się we wczesnym dzieciństwie. Chorobę opisał Roar Theodor Bjørnstad w 1965 roku.
Patogeneza.
Schorzenie ma podłoże genetyczne i jest wywołane mutacją w genie "BCS1L" w "locus" 2 q34-36 kodującym białko chaperonowe należące do rodziny AAA (ATPaz zaangażowanych w różne komórkowe aktywności, ang. ATPases associated with various cellular activities).
Objawy i przebieg.
Zespół przebiega z dysplazją włosów, objawiającą się jako skręcone nieprawidłowo włosy, rzęsy i brwi, oraz głuchotą. Głuchota ujawnia się w okresie niemowlęcym lub we wczesnym dzieciństwie. Stopień utraty słuchu jest różny, stwierdzono korelację nasilenia zmian dotyczących włosów (łysienie wtórne do dysplazji włosów) i utraty słuchu.

</doc>
<doc id="836258" url="https://pl.wikipedia.org/wiki?curid=836258" title="Letiště Leoše Janáčka Ostrava">
Letiště Leoše Janáčka Ostrava



</doc>
<doc id="836268" url="https://pl.wikipedia.org/wiki?curid=836268" title="Wazonkowcowate">
Wazonkowcowate

Wazonkowcowate, wazonkowce, doniczkowce (Enchytraeidae) – rodzina małych i średniej wielkości pierścienic zaliczanych do skąposzczetów. Są szeroko rozprzestrzenione, szczególnie w strefach klimatu umiarkowanego. Znanych jest kilkaset gatunków występujących na lądzie oraz w przybrzeżnej strefie jezior i mórz. W faunie Polski odnotowano 94 gatunki, m.in. wazonkowiec biały ("Enchytraeus albidus") i wazonkowiec czerwony ("Lumbricillus lineatus").
Wygląd.
Wazonkowce mają silnie wydłużone i cienkie ciało, obłego lub lekko spłaszczonego kształtu, złożone z wielu segmentów. Budową przypominają dżdżownicowate, ale w porównaniu z nimi wazonkowce wykazują cechy bardziej pierwotne. Długość ciała najmniejszych gatunków wynosi około 1,5 mm. Największe dorastają do 40 mm. Długość ciała większości wazonkowców mieści się w przedziale 5–20 mm przy średnicy 0,7–1,5 mm. Ubarwienie jest zwykle białawe lub żółtawe, rzadziej czerwonawe lub zielonkawe. Na stronie brzusznej i grzbietowej występują szczecinki ułożone, po 2 lub więcej, w pęczki.
Biologia i ekologia.
Zasiedlają wierzchnie, próchnicze i mineralne warstwy gleby, ściółkę, kompost oraz powierzchniową warstwę dna zbiorników wody słodkiej, słonej i słonawej, zwłaszcza w strefie litoralu, oraz otoczenie zbiorników wodnych, w tym podmokłe, a nawet błotniste wybrzeża morskie. W ciekach wodnych są spotykane w litoralu i w nurcie. Niektóre gatunki przebywają pod korą próchniejących drzew. W przybrzeżnych lodowcach Alaski żyje "Mesenchytraeus solifugus". Wazonkowce czasami występują bardzo licznie, w zagęszczeniach liczących do 200 000 osobników na 1 m².
Są ruchliwymi i aktywnymi zwierzętami. Żywią się głównie szczątkami organicznymi pochodzenia roślinnego i zwierzęcego oraz pobieranymi z substratem mikroorganizmami (bakterie i grzyby). Rozmnażają się najczęściej płciowo, rzadziej w drodze partenogenezy, a nieliczne przez fragmentację ciała i regenerację części powstałych po jego rozpadzie (architomia). Jaja umieszczane w kokonach, otoczone ochronną warstwą śluzu, rozwijają się przez kilka tygodni. Liczba jaj w kokonie wynosi od jednego do kilkudziesięciu – jest zależna od gatunku, warunków środowiska i wieku skąposzczeta.
Żyją około 9 miesięcy (maksymalnie 300 dni). 
Znaczenie.
Wazonkowcowate odgrywają w ekosystemie rolę podobną do dżdżownicowatych. Stanowią niezwykle ważny czynnik w procesie powstawania próchnicy.
W akwarystyce są wykorzystywane jako pokarm dla ryb akwariowych.
Klasyfikacja.
Wazonkowce są – po rurecznikowatych – najliczniejszą w gatunki i jednocześnie stosunkowo słabo poznaną rodziną skąposzczetów. Ponad 1000 gatunków opisano naukowo, z czego – w wyniku rewizji taksonomicznych – ponad 300 nazw uznano za synonimy. W zależności od autora liczba poprawnie opisanych gatunków określana jest od 650 do 740. Co roku opisywane są nowe gatunki. 
Do rodziny Enchytraeidae zalicza się około 40 rodzajów, m.in.:
Typem nomenklatorycznym rodziny jest "Enchytraeus".

</doc>
<doc id="836269" url="https://pl.wikipedia.org/wiki?curid=836269" title="Sarabanda (film 2003)">
Sarabanda (film 2003)

Sarabanda (szw. "Saraband") – duńsko-fińsko-niemiecko-norwesko-włosko-szwedzki fabularny film telewizyjny z 2003 roku w reżyserii Ingmara Bergmana. Film był dystrybuowany tylko w kinach HD.
Opowiada o spotkaniu po 30 latach Marianne oraz Johana, bohaterów jednego z wcześniejszych filmów reżysera pt. Sceny z życia małżeńskiego. Premierę miał 1 grudnia 2003 w szwedzkiej telewizji publicznej, na kanale SVT 1.
Fabuła.
Marianne jest około trzydziestu lat po rozwodzie ze swoim mężem Johanem. Po tym czasie postanawia go odwiedzić w jego domku letniskowym za miastem. Przyjeżdżając na miejsce, Marianne nie zdaje sobie sprawy z tego, pojawia się w nieodpowiednim czasie. Kobieta przyjeżdża w momencie, w którym w domku rozgrywa się prawdziwy dramat między synem Johana z pierwszego małżeństwa, a jego wnuczką.

</doc>
<doc id="836272" url="https://pl.wikipedia.org/wiki?curid=836272" title="Anżelika Kryłowa">
Anżelika Kryłowa

Anżelika Aleksiejewna Kryłowa, ros. Анжелика Алексеевна Крылова (ur. 4 lipca 1973 w Moskwie) – rosyjska łyżwiarka figurowa, startująca w parach tanecznych z Olegiem Owsiannikowem. Wicemistrzyni olimpijska z Nagano (1998) i uczestniczka igrzysk olimpisjkich (1994), dwukrotna mistrzyni świata (1998, 1999), mistrzyni Europy (1999), zwyciężczyni finału Grand Prix (1998) oraz czterokrotna mistrzyni Rosji (1994, 1995, 1998, 1999). Po zakończeniu kariery w 1999 roku została trenerką par tanecznych w Berlinie, a następnie w Bloomfield Hills i Moskwie.
Życie prywatne.
Kryłowa ma pochodzenie uzbeckie ze strony babci. W 1994 roku zamieszkała w Stanach Zjednoczonych, a następnie wróciła do Moskwy wraz z dziećmi. Jej mężem był włoski łyżwiarz figurowy i trener Pasquale Camerlengo z którym ma dwoje dzieci, córkę Stellę (ur. 25 lipca 2005) oraz syna Anthony'ego (ur. 2007). Ich córka trenuje łyżwiarstwo synchroniczne, a syn hokej na lodzie.
Kariera sportowa.
Kryłowa debiutowała na arenie międzynarodowej z Władimirem Leliuchem reprezentując Związek Radziecki w latach 1989–1991. Następnie występowała z Władimirem Fiodorowem, z którym wywalczyła brązowy medal mistrzostw świata 1993 w Pradze. Kryłowa i Fiodorow wystąpili również na Zimowych Igrzyskach Olimpijskich 1994 w Lillehammer, gdzie zajęli 6. lokatę.
W 1994 roku Kryłowa rozpoczęła współpracę z Olegiem Owsiannikowem. Zadebiutowali wspólnie w listopadzie, na przedsezonowych zawodach w Filadefii, które wygrali. W sezonie 1994/95 zostali brązowymi medalistami mistrzostw Europy oraz wywalczyli tytuł mistrzów Rosji. W kolejnych czterech sezonach nie schodzili z pierwszego bądź drugiego miejsca na podium. Ich walka o mistrzowskie tytuły ograniczała się do rywalizacji z rodakami Griszczuk/Płatow oraz Francuzami Anisina/Peizerat. W latach 1995–1999 wywalczyli trzy srebrne medale mistrzostw Europy oraz tytuł mistrzów Europy 1999. Oprócz tego zostali dwukrotnie wicemistrzami świata (1996, 1997) oraz dwukrotnie mistrzami świata (1998, 1999). 
Wzięli udział w Zimowych Igrzyskach Olimpijskich 1998 w Nagano. Zdobyli tytuł wicemistrzów olimpijskich przegrywając z inną rosyjską parą, Oksaną Griszczuk i Jewgienijem Płatowem.
W kolejnym sezonie 1998/1999 byli niepokonani. Oprócz zdobycia dwóch tytułów mistrzowskich zostali zwycięzcami finału Grand Prix w Sankt Petersburgu.
Kryłowa i Owsiannikow planowali kontynuowanie kariery w sezonie 1999/2000 o czym świadczyły przygotowane nowe choreografie i kostiumy, jednak lekarze zalecili Anżelice zakończenie kariery w związku z jej kontuzją pleców i ryzykiem paraliżu. Kryłowa zaakceptowała porady lekarskie i zachęcała Owsiannikowa do znalezienia nowej partnerki, jednak ten odmówił i również zakończył karierę amatorską. Po roku przerwy wrócili do mniej wymagających treningów, które pozwoliły im wygrać mistrzostwa świata profesjonalistów w łyżwiarstwie figurowym w 2001 roku.
Para zakończyła karierę profesjonalną 21 września 2004 roku. 
Kariera trenerska.
Anżelika Kryłowa wraz z mężem Pasquale Camerlengo trenowali i układali choreografie dla par tanecznych. Zaczynali swoją pracę jako trenerzy w Berlinie, następnie w 2006 roku przenieśli się do Bloomfield Hills w stanie Michigan. W późniejszych latach Kryłowa przeniosła się do Moskwy. Do ich jej uczniów należeli dotychczas:

</doc>
<doc id="836275" url="https://pl.wikipedia.org/wiki?curid=836275" title="Alicja Spinnet">
Alicja Spinnet



</doc>
<doc id="836276" url="https://pl.wikipedia.org/wiki?curid=836276" title="Julian Lubieniecki">
Julian Lubieniecki



</doc>
<doc id="836278" url="https://pl.wikipedia.org/wiki?curid=836278" title="Parapasta">
Parapasta

Parapasta jest stosowana w endodoncji do dewitalizacji miazgi zębowej w nieuleczalnych zapaleniach miazgi. Wchodzący w skład wyrobu paraformaldehyd pozostawiony na odkrytej miazdze powoduje po 6 – 8 dniach jej martwicę, a po dalszych 2 – 6 dniach jej mumifikację.

</doc>
<doc id="836279" url="https://pl.wikipedia.org/wiki?curid=836279" title="Podstawowy system wejścia-wyjścia">
Podstawowy system wejścia-wyjścia



</doc>
<doc id="836286" url="https://pl.wikipedia.org/wiki?curid=836286" title="12 plemion Izraela">
12 plemion Izraela



</doc>
<doc id="836287" url="https://pl.wikipedia.org/wiki?curid=836287" title="2007 Malta Cup">
2007 Malta Cup



</doc>
<doc id="836289" url="https://pl.wikipedia.org/wiki?curid=836289" title="Segnosaurus">
Segnosaurus



</doc>
<doc id="836293" url="https://pl.wikipedia.org/wiki?curid=836293" title="Nie rozpaczaj po mnie Matko">
Nie rozpaczaj po mnie Matko

Nie rozpaczaj po Mnie Matko (język cerkiewnosłowiański "Не рыдай Мене, Мати") – ikonograficzny odpowiednik zachodniochrześcijańskiej piety, przedstawiający Chrystusa nagiego, do połowy złożonego w grobie, z zamkniętymi oczyma, pochyloną głową i rękoma (na których widoczne są rany po gwoździach) ułożonymi w znak krzyża. Za plecami Chrystusa często umieszcza się krzyż z inskrypcjami. Z prawej strony Bogurodzica podtrzymuje i przytula syna. Kompozycja przedstawiająca samego Zbawiciela nosi nazwę „Król Chwały”.
Zamysłem ikony jest, z jednej strony przedstawienie złożenia przez Chrystusa ofiary na krzyżu, z drugiej zaś wychwalenie samego Zmartwychwstania Pańskiego.
Pochodzenie nazwy.
Nazwa pochodzi od 9 pieśni kanonu śpiewanego w Wielką Sobotę w języku cerkiewnosłowiańskim "Не рыдай Мене, Мати, зрящи во гробе, Его же во чреве без семене зачала еси Сына: востану бо и прославлюся, и вознесу со славою непристанно, яко Бог, верою и любовию Тя величающия" – „Nie rozpaczaj po Mnie, Matko, widząc mnie w grobie, [...] w łonie Swym bez nasienia poczęłaś Syna. Wstanę i będę wychwalony i wstąpię do nieba, jako Bóg, wiarą i miłością Ciebie wywyższając”. Natomiast „Król Chwały” związany jest z tekstem liturgicznym: „Oto siły niebieskie niewidzialnie z nami sprawują, oto wchodzi Król Chwały, oto tajemna ofiara odbywa się...”
Czasem umieszcza się to przedstawienie w kompozycji z Chrystusem nie ludzką ręką stworzonym, który zajmuje górną część ikony.

</doc>
<doc id="836294" url="https://pl.wikipedia.org/wiki?curid=836294" title="Bucyrus-Erie">
Bucyrus-Erie



</doc>
<doc id="836297" url="https://pl.wikipedia.org/wiki?curid=836297" title="Łaznów (przystanek kolejowy)">
Łaznów (przystanek kolejowy)

Łaznów – przystanek kolejowy w Łaznowie, w województwie łódzkim, w Polsce.
W roku 2017 przystanek obsługiwał 10–19 pasażerów na dobę.

</doc>
<doc id="836299" url="https://pl.wikipedia.org/wiki?curid=836299" title="Nie opuszczaj mnie Matko">
Nie opuszczaj mnie Matko



</doc>
<doc id="836305" url="https://pl.wikipedia.org/wiki?curid=836305" title="Super Sentai">
Super Sentai

 – gatunek seriali produkcji japońskiej opowiadających o grupie (czasami nawet rodzinie) superbohaterów w różnokolorowych kostiumach, którzy wykorzystują swe moce do walki ze złem lub obrony swojej planety przed niebezpieczeństwem. Walczą głównie z potworami (najczęściej kosmitami) oraz posiadają specjalną broń (np.: miecze, działa), pojazdy oraz wielkie roboty mecha do bitew z olbrzymami. Wszystkie serie zostały wyprodukowane przez Toei Company (czasem przy współpracy z innymi wytwórniami) oraz wyemitowane na kanale TV Asahi (do 1977 NET). Super Sentai jest skierowany głównie do młodszej widowni, jednak niektóre z serii wkraczają w nieco doroślejszy poziom i są bardziej brutalne.
Słowo w języku japońskim oznacza dosłownie oddział wojskowy, eskadrę lub grupę bojową. Przedrostek "super" oznaczał do 1996 roku serial Sentai w którym wojownicy posiadali dużego robota do walki. Obecnie tylko cztery seriale z sagi nie posiadają w tytule słowa "sentai".
Geneza i powstanie.
Każdy odcinek serialu Sentai przedstawia walkę dobra ze złem, którą zawsze wygrywa dobro. Mimo iż serial koncentruje się głównie na walce, czasem któryś z bohaterów musi rozwiązać własne sprawy. Zazwyczaj każdy odcinek serialu jest oparty na tym samym schemacie:
Pomysł stworzenia fikcyjnych superbohaterów walczących ze złoczyńcami powstał w Stanach Zjednoczonych. Pierwszym był Superman, a następnie Batman, Spider-Man i wielu innych. Japończycy również zaczęli wymyślać herosów, na początku (jak Amerykanie) w formie komiksów. Wielu mangaków tworzyło opowieści o bohaterach, które potem były ekranizowane w formie "live-action". W serialach tych była duża ilość kostiumów i efektów specjalnych. Tak powstał gatunek o nazwie "tokusatsu" (jap. efekty specjalne) i zyskał sporą popularność.
Historia Sentai rozpoczęła się w roku 1975, kiedy Shōtarō Ishinomori zdecydował się na stworzenie serialu o piątce superbohaterów w różnokolorowych kostiumach walczących przeciwko terrorystom. Ishinomori na koncie miał już kilka innych popularnych serii, w tym "Kamen Ridera", "Kikaidera", czy "Cyborg 009". Pierwsza seria – "Himitsu Sentai Goranger" – miała dużą oglądalność. Po wyemitowaniu 84 odcinków Gorangersów, Ishinomori postanowił nakręcić drugą – "JAKQ Dengekitai", jednak ta okazała się niewypałem, przez co Ishinomori przestał zajmować się Sentaiem. "Goranger" i "JAKQ" zostały oficjalnie uznane za Super Sentai dopiero w 1996 roku.
W 1978 przedsiębiorstwo Toei stworzyło na licencji Marvel Comics własną wersję Spidermana, który miał dużego robota do walki z olbrzymami. Rok później obie firmy postanowiły znowu połączyć siły i wskrzesić ideę Ishinomoriego. Czerpiąc z Kapitana Ameryki, Toei i Marvel stworzyło "Battle Fever J" – pierwszy Sentai z dużym robotem. Serial ten do 1996 roku był uznawany za pierwszy Super Sentai. W 1982 roku umowa wygasła, od tamtego czasu Toei sama tworzy Super Sentai. W latach 80. Sentai ukształtował się w tej formie, którą znamy do dziś. Wiele Sentai zostało emitowanych poza Japonią np. we Francji, na Filipinach czy też w Ameryce Południowej, gdzie zdobyły ogromną popularność. W niektórych seriach fabuła była nieco bardziej dramatyczna i sceny były bardziej brutalne, czego przykładem mogą być "Liveman", "Jetman" a także "Ohranger".
Amerykańsko-żydowski filmowiec Haim Saban postanowił stworzyć program, który byłby amerykańską adaptacją Super Sentai. W 1993 roku zakupił licencję od wytwórni Toei na stworzenie swojego serialu, luźno bazującego na serii "Zyuranger", z którego wykorzystano sceny walk oraz złoczyńców i dodano sceny z aktorami amerykańskimi. W ten sposób powstał serial "Mighty Morphin Power Rangers". Od tej pory każda seria Sentai (z częściowym wyłączeniem "Dairanger" i "Kakuranger" oraz całkowitym wyłączeniem "Go-Busters" i "Toqger") posiada własną adaptację amerykańską. W 2003 roku "Power Rangers" zostało wykupione przez Disney, lecz po spadającej popularności w 2009 roku ogłoszono "Power Rangers RPM" ostatnią serią. Mimo to Saban odkupił od Disneya prawa autorskie i w 2011 roku stworzył nową serię.
Obecnie, co pięć lat od roku 2001, drużyna na dany rok spotyka się z zespołem złożonym z wojowników z kilku poprzednich serii. Taki przypadek był w seriach "Gaoranger", "Boukenger" i "Gokaiger" (tutaj występują wszyscy poprzedni wojownicy w Sentai, a niektórzy też w ludzkiej postaci).
Lista Sentai.
Każdy serial z gatunku ma swoje własne, unikatowe cechy.
Kolory Wojowników.
Każda drużyna posiada kilku wojowników w różnych kolorach – standardowo są to czerwony, niebieski, żółty, różowy, zielony oraz czarny. Zwykle w każdej drużynie występuje co najmniej jedna wojowniczka (z wyjątkiem "Sun Vulcan" – tu w skład zespołu wchodzili tylko mężczyźni). Do czasu powstania "Bioman" tylko różowy wojownik był kobietą. Tylko czerwony i niebieski wojownik występują w każdej serii, zaraz po nich jest kolor żółty (nie było go tylko w seriach "JAKQ", "Battle Fever J", "Changeman" oraz "Kyoryuger"), różowy (czasem zastępowany przez biały) i naprzemiennie zielony i czarny. Czasami zdarza się, że dwóch innych wojowników z jednej grupy ma ten sam kolor (np. w "Timeranger") lub jego inny odcień (np. "Hurricanger"). Bywa też czasem tak, że trudno jednoznacznie ustalić kolor danego wojownika. Większość drużyn składa się z 5 osób, lecz zdarzają się też takie które zaczynają działalność we trójkę lub w czwórkę (JAKQ, Sun Vulcan, Liveman, Hurricanger, Abaranger, Gekiranger, Go-Busters) a kończą w piątkę lub więcej. Od czasu powstania Kyoryu Sentai Zyuranger zwykle w połowie serii do drużyny dołącza 6 wojownik. Obecnie w modzie jest pojawienie się nawet siedmiu wojowników w serialu. Są również serie w których występują tzw. „Dodatkowi Herosi”, którzy pomagają bohaterom lecz pojawiają się stosunkowo rzadko.
Zwykle jest przypisane, że czerwonym wojownikiem jest mężczyzna. Zdarzył się jeden wyjątek w "Shinkenger", gdzie czerwony kolor posiadali zarówno mężczyzna, jak i kobieta, ale była ona jedynie oddzielnym, dodatkowym herosem. Niebieski kolor noszą przeważnie mężczyźni – tylko w 5 przypadkach wojownikiem w tym kolorze była kobieta. Płeć żółtego wojownika do 2005 roku był praktycznie zamienna – raz był to mężczyzna, a za innym razem kobieta. Od "Boukenger" do "ToQger" żółty wojownik jest zawsze kobietą, ale w całej historii Sentai większość żółtych wojowników to mężczyźni. W przypadku kolorów czarnego, zielonego i różowego płeć jest zawsze stała – różowy zawsze jest kobietą, a czarny i zielony zawsze mężczyzną. Zdarzyły się jednak 3 przypadki zielonej wojowniczki. Biali wojownicy, podobnie jak żółci są różnej płci, jednak dotychczas w tej barwie wystąpiła większa ilość wojowników płci żeńskiej, niż męskiej. Wojownicy w kolorach metalicznych (srebrny i złoty) to na ogół mężczyźni, wyjątek stanowią dwie wojowniczki z "Dekaranger" oraz jedna z "Go-Onger". Pozostałe kolory (pomarańczowy i fioletowy) pojawiają się o wiele rzadziej. W serii "Ryusoulger" do palety kolorów doszedł brązowy. W "Kyoryuger" zanotowano pierwszy przypadek, kiedy moce wojownika jednego koloru przejmuje osoba płci przeciwnej (w tym przypadku kobieta od mężczyzny). W "ToQger" natomiast wojownicy po raz pierwszy posiedli możliwość zamieniania się kolorami np. czerwony-zielony. Bywa czasem też tak, że nie da się jednoznacznie sprecyzować koloru wojownika, np. Battle Kenia (czarny/zielony) lub Deka Łabędź (pomarańczowy/biały).
W poniższej tabeli przedstawione zostały kolory wojowników w danej drużynie, a także ewentualne zmiany w składzie grupy:
Przywódcą jak i zarazem najpotężniejszym ze wszystkich wojowników sentai jest Aka Czerwony. Dowódcą wszystkich czerwonych przed Aka Czerwonym był Czerwony Sokół z Livemanów. Kierował działaniami swoich 24 kolegów w filmie Gaoranger kontra Super Sentai. Z kolei w Wielkiej Wojnie Legend przywódcą wszystkich wojowników z 34 serii był Czerwony Ranger z Gorangersów. Zastępcą dowódcy jest biały wojownik z JAKQ – Wielka Jedynka.
Aka Czerwony.
 – tajemniczy wojownik, który został stworzony przez połączenie mocy wszystkich czerwonych wojowników walczących przed Bouken Czerwonym. Jedyny wojownik w Sentai, który nie należy do żadnej drużyny. Pierwszy raz wystąpił w filmie "Boukenger vs. Super Sentai", pojawia się także w serialu Gokaiger. Jego najbardziej charakterystyczną cechą jest zdolność do przemiany w każdego czerwonego wojownika w Sentai (oprócz Time Ognistego, Kabuto Raijera i Księżniczki Shinken Czerwonej). Na lewej piersi posiada emblemat, a na zapince pasa rzymskie cyfry które informują o rocznicy powstania Sentai. Gdy spotkał się z Boukengerami znaczek miał symbol 30 rocznicy Sentai, a na pasie widniały 3 litery X (rzymskie 30), zaś w Gokaiger ma znaczek 35 rocznicy, a na pasie na drugim X została umieszczona litera V (XXXV – 35). Ponadto obydwa człony jego nazwy znaczą to samo, więc po polsku nazywałby się „Czerwony Czerwony”. We wszystkich częściach jego seiyū jest Tōru Furuya, znany jako Amuro Ray z Gundama.
Filmy Pojedynkowe.
Pomysł 2 walczących razem drużyn powstał kiedy Gorangersi pomogli JAKQ w walce. Od tej pory prawie co roku powstają filmy, w których dwie drużyny spotykają się i walczą przeciwko wspólnym przeciwnikom, wyjątek to rok 2002 i 2007 gdzie do walki przystąpiły specjalne teamy złączone z wojowników z kilku poprzednich serii.
Filmy kinowe.
– Goranger the Movie; Goranger: The Blue Fortress; Goranger: The Red Death Match; Goranger: Fire Mountain's Final Explosion; Goranger: The Bomb Hurricane
– Electronic Task Force Denjiman
– Solar Task Force Sunvulcan
– Great Task Force Goggle Five
– Science Task Force Dynaman
– Super Electron Bioman
– Blitzkrieg Task Force Changeman; Blitzkrieg Task Force Changeman: Shuttle Base! The CriticalMoment!
– Supernova Flashman,
Supernova Flashman: Great Reversal! Titan Boy (Kompilacja odcinków 15–18)
– Light Task Force Maskman
– High Speed Task Force Turboranger
– Dairanger the Movie
– Choriki Sentai Ohranger
– Go Go V Gekitotsu! Aratanaru Chōsenshi
– Gaoranger the Movie: Fire Mōntain Howls
– Hurricanger: Shushutto the Movie
– Abaranger Deluxe
– Dekaranger The Movie: Full Blast
– Magiranger The Movie: The Bride of the Infershia
– Boukenger the Movie: Saikyō no Pureshasu
– Movie Edition Juken Sentai Gekiranger: Nei-Nei! Ho-Ho! Hong Kong Decisive Battle
– Movie: Engine Sentai Go-onger: Boom Boom! Bang Bang! GekijoBang!!
– Samurai Sentai Shinkenger Ginmaku Ban
– Tensō Sentai Goseiger Epic on the Movie
– Kamen Rider × Super Sentai: Super Hero Taisen
Super Sentai za granicą.
Francja.
W latach 80. i 90. naczelna francuska telewizja TF1 wyemitowała kilka seriali Super Sentai w ramach codziennego programu dla dzieci Club Dorothée. Były to "Bioman", "Flashman", "Maskman" (pod nazwą "Bioman 2"), "Liveman" (pod nazwą "Bioman 3"), "Turboranger", "Fiveman" i "Jetman". Po emisji tego ostatniego w 1992 roku francuskie kanały przestały emitować Super Sentai skupiając się na "Power Rangers"
Hiszpania.
W tym kraju seriale Super Sentai były emitowane przez główny kanał telewizyjny – La 1. Tymi serialami były "Liveman" (pod nazwą "Bioman"), "Turboranger" i "Jetman".
Włochy.
We Włoszech wyemitowano z włoskim dubbingiem jedynie dwa seriale Super Sentai – "Denjiman" i "Goggle Five".
Polska.
Dotychczas żadna stacja telewizyjna w Polsce nie wyemitowała jakiegokolwiek serialu z cyklu Super Sentai. Emisji doczekały się natomiast prawie wszystkie serie "Power Rangers".
Stany Zjednoczone.
Wyemitowanymi serialami Sentai w tym kraju były "Goranger", "JAKQ", "Battle Fever J" i "Dynaman". Miało to miejsce w latach 70. i 80. Na hawajskiej stacji telewizyjnej KIKU-TV wyemitowano "Goranger" i "Battle Fever J", gdzie seriale te pojawiały się w oryginalnej japońskiej wersji, lecz z angielskimi napisami. "JAKQ" było emitowane w telewizji z Los Angeles. Natomiast w 1987 roku telewizja amerykańska wyemitowała 7-odcinkową parodię "Dynaman" z dubbingiem. Od 1993 Amerykanie rozpoczęli produkcję swojej adaptacji Super Sentai- Power Rangers.
Brazylia.
Pierwszym serialem Sentai wyemitowanym w tym kraju był "Changeman", którego emisja odbyła się pierwszy raz na kanale Rede Manchete w 1988 w zdubbingowanej na portugalski postaci. "Changeman" zyskał w tym kraju ogromną popularność wraz z inną serią tokusatsu – "Juspionem". Po tym sukcesie wyemitowano w Brazylii jeszcze 3 serie Sentai: "Flashman", "Maskman" i "Goggle Five". Od lat 90. w Brazylii z powodów biurokratycznych i finansowych zaprzestano emisji seriali tokusatsu i skupiono się na ich amerykańskich adaptacjach.
Peru.
W tym kraju wyemitowano serię "Liveman" z hiszpańskim, choć innym niż w Hiszpanii dubbingiem.
Filipiny.
Choć pierwszym serialem Sentai wyemitowanym na Filipinach było "JAKQ", to jednak "Goranger" odniósł tam większy sukces. Obydwie serie były zdubbingowane po angielsku. W tym języku wyemitowano jeszcze "Bioman", która rychło stała się tam hitem, zaś pozostałe serie uznawano tam za jej kontynuacje. Serie Sentai następnie dubbingowano na filipiński – pierwszą z nich był "Maskman". W latach 90. emitowano "Turboranger", "Fiveman", "Jetman" i "Goggle Five". W 1995 telewizje przerzuciły się na "Power Rangers", choć w przeciwieństwie do innych krajów, seriale Sentai były tam dalej emitowane.
Korea Południowa.
W tym kraju pierwszym wyemitowanym Sentai był "Flashman", a następnie "Goggle Five", "Changeman", "Liveman" i "Turboranger". W dzisiejszych czasach Korea Południowa jest głównym importerem serii Sentai, które emituje od 2004 poczynając od "Abaranger" z przerwą z "Shinkenger", który z powodów politycznych (ukazanie samurajów w dobrym świetle) nie został wyemitowany, a w jego miejsce zaprezentowano "Gaoranger". Serie te mają zmienione nazwy:
Wszystkie serie w tym kraju były zdubbingowane na koreański. W 2017 roku został wyprodukowany południowokoreański, 12-odcinkowy serial Sentai stanowiący kontynuację "Kyoryuger" – "Power Rangers Dino Force Brave". Serial ten emitowany był także w Japonii w postaci zdubbingowanej.
Seriale podobne do Sentai.
2 kraje: Francja i Tajlandia nakręciły swoje „sentaie”.
Ponadto w Japonii kręcono seriale podobne do Sentai, jednak z wielu przyczyn nie zaliczają się one do sagi.
Power Rangers.
Od 1993 roku w USA tworzone są adaptacje Super Sentai na rynek zachodni. Owe seriale noszą nazwę "Power Rangers". Niemalże każdy serial Power Rangers jest tworzony rok po premierze danej serii Sentai. W serialu pojawiają się nowi aktorzy, jednak z Sentai zostają przeniesione głównie sceny walki wojowników a także maszyn. Poniżej są podane serie Sentai i ich amerykańskie odpowiedniki.

</doc>
<doc id="836310" url="https://pl.wikipedia.org/wiki?curid=836310" title="Madame Hooch">
Madame Hooch



</doc>
<doc id="836311" url="https://pl.wikipedia.org/wiki?curid=836311" title="Nie rozpaczaj po Mnie Matko">
Nie rozpaczaj po Mnie Matko



</doc>
<doc id="836312" url="https://pl.wikipedia.org/wiki?curid=836312" title="Garçon stupide">
Garçon stupide



</doc>
<doc id="836313" url="https://pl.wikipedia.org/wiki?curid=836313" title="Pavla Rybová">
Pavla Rybová



</doc>
<doc id="836316" url="https://pl.wikipedia.org/wiki?curid=836316" title="Stupid Boy">
Stupid Boy



</doc>
<doc id="836321" url="https://pl.wikipedia.org/wiki?curid=836321" title="Shōhei Tochimoto">
Shōhei Tochimoto

 – japoński skoczek narciarski, dwukrotny drużynowy brązowy medalista mistrzostw świata (2007 i 2009), srebrny medalista mistrzostw świata juniorów z 2007 (drużynowo i indywidualnie) i 2008 (indywidualnie) oraz brązowy z 2006 (drużynowo).
Swój najdłuższy skok w karierze oddał w 2016 w Vikersund i wynosi on 223 metry.
W marcu 2023 zakończył karierę.

</doc>
<doc id="836324" url="https://pl.wikipedia.org/wiki?curid=836324" title="Port lotniczy Bejrut">
Port lotniczy Bejrut

Port lotniczy Bejrut – międzynarodowe lotnisko położone 7 km na południe od Bejrutu. Jest to jedyny cywilny port lotniczy w Libanie. W 2016 obsłużył 7 519 377 pasażerów.
Otwarty został 23 kwietnia 1954 roku, zastępując lotnisko Bir Hassan i pełniąc odtąd rolę międzynarodowego portu lotniczego. 28 grudnia 1968 roku izraelscy komandosi dokonali ataku na lotnisko, niszcząc 14 samolotów.

</doc>
<doc id="836331" url="https://pl.wikipedia.org/wiki?curid=836331" title="Kenya Airways">
Kenya Airways

Kenya Airways – największe linie lotnicze w Kenii i czwarte pod względem wielkości linie lotnicze Afryki (po South African Airways, EgyptAir i Ethiopian Airlines). Linie lotnicze oferują połączenia z całą Afryką i Bliskim Wschodem, Azją i Europą, przy użyciu 30 samolotów. Głównym węzłem jest port lotniczy Jomo Kenyatta w Nairobi. Rezerwowym portem jest port lotniczy Mombasa-Moi.
Agencja ratingowa Skytrax przyznała liniom trzy gwiazdki.
Historia.
Linie lotnicze Kenya Airways zostały założone w lutym 1977 po rozpadzie Wspólnoty Afryki Wschodniej, a w konsekwencji po upadku East African Airways. Linie do kwietnia 1996 były własnością rządu Kenii.
W 1986 rząd Kenii opublikował sesję określającą zapotrzebowanie kraju na rozwój i wzrost gospodarczy. W dokumencie podkreślono, że lepsza byłaby opinia linii lotniczych, gdyby należała do prywatnych inwestorów, co spowodowało pierwsze próby sprywatyzowania linii Kenya Airways. w 1992 rząd opublikował reformę, dającą pierwszeństwo Kenya Airways wśród krajowych firm, do sprywatyzowania.
w latach 1993-1994 linie uzyskały swój pierwszy zysk od początku komercjalizacji, ponadto w 1994 International Finance Corporation (IFC) został powołany do udzielenia pomocy w procesie prywatyzacji. w 1995 Kenya Airways po restrukturyzacji zadłużenia, podpisuje umowę z korporacją KLM, która kupiła 26% udziałów w Kenya Airways i stała się największym udziałowcem w 1996. w kwietniu 2004 linia ponownie wprowadziła własną markę Kenya Airways Cargo.
W 2005 linie zmieniły swoje barwy samolotów. Cztery pasy wzdłuż kadłuba zostały zastąpione słowami "Pride of Africa", bądącymi sloganem marketingowym linii, zaś logo "KA" umieszczone na ogonie zostało zastąpione logiem "KQ", od którego zaczynają się oznaczenia lotów Kenya Airways. Od 2004 linia odrabiała długi, notowała duże zyski oraz przewoziła coraz więcej pasażerów.
4 września 2007 linie stały się pełnoprawnym członkiem sojuszu lotniczego SkyTeam.
Udziałowcy linii Kenya Airlines.
Kenya Airways posiada również 49% udziałów w tanzańskiej linii lotniczej Precision Air.
W marcu 2007 linia zatrudniała 2048 pracowników.
Od 1 czerwca 2017 do 31 grudnia 2019 prezesem linii Kenya Airlines był Sebastian Mikosz, były dwukrotny prezes PLL LOT.
Flota.
We wrześniu 2016 r. średni wiek floty "Kenya Airways" wynosił niecałe 5 lat.
Rozwój floty.
W 2004 linia przyjęła dostawę trzech Boeingów 767-300ER w konfiguracji mogącej pomieścić 216 pasażerów, oraz nabyła dwa Boeingi 737-700 z Wingletami. Kolejne dwa Boeingi 767-300ER wzięto w leasing od GECAS, natomiast wycofano Airbusy A310.
W 2006 Kenya Airways zamówiła sześć Boeingów 787, mające zastąpić Boeingi 767-300ER.
W listopadzie 2009 linie wynajęły nowsze samoloty Boeing 767, aby zastąpić starsze wersje samolotu. 
W sierpniu 2010 ogłoszono, że linia wynajmie Boeingi 737-400 od KLM na dwa miesiące.

</doc>
<doc id="836335" url="https://pl.wikipedia.org/wiki?curid=836335" title="Wyższa Szkoła Bankowa we Wrocławiu">
Wyższa Szkoła Bankowa we Wrocławiu

Wyższa Szkoła Bankowa we Wrocławiu (WSB we Wrocławiu) – uczelnia niepubliczna we Wrocławiu, powstała w 1998 roku. Kształci studentów na dziesięciu kierunkach studiów I stopnia, studiach jednolitych magisterskich oraz czterech kierunkach studiów II stopnia zaliczanych do nauk ekonomicznych i humanistycznych, na studiach stacjonarnych oraz niestacjonarnych. Uczelnia prowadzi również studia podyplomowe oraz studia MBA i Franklin University MBA. W ramach struktury organizacyjnej uczelni znajdują się 2 wydziały – Wydział Finansów i Zarządzania we Wrocławiu oraz Wydział Ekonomiczny w Opolu.
Historia uczelni.
Wyższa Szkoła Bankowa we Wrocławiu została utworzona z inicjatywy Towarzystwa Edukacji Bankowej w 1998 roku i od tego roku rozpoczęła kształcenie na studiach I stopnia (licencjackich). Obecnie studenci studiów I stopnia mogą podjąć naukę na kierunkach: Bezpieczeństwo wewnętrzne, Filologia, Finanse i rachunkowość, Inżynieria zarządzania (studia inżynierskie), Informatyka (studia licencjackie i inżynierskie), Logistyka (studia licencjackie i inżynierskie), Prawo w biznesie, Turystyka i rekreacja oraz Zarządzanie. W 1999 roku oferta uczelni poszerzyła się o studia podyplomowe. Natomiast w 2005 roku decyzją Ministra Edukacji i Nauki uzyskała uprawnienia do prowadzenia studiów II stopnia (uzupełniających magisterskich) na kierunku Finanse i rachunkowość oraz Zarządzanie. Od 2013 r. studenci studiów II stopnia wybrać mogą także kierunek: Logistyka oraz Turystyka i rekreacja. Od 2015 Uczelnia posiada uprawnienia do nadawania stopnia doktora nauk ekonomicznych w dyscyplinie ekonomia, a od 2016 roku ma uprawnienia do kształcenia na studiach jednolitych magisterskich na kierunku Prawo.
W 2007 roku WSB we Wrocławiu utworzyła Wydział Ekonomiczny w Opolu, który rozpoczął kształcenie studentów na studiach I stopnia. W 2008 roku zaoferował także studia podyplomowe. Szkoła jest laureatem prestiżowej nagrody Dolnośląskie Gryfy przyznanej przez Zachodnią Izbę Gospodarczą „za największy wkład w dziedzinie edukacji na rzecz gospodarki dolnośląskiej”. Uczelnia otrzymała pierwszą w Polsce akredytację Fundacji Promocji i Akredytacji Kierunków Ekonomicznych (FPAKE) dla kierunków Finanse i bankowość oraz Zarządzanie i Marketing. Wyższa Szkoła Bankowa we Wrocławiu została sześciokrotnie nagrodzona przez Business Centre Club Medalem Europejskim. Uczelnia została nagrodzona za studia I stopnia (2007), studia podyplomowe (2008), studia II stopnia (2009), za działalność Biura Karier (2010), za program Franklin University MBA (2011) oraz za działalność Działu Współpracy z Zagranicą (2013). Uczelnia zajmuje również czołowe miejsca w rankingach szkół wyższych oraz raportach Ministerstwa Nauki i Szkolnictwa Wyższego. W dniu 1 października 2012 roku Szkoła połączyła się, poprzez wcielenie w swoje struktury, z Wyższą Szkołą Zarządzania i Finansów we Wrocławiu.
Od 2013 r. relacjami uczelni pracodawcami i organizacjami zajmuje się Instytut Współpracy z Biznesem, którego dyrektorem jest Marian Noga. W marcu 2014 r. powstało ponadto Centrum Kompetencji i Współpracy Polskich i Niemieckich Firm przy Instytucie Logistyki WSB we Wrocławiu.
W raporcie Ministerstwa Nauki i Szkolnictwa Wyższego o wynikach rekrutacji na rok akademicki 2015/2016, Wyższa Szkoła Bankowa we Wrocławiu zajęła 1. miejsce w zestawieniu najczęściej wybieranych uczelni niepublicznych na studia niestacjonarne.
1 października 2020 roku Szkoła połączyła się, poprzez wcielenie w swoje struktury, z Wyższą Szkołą Filologiczną we Wrocławiu.
Kierunki kształcenia.
Aktualnie Wyższa Szkoła Bankowa we Wrocławiu oferuje możliwość kształcenia na następujących kierunkach studiów:Studia pierwszego stopnia (licencjackie 3-letnie lub inżynierskie, 3,5-letnie).
Studia jednolite magisterskie (5-letnie)
Studia drugiego stopnia (2-letnie):
Studia II stopnia prowadzone są w ramach dwóch ścieżek kształcenia – tradycyjnej oraz połączonej ze studiami podyplomowymi.
W WSB we Wrocławiu prowadzonych jest również ponad 60 kierunków studiów podyplomowych, Program EMBA i MBA.
Współpraca z zagranicą.
Wyższa Szkoła Bankowa we Wrocławiu posiada rozszerzoną Kartę Erasmusa, przyznaną przez Komisję Europejską, która uprawnia do udziału w programie Erasmus+. W ramach tego programu uczelnia podpisała ponad 60 umów partnerskich z uczelniami z całej Europy, a studenci WSB mogą realizować studia za granicą i praktyki przez okres od 3 miesięcy do jednego roku akademickiego w takich państwach jak Belgia, Czechy, Chorwacja, Dania, Francja, Finlandia, Grecja, Litwa, Łotwa, Niemcy, Portugalia, Turcja, Węgry, Włochy, Hiszpania, Holandia.
Uczelnia realizuje także takie projekty międzynarodowe jak: Business Week, Konferencja Studencka w Edynburgu, Szkoły Letnie, International Staff Week i inne.

</doc>
<doc id="836347" url="https://pl.wikipedia.org/wiki?curid=836347" title="Milan Jelić">
Milan Jelić

Milan Jelić (ur. 26 marca 1956 w Koprivnie, zm. 30 września 2007 w Doboju) – polityk serbski w Bośni i Hercegowinie. Prezydent Republiki Serbskiej w latach 2006–2007. Był przewodniczącym Związku Piłki Nożnej Republiki Serbskiej oraz Związku Piłki Nożnej Bośni i Hercegowiny.
Ukończył szkołę średnią w Doboju, następnie studiował ekonomię na Uniwersytecie w Nowym Sadzie w Serbii. Przez cztery lata był radnym w Modričy.
Po podpisaniu porozumienia w Dayton, został wybrany do Zgromadzenia Narodowego Republiki Serbskiej. Uzyskał doktorat na Uniwersytecie w Banja Luce. Od 1996 do 2006 był deputowanym w Zgromadzeniu Narodowym Republiki Serbskiej z okręgu Modriča.
9 listopada 2006 został wybrany prezydentem Republiki Serbskiej. Zmarł w trakcie pełnienia urzędu. Doznał zawału serca w czasie oglądania meczu piłkarskiego w Modričy. Zmarł w szpitalu w Doboju.
Syn Jelića, Petar jest piłkarzem, reprezentantem Bośni i Hercegowiny i zawodnikiem niemieckiego 1. FC Nürnberg.

</doc>
<doc id="836351" url="https://pl.wikipedia.org/wiki?curid=836351" title="I liga urugwajska w piłce nożnej (1948)">
I liga urugwajska w piłce nożnej (1948)

Mistrzostwa przerwane zostały po 10 kolejkach z powodu strajku piłkarzy. Nie wyłoniono mistrza Urugwaju. Z ligi nikt nie spadł, ani nikt do ligi nie awansował.
Primera División.
Kolejka 10.
Mistrzostwa zostały przerwane z powodu strajku piłkarzy.

</doc>
<doc id="836360" url="https://pl.wikipedia.org/wiki?curid=836360" title="Copa del Pacifico 1953">
Copa del Pacifico 1953

Copa del Pacifico 1953 - turniej towarzyski o Puchar Pacyfiku między reprezentacjami Peru i Chile rozegrano po raz pierwszy w 1953 roku.
Końcowa tabela.
Triumfatorem turnieju Copa del Pacifico 1953 został zespół Peru.

</doc>
<doc id="836361" url="https://pl.wikipedia.org/wiki?curid=836361" title="Spray (jacht)">
Spray (jacht)

Spray – jacht typu jol gaflowy o bezanie lugrowym. Na tym jachcie kanadyjski żeglarz Joshua Slocum w latach 1895-1898, jako pierwszy w historii żeglarstwa, samotnie okrążył kulę ziemską.
Historia i rejsy.
Spray 24 kwietnia 1895 wyruszył z Bostonu, by okrążyć ziemię w ponad trzy lata. 27 czerwca 1898 przybił do Newport w stanie Rhode Island. J. Slocum opłynął samotnie cały świat, pokonując odległość ok. 46 tys. Mm.
Trasa okołoziemskiego rejsu: Boston, Gibraltar, Pernambuco, Rio de Janeiro, Buenos Aires, Cieśnina Magellana, Australia, Cieśnina Torresa, Kapsztad, Karaiby, Newport.
W listopadzie 1909 roku Spray wyruszył w rejs po rzece Orinoko i później wypłynął na Morze Karaibskie, na którym zaginął wraz ze swym kapitanem.

</doc>
<doc id="836366" url="https://pl.wikipedia.org/wiki?curid=836366" title="Spółgłoska szczelinowa języczkowa dźwięczna">
Spółgłoska szczelinowa języczkowa dźwięczna

Spółgłoska szczelinowa języczkowa dźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:
Warianty.
Opisanej powyżej artykulacji może towarzyszyć dodatkowo:

</doc>
<doc id="836367" url="https://pl.wikipedia.org/wiki?curid=836367" title="Copa del Pacifico 1954">
Copa del Pacifico 1954

Copa del Pacifico 1954 – druga edycja turnieju towarzyskiego o Puchar Pacyfiku między reprezentacjami Peru i Chile rozegrana w 1954 roku.
Końcowa tabela.
Triumfatorem turnieju Copa del Pacifico 1954 został zespół Peru.

</doc>
<doc id="836368" url="https://pl.wikipedia.org/wiki?curid=836368" title="Miguel Guerrero">
Miguel Guerrero

Miguel Ángel Guerrero Paz (ur. 7 września 1967 w Cali) – piłkarz kolumbijski grający na pozycji napastnika.
Kariera klubowa.
Miguel Guerrero pochodzi z Cali. Jego pierwszym klubem w karierze była tamtejsza America Cali, w barwach której zadebiutował w 1988 roku w Copa Mustang. W premierowym sezonie zdobył 8 goli w lidze, a w następnym już 12. W 1990 zdobył ze swoim klubem swoje pierwsze w karierze mistrzostwo Kolumbii. Po sezonie trafił do hiszpańskiej Málagi. Grał tam przez pół sezonu w Segunda División (8 meczów, 3 gole), jednak wrócił szybko do Ameriki. W 1992 roku po raz drugi został z nią mistrzem kraju, ale jeszcze w trakcie sezonu przeszedł do Atletico Junior Barranquilla. W 1993 roku rozegrał udany sezon, doprowadził Atletico Junior do mistrzostwa Kolumbii, a sam z 34 golami na koncie został królem strzelców ligi. W klubie z Barranquilli grał jeszcze pół roku, a latem 1994 przeniósł się do AS Bari. Grał tam w pomocy, a w ataku było zarezerwowane miejsce dla Igora Prottiego i Nicoli Ventoli. W sezonie 1994/1995 zdobył dla Bari 2 gole i zajął z tym klubem 12. miejsce w lidze. Rok później po 8 meczach został wypożyczony do CP Merida, które jednak opuściło szeregi Primera División. Guerrero wrócił do Włoch, gdzie rozegrał całkiem udany sezon (10 goli), tym razem już jako napastnik. W sezonie 1998/1999 stracił już miejsce w składzie i sporadycznie grał na boiskach Serie A. W 1999 wrócił do Kolumbii zostając piłkarzem Independiente Medellin. Grał tam przez 3 lata (z przerwą półroczną na grę w szwajcarskiej Bellinzonie), jednak nie osiągnął znaczących sukcesów, a w 2001 roku zakończył piłkarską karierę w wieku 34 lat.
Kariera reprezentacyjna.
W 1989 roku Guerrero był członkiem młodzieżowej reprezentacji Kolumbii na Młodzieżowe Mistrzostwa Świata w Piłce Nożnej w Arabii Saudyjskiej, na których doszedł z Kolumbią do ćwierćfinału.
W 1990 roku Guerrero zadebiutował w pierwszej reprezentacji a latem był członkiem reprezentacji Kolumbii na Mistrzostwa Świata we Włoszech. Tam był jednak tylko rezerwowym dla Freddy Rincóna, Arnoldo Iguarána czy Bernardo Redína i ani razu nie pojawił się na boisku. Kolumbia zakończyła turniej na 1/8 finału (porażka 1:2 po dogrywce z Kamerunem). W reprezentacji Kolumbii Guerrero nigdy nie odniósł znaczących sukcesów i grał mało – ostatni swój mecz rozegrał w 1995 roku.

</doc>
<doc id="836370" url="https://pl.wikipedia.org/wiki?curid=836370" title="DeusEx">
DeusEx



</doc>
<doc id="836371" url="https://pl.wikipedia.org/wiki?curid=836371" title="Creedence Clearwater Revival (album)">
Creedence Clearwater Revival (album)

Creedence Clearwater Revival – pierwszy album amerykańskiego zespołu Creedence Clearwater Revival, wydany w roku 1968 przez wytwórnię Fantasy Records.
Lista utworów.
Strona 1
Strona 2

</doc>
<doc id="836373" url="https://pl.wikipedia.org/wiki?curid=836373" title="Aguti (rodzaj ssaka)">
Aguti (rodzaj ssaka)

Aguti ("Dasyprocta") – rodzaj ssaka z rodziny agutiowatych (Dasyproctidae). 
Zasięg występowania.
Rodzaj obejmuje gatunki występujące w Ameryce Środkowej (Meksyk, Belize, Gwatemala, Salwador, Honduras, Nikaragua, Kostaryka i Panama) i Południowej (Kolumbia, Wenezuela, Gujana, Surinam, Gujana Francuska, Brazylia, Ekwador, Peru, Boliwia, Paragwaj i Argentyna). 
Morfologia.
Długość ciała (bez ogona) 435–760 mm, długość ogona 10–55 mm, długość ucha 30–50 mm, długość tylnej stopy 86–156 mm; masa ciała 0,6–6 kg. Mają worki policzkowe, małe, okrągłe uszy, bardzo krótki ogon oraz wąskie stopy zakończone kopytkowymi pazurami. Poszczególne gatunki ubarwione od rudawobrązowego do czarnego. Na futrze występują często pojedyncze pręgowane włosy, tworzące charakterystyczny wzór.
Ekologia.
Prowadzą nocny tryb życia. Ich pokarm stanowią różne owoce oraz liście. Niektóre gatunki żerują na plantacjach, m.in. bananów i trzciny cukrowej, wyrządzając na nich szkody.
Po około trzymiesięcznej ciąży, samica rodzi 2–4 młodych w jamie na dnie lasu.
Systematyka.
Podział systematyczny.
Do rodzaju należą następujące gatunki&lt;ref name="Cichocki&amp;inni"/&gt;:

</doc>
<doc id="836375" url="https://pl.wikipedia.org/wiki?curid=836375" title="Ian Wallace">
Ian Wallace

Ian Russell Wallace (ur. 29 września 1946 w Bury, zm. 22 lutego 2007 w Los Angeles) – brytyjski perkusista.
Znany głównie jako perkusista King Crimson. Wallace brał też udział w nagraniach płyt m.in. Boba Dylana, Jacksona Browne’a, Davida Lindleya, czy Stevie Nicks.
W 1990 roku Wallace osiedlił się w Nashville, skąd w 2004 roku wyjechał do Los Angeles, gdzie grał w musicalu Vala Kilmera "The Ten Commandments". Jednym z jego ostatnich projektów było Crimson Jazz Trio, w którym grał jazzowe wersje klasyków z repertuaru King Crimson.
Muzyk zmarł 22 lutego 2007 na raka przełyku. Miał 60 lat.

</doc>
<doc id="836376" url="https://pl.wikipedia.org/wiki?curid=836376" title="Copa del Pacifico 1965">
Copa del Pacifico 1965

Copa del Pacifico 1965 – trzecia edycja turnieju towarzyskiego o Puchar Pacyfiku między reprezentacjami Peru i Chile rozegrana w 1965 roku.
Końcowa tabela.
Triumfatorem turnieju Copa del Pacifico 1965 został zespół Chile.

</doc>
<doc id="836378" url="https://pl.wikipedia.org/wiki?curid=836378" title="Marion Power Shovel">
Marion Power Shovel

Marion Power Shovel – firma z Marion w Ohio, producent ciągników gąsienicowych i dużych koparek linowych i zgarniakowych, głównie dla potrzeb budownictwa i górnictwa.
Firma Marion została utworzona w 1880 r. jako Marion Steam Shovel Dredge Company. Rozwinęła się w jednego z największych producentów maszyn do robót ziemnych. Firma Marion była jednym z głównych dostawców koparek parowych do budowy Kanału Panamskiego.
Była jedną z pierwszych firm, która wprowadziła koparkę pełnoobrotową w Ameryce Północnej w 1911 r.
Firma Marion wyprodukowała pierwszą kroczącą koparkę zgarniakową w 1939 r. a trzy lata później stała się głównym dostawcą dużych koparek odkrywkowych na potrzeby kopalń węgla kamiennego. 
W kwietniu 1946 firma zmieniła nazwę na Marion Power Shovel Company.
Firma Marion może pochwalić się sukcesem zbudowania największej koparki jaką kiedykolwiek skonstruowano. W 1965 powstała koparka linowa Marion 6360, przeznaczona dla kopalni Captain Mine w Illinois. Maszyna była wyposażona w łyżkę pojemności 138 m³, wysięgnik 58 m, ramię 38 m, maksymalny zasięg łyżki 64 m, średnica liny podnoszącej 90 mm, masa około 13 600 ton, zainstalowana moc 33400 KM. 
O firmie Marion było głośno w 1965 r., gdy zbudowała ona dla NASA platformę na podwoziu gąsienicowym pod rakiety programu Apollo. Wykorzystując technologię stosowaną przy konstrukcji podwozi koparek odkrywkowych, zbudowano dwa dieslowo-elektryczne transportery zdolne przenieść kompletne rakiety z hangaru na Cape Canaveral na miejsce startu, mając do pokonania 3 mile. Olbrzymie pojazdy o masie własnej 2722 ton były napędzane 6 generatorami dieslowskimi dającymi moc 7600 KM (5667 kW).
W 1997 r. firma Bucyrus International, Inc. przejmuje Marion Power Shovel Company. Przejęcie drugiego pod względem wielkości producenta koparek zgarniakowych (Bucyrus był największą) zakończyło trwającą od przeszło 113 lat rywalizację tych firm.

</doc>
<doc id="836381" url="https://pl.wikipedia.org/wiki?curid=836381" title="Paweł Smoleński">
Paweł Smoleński

Paweł Piotr Smoleński (ur. 7 lipca 1959 w Warszawie) – polski dziennikarz, reporter i pisarz.
Życiorys.
Współpracował z pismami drugiego obiegu. Używał pseudonimu "Tomasz Jerz". W 1989 został dziennikarzem „Gazety Wyborczej”.
Pisywał do paryskiej „Kultury”. Autor kilku książek o tematyce politologicznej, m.in. "Pokolenie kryzysu" (Instytut Literacki w Paryżu, 1989), "Gazeta Wyborcza, miroir d'une démocratie naissante" (Noir sur Blanc, 1991), "Salon patriotów" (Rytm, 1994), "Pochówek dla rezuna" (Wydawnictwo Czarne, 2001) czy "Irak. Piekło w raju" (Świat Książki, 2004). Napisał także zbiór reportaży i esejów "Izrael już nie frunie" (Wydawnictwo Czarne, 2006). W 2012 nakładem Agory S.A. wydał "Balagan. Alfabet izraelski" – subiektywny słownik-przewodnik po Izraelu.
27 grudnia 2002 opublikował w „Gazecie Wyborczej” artykuł zatytułowany "Ustawa za łapówkę czyli przychodzi Rywin do Michnika", opisujący tzw. aferę Rywina. Był jednym ze świadków wezwanym przed komisję śledczą powołaną do zbadania tej sprawy.
Laureat Nagrody Pojednania Polsko-Ukraińskiego, którą otrzymał w 2003 za książkę "Pochówek dla rezuna", a także Nagrody im. Kurta Schorka za teksty poświęcone Irakowi. W 2012 odznaczony Krzyżem Kawalerskim Orderu Odrodzenia Polski.

</doc>
<doc id="836388" url="https://pl.wikipedia.org/wiki?curid=836388" title="Bayou Country">
Bayou Country

Bayou Country – drugi album amerykańskiego zespołu Creedence Clearwater Revival, wydany w roku 1969.
Lista utworów.
Strona 1
Strona 2

</doc>
<doc id="836389" url="https://pl.wikipedia.org/wiki?curid=836389" title="Copa del Pacifico 1968">
Copa del Pacifico 1968

Copa del Pacifico 1968 - czwartą edycję turnieju towarzyskiego o Puchar Pacyfiku między reprezentacjami Peru i Chile rozegrano w 1968 roku.
Końcowa tabela.
Triumfatorem turnieju Copa del Pacifico 1968 został zespół Chile.

</doc>
<doc id="836391" url="https://pl.wikipedia.org/wiki?curid=836391" title="Plaża Gold">
Plaża Gold

Plaża „Gold” – kryptonim jednego z miejsc lądowania aliantów w Europie 6 czerwca 1944. Plaża położona jest w Normandii w północnej Francji. Odcinek plaży „Gold” rozciągał się na szerokości ok. 8 km. od Longues-sur-Mer na zachodzie, do osady La Rivière w gminie Ver-sur-Mer na wschodzie i podzielony był na cztery sektory: „How”, „Item”, „Jig”, „King”. Zgodnie z przyjętymi kryptonimami, rejon desantu sąsiadował z plażą „Omaha” na zachodzie i „Juno” na wschodzie. Zadanie opanowania plaży „Gold” powierzono brytyjskiej 50 Dywizji Piechoty. Zadaniem nacierających jednostek było zdobycie Bayeux, opanowanie drogi Caen–Bayeux oraz portu Arromanches, a następnie połączenie się z oddziałami z plaż „Omaha” i „Juno”.
Przebieg bitwy.
Obrona.
Rejonu plaży „Gold” broniła niemiecka 716 Dywizja Piechoty pod dowództwem gen. Wilhelma Richtera.
Natarcie.
Desant rozpoczął się o godz. 7.25. Po początkowym, silnym oporze nacierającym jednostkom udało się przełamać niemiecką linię oporu przy stratach własnych ok. 400 zabitych. Do północy 6 czerwca na plaży wylądowało 25 tys. żołnierzy wojsk alianckich, które następnie wdarły się na głębokość ok. 10 km. w głąb okupowanej Francji.

</doc>
<doc id="836398" url="https://pl.wikipedia.org/wiki?curid=836398" title="Copa del Pacifico 1971">
Copa del Pacifico 1971

Copa del Pacifico 1971 – piąta edycja turnieju towarzyskiego o Puchar Pacyfiku między reprezentacjami Peru i Chile rozegrana w 1971 roku.
Końcowa tabela.
Triumfatorem turnieju Copa del Pacifico 1971 zostały zespoły: Chile i Peru.

</doc>
<doc id="836400" url="https://pl.wikipedia.org/wiki?curid=836400" title="Fttc">
Fttc



</doc>
<doc id="836401" url="https://pl.wikipedia.org/wiki?curid=836401" title="Milorad Dodik">
Milorad Dodik

Milorad Dodik (ur. 12 marca 1959 w Laktaši) – polityk serbski Bośni i Hercegowiny. Premier Republiki Serbskiej od 28 lutego 2006 do 15 listopada 2010 oraz w okresie od 18 stycznia 1998 do 12 stycznia 2001. Przewodniczący Sojuszu Niezależnych Socjaldemokratów. Prezydent Republiki Serbskiej od 15 listopada 2010 do 17 listopada 2018 i ponownie od 2022.
Kariera polityczna.
Dodik ukończył studia w dziedzinie nauk politycznych na Uniwersytecie Belgradzkim. Od 1986 do 1990 zasiadał we władzach miejskich Laktaši. W 1990 w pierwszych wielopartyjnych wyborach w Bośni i Hercegowinie, został wybrany do parlamentu Socjalistycznej Republiki BiH.
W czasie wojny w Bośni został członkiem Zgromadzenia Narodowego Republiki Serbskiej. Założył w tym czasie Klub Niezależnych Członków Parlamentu, który był w opozycji do Serbskiej Partii Demokratycznej, mającej większość w parlamencie.
Klub stał się zalążkiem utworzonego w 1996 Sojuszu Niezależnych Socjaldemokratów. Dodik stał się jego liderem. W 1997 ponownie został wybrany do Zgromadzenia Narodowego Republiki Serbskiej.
W styczniu 1998 prezydent Republiki Serbskiej Biljana Plavšić mianowała Dodika szefem rządu. Dodik sprawował urząd do stycznia 2001. Stanowisko premiera ponownie objął 28 lutego 2006. Po wyborach parlamentarnych w listopadzie 2006 zachował urząd szefa rządu. 15 listopada 2010 objął urząd prezydenta, po wygranych wyborach.
W 2018 został wybrany jako przedstawiciel Serbów do Prezydium Bośni i Hercegowiny. Od 17 listopada 2018 do 20 lica 2019 i ponownie od 20 listopada 2020 do 20 lipca 2021 jej przewodniczący.
W styczniu 2022 wyraził przekonanie, że wraz z końcem kadencji prezydenta Stanów Zjednoczonych Joe Bidena (2025) serbska część Bośni i Hercegowiny powinna wejść w skład Republiki Serbii.
15 listopada 2022 po wygranych wyborach, ponownie objął urząd prezydenta Republiki Serbskiej.
Dodik w swoich wypowiedziach wielokrotnie negował i podważał zbrodnie popełnione przez Serbów na Bośniakach, w tym masakrę w Srebrenicy. W styczniu 2023 roku odznaczył rosyjskiego prezydenta Władimira Putina Orderem Republiki Serbskiej.
Stosunek do układu z Dayton.
Milorad Dodik od lat podejmuje działania, które długofalowo osłabiają postanowienia układu z Dayton, w tym sprzyjają serbskiemu separatyzmowi oraz przekształceniu Bośni i Hercegowiny w luźną konfederację. Wskazuje się także, że wieloletni udział Dodika i jego partii we władzach doprowadził do podporządkowania instytucji Republiki Serbskiej interesom grupy wpływu powiązanej z tym politykiem. Jego silnej pozycji na scenie politycznej sprzyjać ma także kontrola nad mediami i wpływy w wymiarze sprawiedliwości. Do działań podejmowanych przez Dodika i jego partię w celu zmiany "status quo" w praktyce funkcjonowania Bośni i Hercegowiny zalicza się m.in. stosowanie groźby secesji, blokowanie reform ograniczających autonomię części składowych BiH oraz podpisywanie umów międzynarodowych przez władze Republiki Serbskiej w sprawach, w których kompetencje przypisane są władzom centralnym. Polityka Dodika osłabiająca instytucje Bośni i Hercegowiny cieszy się poparciem Federacji Rosyjskiej. Ponadto Dodik zdystansował się od stanowisk potępiających rosyjską inwazję na Ukrainę i opowiedział się przeciwko zachodnim sankcjom. Wskazuje się, że polityka ta współgra z rosyjskimi działaniami mającymi na celu destabilizację Bośni i Hercegowiny oraz wpływanie na sytuację na Bałkanach Zachodnich. Działania podejmowane przez Dodika i jego partię przeciwko postanowieniom układu z Dayton wywołały m.in. amerykańskie sankcje wprowadzone na niego i powiązane z nim media.

</doc>
<doc id="836403" url="https://pl.wikipedia.org/wiki?curid=836403" title="Copa del Pacifico 1982">
Copa del Pacifico 1982

Copa del Pacifico 1982 - szóstą edycję turnieju towarzyskiego o Puchar Pacyfiku między reprezentacjami Peru i Chile rozegrano w 1982 roku.
Mecze.
Triumfatorem turnieju Copa del Pacifico 1982 został zespół Peru.

</doc>
<doc id="836410" url="https://pl.wikipedia.org/wiki?curid=836410" title="Bitwa pod Krzywopłotami">
Bitwa pod Krzywopłotami

Bitwa pod Krzywopłotami – bitwa stoczona nieopodal wsi Krzywopłoty, na częściowo podmokłych terenach między Bydlinem a Załężem w dniach 17-18 listopada 1914, pomiędzy oddziałami Austro-Węgier i Rosjan.
Bitwa legionistów Józefa Piłsudskiego. Legioniści z IV i VI batalionu 1 pułku piechoty Legionów (dowódcy kpt. Tadeusz Furgalski „Wyrwa” i kpt. Herwina), oraz artylerzyści pod dowództwem kpt. Brzozy, razem około 1400 żołnierzy, okopali się na wzgórzu Św. Krzyża we wsi Bydlin i sąsiednich Krzywopłotach. Wojska rosyjskie zajęły pozycje w lasach Smolenia i Domaniewic. W wyniku toczonej ze zmiennym szczęściem bitwy obie strony poniosły straty. W ataku na Załęże poległ por. Stanisław Paderewski, brat przyrodni Ignacego Paderewskiego, dowódca 3 kompanii VI batalionu. W bitwie zginęło 46 legionistów, a 131 było rannych i dostało się do niewoli. Bitwa powstrzymała rosyjskie natarcie.
Polegli legioniści spoczywają na cmentarzu w Bydlinie. W innej kwaterze cmentarza spoczywają żołnierze austriaccy i rosyjscy.
Miejsce bitwy Józef Piłsudski nazwał „krzywopłockimi legionowymi Termopilami”. W 1920, z inicjatywy Piłsudskiego, na cmentarzu w Bydlinie stanął pomnik – kilkumetrowy kamienny krzyż zdobiony legionowymi symbolami. Żywym pomnikiem tych wydarzeń jest szkoła wybudowana w 1937 z inicjatywy i za pieniądze legionistów, dla upamiętnienia tej bitwy. W 95. rocznicę bitwy mieszkańcy Bydlina postawili obelisk z krzyżem i dwiema tablicami; na tablicach wyryto nazwiska poległych legionistów.
Walki pod Krzywopłotami zostały upamiętnione na Grobie Nieznanego Żołnierza w Warszawie, napisem na jednej z tablic, w okresie II RP i po 1990 „KRZYWOPŁOTY 14 XI 1914".
Legioniści polegli w bitwie.
Lista 34 poległych legionistów powstała na podstawie informacji znajdujących się na tablicach umieszczonych na pomniku na cmentarzu w Bydlinie. Dane zostały zweryfikowane i uzupełnione w oparciu o książkę: Janusz Cisek, Kamil Stepan "Lista strat Legionów Polskich 1914-1918" (2006). W bitwie poległ porucznik Stanisław Paderewski, młodszy brat Ignacego Jana Paderewskiego – pianisty, działacza niepodległościowego oraz późniejszego Premiera Polski.
W Bydlinie pochowanych jest również 12 nieznanych z imienia i nazwiska legionistów.
Polegli.
Bakal Mieczysław, Baran Stanisław, Bełda Stanisław, Bugański Marcin, Bogdalski Marian, Dziurzyński Roman, Grunberg Stanisław, Grybisz Józef, Gugulski Franciszek, Janusz Antoni, Kiszka Antoni, Klimaszewski Michał, Kociborowski Rudolf, Kowal Władysław, Kowalczyk Ignacy, Kozicki Bronisław, Medyński Eugeniusz, Michalski Jerzy, Michalski Władysław, Muller Adolf, Nowak Julian (lub Juliusz), Ostrowski Jerzy (lub Karol), Pączek Wawrzyniec, Paderewski Stanisław, Paśko Tomasz, Pałka Stanisław, Przesłowski Tomasz, Prochowicz (lub Próchowicz) Wojciech, Stasz Kazimierz, Stelmasiewicz Zygmunt, Tokarczyk Jan, Werner Bronisław, Witkoś Ignacy, Weszyński (lub Wyszyński) Marian

</doc>
<doc id="836414" url="https://pl.wikipedia.org/wiki?curid=836414" title="Friend-to-friend">
Friend-to-friend

Friend-to-Friend (F2F) – rodzaj anonimowej sieci P2P, w której użytkownicy tworzą bezpośrednie połączenie tylko ze znanymi przez siebie hostami. Możliwe jest użycie haseł lub podpisów cyfrowych przy uwierzytelnianiu. Użytkownicy, którzy się nie znają lub sobie nie ufają mogą użyć powłoki F2F do komunikowania się pośredniego i anonimowego.
Załóżmy, że użytkownik A ma wśród swoich przyjaciół B i C. Węzeł A potrafi automatycznie przesłać plik (lub żądanie przesyłu pliku) pomiędzy dwoma jego przyjaciółmi, nie ujawniając im nawzajem ich nazw bądź adresów IP. Użytkownicy B i C pozostają dla siebie anonimowi. Ci przyjaciele mogą z kolei przesłać przykładowy plik (lub żądanie jego przesyłu) do własnych przyjaciół, itd.
Cechą wyróżniającą sieć F2F spośród innych prywatnych P2P jest to, iż w sieci tej użytkownicy nie wiedzą kto jest podłączony do sieci, z wyjątkiem hostów przyłączonych bezpośrednio do nich samych.
Przykładami oprogramowania, które może być wykorzystane do budowy takiej sieci są programy:
Turtle, Galet, WASTE z wyłączoną opcją "ping packets", GNUnet z topologią F2F, oraz Freenet.
Pierwszy raz określenia sieć Friend-To-Friend użył Dan Bricklin w 2000 roku.

</doc>
<doc id="836419" url="https://pl.wikipedia.org/wiki?curid=836419" title="Correggio">
Correggio



</doc>
<doc id="836427" url="https://pl.wikipedia.org/wiki?curid=836427" title="Green River (album)">
Green River (album)

Green River – trzeci album amerykańskiej grupy Creedence Clearwater Revival, wydany w roku 1969. Jest to jeden z najbardziej rozpoznawalnych albumów tej grupy.
W 2003 album został sklasyfikowany na 95. miejscu listy 500 albumów wszech czasów magazynu Rolling Stone.

</doc>
<doc id="836429" url="https://pl.wikipedia.org/wiki?curid=836429" title="Margaret Eleanor Atwood">
Margaret Eleanor Atwood



</doc>
<doc id="836430" url="https://pl.wikipedia.org/wiki?curid=836430" title="Copa del Pacifico 1983">
Copa del Pacifico 1983

Copa del Pacifico 1983 - siódmą edycję turnieju towarzyskiego o Puchar Pacyfiku między reprezentacjami Peru i Chile rozegrano w 1983 roku.
Końcowa tabela.
Triumfatorem turnieju Copa del Pacifico 1983 został zespół: Chile.

</doc>
<doc id="836431" url="https://pl.wikipedia.org/wiki?curid=836431" title="Centrale systemu 12">
Centrale systemu 12

Centrale Systemu 12 (S12) stanowią rozwinięcie idei sterowania rozproszonego. Pomysł narodził się w Bell Laboratories w Stanach Zjednoczonych w 1976 roku. Kierownictwo firmy nie wykazało jednak zainteresowania. Spójna idea nowego systemu komutacyjnego była gotowa w 1978 roku, a dwa lata później ITT uzyskano patent chroniący podstawowe pomysły Systemu 12 (noszącego wtedy nazwę ITT 1240).
Prace badawczo-konstrukcyjne prowadzono w ośrodkach należących do firmy ITT, m.in. w następujących krajach: Stanach Zjednoczonych, Belgii, Niemczech, Hiszpanii, Włoszech, Austrii, Finlandii i Norwegii. Do marca 1985 roku wydano na nie 1,1 miliarda dolarów USA. Jednocześnie trwała akcja marketingowa nowego systemu. Mimo że system nie był gotowy, przyjmowano zamówienia na dostarczenie dużej liczby central.
W 1986 roku firma ITT postanowiła wycofać się z projektów przystosowania systemu dla rynku północnoamerykańskiego (centrale sprzedawane na tym rynku muszą realizować więcej funkcji niż centrale instalowane w Europie), po wydaniu na ten cel 200 milionów dolarów. Firma ITT popadła w tarapaty finansowe i w 1987 roku zmuszona była sprzedać aktywa związane z telekomunikacją, włączając w to prawa do Systemu 12, firmie Alcatel. Nowy właściciel rozwiązał większość problemów technicznych i organizacyjnych. W 1988 roku na całym świecie działają centrale o łącznej pojemności 4,5 miliona łączy. W 1995 roku rozpoczyna się montaż central Systemu 12 w wykupionych przez Alcatel zakładach Teletra w Poznaniu, a prace programowe podejmują również wykupione przez Alcatel zakłady PZT w Warszawie.
Struktura centrali Systemu 12..
Centrala Systemu 12 składa się ze zbioru modułów przyłączonych do wspólnego pola komutacyjnego. Każdy z tych modułów zawiera mikroprocesor sterujący.Struktura centrali Systemu 12 przedstawia rys. 1.
Rys. 1 Organizacja centrali Systemu 12 
Przykładowa konfiguracja modułów przyłączonych do wspólnego pola komutacyjnego przedstawia rys.2, a ogólny schemat funkcjonalny pojedynczego modułu przedstawia rys. 3.
Rys. 2 Przykładowa konfiguracja centrali System 12
Rys. 3 Ogólny schemat pojedynczego modułu 
Moduł składa się:
Moduł jest połączony z polem komutacyjnym za pomocą dwóch traktów PCM. Istnieją również moduły zawierające wyłącznie elementy sterujące. Przyjęta architektura systemu umożliwia budowę central teoretycznie o pojemności od 6 do 100 000 abonentów (w praktyce zakres ten jest mniejszy). 
Zwiększenie pojemności odbywa się przez dołączanie wymaganej liczby modułów do pola komutacyjnego. Struktura pola również umożliwia łatwą jego rozbudowę. Należy jednak zwrócić uwagę, że tak duże rozproszenie sterowania prowadzi także do znacznych problemów związanych z wymianą dużych ilości informacji między licznymi mikroprocesorami.
Drogę w polu komutacyjnym zestawia się na podstawie rozkazów przesyłanych z elementów sterujących wewnątrz kanałów PCM. Unika się w ten sposób konieczności odwzorowywania stanu pola w pamięciach znajdujących się poza nim. Nie istnieje też zewnętrzne urządzenie sterujące wyborem dróg. Umożliwia to swobodne zwiększanie wymiarów pola komutacyjnego bez zmiany sprzętu i oprogramowania sterującego.
Sterowanie centrali Systemu 12.
Element sterujący.
Element sterujący odpowiada za zestawianie dróg połączeniowych do innych modułów przez pole komutacyjne. Każdy kanał w traktach łączących moduły z polem, a także wewnątrz pola, zawiera 16 bitów, z których 8 jest dostępnych dla zewnętrznych użytkowników. Ponieważ częstotliwość próbkowania wynosi 8 kHz, użytkownicy mają do dyspozycji kanał o przepustowości 64 kbit/s. Kilka takich kanałów może być wykorzystywanych równolegle do tworzenia połączeń o szerszym paśmie.
Sterowanie centrali charakteryzuje się dużym stopniem rozproszenia. To rozproszone sterowanie obejmuje następujące funkcje związane z przetwarzaniem zgłoszeń:
Wszystkie wymienione funkcje są realizowane w centrali Systemu 12 przez więcej niż jedno urządzenie sterujące, przy czym urządzeniem tym może być element sterujący terminala lub pomocniczy element sterujący, lub też komutator w polu komutacyjnym.
Podstawowe moduły.
Najczęściej używane moduły przyłączane przez standardowy styk do pola komutacyjnego:
Przedstawiona lista nie wyczerpuje wszystkich możliwości. Standardowa struktura modułu i jego styku z polem komutacyjnym umożliwia tworzenie nowych rodzajów modułów, zgodnie z potrzebami.
Eksploatacja.
Przez eksploatację (ang. operation) rozumie się wszystkie działania techniczne i administracyjne prowadzące do tego, że każda z części systemu telekomunikacyjnego może realizować wymagane funkcje. Uwzględnia się przy tym. funkcje te mogą podlegać zmianom wynikającym np. z zewnętrznych żądań obsługi lub zmian warunków otoczenia. 
Rodzaje działań i ich liczba różnią się w zależności od rodzaju i wielkości centrali. Wymagania eksploatacyjne i utrzymaniowe dla central cyfrowych zebrano w zaleceniu Q.542. 
Podział funkcji eksploatacyjnych realizowanych w centralach Systemu 12.
Zarządzanie centralą obejmuje następujące rodzaje funkcji: 
Utrzymanie centrali systemu 12.
Utrzymanie – to wszelkie działania techniczne i administracyjne, obejmujące również działania nadzorcze, które zmierzają do pozostawienia lub powrotu poszczególnych części systemu telekomunikacyjnego do stanu, który umożliwia realizację wymaganych funkcji. Czyli mówiąc inaczej, utrzymanie odpowiada za wykrywanie uszkodzeń oraz działania podejmowane w celu ich naprawienia, a także ograniczenia ich skutków. 
Utrzymanie central elektronicznych różni się znacznie od utrzymania central elektromechanicznych. W tych ostatnich polega ono, na ogół, na naprawach dużej liczby prostych uszkodzeń. Uszkodzenia te mają najczęściej ograniczony wpływ na pracę całego systemu komutacyjnego. W centralach elektronicznych mamy do czynienia ze stosunkowo małą liczbą, ale skomplikowanych uszkodzeń. Niektóre z tych uszkodzeń, w przypadku dużej centralizacji funkcji sterowania, mogą mieć istotny wpływ na działanie całej centrali. 
Zadania systemów detekcji uszkodzeń.
Zadaniem systemów detekcji uszkodzeń jest wykrywanie każdego z uszkodzeń centrali w ściśle określonym czasie. Czas ten jest różny zależnie od miejsca wystąpienia uszkodzenia. W przypadku urządzeń scentralizowanych, takich jak siłownia zasilająca czy główny procesor sterujący, czas od wystąpienia uszkodzenia do jego wykrycia musi być bardzo krótki (krótszy od ls). Natomiast gdy skutki uszkodzenia są mniej rozległe, na przykład dotyczą jednego abonenta, detekcja nie musi być tak szybka. Stosowane metody wykrywania uszkodzeń są bardzo różnorodne i zależą od typu centrali i urządzeń, których dotyczą. Metody te obejmują: wykorzystywanie kodów detekcyjnych przy przesyłaniu i pamiętaniu danych, sprawdzanie poprawności wykonania operacji, badanie czy nie zostały przekroczone czasy realizacji funkcji, proste testy wykonywane równolegle z normalnymi procesami komutacyjnymi. Przykładem takiego testu może być sprawdzanie czy wygenerowana próbka przechodzi przez nowo zestawioną drogę połączeniową. 
Analiza uszkodzeń.
Analiza uszkodzeń ma m.in. rozróżnić nietrwałe zakłócenia od rzeczywistych uszkodzeń. Dokonuje się tego najczęściej przez rejestrację błędów (poza przypadkami, w których jest wymagana natychmiastowa reakcja na błąd). Gdy wystąpi ich kolejno więcej, niż wynosi z góry ustalona wartość progowa, następuje zasygnalizowanie uszkodzenia. Z kolei musi nastąpić jego lokalizacja z dokładnością do jednego, a co najwyżej kilku pakietów. 
Programy rekonfiguracji odłączają uszkodzone podzespoły, a gdy jest to możliwe, uruchamiają urządzenia rezerwowe. W tym samym czasie musi nastąpić modyfikacja danych w urządzeniach sterujących tak, aby do obsługi zgłoszeń nie były brane podzespoły uszkodzone. Jednocześnie z automatyczną rekonfiguracją alarmowany jest personel w centrali lub w odległym centrum utrzymaniowym. Alarmy, zależnie m.in. od pilności, mogą być różnego rodzaju: od dzwonków i świateł alarmowych w centrali, poprzez komunikaty na monitorze operatora, aż do diod świecących w uszkodzonych pakietach. W praktyce te trzy rodzaje alarmów często występują łącznie. Ważne znaczenie ma gromadzenie danych statystycznych związanych z uszkodzeniami. Dane te umożliwiają wykrycie "słabych punktów" centrali i mogą wskazywać na potrzebę dokonania modyfikacji niektórych urządzeń. 
Programy diagnostyczne.
Programy diagnostyczne służą do lokalizacji uszkodzeń już w odłączonych podzespołach centrali. 
Zagadnienia utrzymaniowe dotyczą także oprogramowania centrali. Mimo coraz częstszego stosowania języków wysokiego poziomu do tworzenia oprogramowania komutacyjnego, błędy w złożonym oprogramowaniu centrali są nieuniknione. 
Typowe funkcje utrzymaniowe związane z oprogramowaniem.
Wznawianie pracy po wystąpieniu błędów.
połączeń.
Testy.
Szczegółowe testy wykonywane cyklicznie (automatyczne przy małym ruchu, bądź na polecenie obsługi) związane z każdym łączem abonenckim i zespołem liniowym koncentratora KN-1000.

</doc>
<doc id="836434" url="https://pl.wikipedia.org/wiki?curid=836434" title="HMS Malaya">
HMS Malaya

HMS Malaya – pancernik typu "Queen Elizabeth" – drednotów brytyjskich. Okręt został nazwany od Federacji Stanów Malajskich, której rząd opłacił okręt. Uczestniczył w obu wojnach światowych.
Pancernik był budowany w stoczni W.G. Armstrong Whitworth and Company w High Walker (Newcastle upon Tyne) i został zwodowany w marcu 1915 roku. W czasie I wojny światowej walczył w ramach 5th Battle Squadron dowodzonego przez admirała Hugh Evan-Thomasa, w skład którego wchodziły inne okręty typu "Queen Elizabeth". 31 maja 1916 roku, okręt wziął udział w bitwie jutlandzkiej, podczas której został trafiony osiem razy, odnosząc umiarkowane uszkodzenia. Jedno trafienie o 17.30 zniszczyło działo nr 3 kalibru 152 mm i spowodowało pożar amunicji w całej prawoburtowej baterii średniego kalibru, który spowodował śmierć lub obrażenia 102 ludzi. Zagroziło to wybuchem okrętu, gdy gazy z pożaru dotarły do komory amunicyjnej, lecz pożar został tam opanowany.
W czasie II wojny światowej służył na Morzu Śródziemnym w roku 1940, eskortując konwoje i działając przeciwko flocie włoskiej, a później na Atlantyku. W przypadku konwoju SL 67, jego obecność spowodowała wycofanie się z ataku na konwój niemieckich pancerników „Scharnhorst” i „Gneisenau”, które wolały wycofać się niż ponieść ewentualne straty.
Okręt został uszkodzony przez torpedę wystrzeloną przez niemiecki okręt podwodny U-106 20 marca 1941 roku o godzinie 23.23. U-Boot wystrzelił dwie torpedy w kierunku cienia statku handlowego w warunkach nocnych, po lewej stronie konwoju SL-68, około 250 mil w kierunku zachód do północnego zachodu od Wysp Zielonego Przylądka. Kptlt Jurgen Oesten (odznaczony Krzyżem Rycerskim) usłyszał trafienia po 2 minutach i 37 sekundach oraz po 3 minutach i 35 sekundach. Jedna z torped trafiła pancernik „Malaya” (co spowodowało znaczne uszkodzenia), druga trafiła statek „Meerkerk”. Na skutek zalania niektórych przedziałów okręt przechylił się o siedem stopni, ale bezpiecznie dotarł do Trynidadu. Po tymczasowych naprawach popłynął do stoczni New York Navy Yard, gdzie został zadokowany na 4 miesiące.
9 lipca, pod dowództwem Cuthberta Coppingera R.N., pancernik opuścił Nowy Jork na próby i popłynął do Halifaxu na Nowej Szkocji, aby zapewnić eskortę ważnemu szybkiemu konwojowi. W logu pancernika „Malaya” w dniu 21 lipca 1941 roku zanotowano: „Załadowano pasażerów i materiały dla Zjednoczonego Królestwa. Wśród pasażerów jest generał-major R. H. Dewing, DSO (późniejszy szef wojsk na Dalekim Wschodzie), major W.E.H. Grylles z 15/19 Hussars i pan Cherry – amerykański cywil”. Alex H. Cherry był bankierem z Wall Street, który zgłosił się na ochotnika do Royal Navy (napisał później autobiografię).
W tym przejściu Atlantyku żaden ze statków nie został zatopiony i „Malaya” dotarł 28 lipca do Rosyth. Następnie eskortował konwoje z Wielkiej Brytanii na Maltę i do Kapsztadu do lata 1943 roku. „Malaya” został wycofany ze służby pod koniec 1944 roku i umieszczony w rezerwie. Służył jako okręt koszarowy dla młodych żołnierzy. Został sprzedany 20 lutego 1948 roku firmie Metal Industries i dotarł do Faslane 12 kwietnia w celu złomowania. Dzwon okrętowy można zobaczyć w East India Club w Londynie.

</doc>
<doc id="836436" url="https://pl.wikipedia.org/wiki?curid=836436" title="Ksantypa">
Ksantypa

Ksantypa () (V/IV w. p.n.e.) – Atenka, żona Sokratesa. Postać przysłowiowa za sprawą przypisywanego jej nieznośnego charakteru.
Biografia.
Nieliczne wiadomości o niej są mocno niepewne ze względu na skąpe i w większości pochodzące z późniejszych stuleci źródła.
Pochodziła z Aten, prawdopodobnie z zamożnej rodziny, a Sokrates otrzymał wraz z nią posag. Małżeństwo zostało prawdopodobnie zawarte ok. 415 r. p.n.e. Źródła są niezgodne co do tego, czy była jedyną żoną Sokratesa (tak Platon i Ksenofont), czy też żoną drugą (pierwszą miała być Myrto). Ta druga informacja pochodzi od Diogenesa Laertiosa, który powołuje się na zaginiony dialog Arystotelesa "O szlachetnym pochodzeniu". Zgodnie z dziełem Diogenesa Laertiosa (powstałym ok. 700 lat po śmierci Sokratesa) Sokrates miał trzech synów: Sofronikosa i Meneksenosa z pierwszą żoną i Lamproklesa z Ksantypą. W tym wypadku Ksantypa byłaby znacznie młodsza od Sokratesa, ponieważ w chwili jego śmierci (399 r. p.n.e., miał wtedy ok. 70 lat) ich wspólny syn, Lamprokles był opisywany jako małe, noszone jeszcze na rękach, dziecko. Jest jednak możliwe, że wszyscy trzej synowie byli dziećmi Ksantypy. Arystoksenos z Tarentu twierdził, że Sokrates miał jednocześnie dwie żony. Przekaz ten, współcześnie odrzucany ze względu na to, że filozof ten był jednoznacznie wrogi Sokratesowi, był jednak wielokrotnie powtarzany przez innych autorów.
Charakter.
Ksantypa stała się znana ze swojego trudnego charakteru. Miała być kłótliwa i drażliwa, narzekając na swojego męża i sprawiając mu wiele trudności. W Atenach miał być znany jej cięty i złośliwy język. Nieznośny charakter Ksantypy stał się przysłowiowy już w starożytności. Zachowały się anegdoty z życia małżeńskiego Sokratesa, które miały ukazywać cnotliwe życie filozofa i jego mądrość w zestawieniu ze swarliwością żony. Niektóre z nich podał Diogenes Laertios:
Współcześni badacze wskazują jednak, że źródła na szczególnie kłótliwy charakter Ksantypy są niepewne i prawdopodobnie jest to idea późniejsza. Nie ma takich świadectw u Platona, który znał ją bezpośrednio. Marginalne uwagi o jej trudnym charakterze przekazał Ksenofont, powołując się na jej syna Lamproklesa oraz Antystenesa, który miał ją określić jako kobietę „ze wszystkich jakie tylko są, były i będą, najbardziej nieznośną”, Antystenes był jednak cynikiem, przeciwnym instytucji małżeństwa i widzącym w niej przeszkodę w cnotliwym życiu wymaganym przez filozofię.
Te nieliczne uwagi w kolejnych stuleciach urosły do przysłowiowej postaci. Obok Diogenesa Laertiosa (III-IV w.n.e.) liczne anegdoty przytoczyli też Plutarch (I-II w.n.e.) i Claudius Aelianus (II-III w.n.e.). Ksantypa pojawia się również w fikcyjnych listach Sokratesa i sokratyków, powstałych w ramach drugiej sofistyki (III-V w.n.e.).
Przekazy te ukazują Sokratesa jako wzór filozofa, który nawet w sytuacjach błahych potrafi zachować spokój i wyciągnąć z nich naukę dla innych. Ksantypa stała się w nich figurą symboliczną, pozwalającą ukazać się cnocie mędrca, w szczególności cierpliwości ("patientia"). Szczególnie negatywny obraz Ksantypy został ukształtowany w tradycji cynickiej, w ramach krytyki instytucji małżeństwa i jej sprzeczności z życiem filozoficznym.
Ostry język mógł być też wynikiem trudnego charakteru Sokratesa, który (nawet dla współczesnych) nie był przykładnym mężem: zaniedbywał rodzinę, jej sprawy materialne i wychowanie dzieci. Małżeństwo dla Ksantypy z dużo starszym i pochodzącym z niższych klas społecznych Sokratesem, który dodatkowo był skonfliktowany z wieloma osobami w Atenach, było trudnym doświadczeniem.
Współcześnie wskazuje się również, że opinia o Ksantypie, jakoby była osobą kłótliwą i gadatliwą, wskazywać może na to, że wyłamywała się ona z ról społecznych, jakie kultura starogrecka przypisywała kobietom, a które wiązały się z cichym i pokornym wzorcem kobiecości.
Ksantypa i wykluczenie kobiet.
Współcześnie zaczęto zwracać uwagę, że sposób opisywania Ksantypy ujawnia wiele z pozycji kobiet w społeczeństwie starogreckim. Sokrates jest mężczyzną wiodącym żywot wśród męskich przyjaciół. Kobiety są wykluczone z dyskusji filozoficznych, które prowadzi. Jak podaje Platon w "Fedonie", w dniu śmierci Sokratesa jego uczniowie przyszli do więzienia, gdzie spotkali Ksantypę z dziećmi. Sokrates ją odprawił płaczącą, by pozostać sam z uczniami na pożegnalnej uczcie, podczas której popełnił samobójstwo. Wskazuje to na oddzielność światów: kobiecego, związanego z życiem rodzinnym i z emocjami, oraz męskiego, związanego z życiem publicznym, w którym królują rozum i filozofia. Sokrates wybrał to drugie, a jego żona nie miała do niego przystępu w ostatnich chwilach życia. Sytuacja taka nie była jednak normą w Atenach, ponieważ inni skazywani na śmierć spędzali często ostatnie chwile w towarzystwie rodziny. Była to raczej decyzja Sokratesa, który poprzez ten wybór nadawał swojej śmierci publiczny charakter, adresowany do swoich uczniów wzorcowy sposób zakończenia życia filozofa.
Kultura.
Język potoczny.
Imię Ksantypy weszło do języka potocznego. Pisane małą literą oznacza kobietę złośliwą, zrzędliwą i kłótliwą.
W językach niemieckim i holenderskim istnieje przysłowie „Ksantypy się nie rodzą” (tzn. nikt nie rodzi się złośliwcem, ale się nim staje).
Literatura.
Ksantypa jest motywem literackim wykorzystywanym od starożytności. Odwoływano się do jej przysłowiowej swarliwości i trudnego charakteru. W takiej postaci pojawia się m.in. u:
Autorzy wprowadzali postać kłótliwej żony, przywrównując ją do Ksantypy, m.in. William Shakespeare w "Poskromieniu złośnicy" (1592, akt 1 scena 2) czy Henry Fielding w "Historii życia Toma Jonesa" (1749, w postaci pani Partridge).
Pojawiały się także próby reinterpretacji jej postaci:
Ikonografia.
Ksantypa była motywem w sztukach pięknych (najwcześniejsze zachowane dziełą pochodzą ze średniowiecza). Przedstawiano ją w scenach z Sokratesem, rzadko natomiast samodzielnie. Przedstawienia były ilustracją dla moralnych przypowieści. Szczególnie częstym motywem w sztuce była Ksantypa wylewająca wodę (czasami zawartość nocnika) na głowę Sokratesa. Motyw ilustrował fragment podany przez Diogenesa Laertiosa.

</doc>
<doc id="836445" url="https://pl.wikipedia.org/wiki?curid=836445" title="Isen (Bawaria)">
Isen (Bawaria)

Isen – gmina targowa w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding. Leży około 15 km na południowy wschód od Erdinga, nad rzeką Isen, przy linii kolejowej Monachium – Isen.
Polityka.
Wójtem gminy jest Siegfried Fischer, rada gminy składa się z osób.

</doc>
<doc id="836446" url="https://pl.wikipedia.org/wiki?curid=836446" title="Janusz Mikuła">
Janusz Mikuła

Janusz Stanisław Mikuła (ur. 16 września 1957 w Krakowie) – polski urzędnik państwowy, nauczyciel akademicki i samorządowiec, specjalista technologii spawalnictwa, radny Wieliczki, w latach 2006–2009 podsekretarz stanu w Ministerstwie Rozwoju Regionalnego.
Życiorys.
Wykształcenie i działalność zawodowa.
Jest absolwentem Liceum Ogólnokształcącego im. Jana Matejki w Wieliczce. W 1981 ukończył studia na Wydziale Mechanicznym Politechniki Krakowskiej. W 1990 obronił tamże doktorat pt. "Pęknięcia zimne w złączach spawanych wykonanych ze stali niklowych do pracy w niskich temperaturach" (promotorem był Stanisław Rudnik), a w 2002 uzyskał habilitację na podstawie rozprawy zatytułowanej "Analityczne metody oceny spawalności stali". Specjalizuje się w zakresie spawalnictwa.
Od 1981 zatrudniony jako nauczyciel akademicki na Politechnice Krakowskiej, na której doszedł do stanowiska profesora uczelni. Opublikował jako autor i współautor kilkadziesiąt artykułów i prac naukowych. Od 1993 był sekretarzem generalnym, a w latach 1999–2002 prezesem towarzystwa Polski Klub Ekologiczny. Zasiadał w komisjach przy ministrze środowiska i w radzie nadzorczej Narodowego Funduszu Ochrony Środowiska i Gospodarki Wodnej. Był ekspertem Komisji Ochrony Środowiska w III kadencji Sejmu.
Na Politechnice Krakowskiej pełnił funkcję dyrektora Instytutu Inżynierii Materiałowej. W grudniu 2020 został dziekanem Wydziału Inżynierii Materiałowej i Fizyki tej uczelni (na kadencję 2021–2024).
Działalność polityczna.
W 1989 wstąpił do Stronnictwa Demokratycznego. Pełnił funkcję wiceprzewodniczącego partii (1991–1992) oraz prezesa jej Rady Naczelnej (od 1999). Od 1994 do 1997 pełnił mandat radnego Wieliczki z ramienia komitetu „Nasze Miasto, Nasza Gmina”. Bez powodzenia kandydował w 2002 na burmistrza Wieliczki z ramienia stowarzyszenia „Wspólnota Wielicka” (zajmując przedostatnie, 3. miejsce) i w 2018 z listy komitetu „Wspólna Małopolska” do sejmiku małopolskiego.
W sierpniu 2006 powołano go na stanowisko podsekretarza stanu w Ministerstwie Rozwoju Regionalnego. Po utworzeniu nowego rządu w listopadzie 2007 pozostał na tym stanowisku. W styczniu 2009 odszedł z administracji rządowej.

</doc>
<doc id="836447" url="https://pl.wikipedia.org/wiki?curid=836447" title="Copa del Pacifico 1988">
Copa del Pacifico 1988

Copa del Pacifico 1988 – ósma edycja turnieju towarzyskiego o Puchar Pacyfiku między reprezentacjami Peru i Chile rozegrana w 1988 roku.
Końcowa tabela.
Triumfatorem turnieju Copa del Pacifico 1988 został zespół Chile.

</doc>
<doc id="836448" url="https://pl.wikipedia.org/wiki?curid=836448" title="Isen">
Isen



</doc>
<doc id="836449" url="https://pl.wikipedia.org/wiki?curid=836449" title="Stowarzyszenie Upamiętnienia Ofiar Zbrodni Ukraińskich Nacjonalistów">
Stowarzyszenie Upamiętnienia Ofiar Zbrodni Ukraińskich Nacjonalistów

Stowarzyszenie Upamiętnienia Ofiar Zbrodni Ukraińskich Nacjonalistów – polska organizacja pozarządowa z siedzibą we Wrocławiu. Do głównych celów i zadań Stowarzyszenia należy upamiętnienie tragicznego losu Polaków, którzy padli ofiarą zbrodni ukraińskich nacjonalistów z OUN i UPA w czasie II wojny światowej i latach powojennych. Praca Stowarzyszenia polega na ujawnianiu tych zbrodni i gromadzeniu dokumentacji na ich temat.
Stowarzyszenie popularyzuje wiedzę o wydarzeniach z lat 1939–1947 w celu przeciwdziałania fałszowaniu informacji na temat stosunków polsko-ukraińskich. Wydaje również kwartalnik historyczno-publicystyczny „Na Rubieży”.
Do celów Stowarzyszenia należy również wspieranie i organizowanie budowy pomników oraz tablic pamiątkowych upamiętniających zbrodnie na ludności polskiej. Stowarzyszenie współpracuje z Główną Komisją Ścigania Zbrodni przeciwko Narodowi Polskiemu.
W 2017 roku Stowarzyszenie otrzymało nagrodę Kustosz Pamięci Narodowej.
Konferencje.
W dniach 15–17 grudnia 2009, odbyła się w Berlinie międzynarodowa konferencja naukowa "Lekcje II wojny światowej i Holokaustu", która miała na celu konsolidację antyfaszystów przed obchodami rocznicy zakończenia II wojny światowej. Polską stronę reprezentowało Stowarzyszenie Upamiętnienia Ofiar Zbrodni Ukraińskich Nacjonalistów. Na spotkaniu omówiono problem wzrostu nastrojów antysemickich, w tym negacji Holokaustu, jak również gloryfikacji osób uważanych przez organizatorów za zwolenników faszyzmu w Europie Środkowowschodniej. Rezolucja konferencji wezwała szczególnie władze Ukrainy do zaprzestania gloryfikowania Romana Szuchewycza, Stepana Bandery i 14 Dywizji Grenadierów SS.

</doc>
<doc id="836452" url="https://pl.wikipedia.org/wiki?curid=836452" title="Dewitalizacja">
Dewitalizacja

Dewitalizacja (dosł. pozbawienie funkcji życiowych) - termin stosowany w wielu procedurach (aspektach). 
W odniesieniu do stomatologii oznacza tzw. "zatrucie zęba". Zabieg polega na założeniu do ubytku zębowego na obnażony nerw środka chemicznego (np. parapasty, której podstawowym składnikiem jest paraformaldehyd), który powoduje martwicę miazgi, a następnie jej mumifikację.
Natomiast w dendrologii oznacza uśmiercenie drzewa (np. za pomocą środków chemicznych).

</doc>
<doc id="836453" url="https://pl.wikipedia.org/wiki?curid=836453" title="Ahmet Hadžipašić">
Ahmet Hadžipašić

Ahmet Hadzipasić (ur. 1 czerwca 1952 w Cazinie, zm. 23 lipca 2008 w Zenicy) – polityk bośniacki, premier Federacji Bośni i Hercegowiny od 14 lutego 2003 do maja 2007, z przerwą w dniach 22-23 marca 2007.
Z pochodzenia był Bośniakiem. Był członkiem Partii Akcji Demokratycznej (SDA, "Stranka Demokratske Akcije"). Hadzipasić pracował wcześniej jako profesor na Uniwersytecie w Sarajewie. Był żonaty, miał dwoje dzieci.
22 marca 2007 parlament Federacji Bośni i Hercegowiny zaprzysiągł nowy rząd na czele z premierem Nedžadem Brankoviciem, jednakże następnego dnia decyzja ta została anulowana przez Wysokiego Przedstawiciela dla Bośni i Hercegowiny, Christiana Schwarz-Schillinga, który przywrócił na urząd Hadžipašića.

</doc>
<doc id="836454" url="https://pl.wikipedia.org/wiki?curid=836454" title="Aguti">
Aguti



</doc>
<doc id="836455" url="https://pl.wikipedia.org/wiki?curid=836455" title="Wartenberg (Bawaria)">
Wartenberg (Bawaria)

Wartenberg – gmina targowa w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, siedziba wspólnoty administracyjnej Wartenberg. Leży około 12 km na północny wschód od Erdinga, nad Kanałem Środkowej Izery.
Polityka.
Wójtem gminy jest Manfred Ranft, poprzednio urząd ten obejmował Walter Rost, rada gminy składa się z 16 osób.

</doc>
<doc id="836456" url="https://pl.wikipedia.org/wiki?curid=836456" title="IGol FM">
IGol FM

iGol FM – nieistniejące, pierwsze w Polsce radio internetowe o tematyce sportowej. Do 13 grudnia 2011 na antenie pojawiały się relacje na żywo z zawodów piłki nożnej, piłki ręcznej oraz sporadycznie innych dyscyplin. Ramówkę tworzyły też bloki tematyczne, programy publicystyczne i wywiady. Co godzinę, między 10:30 a 18:30 emitowane były wiadomości sportowe. Ponadto do czerwca 2012 o każdej pełnej godzinie, między 6:00 a 20:00 usłyszeć można było wiadomości z kraju i ze świata.
Historia.
Pierwsza audycja została nadana 22 września 2004 roku, od tego czasu Radio iGol FM nadaje codziennie na żywo, 24 godziny na dobę.
27 sierpnia 2005 radio, jako pierwsza internetowa stacja w Polsce przeprowadziło bezpośrednią relację ze stadionu piłkarskiego. Spotkanie Polonia Warszawa - Amica Wronki komentowali Jakub Krupa i Doman Nowakowski.
Do sierpnia 2008 w iGol FM funkcjonowało jako muzyczno-sportowe. W ramówce, prócz programów sportowych i relacji live pojawiały się także audycje stricte muzyczne i pasma programowe, oparte na muzyce. 87 notowań doczekała się lista przebojów Liga Muzycznych Hitów. Nieoficjalnie ostatnie notowanie wyemitowane zostało 27 sierpnia 2008, a na pierwszym miejscu uplasował się Måns Zelmerlöw i jego utwór Miss America. Z początkiem września 2008 radio przeszło restrukturyzację, spowodowaną niezadowalającymi wynikami słuchalności programów muzycznych, przy obiecujących statystykach relacji i programów sportowych. Zmiany miały na celu bardziej zdecydowane postawienie na sport, kosztem muzyki. Radio opuściła zdecydowana większość redakcji muzycznej, pojawiły się za to nowe programy sportowe, zwiększona została dzienna ilość wydań wiadomości sportowych.
W połowie listopada 2011 z powodu nieuzyskania praw do przeprowadzania relacji "na żywo" z cieszących się zainteresowaniem wydarzeń sportowych, a także z powodu nie przedłużenia umowy przez ZAiKS, podjęta została decyzja o zaprzestaniu nadawania regularnego sygnału radiowego drogą internetową, a skupieniu się jedynie na produkcji programów radiowych, udostępnianych w formie podcastów. Radio nadawało do 13 grudnia 2011, kiedy to po pożegnalnej audycji, zakończonej piosenką "Nadzieja" zespołu Ira sygnał radia został wyłączony. Audycje w postaci podcastów były tworzone do września 2012, kiedy to radio zawiesiło, by następnie całkowicie zakończyć swoją działalność.
Ludzie.
Obecnie: 
Dawniej w iGol FM pracowali m.in.:
Mateusz Święcicki (obecnie Orange Sport TV), Michał Słabicki (obecnie Radio 7), Mateusz Dublinowski (Radio Weekend Chojnice), Mateusz Tomaszuk (Polskie Radio - Program 4), Marek Lubasiński (Radio Kampus - Warszawa 97,1 FM), Łukasz Wiśniowski (Orange Sport TV), Piotr Dumanowski (Orange Sport Info), Michał Ulman (Radio eN), Michał Dziwisz (Radio DHT), Sebastian Stelmach (Radio SuperNova), Maciek Sypniewski, Jakub Krupa (rzecznik prasowy Polonii Warszawa).
Programy.
Nowele radiowe.
Radio iGol FM stworzyło kilka seriali radiowych, zwanych "radionowelami", o charakterze humorystycznym (m.in. "R jak Rasiak", "Bamboleo", "Bamboleo II"). Zazwyczaj jedna radionowela była emitowana przez jeden sezon. W kolejnym jej miejsce zajmowała nowa.

</doc>
<doc id="836457" url="https://pl.wikipedia.org/wiki?curid=836457" title="Karabinek Zastava M64">
Karabinek Zastava M64

Zastava M64 – jugosłowiański karabinek automatyczny, wersja karabinka AK.
Produkcję Zastavy M64 uruchomiono w połowie lat 60. XX wieku. Od radzieckiego AK różnił się dłuższą lufą, oraz nasadką umożliwiającą miotanie granatów nasadkowych. Karabinek zasilany był z magazynka łukowego o pojemności 20 naboi. Modyfikacja podajnika magazynka umożliwiła wyposażenie Zastavy M64 w zatrzask zamka. Zastava M64 znajdowała się na uzbrojeniu armii jugosłowiańskiej jako "automatska puška vzor 64".
Opis.
Karabinek Zastava M64 był bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie w którym porusza się rękojeść przeładowania. Magazynki 20 nabojowe, wymienne z 30 nabojowymi magazynkami AK. Po wystrzeleniu ostatniego naboju zamek zatrzymywany w tylnym położeniu przez zatrzask zamka. Kolba stała. Przyrządy celownicze mechaniczne, składają się z muszki i celownika krzywiznowego o nastawach do 1000 m. Karabinek wyposażony był w nasadkę do miotania granatów nasadkowych. Celownik używany podczas strzelania granatami był składany na rurę gazową. Jego podniesienie powodowało automatyczne zamknięcie zaworu komory gazowej.

</doc>
<doc id="836458" url="https://pl.wikipedia.org/wiki?curid=836458" title="Robin Shou">
Robin Shou

Robin Shou, chiń. 仇雲波, właściwie Shou Wan Por (ur. 17 lipca 1960 w Hongkongu) − amerykański aktor filmowy pochodzenia chińskiego, mistrz wschodnich sztuk walki, reżyser i producent filmowy.
Życiorys.
Urodził się w Hongkongu jako czwarty syn szanghajskiego krawca i gospodyni domowej. Ma dwie starsze siostry i dwóch braci - starszego i młodszego. W 1971 jego rodzina przeniosła się do Stanów Zjednoczonych. Z wykształcenia inżynier. Ukończył Palm Springs High School i California State University w Los Angeles.
Zadebiutował rolą płatnego zabójcy z KGB w filmie "Sing si jin jaang" (1988). Grał również w komedii Dennisa Dugana "Wielki biały ninja" (1997). Popularność zdobył dzięki roli Liu Kanga w pierwszej oraz drugiej części filmu "Mortal Kombat".

</doc>
<doc id="836465" url="https://pl.wikipedia.org/wiki?curid=836465" title="Daniel Galant">
Daniel Galant

Daniel Galant (ur. 23 czerwca 1985) – polski hokeista, reprezentant Polski.
Kariera klubowa.
Wychowanek KTH Krynica. Absolwent NLO SMS PZHL Sosnowiec z 2004. W kwietniu 2012 po rocznej przerwie w uprawianiu sportu porozumiał się w sprawie kontraktu z HC GKS Katowice. Od września 2013 do kwietnia 2014 ponownie zawodnik Cracovii.

</doc>
<doc id="836467" url="https://pl.wikipedia.org/wiki?curid=836467" title="Ciężar przestrzeni">
Ciężar przestrzeni



</doc>
<doc id="836468" url="https://pl.wikipedia.org/wiki?curid=836468" title="Berglern">
Berglern

Berglern – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, wchodzi w skład wspólnoty administracyjnej Wartenberg. Leży około 10 km na północ od Erdinga, nad rzeką Sempt.
Dzielnice.
W skład gminy wchodzą następujące dzielnice:
Polityka.
Wójtem gminy jest Herbert Knur z CSU, rada gminy składa się z 14 osób.

</doc>
<doc id="836469" url="https://pl.wikipedia.org/wiki?curid=836469" title="Waga przestrzeni">
Waga przestrzeni



</doc>
<doc id="836472" url="https://pl.wikipedia.org/wiki?curid=836472" title="Ciężar topologii">
Ciężar topologii



</doc>
<doc id="836473" url="https://pl.wikipedia.org/wiki?curid=836473" title="Waga topologii">
Waga topologii



</doc>
<doc id="836476" url="https://pl.wikipedia.org/wiki?curid=836476" title="Copa del Pacifico 2006">
Copa del Pacifico 2006

Copa del Pacifico 2006 – dziewiąta edycja turnieju towarzyskiego o Puchar Pacyfiku między reprezentacjami Peru i Chile rozegrana w 2006 roku.
Końcowa tabela.
Triumfatorem turnieju Copa del Pacifico 2006 został zespół Chile.

</doc>
<doc id="836478" url="https://pl.wikipedia.org/wiki?curid=836478" title="Langenpreising">
Langenpreising

Langenpreising – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, wchodzi w skład wspólnoty administracyjnej Wartenberg. Leży około 15 km na północny wschód od Erdinga, przy autostradzie A92.
Dzielnice.
W skład gminy wchodzą następujące dzielnice:
Polityka.
Wójtem gminy jest Peter P. Deimel z FWG, poprzednio urząd ten obejmował Rudolf Weiß, rada gminy składa się z 14 osób.
Oświata.
W gminie znajdują się dwa przedszkola (75 miejsc) oraz szkoła podstawowa (9 nauczycieli, 127 uczniów).

</doc>
<doc id="836481" url="https://pl.wikipedia.org/wiki?curid=836481" title="Czeski sen">
Czeski sen

Czeski sen () – nazwa fałszywego przedsięwzięcia (mistyfikacji) na wielką skalę i jednocześnie tytuł filmu dokumentalnego (realizacja Vít Klusák i Filip Remunda, czas trwania 90 minut) opartego na kanwie tego przedsięwzięcia z lutego 2004 roku.
Przedsięwzięcie polegało na otwarciu wielkiego hipermarketu w praskiej dzielnicy Letňany (gdzie znajdują się już hipermarkety Tesco i Globus) 31 maja 2003. Przed tą datą zorganizowana była bardzo silna kampania reklamowa w prasie, radiu i telewizji, rozprowadzono także ogromną liczbę ulotek reklamowych, rozklejono plakaty i ustawiono przydrożne billboardy. Hasła głoszone w tych reklamach przewrotnie wzywały: „Nie przychodź!”, „Nie kupuj!” itp. Hipermarket zlokalizowano w pewnej odległości od najbliższej drogi tak, że osoby, które chciały do niego dotrzeć, musiały kilkaset metrów przejść pieszo polną drogą, widząc z daleka długą na ponad sto metrów i na 8 metrów wysoką ścianę hipermarketu.
Pierwszy klient pojawił się o godzinie 7 rano (hipermarket według ogłoszeń miał być otwarty o 10:00), wyjaśniając organizatorom, że wstał tak wcześnie po to, żeby obejrzeć zaćmienie Słońca (na ten dzień rzeczywiście wczesnym rankiem przypadało w Europie, w tym i w Czechach, częściowe zaćmienie słońca).
W rzeczywistości widziana z oddali ściana była tylko rozwieszoną na rusztowaniach atrapą z wymalowanym – znanym niedoszłym klientom z reklamowej kampanii – logo rzekomej firmy "Český sen", a ludzie zmierzający pieszo do „hipermarketu” i ich reakcje po tym, jak zorientowali się, że zostali wprowadzeni w błąd, posłużyły do nakręcenia filmu. Tylko część niedoszłych klientów zrozumiała przesłanie przedsięwzięcia, część ze wstydem bagatelizowała własną naiwność („łyknąć trochę świeżego powietrza nigdy nie zaszkodzi”), a znaczna ich liczba domagała się surowych kar dla jego organizatorów.
Film otrzymał nagrody na festiwalach w Krakowie, Igławie, Lublanie i Aarhus, 8 września 2006 wyświetlany był w niemiecko-francuskiej telewizji Arte, 26 września tego samego roku – w telewizji australijskiej, a 11 stycznia 2007 – w izraelskiej. Film oraz całe przedsięwzięcie zrealizowano z pieniędzy czeskiego ministerstwa kultury.

</doc>
<doc id="836483" url="https://pl.wikipedia.org/wiki?curid=836483" title="Trick (film 1999)">
Trick (film 1999)

Trick (nieoficjalne tytuły pol. "Podryw" lub "Trik") – amerykański film fabularny (komedia romantyczna) z 1999 roku, wyreżyserowany przez Jima Falla, przedstawiający perypetie romansu dwóch młodych mężczyzn w Nowym Jorku.
Zarys fabuły.
Film ten jest ironiczną komedią o poszukiwaniu miłości w wielkim mieście. Gabriel to wrażliwy i trochę nieśmiały chłopak pracujący w biurze oraz próbujący swoich sił w komponowaniu musicali w stylu lat 40. Wynajmuje mieszkanie z rozrywkowym przyjacielem, któremu często ustępuje apartamentu, samemu spędzając noce w niekomfortowych miejscach. Kiedy bohater poznaje chłopaka – przystojnego tancerza z klubu go-go – zaczyna szukać miejsca na niekrępującą randkę. Nieoczekiwany splot wypadków związanych z tymi żałosnymi poszukiwaniami nakręca komediową intrygę.
Jeden z polskich serwisów internetowych skwitował film żartobliwym hasłem: "O dwóch takich, którym nie udało się ze sobą przespać".
Pełna fabuła.
Młody gej z Nowego Jorku Gabriel za dnia pracuje w biurze, nocą zaś komponuje muzykę do musicali teatralnych. Pewnego wieczoru, mimo własnej niechęci do środowiska LGBT, odwiedza popularny klub nocny dla mężczyzn homoseksualnych. Jego uwagę przykuwa Mark, przystojny, atletycznie zbudowany tancerz go-go. Łut szczęścia sprawia, że wkrótce oboje spotykają się na stacji metra. Nawiązują kontakt i wybierają się do mieszkania Gabriela, które zlokalizowane jest nieopodal. W ten sposób rozpoczyna się seria niepowodzeń i niefortunnych zdarzeń.
Plany bohaterów dotyczące przygodnego seksu zostają pokrzyżowane najpierw przez przyjaciółkę Gabriela, ambitną aktorkę Katherine, która w mieszkaniu kolegi przygotowuje się do roli w adaptacji sztuki Salome, a następnie przez Richa, współlokatora Gabriela, także liczącego na odbycie randki w apartamencie. Gabriel i Rich kłócą się o to, który z nich pozostanie w mieszkaniu, a by ostatecznie rozwiązać spór, rzucają monetą. Gabriel przegrywa.
Po opuszczeniu mieszkania, Gabriel i Mark pomocy szukają u przyjaciela pierwszego z nich, zmanierowanego geja Perry'ego. Ten zgadza się udostępnić im swoje mieszkanie na niekrępującą randkę, lecz − niestety dla dwojga bohaterów − w drodze do domu spotyka swojego byłego partnera, z którym udaje mu się pojednać. Pogodzeni Perry i jego ukochany wracają do mieszkania Perry'ego w samotności.
Choć frustracje Gabriela i Marka narastają, oboje nie postanawiają odpuścić. Odwiedzają gejowski klub, by tam rozładować napięcie w zabawie na parkiecie. Na miejscu spotykają kumpla i byłego kochanka Marka, Dino, który w lubieżny dla Gabriela sposób tańczy ze swym kolegą. Onieśmielony i niepewny siebie Gabriel odchodzi do toalety, gdzie ma nieszczęście poznać ekscentryczną drag queen, Miss Coco Peru. Okazuje się, że Mark spędził z nią noc, gdy ta była jeszcze mężczyzną. Miss Coco Peru obgaduje Marka przed Gabrielem, zdradzając szczegóły swojej randki z nim oraz opisując go jako tyleż czarującego, co niebezpiecznego mężczyznę. Krytykując przystojnego striptizera, drag queen daje Gabrielowi do zrozumienia, że Mark wykorzysta jego niewinność i zrani go dotkliwie. Po cyklu pouczeń i niepokojących opowieści Miss Coco Peru Gabriel opuszcza klub.
Mark dogania Gabriela i oboje raz jeszcze zjawiają się w mieszkaniu drugiego. Tam szukają pozostawionych wcześniej kluczy do domu Marka oraz odbywają poważną rozmowę na temat słów Miss Coco Peru. W dialogu towarzyszy im Judy, kochanka Richa, psychoterapeutka amatorka, która topless stara się pomóc im w rozwiązaniu swych problemów. Na jaw wychodzi obłuda drag queen z modnego klubu, a Mark przybliża Gabrielowi szczegóły swojej randki z transseksualistą: podczas tejże obecna Miss Coco Peru nagrała cały akt seksualny z Markiem, a ten, dowiedziawszy się o tym, opuścił jej mieszkanie bez słowa, zabierając jedynie nagranie video. Choć Gabriel wierzy w historię Marka, nadal mu nie ufa. To powoduje, że zezłoszczony Mark wychodzi. Gdy Judy znajduje klucze Marka, Gabriel wybiega za nim. Spotyka go ponownie na stacji pobliskiego metra, gdzie, ku swemu zaskoczeniu, udaje mu się z nim pogodzić.
Konflikt bohaterów zostaje zażegnany, lecz ich frustracje seksualne − nie. Obydwaj odwiedzają jeden z okolicznych barów, lecz tam również nie mają szczęścia spędzić chwil na osobności; szybko dosiadają się do nich napotkani Katherine i jej przyjaciele-aktorzy. Rozmowa grupy zostaje zmonopolizowana przez Katherine i przeradza się w irytujący monolog. Zdenerwowany, a wręcz zdesperowany przebiegiem ostatnich godzin Gabriel daje upust własnym emocjom i krzyczy na przyjaciółkę. Upokorzona kobieta opuszcza bar. Gabriel wychodzi za nią i przeprasza ją. Katherine i jej znajomi zdają sobie sprawę, że Gabriel i Mark potrzebują indywidualności. Bohaterowie w końcu zostają sami.
Niebawem zaczyna świtać, a barwna randka Gabriela i Marka dobiega końca. Mark wręcza Gabrielowi swój numer telefonu, całuje go i odchodzi. Gabriel natychmiast przypomina sobie słowa poznanej w klubie drag queen i korzysta z najbliższej budki telefonicznej, by sprawdzić, czy podany numer jest prawidłowy. Uszczęśliwiony, dodzwania się do automatycznej sekretarki Marka. Historia kończy się happy endem, a Mark i Gabriel, poprzez nietypową, zaskakującą randkę, stawiają fundamenty swojego związku.
Realizacja filmu.
Film został wyprodukowany przez niezależne wytwórnie Roadside Attractions i Goods Machine. Powstał jako efekt współpracy filmowców i aktorów, którzy byli wcześniej mało znani lub nie byli znani wcale publiczności kinowej. "Trick" to debiut reżyserski Jima Falla i Jasona Schafera jako scenarzysty. W filmie zadebiutowali również aktorzy: John Paul Pitoc grywał wcześnie wyłącznie w nowojorskich teatrach, a Steve Hayes i Clinton Leupp (alias Miss Coco Peru) − na scenach kabaretowych. Tylko niewielkim wcześniejszym dorobkiem filmowym mogli pochwalić się Christian Campbell i Tori Spelling.
Budżet filmu wynosił zaledwie czterysta pięćdziesiąt tysięcy dolarów. Fabuła rozgrywa się w Nowym Jorku, między innymi przy Christopher Street (widoczne napisy nad wejściem do stacji metra), która jest kultowym miejscem dla amerykańskich gejów w związku z wydarzeniami Stonewall riots. Wszystkie sceny plenerowe nakręcono na Manhattanie – w "Don Hill" w dzielnicy Tribeca (klub disco), "Eighty Eight's" w dzielnicy Greenwich Village (piano-bar), "Twirl" przy 208 West 23rd Street w dzielnicy Chelsea (klub go-go). Szerokie ujęcie Christopher Street i Greenwich Village spina początek i koniec filmu.
Wydanie filmu.
Premiera filmu odbyła się 27 stycznia 1999 roku podczas Sundance Film Festival. Na przestrzeni kolejnych lat obraz zaprezentowano podczas innych festiwali filmowych:
23 lipca 1999 film spotkał się z dystrybucją kinową na terenie Stanów Zjednoczonych. Do końca 2001 projekt dystrybuowano także w kinach i na rynkach DVD/video dookoła świata, przede wszystkim na kontynencie europejskim. W pierwszy weekend wyświetlania "Trick" w USA zarobił on 118 594 dolarów, blisko w jednej czwartej zwracając twórcom koszty produkcji. Ogólne zyski z dystrybucji filmu w rodzimym kraju wyniosły 2 087 228 USD.
Recenzje.
"Trick" został przychylnie przyjęty przez krytykę. Zauważono, że "jeden z największych atutów filmu stanowi sposób, w jaki ukazany zostaje fakt zakochania się w sobie dwóch młodych mężczyzn: jako coś zwyczajnego i oczywistego (…)". "W tej przekornej i nieco zjadliwej panoramie nocnego Manhattanu na próżno szukać choćby śladu po traumie coming outu, gniewnych aluzji do homofobii czy AIDS." − pisał recenzenta magazynu "Entertainment Weekly" Film komplementowano jako "ożywczy, pogodny i zabawny", "słodki", "wdzięczny i prostolinijny", lecz przypisywano mu brak wygórowanych ambicji artystycznych. Chwalono grę drugoplanowych aktorów, między innymi nieoczekiwany talent komediowy Tori Spelling w postaci Katherine, przyjaciółki Gabriela. Zauważono i doceniono również epizod Lorri Bagley w zabawnej scenie, gdzie naga psychoanalityczka godzi skłóconych, niedoszłych kochanków.
Twórcy nie uniknęli niedociągnięć warsztatowych w scenariuszu i grze aktorskiej, ale film oceniany był całościowo bardzo pozytywnie za klimat, komiczną lekkość, wiarygodność zarysowania postaci głównych bohaterów i ich uczuć, oraz pogodną wymowę fabuły:
Sklasyfikowany na liście dziesięciu „najsłodszych” filmów o tematyce LGBTQ+ według portalu Queer.pl.
Soundtrack.
W filmie obok utworów stylizowanych na musicale z lat 40. pojawiają się piosenki w stylu taneczno-dyskotekowym. Premierze filmu towarzyszyło wydanie albumu z muzyką filmową, na którym do utworów z filmu dodano kilka bonusowych, utrzymanych w konwencji disco:
Utwory wykorzystane w filmie, które nie znalazły się na albumie:
Spośród wymienionych oryginalne filmowe utwory to piosenka "Enter You" w interpretacji Christiana Campbella i Tori Spelling, "Como te gusta mi pinga?" śpiewana przez Stevena Hayesa oraz "Listen to My Heart" wykonywane przez kompozytora Davida Friedmana.

</doc>
<doc id="836484" url="https://pl.wikipedia.org/wiki?curid=836484" title="Walpertskirchen">
Walpertskirchen

Walpertskirchen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, wchodzi w skład wspólnoty administracyjnej Hörlkofen. Leży około 8 km na południowy wschód od Erdinga, przy linii kolejowej Monachium – Wels.
Polityka.
Wójtem gminy jest Georg Heilmeier z CSU, rada gminy składa się z 12 osób.
Oświata.
W gminie znajduje się przedszkole oraz szkoła podstawowa (12 nauczycieli, 190 uczniów).

</doc>
<doc id="836486" url="https://pl.wikipedia.org/wiki?curid=836486" title="Michaił Juńkow">
Michaił Juńkow

Michaił Jurjewicz Juńkow (ros. Михаил Юрьевич Юньков; ur. 16 lutego 1986 w Woskriesiensku) – rosyjski hokeista.
Jego brat Aleksandr (ur. 1982) także został hokeistą. Do 2012 występowali razem z nim w Spartaku.
Kariera klubowa.
Wychowanek Chimika Woskriesiensk. Od sierpnia 2010 ponownie zawodnik Spartaka Moskwa. Od stycznia 2014 zawodnik Mietałłurga Magnitogorsk. W maju 2014 pierwotnie powrócił do Spartaka, po czym został ponownie zawodnikiem Mietałłurga. Od maja 2015 zawodnik CSKA Moskwa. Od czerwca 2016 zawodnik Awangardu Omsk. W październiku 2017 trafił do HK Soczi, a wkrótce potem przeszedł do Saławatu Jułajew Ufa. W październiku 2018 został zawodnikiem Siewierstali Czerepowiec, podpisując roczny kontrakt. W listopadzie 2018 został zwolniony. W czerwcu 2019 powrócił do Spartaka, gdzie w kwietniu 2020 przedłużył kontrakt. W lipcu został zawodnikiem macierzystego Chimika Woskriesiensk.

</doc>
<doc id="836490" url="https://pl.wikipedia.org/wiki?curid=836490" title="Wörth (powiat Erding)">
Wörth (powiat Erding)

Wörth – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, siedziba wspólnoty administracyjnej Hörlkofen. Leży około 7 km na południe od Erdinga, nad rzeką Sempt, przy linii kolejowej Monachium – Erding.
Dzielnice.
W skład gminy wchodzą następujące dzielnice:
Polityka.
Wójtem gminy jest Rudolf Borgo z SPD, rada gminy składa się z osób.
Oświata.
W gminie znajdują się dwa przedszkola (150 miejsc) oraz szkoła (294 uczniów).

</doc>
<doc id="836491" url="https://pl.wikipedia.org/wiki?curid=836491" title="Bacówka PTTK na Maciejowej">
Bacówka PTTK na Maciejowej

Bacówka PTTK na Maciejowej – schronisko turystyczne PTTK w Gorcach. Położone jest na polanie Przysłop, na grzbiecie odchodzącym od Turbacza do Rabki. Nazwa schroniska jest myląca, znajduje się ono bowiem około 1 km na południowy wschód od szczytu Maciejowej (815 m n.p.m.), na wysokości 852 m n.p.m.
Opis schroniska.
Jest to schronisko turystyki kwalifikowanej, przeznaczone do obsługi turystów indywidualnych. Wybudowane zostało w 1977 według projektu S. Karpiela. Wnętrze schroniska ma oryginalny wystrój; ściany pokryte są rzeźbami wykonanymi przez absolwentów Liceum Sztuk Plastycznych im. A. Kenara z Zakopanego, również pozostałe detale wykończenia i sprzęt (krzesła, osłony grzejników i inne) są stylowe. Obiekt należał do "Klubu Bacówkarza".
Schronisko stanowi bazę dla uprawiania górskiej turystyki pieszej, rowerowej i narciarskiej. Posiada miejsca noclegowe, bufet z ciepłymi posiłkami. Organizuje spotkania literackie, okolicznościowe imprezy, obozy i sylwestra.
Otoczenie schroniska.
Zimą w pobliżu funkcjonowały dwa wyciągi narciarskie – Maciejowa I i Maciejowa II. Niedaleko bacówki znajduje się granica Gorczańskiego Parku Narodowego. Ze schroniska szeroka panorama widokowa od szczytu Wierchowej po Babią Górę. W dalszej perspektywie (przy dobrej pogodzie) widoczny jest łańcuch Tatr oraz słowackie góry Wielki Chocz i Mała Fatra.
Szlaki turystyki pieszej.
Do bacówki prowadzą również liczne szlaki rowerowe.

</doc>
<doc id="836494" url="https://pl.wikipedia.org/wiki?curid=836494" title="Nadleśnictwo Konin">
Nadleśnictwo Konin

Nadleśnictwo Konin – jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu, której siedziba znajduje się w Koninie. Leży w całości na terenie województwa wielkopolskiego w powiatach konińskim i słupeckim. Powierzchnia nadleśnictwa wynosi 14 188,94 ha.

</doc>
<doc id="836495" url="https://pl.wikipedia.org/wiki?curid=836495" title="F-I">
F-I

F-I (F-1, Otwórz mi) – jeden z pierwszych utworów zespołu Voo Voo. Pierwotnie ukazał się on na płycie "Voo Voo". Był ponownie rejestrowany w wersjach zarówno koncertowych ("Koncert", "Ani to wywiad, ani koncert") jak i studyjnych (na "Flota zjednoczonych sił" z Lechem Janerką czy na "21" z Orkiestrą Aukso i w aranżacji Mateusza Pospieszalskiego). Piosenka w wersji z "21" wydana została jako singel przeznaczony do promocji radiowej.
Kompozytorem i autorem tekstu jest Wojciech Waglewski a utwór w całości powstał w tym samym dniu w którym został zarejestrowany na płycie "Voo Voo".
Utwór ten był wielokrotnie wykonywany w duecie Wojciech Waglewski – Lech Janerka przy czym narracja w poszczególnych zwrotkach prowadzona była w sposób odmienny:
co według wielu obserwatorów było wyrazem wieloletniej nie tylko muzycznej przyjaźni obu artystów. Dla wielu fanów jednak przesłaniem utworu jest dialog z Bogiem.

</doc>
<doc id="836496" url="https://pl.wikipedia.org/wiki?curid=836496" title="Drew Sidora">
Drew Sidora

Drew Sidora (właśc. "Drew Sidora Jordan") – amerykańska aktorka i piosenkarka ur. 1 maja 1985 w Chicago, Illinois, USA.

</doc>
<doc id="836497" url="https://pl.wikipedia.org/wiki?curid=836497" title="Oberding">
Oberding

Oberding – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, siedziba wspólnoty administracyjnej Oberding. Leży około 5 km na północny zachód od Erdinga.
Komunikacja.
Na terenie gminy zlokalizowany jest otwarty w 1992 port lotniczy Monachium. Jest obecnie drugim co do wielkości portem lotniczym w kraju, obsługuje się tutaj 30,7 mln pasażerów.
Dzielnice.
W skład gminy wchodzą następujące dzielnice: 
Polityka.
Wójtem gminy jest Helmut Lackner, rada gminy składa się z 20 osób.
Oświata.
W gminie znajdują się 4 przedszkola oraz szkoła podstawowa z częścią Hauptschule (20 nauczycieli, 330 uczniów).

</doc>
<doc id="836498" url="https://pl.wikipedia.org/wiki?curid=836498" title="Nadleśnictwo Koło">
Nadleśnictwo Koło

Nadleśnictwo Koło – jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu, której siedziba znajduje się w Gaju (gmina Izbica Kujawska).
Powierzchnia nadleśnictwa wynosi 11 453, 45 ha (w tym powierzchnia leśna 11 015,74 ha). Zasięgiem obejmuje teren powiatu kolskiego (województwo wielkopolskie), gminy Izbica Kujawska (województwo kujawsko-pomorskie) oraz gminy Grabów i Świnice Warckie (województwo łódzkie). Na terenie nadleśnictwa znajduje się m.in. Las Rzuchowski.

</doc>
<doc id="836501" url="https://pl.wikipedia.org/wiki?curid=836501" title="Borjana Krišto">
Borjana Krišto

Borjana Krišto (ur. 13 sierpnia 1961 w Livnie) – polityk bośniacka, prezydent Federacji Bośni i Hercegowiny od 21 lutego 2007 do 17 marca 2011, premier Bośni i Hercegowiny od 25 stycznia 2023.
Krišto w 1983 ukończyła prawo na Uniwersytecie w Banja Luce. W wyborach w 2002 została wybrana do izby niższej parlamentu Federacji BiH. W latach 2003–2007 zajmowała stanowisko ministra sprawiedliwości w rządzie Ahmeta Hadžipašicia.

</doc>
<doc id="836502" url="https://pl.wikipedia.org/wiki?curid=836502" title="Eitting (Bawaria)">
Eitting (Bawaria)

Eitting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, wchodzi w skład wspólnoty administracyjnej Oberding. Leży około 5 km na północ od Erdinga.
Polityka.
Wójtem gminy jest Georg Wiester, rada gminy składa się z osób.

</doc>
<doc id="836504" url="https://pl.wikipedia.org/wiki?curid=836504" title="HMS Barham (1914)">
HMS Barham (1914)

HMS Barham – brytyjski pancernik typu "Queen Elizabeth" służący w Royal Navy, nazwanym od admirała Charlesa Middletona 1. barona Barham. Okręt został zbudowany w stoczni John Brown w Clydebank, Szkocja i zwodowany w 1914 roku.
Koszt budowy wyniósł 2.408.000 funtów.
Służba.
W czasie I wojny światowej, w listopadzie 1915 pancernik wszedł w skład 5. Eskadry Okrętów Liniowych (ang. "5th Battle Squadron") Grand Fleet. 3 grudnia zderzył się ze swoim bliźniaczym okrętem „Warspite”, który uderzył w rufę „Barhama”, powodując niewielkie uszkodzenia. W maju 1916 roku "Barham" został okrętem flagowym admirała Hugh Evana-Thomasa – dowódcy 5. Eskadry Okrętów Liniowych, czasowo przydzielonego do Floty Krążowników Liniowych admirała Davida Beatty’ego w czasie bitwy jutlandzkiej. W czasie tej bitwy 1 lipca 1916 pancernik otrzymał sześć trafień pociskami dużego kalibru niemieckich krążowników liniowych, które nie wywołały dużych uszkodzeń, w tym cztery trafienia przez „Derfflinger”. Zginęło na nim 26 marynarzy, a 37 zostało rannych. Sam wystrzelił 337 pocisków (najwięcej spośród pancerników eskadry), uzyskując przynajmniej 7 trafień na niemieckich krążownikach liniowych i pancernikach, do których prowadził ogień wspólnie z „Valiantem”. Uszkodzenia usunięto do 4 lipca 1916. Do końca wojny „Barham” uczestniczył w akcjach floty, bez kontaktu już z nieprzyjacielem.
W okresie międzywojennym służył na przemian we Flocie Atlantyckiej i Śródziemnomorskiej. Podczas strajku generalnego w 1926 roku „Barham” i „Ramillies” wypłynęły na rzekę Mersey, aby wyładować żywność.
W 1931 roku rozpoczęto trzyletnią modernizację, w toku której m.in. dodano „bąble przeciwtorpedowe”, zamieniono dwa kominy na jeden szeroki, wzmocniono uzbrojenie przeciwlotnicze i opancerzenie poziome i dodano katapultę dla wodnosamolotu na trzeciej wieży (X). Został mniej przerobiony niż jego okręty siostrzane w okresie międzywojennym. 
W czasie II wojny światowej operował na Atlantyku i Morzu Śródziemnym. Po wybuchu wojny został przeniesiony z Floty Śródziemnomorskiej w skład Home Fleet. 12 grudnia 1939 w nocy staranował w kolizji i zatopił niszczyciel „HMS „Duchess””. 28 grudnia 1939 został uszkodzony jedną torpedą w lewą burtę między wieżami dziobowymi przez niemiecki okręt podwodny U-30, na północ od Wysp Brytyjskich. Zginęło przy tym 4 marynarzy, remont trwał do końca kwietnia 1940.
We wrześniu 1940 roku wziął udział w operacji "Menace" – brytyjskim ataku morskim na Dakar, który poprzedzał lądowanie sił Wolnych Francuzów. 24 września został lekko uszkodzony przez 2 pociski baterii nadbrzeżnych. 25 września „Barham” walczył ze stojącym w porcie francuskim pancernikiem „Richelieu”, trafiając go jednym pociskiem. Bliskim wybuchem pocisku „Richelieu” kal. 380 mm został uszkodzony „bąbel” przeciwtorpedowy na burcie. Francuski okręt podwodny „Bévéziers” uszkodził tego samego dnia pancernik „Resolution” i operacja "Menace" została przerwana, po czym „Barham” doholował uszkodzony pancernik do Freetown. Następnie „Barham” dołączył do Force H w Gibraltarze i brał udział w kilku konwojach na Maltę.
Pod koniec 1940 roku pancernik dołączył do Brytyjskiej Floty Śródziemnomorskiej, biorąc w jej składzie udział w bitwie u przylądka Matapan w marcu 1941 roku. W maju otrzymał trafienie bombą w pobliżu Krety.
Zatopienie.
25 listopada 1941 roku „Barham”, płynący w celu ochraniania ataku na włoskie konwoje razem z pancernikami HMS „Queen Elizabeth” i „Valiant” w eskorcie ośmiu niszczycieli, został trafiony o godz. 16:25 trzema torpedami z niemieckiego U-Boota U-331, którego dowódcą był porucznik marynarki (niem. "Oberleutnant zur See") Hans-Dietrich von Tiesenhausen. Torpedy zostały wystrzelone z odległości mniejszej niż 700 metrów, przez co pancernik nie miał czasu na wykonanie uniku. Torpedy trafiły tak blisko siebie, że wyrzuciły jedną masywną kolumnę wody. Po trafieniu okręt w ciągu kilku minut przewrócił się na lewą burtę, po czym został rozsadzony wybuchem w części rufowej. Komisja później ustaliła, że wybuchły magazyny amunicyjne wież rufowych artylerii głównej, być może od pożaru składowanej obok amunicji przeciwlotniczej. Okręt szybko zatonął wraz z dwiema trzecimi łącznej liczby członków załogi. Zginęły 862 osoby (łącznie ze zmarłymi później z ran), w tym dowódca kdr Geoffrey C. Cooke, a niszczyciele „Hotspur”, „Nizam”, „Jervis” i „Jackal” uratowały 495 osób, w tym 27 oficerów. Zatonięcie okrętu zostało sfilmowane przez korespondenta wojennego Johna Turnera z pokładu pancernika „Valiant”.
Po zatopieniu.
Admiralicja brytyjska została natychmiast poinformowana o zatopieniu. Jednak kilka godzin później stwierdzono, że niemieckie wysokie dowództwo nie dowiedziało się, że „Barham” został zatopiony. Zdając sobie sprawę z możliwości wprowadzenia w błąd Niemców i aby nie obniżać morale Brytyjczyków, Admiralicja cenzurowała wszystkie wiadomości o zatopieniu pancernika i utracie 861 brytyjskich marynarzy. Bezpośrednio po ataku U-Boot zszedł pod wodą (na rekordowo dużą dla okrętów tego okresu głębokość 265 m) i nie obserwował skutków ataku, chociaż po wybuchach jego dowódca uznał, że przynajmniej uszkodził pancernik.
Po upływie kilku tygodni War Office zdecydowało o poinformowaniu krewnych zmarłych na pancerniku, ale w każdym wypadku proszono o zachowanie tego faktu w tajemnicy. Listy informujące zawierały ostrzeżenie, aby nie rozmawiać o utracie okrętu z nikim poza najbliższą rodziną, stwierdzając że "„jest bardzo ważne, aby informacja o zdarzeniu, które doprowadziło do śmierci pani męża, nie dotarła do nieprzyjaciela, zanim nie zostanie to ogłoszone oficjalnie”" (ang. "most essential that information of the event which led to the loss of your husband's life should not find its way to the enemy until such time as it is announced officially"). Pod koniec stycznia 1942 roku Niemcy zdali sobie sprawę, że pancernik został zatopiony. Brytyjska admiralicja poinformowała prasę 27 stycznia 1942 roku i wyjaśniła wstrzymanie informacji. Dowódca U-331 został w następstwie tego odznaczony Krzyżem Rycerskim.

</doc>
<doc id="836505" url="https://pl.wikipedia.org/wiki?curid=836505" title="Nadleśnictwo Gniezno">
Nadleśnictwo Gniezno

Nadleśnictwo Gniezno - jednostka organizacyjna Lasów Państwowych podległa Regionalnej Dyrekcji Lasów Państwowych w Poznaniu. Jedno z 25 nadleśnictw w dyrekcji poznańskiej, położone w województwie wielkopolskim w powiecie gnieźnieńskim i powiecie słupeckim, w zasięgu działalności 13 gmin. Siedzibą nadleśnictwa jest Gniezno. Lesistość Nadleśnictwa wynosi 12,9%.
Nadleśnictwo podzielone jest na 2 obręby: Popowo Podleśne, Skorzęcin w ich skład wchodzi 12 leśnictw: Brody, Dolina, Hutka, Kowalewko, Las Miejski, Nowaszyce, Piłka, Skorzęcin, Smolniki, Stary Dwór, Wólka, Zakrzewo. W ramach nadleśnictwa działa Szkółka Leśna "Powidz".
Powierzchnia nadleśnictwa wynosi 19 634 ha (w tym powierzchnia leśna 18 463 ha).

</doc>
<doc id="836507" url="https://pl.wikipedia.org/wiki?curid=836507" title="Zakaz (antropologia)">
Zakaz (antropologia)

Zakaz - kulturowy znak mówiący o tym, by czegoś nie robić. Zakazy często łączą się z tabu i występują bezapelacyjnie w każdym środowisku. Złamanie zakazu skutkuje w większości karą.
Rodzaje zakazów.
Odnoszące się do obiektu.
Można wyróżnić kilka rodzajów zakazów, ze względu na obiekt którego dotyczą.
W każdej kulturze występują dwa pierwsze typy zakazów.
Odnoszące się do ich źródła.
Można też zakazy podzielić ze względu na ich źródło:
Zakazy w kulturach.
Małe społeczności.
George Silberbauer uważa, że moralność małych społeczeństw jest z góry nastawiona na stronę praktyczną, albowiem każdy człowiek ma tam do odegrania dużo większą rolę, aniżeli w większych.. Zakazy są w owych społecznościach więc środkiem wymuszającym posłuszeństwo i - co dziwi większość osób - nie pochodzą one w dużej mierze z religii. Zakamuflowane są w różnego rodzaju przypowieściach, legendach, przysłowiach lub zagadkach. Nie są sprecyzowane jasno. Ma to swoje głębokie źródło. Mianowicie społeczeństwo cały czas się przenika, koligaci i niemożliwym jest sprecyzowanie wszystkich zakazów w kilku czy nawet kilkudziesięciu punktach, bo te relacje są zbyt złożone. Za przykład można tu podać aforyzm "Murao ndisze" (Prawo rządzi), którym posługuje się plemię Tswana z Botswany. Na jednym poziomie oznacza po prostu tyle, że nie można robić nic wbrew tradycji. Na głębszym jednak chroni przed tyranią i własnymi destrukcyjnymi zapędami.
Inny przykład jakim można się posłużyć by pokazać praktyczną stronę zakazów w małych społecznościach to podać różnicę dwóch plemion w traktowaniu kazirodztwa. Plemię Szona z Zimbabwe jest mu zdecydowanie przeciwne, zaś plemię Tswana popiera. Różnica bierze się stąd, że w Szona kuzyni i kuzynki traktowani są jak bracia i siostry, zaś w Tswana rodzice znają się bardzo dobrze, więc poufnie mogą zadecydować o małżeństwie, na podstawie wywiadu. Przykład ten obrazuje, że zakazy w małych społecznościach zależne są od relacji i ściśle powiązane ze stroną praktyczną. 
Niesubordynacja.
Odstępstwo od normy w małych społecznościach również nastawione jest w ogromnej mierze na praktykę. Często broni się przed karą osób z rodziny (obcych dużo rzadziej), uznając przed osobami obcymi za niepoczytalnych, więc nie mogących odpowiadać normalnie. 
Niekiedy - w przypadku zbrodni - dochodzi do całkowitego zignorowania obecności winnego, tak by ten w końcu odszedł i poszukał sobie nowego plemienia.
Większe społeczności.
Im większe społeczeństwo, tym proporcjonalnie poszczególny człowiek mniej uzależniony jest od ogółu. Zakazy stają się tutaj w autoteliczne, czyli będące zakazami w mniemaniu społeczeństwa samymi w sobie, działającymi na zasadzie "bo tak trzeba". Im większe społeczeństwo też, tym zwiększa się szansa na zagrożenia, z powodu źle użytkowanych wytworów myśli technologicznej. Stąd i zakazy są dużo bardziej przejrzyste, bo mogą zostać użyte uniwersalnie. 
Niesubordynacja.
Wszystkie duże społeczeństwa wykształciły sobie system kar za nieposłuszeństwo.
Najczęstsze zakazy religii.
Katolicyzm.
Czyny zabraniane przez Kościół Katolicki to (między innymi):
Inne wyznania chrześcijańskie częściowo przyjmują lub odrzucają powyższe zakazy często określając własne np. mennonityzm zakazuje:
Judaizm.
Halacha została podzielona przez Talmud na 365 zakazów (i 248 nakazów), szczegółowo regulujących życie ortodoksyjnych Żydów w taki sposób, że trudno odróżnić życie świeckie od religijnego, albowiem te dwie strefy bardzo się łączą. Za przykład można podać zakaz żydowskich próśb o przeniesienie jakiegoś przedmiotu przez nie-Żyda, albo zakaz wyciskania lub wysysania owoców
Islam.
W islamie zakazane jest m.in. spożywanie alkoholu, uprawiania hazardu, jedzenie mięsa wieprzowego oraz wszelkie wróżbiarstwo.
Buddyzm.
Trudność w wymienieniu zakazów buddyzmu polega na tym, iż szkół jest tutaj bardzo dużo i każda czymś się od siebie różni. 
Buddyzm opiera się na idei karmy, czyli - można rzec - współczynnikowi dobrych i złych czynów. Te złe zostały zebrane w zespół Dziesięciu złych uczynków.

</doc>
<doc id="836508" url="https://pl.wikipedia.org/wiki?curid=836508" title="SP RP">
SP RP



</doc>
<doc id="836516" url="https://pl.wikipedia.org/wiki?curid=836516" title="Latin Boys Go to Hell">
Latin Boys Go to Hell

Latin Boys Go to Hell – amerykańska kryminalna komedia romantyczna w reżyserii Ela'ego Troyano z 1997 r. nakręcona na podstawie na podstawie powieści Andre Salasa.

</doc>
<doc id="836517" url="https://pl.wikipedia.org/wiki?curid=836517" title="Andrej Jerman">
Andrej Jerman

Andrej Jerman (ur. 30 września 1978 w Tržiču) – słoweński narciarz alpejski, wicemistrz świata juniorów.
Kariera.
Po raz pierwszy na arenie międzynarodowej pojawił się w 1995 roku, startując na olimpijskim festiwalu młodzieży Europy w Andorze. Był tam między innymi trzeci w gigancie. Na rozgrywanych trzy lata później mistrzostwach świata juniorów w Megève wywalczył srebrny medal w supergigancie.
W zawodach Pucharu Świata zadebiutował 12 grudnia 1998 roku w Val d’Isère, zajmując 57. miejsce w zjeździe. Pierwsze pucharowe punkty wywalczył 13 stycznia 2002 roku w Wengen, gdzie zajął 8. miejsce w kombinacji. Na podium zawodów PŚ po raz pierwszy stanął 23 lutego 2007 roku w Garmisch-Partenkirchen, wygrywając rywalizację w gigancie. W zawodach tych wyprzedził Austriaka Hansa Gruggera i Erika Guaya z Kanady. W kolejnych startach jeszcze trzy razy stawał na podium: 24 lutego 2007 roku w Garmisch-Partenkirchen był drugi w zjeździe, 26 stycznia 2008 roku w Chamonix był trzeci w tej konkurencji, a 29 grudnia 2009 roku w Bormio ponownie triumfował w zjeździe. Najlepsze wyniki osiągnął w sezonie 2007/2008, kiedy zajął 16. miejsce w klasyfikacji generalnej.
W 2002 roku wystąpił na igrzyskach olimpijskich w Salt Lake City, gdzie zajął 21. miejsce w supergigancie i 28. miejsce w zjeździe. Na rozgrywanych cztery lata później igrzyskach w Turynie zajął między innymi 19. miejsce w kombinacji. Brał też udział w igrzyskach olimpijskich w Vancouver w 2010 roku, plasując się pod koniec trzeciej dziesiątki. Był też między innymi dwunasty w superkombinacji podczas mistrzostw świata w Val d’Isère w 2009 roku.
W 2014 roku zakończył karierę.

</doc>
<doc id="836518" url="https://pl.wikipedia.org/wiki?curid=836518" title="Neuching">
Neuching

Neuching – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, siedziba wspólnoty administracyjnej Oberneuching. Leży około 7 km na południowy zachód od Erdinga, przy linii kolejowej Monachium – Erding.
Dzielnice.
W skład gminy wchodzą dwie dzielnice:
Polityka.
Wójtem gminy jest Hans Peis, rada gminy składa się 14 z osób.
Oświata.
W gminie znajduje się przedszkole oraz szkoła podstawowa.

</doc>
<doc id="836521" url="https://pl.wikipedia.org/wiki?curid=836521" title="Fala meksykańska">
Fala meksykańska



</doc>
<doc id="836523" url="https://pl.wikipedia.org/wiki?curid=836523" title="Kamień Mały (województwo mazowieckie)">
Kamień Mały (województwo mazowieckie)

Kamień Mały – część wsi Kamień Duży w Polsce, położona w województwie mazowieckim, w powiecie przysuskim, w gminie Wieniawa.
W latach 1975–1998 Kamień Mały administracyjnie należał do województwa radomskiego.

</doc>
<doc id="836524" url="https://pl.wikipedia.org/wiki?curid=836524" title="Wydział Nauk Ekonomicznych i Zarządzania Uniwersytetu Szczecińskiego">
Wydział Nauk Ekonomicznych i Zarządzania Uniwersytetu Szczecińskiego

Wydział Nauk Ekonomicznych i Zarządzania Uniwersytetu Szczecińskiego (WNEiZ US) – dawny wydział Uniwersytetu Szczecińskiego. Była to najstarsza polska uczelnia ekonomiczna na Pomorzu Zachodnim. Kształciła studentów w systemie stacjonarnym i niestacjonarnym na kierunkach: informatyka i ekonometria, informatyka gospodarcza, ekonomia, finanse i rachunkowość, zarządzanie, zarządzanie i inżynieria produkcji.
Historia.
W murach Wydziału mieściła się pierwsza polska uczelnia na Pomorzu Zachodnim. 14 października 1946 swoją działalność zainaugurowała pierwsza w dziejach Pomorza Zachodniego Wyższa Uczelnia jako filia Akademii Handlowej w Poznaniu. Pierwszym rektorem nowo powstałej uczelni został przedstawiciel prawa międzynarodowego prof. dr h.c. Leon Babiński.
W 1950 r. szkoła została upaństwowiona i przemianowana na Wyższą Szkołę Ekonomiczną, z siedzibą w Szczecinie. W 1955 włączono WSE jako Wydział Inżynieryjno-Ekonomiczny Transportu do nowo powstałej Politechniki Szczecińskiej. W 1985 r. powstał Uniwersytet Szczeciński z wydziałem ekonomicznym, a 12 lat później (w 1997) zmieniono jego nazwę na "Wydział Nauk Ekonomicznych i Zarządzania". 1 października 2019 r. Wydział Nauk Ekonomicznych i Zarządzania połączono z Wydziałem Zarządzania i Ekonomiki Usług w nowy wydział Ekonomii, Finansów i Zarządzania.
Wydział Nauk Ekonomicznych i Zarządzania wypromował ponad 30 tysięcy magistrów ekonomii, nadał ponad 400 stopni doktora nauk ekonomicznych i ponad 70 stopni doktora habilitowanego.
Wydział posiadał uprawnienia do nadawania stopnia doktora i doktora habilitowanego w dziedzinie nauk ekonomicznych – dyscyplina naukowa ekonomia – oraz stopnia doktora w dziedzinie nauk ekonomicznych – dyscyplina naukowa nauki o zarządzaniu.

</doc>
<doc id="836525" url="https://pl.wikipedia.org/wiki?curid=836525" title="Ottenhofen (Bawaria)">
Ottenhofen (Bawaria)

Ottenhofen – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Monachium, w powiecie Erding, wchodzi w skład wspólnoty administracyjnej Oberneuching. Leży około 10 km na południe od Erdinga, nad rzeką Sempt, przy liniach kolejowych Monachium – Erding oraz Monachium - Wels.
Dzielnice.
W skład gminy wchodzą cztery dzielnice: 
Polityka.
Wójtem gminy jest Ernst Egner z CSU, rada gminy składa się z 12 osób.
Oświata.
W gminie znajduje się przedszkole (50 miejsc) oraz szkoła podstawowa (4 nauczycieli, 93 uczniów).

</doc>
<doc id="836526" url="https://pl.wikipedia.org/wiki?curid=836526" title="XI Liceum Ogólnokształcące im. Jadwigi i Wacława Zembrzuskich w Poznaniu">
XI Liceum Ogólnokształcące im. Jadwigi i Wacława Zembrzuskich w Poznaniu

XI Liceum Ogólnokształcące im. Jadwigi i Wacława Zembrzuskich w Poznaniu (zwane także Jedenastką). Liceum obejmuje profile: biologiczno-chemiczne, lingwistyczne, humanistyczne, matematyczne z elementami ekonomii i statystyki oraz profil edukacji europejskiej. Siedziba Rady Osiedla Grunwald Południe.
Historia.
XI Liceum Ogólnokształcące rozpoczęło działalność 1 września 1964 roku jako szkoła żeńska. W roku szkolnym 1967/68 otrzymało gmach przy ulicy Ściegiennego na Raszynie, wybudowany w ramach programu „Tysiąc szkół na Tysiąclecie” i wówczas przyjęło w swe progi także chłopców.
Do 1991 roku szkoła nosiła imię działacza komunistycznego i premiera Bułgarii Georgiego Dymitrowa. Od 1991 roku patronują szkole dwie niezwykłe postaci Jadwiga i Wacław Zembrzuscy, poznańscy nauczyciele, społecznicy rozumiejący potrzebę nauki, którzy stali się wzorami osobowymi współczesnej młodzieży. Ich droga życiowa znaczona piętnem wojny i okupacji wypełniona była działalnością oświatową. Życzliwość, pracowitość i prawość charakterów zadecydowały, że uczczono ich pamięć nadając ich imię XI LO.
Od września 1991 roku dyrektorem XI Liceum Ogólnokształcącego jest jej absolwent mgr Karol Lehmann. „Jedenastka” – bo tak zwą potocznie tę szkołę, kształci rokrocznie ponad 800 uczniów w 25 klasach z językami: angielskim, niemieckim, hiszpańskim i rosyjskim. Chętni mogą rozwijać swoje zainteresowania w kołach języka niemieckiego, rosyjskiego, ekologicznym, psychologicznym, chemicznym, historycznym, matematycznym, fizycznym, teatralnym.
Szkolne Koło Sportowe (SKS) proponuje zajęcia w pięciu grupach:
Szkoła dysponuje salą gimnastyczną, salą do aerobiku i siłownią oraz boiskami.
W „Jedenastce” we wrześniu 2013 została utworzona klasa dwujęzyczna „Polska - Wschód” z językiem rosyjskim.
Nagrody.
W 1988 Rada Państwa Republiki Bułgarii uhonorowała szkołę Srebrnym Orderem Cyryla i Metodego. Medal odebrano w ambasadzie bułgarskiej w Warszawie wraz z dekretem podpisanym przez Todora Żiwkowa.

</doc>
<doc id="836528" url="https://pl.wikipedia.org/wiki?curid=836528" title="Sprycjan i Fantazjusz">
Sprycjan i Fantazjusz

Sprycjan i Fantazjusz (tytuł oryginału: "Spirou et Fantasio") – francusko-belgijska seria komiksowa stworzona w 1938 przez Roberta Veltera na potrzeby czasopisma "Le Journal de Spirou" i ukazująca się do dziś zarówno na łamach czasopism, jak i w formie indywidualnych tomów nakładem wydawnictwa Dupuis. Po Velterze pracę nad komiksem kontynuowało wielu artystów. 
Na polskim rynku seria zadebiutowała w 1998, gdy 39. tom serii, "Sprycjan i Fantazjusz w Nowym Jorku", opublikował w odcinkach miesięcznik "Świat Komiksu" wydawany przez Egmont Polska. W 2016 serię zaczęła wydawać po polsku oficyna Taurus Media w pojedynczych albumach i niechronologicznie począwszy od tomu "Australijska przygoda". 
Adaptacje.
Na podstawie komiksu w latach 1993–1995 powstał serial animowany "Sprycjan i Fantazjo", który doczekał się dwóch serii, oraz seria komiksowa Mały Sprytek, opowiadająca o dzieciństwie Sprycjana i Fantazjusza.

</doc>
<doc id="836532" url="https://pl.wikipedia.org/wiki?curid=836532" title="Mecz Gwiazd">
Mecz Gwiazd



</doc>
<doc id="836535" url="https://pl.wikipedia.org/wiki?curid=836535" title="Chicago Cubs">
Chicago Cubs

Chicago Cubs – amerykańska drużyna baseballowa grająca w centralnej dywizji National League. Ma siedzibę w Chicago w stanie Illinois. Trzykrotny zwycięzca w World Series. Cubs są określani przez fanów i media jako "The North Siders", ponieważ stadion Wrigley Field mieści się w północnej części miasta Chicago; inny przydomek zespołu to "The Cubbies".
Historia.
Klub powstał w 1870 roku jako Chicago White Stockings. W 1876 wstąpił w szeregi nowo powstałej National League jako jeden z ośmiu zespołów. W latach 1880–1882 White Stockings zdobywali mistrzostwo ligi, zaś w 1885 i 1886 uzyskiwali awans do World Series, w których mierzyły się mistrz National League i American Association; w pierwszych z nich White Stockings zremisowali z St. Louis Browns 3–3–1, w kolejnych ulegli tej samej drużynie 2–4. W 1890 klub zmienił nazwę na Chicago Colts. 29 czerwca 1897 w meczu przeciwko Louisville Colonels, Colts zdobyli 36 runów co do dziś jest rekordem w Major League Baseball. Od 1898 do 1902 zespół występował pod nazwą Chicago Colts by ostatecznie w 1902 roku przyjąć przydomek Cubs.
W 1907 i 1908 zespół zdobywał mistrzowski tytuł, po pokonaniu w World Series dwukrotnie Detroit Tigers 4–0 i 4–1. Od momentu przystąpienia do National League zespół w roli gospodarza występował na kilku stadionach (23rd Street Grounds (1876–77), Lakefront Park (1878–1884), West Side Park (1885–1891), South Side Park (1891–1893), West Side Grounds (1893–1915). W kwietniu 1914 oddano do użytku nowy obiekt Weeghman Field, który w późniejszym okresie nosił nazwę Cubs Park (1920–1926); od 1926 znany jako Wrigley Field. Od 1910 do 1945 Cubs grali w World Series siedmiokrotnie, we wszystkich przegrywając. 18 maja 1947 w meczu przeciwko Brooklyn Dodgers zanotowano rekord frekwencji; spotkanie obejrzało 46 572 widzów. 
22 października 2016 Cubs, pokonując Los Angeles Dodgers w szóstym meczu NLCS, zdobyli pierwsze od 1945 roku mistrzostwo National League. 2 listopada 2016 Cubs wygrali siódme spotkanie po dziesięciu zmianach z Cleveland Indians i zdobyli pierwszy od 108 lat tytuł World Series.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.

</doc>
