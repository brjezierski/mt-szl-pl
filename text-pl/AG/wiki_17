<doc id="841724" url="https://pl.wikipedia.org/wiki?curid=841724" title="Kościół Chrystusa Króla w Biłgoraju">
Kościół Chrystusa Króla w Biłgoraju

Kościół pw. Chrystusa Króla – świątynia rzymskokatolicka w Biłgoraju.
Obiekt ten jest kościołem parafialnym dla parafii Chrystusa Króla w diecezji zamojsko-lubaczowskiej.
Położenie.
Kościół Chrystusa Króla znajduje się w zachodniej części Biłgoraja, w granicach administracyjnych osiedla Różnówka. Obiekt jest zlokalizowany na placu, którzy z trzech stron otaczają ulice Polna, Janusza Korczaka i Klonowa.
W sąsiedztwie kościoła, po przeciwnej stronie ulicy Janusza Korczaka, znajduje się dom parafialny z kancelarią i plebanią.
Historia.
Pierwszy kościół (1982-2018).
W latach 70. i 80. XX trwał proces szybkiej urbanizacji zachodniej części Biłgoraja. Katolicy, zamieszkujący obszar osiedla Różnówka, podjęli starania o budowę w okolicy obiektu sakralnego. Na początku lat 80. przy ulicy Polnej wybudowano kaplicę oraz salę katechetyczną. Konsekracja tych obiektów miała miejsce 28 listopada 1982. Stanowiły one punkt filialny parafii pw. Trójcy Świętej i Wniebowzięcia NMP, a w ich powstanie zaangażowany był m.in. ówczesny proboszcz tejże parafii, ks. Edmund Markiewicz.
Opisana wyżej kaplica z dniem 4 stycznia 1991 stała się kościołem parafialnym, siedzibą nowo erygowanej parafii pw. Chrystusa Króla w Biłgoraju. W październiku i listopadzie 2002 w kościele dokonano prac remontowych, które powiększyły jego powierzchnię do ok. 200m2, a w 2003 poświęcono i oddano do użytku dwa nowe dzwony.
Kościół ten był zbudowany na planie prostokąta. Niewielki obiekt wewnątrz reprezentował typ kościoła halowego. Jego sklepienie było pokryte boazerią. Na szczycie dwuspadowego dachu umieszczona była sygnaturka. We wnętrzu, którego rzut zachowywał kształt prostokątny, znajdował się ołtarz główny wraz z umieszczonymi obok niego ołtarzykami bocznymi. Wszystkie ołtarze były drewniane, a wewnętrzne ściany pokryte malowanym na biało tynkiem.
W sierpniu 2018 opisany wyżej kościół został rozebrany; związane było to z oddaniem do użytku nowej, obecnie istniejącej świątyni.
Nowy kościół (od 2006).
W latach 2004-2005 parafia zakupiła działki budowlane, które przylegały do nieruchomości zajętej przez istniejący kościół. W tym samym czasie przygotowywano projekt architektoniczny nowego kościoła, będącego główną świątynią dla dużego osiedla Różnówka. 23 września 2006 rozpoczęto prace budowlane. Nowy kościół zaczął powstawać obok obiektu użytkowanego dotychczas.
Do 2008 wybudowana została konstrukcja ścian, a w 2009 zakończyło się krycie dachu. W 2010 powstała wieża, na której zawieszono dzwony. W 2011 wykonano prace blacharskie i wstawiono okna świątyni. Dalszymi etapami były prace we wnętrzu kościoła: m.in. w latach 2014-2015 wykonano ocieplenie stropu i pokryto go boazerią, w 2015 wylano posadzki, a do 2017 układano na nich granitowe płyty. W 2018 pomalowano wewnętrzne ściany i wykonano oświetlenie świątyni.
Przy końcu 2018 prace były na etapie wykonywania ostatnich działań wykończeniowych. Jednocześnie trwały prace wykończeniowe przy plebanii, salach katechetycznych i przy innych obiektach towarzyszących.
Architektura.
Obiekt reprezentuje typ kościoła halowego. Zbudowany jest na planie krzyża łacińskiego: oś budynku leży na linii północ-południe, ołtarz główny wraz z prezbiterium znajduje się po stronie północnej, a wejście – główne drzwi – po stronie południowej. Za drzwiami głównymi znajduje się kruchta (przedsionek).
Południowa, czyli frontowa ściana świątyni, jest skierowana do ulicy Polnej i ma charakter asymetryczny. Po jej prawej stronie umieszczona jest jedyna kościelna wieża, pełniąca funkcję dzwonnicy. Nad głównymi drzwiami znajduje się duże, okrągłe okno (rozeta), a na jego tle na fasadzie budynku zamontowana jest kamienna rzeźba przedstawiająca Chrystusa Króla. Okna w ścianach bocznych świątyni mają formę wydłużonych pionowo prostokątów ze ściętymi górnymi narożnikami. Dach kryty jest blachą; oprócz głównej wieży kościół ma jedną sygnaturkę.
Sklepienie kościoła jest pokryte boazerią i podparte ośmioma kolumnami, ustawionymi w dwóch równoległych rzędach. Świątynia ma ołtarz główny oraz dwa małe ołtarze boczne. Jej wewnętrzne ściany pokrywa malowany na biało tynk, miejscami uzupełniony wstawkami z boazerii. Na chórze kościoła umieszczone są elektryczne organy. 

</doc>
<doc id="841725" url="https://pl.wikipedia.org/wiki?curid=841725" title="Circuit">
Circuit

Circuit ("Okrążenie") – amerykański dramat filmowy w reżyserii Dirka Shafera z 2001 r.

</doc>
<doc id="841727" url="https://pl.wikipedia.org/wiki?curid=841727" title="Okrążenie (film)">
Okrążenie (film)



</doc>
<doc id="841728" url="https://pl.wikipedia.org/wiki?curid=841728" title="Richard Tauwhare">
Richard Tauwhare

Richard Tauwhare (ur. 1 listopada 1959), gubernator Turks i Caicos, brytyjskiego terytorium zamorskiego na Oceanie Atlantyckim w Ameryce Środkowej, od 11 lipca 2005 do 16 lipca 2008. 
Tauwhare pochodzi z Woking w południowo-wschodniej Anglii. Ukończył historię na Uniwersytecie Cambridge, mówi w języku suahili. Przed wyznaczeniem go na urząd gubernatora przez królową Elżbietę II zajmował wiele stanowisk rządowych. Jest żonaty, ma trójkę dzieci.

</doc>
<doc id="841731" url="https://pl.wikipedia.org/wiki?curid=841731" title="COSAFA Cup 2000">
COSAFA Cup 2000

COSAFA Cup 2000 – odbył się w dniach od 5 marca do 27 sierpnia 2000 roku. W turnieju wystartowało 11 drużyn narodowych:
Zwycięzcą turnieju zostało Zimbabwe.
Finał.
ZWYCIĘZCA COSAFA CUP 2000
ZIMBABWE PIERWSZY TYTUŁ
Strzelcy.
W turnieju zdobyto 27 bramek. Oto ich zdobywcy:
4 gole: 
2 gole
1 gol 
Gole samobójcze: 
Żółte kartki.
Na turnieju arbitrzy pokazali 38 żółtych kartek. Oto ich „zdobywcy” (w kolejności od piłkarza, który dostał żółtą kartkę najwcześniej):
Czerwone kartki.
Na turnieju sędziowie rozdali 1 czerwoną kartkę:

</doc>
<doc id="841736" url="https://pl.wikipedia.org/wiki?curid=841736" title="Arkadiusz Urban">
Arkadiusz Urban

Arkadiusz Adam Urban (ur. 22 grudnia 1964 we Wrocławiu) – polski publicysta, polityk i biznesmen. Od 2021 prezes Krajowego Zasobu Nieruchomości.
Życiorys.
Jest absolwentem wydziału historii. Ukończył także studia MBA. Stypendysta londyńskiej Fundacji AK. Autor książek „Emigracyjny Dramat” (wyd. Bellona z przedmową Edwarda Raczyńskiego), „Wrzesień dzień po dniu” (wyd. Bellona, z przedmową gen. Klemensa Rudnickiego) i szeregu publikacji w prasie podziemnej, emigracyjnej i krajowej po 1989.
Od początku lat 80. zaangażowany w działalność opozycji demokratycznej. Był m.in. działaczem antykomunistycznych organizacji młodzieżowych, a następnie podziemnego Niezależnego Zrzeszenia Studentów i członkiem Komitetu Strajkowego na Uniwersytecie Wrocławskim w maju 1988. Publicysta i wydawca prasy podziemnej. Więzień polityczny IV–IX 1986 (wyszedł w gronie ostatnich zwalnianych na mocy tzw. „aktu łaski” zastosowanej wobec tych pozostałych nielicznych więźniów, których nie objęła amnestia 22 lipca – łącznie 225 osób). Współpracownik ostatniego Rządu RP na Uchodźstwie m.in. jako wiceprezes Skarbu Narodowego RP w Wielkiej Brytanii w 1989. Publicysta i redaktor londyńskiego „Dziennika Polskiego i Dziennika Żołnierza” oraz „Rzeczpospolitej” i „Orła Białego”.
Członek założyciel Zjednoczenia Chrześcijańsko-Narodowego w 1989. Był wieloletnim sekretarzem generalnym ZChN (w latach 1994–1999 i 2002–2006) oraz członkiem Zarządu Głównego i Rady Naczelnej tej partii. Był m.in. szefem zespołu informacyjnego Biura Bezpieczeństwa Narodowego przy prezydencie RP Lechu Wałęsie, szefem gabinetu ministra i szefem zespołu doradców ministra Rządowego Centrum Studiów Strategicznych Jerzego Kropiwnickiego. Z ramienia AWS był w latach 1998–2001 dyrektorem (burmistrzem) zarządu dzielnicy warszawskiej Pragi-Północ – w 2000 była to jedyna dzielnica Warszawy, w której AWS pod jego rządami wygrała wybory. W 2003 członek założyciel Chrześcijańskiego Ruchu Samorządowego, którego został wiceprezesem.
Związany z działalnością biznesową i doradczą. Był m.in. prezesem stacji telewizyjnej, wiceprzewodniczącym Rady Nadzorczej „Ruch” S.A., „Orbis Travel”, Przedsiębiorstwa Konserwacji Zabytków, KUKE SA i wiceprezesem Agencji Rozwoju Mazowsza S.A. oraz w branży developerskiej i konsultingowej. Od 2016 doradca w Kancelarii Prezesa Rady Ministrów.
Od czerwca 2009 Wielki Rycerz Rady Rycerzy Kolumba nr 14803 im. Kardynała Augusta Hlonda. Od maja 2010 sekretarz krajowy Rycerzy Kolumba w Polsce, a od grudnia 2010 do stycznia 2011 p.o delegata krajowego Rycerzy Kolumba. Współtwórca i współorganizator Zakonu Rycerzy Jana Pawła II. Od listopada 2011 prowincjał Prowincji Polskiej Zakonu Rycerzy Jana Pawła II.
W 2014 startował do sejmiku mazowieckiego z listy Mazowieckiej Wspólnoty Samorządowej, która nie uzyskała mandatów. 16 maja 2015 został prezesem nowo powołanego Stowarzyszenia Chrześcijańsko-Narodowego, odwołującego się do ideałów ZChN. W tym samym roku kandydował bez powodzenia do Sejmu z listy komitetu Kukiz’15. W listopadzie 2017, jako przedstawiciel ChRS, został wiceprezesem nowo powstałej partii Porozumienie. W lutym 2021 został zawieszony w prawach członka, a następnie usunięty z partii. W czerwcu tego samego roku, jako prezes ChRS, współtworzył Partię Republikańską i we wrześniu tego samego roku został jej wiceprezesem. W tym samym miesiącu premier Mateusz Morawiecki (wykonujący obowiązki ministra rozwoju, pracy i technologii) powołał go na zastępcę prezesa i pełniącego obowiązki prezesa Krajowego Zasobu Nieruchomości. W grudniu 2021 powołany, po przeprowadzonym konkursie, na stanowisko prezesa Krajowego Zasobu Nieruchomości.
Odznaczony Krzyżem Oficerskim Orderu Odrodzenia Polski (2020). W 2022 odznaczony Krzyżem Wolności i Solidarności.
Przypisy.
 

</doc>
<doc id="841738" url="https://pl.wikipedia.org/wiki?curid=841738" title="Eingana">
Eingana

Eingana – w mitologii plemienia Djauan, wężowa bogini-matka, utożsamiana z ziemią, jest twórczynią i matką wszelkiej wody, zwierząt, ludzi, a jednocześnie wężem-boginią śmierci. Żyje w Czasie snu. Na początku pozbawiona była pochwy, dlatego nie mogła urodzić nowego życia, które w niej rosło. Widząc męki Eingany, bóg Barraiya włócznią zrobił otwór blisko jej odbytu, by poród mógł się rozpocząć. Odtąd wszystko może się rodzić.
Eingana trzyma ścięgna życia, połączone z każdą żywą istotą; jeśli je puści, stworzenie na drugim końcu umiera. Aborygeni mówią, że gdyby zmarła sama Eingana, wszystko przestałoby istnieć.

</doc>
<doc id="841739" url="https://pl.wikipedia.org/wiki?curid=841739" title="Nachiczewań">
Nachiczewań



</doc>
<doc id="841742" url="https://pl.wikipedia.org/wiki?curid=841742" title="Barraiya">
Barraiya

Barraiya – w mitologii australijskich Aborygenów był bogiem, który zlitował się nad cierpieniem Eingany, która nie posiadając pochwy, nie mogła urodzić potomka. By mogło to nastąpić, przebił ją swoją włócznią.

</doc>
<doc id="841743" url="https://pl.wikipedia.org/wiki?curid=841743" title="Eingany">
Eingany



</doc>
<doc id="841747" url="https://pl.wikipedia.org/wiki?curid=841747" title="I liga urugwajska w piłce nożnej (1928)">
I liga urugwajska w piłce nożnej (1928)

Mistrzostwa Urugwaju w roku 1928 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Z ligi spadły trzy kluby, a awansował tylko jeden, wobec czego liga zmniejszyła się z 16 do 14 klubów.

</doc>
<doc id="841750" url="https://pl.wikipedia.org/wiki?curid=841750" title="Power pop">
Power pop

Power pop – gatunek muzyczny, wywodzący się z amerykańskiego i brytyjskiego popu i rocka lat sześćdziesiątych.
Charakteryzuje się chwytliwą melodyką i harmoniką (opracowaną wokalnie) oraz oszczędnymi aranżacjami.

</doc>
<doc id="841759" url="https://pl.wikipedia.org/wiki?curid=841759" title="W22">
W22



</doc>
<doc id="841761" url="https://pl.wikipedia.org/wiki?curid=841761" title="Troy Sanders">
Troy Sanders

Troy Jayson Sanders (ur. 8 września 1973) – basista i wokalista amerykańskiego zespołu sludge metalowego Mastodon z Atlanty. Jego szorstki głos i niskie growle wykazują podobieństwo do stylu śpiewania Dave'a Edwardsona z Neurosis oraz Kinga Buzzo z Melvins. Styl gry na gitarze basowej inspirowany jest według Sandersa twórczością Cliffa Burtona, Gene'a Simmonsa i Phila Lynotta z Thin Lizzy.
Troy Sanders zaczął grać na basie mając ok. 14 lat. Z początku używał instrumentu swojego brata Kyle'a, mimo że struny założone były dla leworęcznej osoby, podczas gdy Troy jest praworęczny. Po kilku miesiącach zdołał przekonać swojego ojca, by ten kupił mu nowy bas.
Muzyk ten używa gitar basowych Fendera (modele Deluxe Precision Bass i Deluxe Jazz Bass), Warwick Streamer Stage II oraz Yamaha BB2004. Wzmacniacze, z których korzysta basista Mastodona, zostały wyprodukowane przez firmy Mesa Boogie oraz Ampeg.
Od 2012 roku wraz z wokalistą Gregiem Puciato, gitarzystą Maxem Cavalerą i perkusistą Benem Kollerem występuje w supergrupie Killer Be Killed. Od 2016 roku współtworzy zespół Gone Is Gone, który utworzył wraz z perkusistą Tonym Hajjarem, także członkiem At the Drive-In, gitarzystą Troyem Van Leeuwenem członkiem Queens of the Stone Age oraz multiinstrumentalistą Mikiem Zarinem.

</doc>
<doc id="841765" url="https://pl.wikipedia.org/wiki?curid=841765" title="Zmienna niezależna">
Zmienna niezależna



</doc>
<doc id="841766" url="https://pl.wikipedia.org/wiki?curid=841766" title="Księstwo legnickie">
Księstwo legnickie

Księstwo legnickie (, ) – dawne księstwo śląskie ze stolicą w Legnicy, powstałe w okresie rozbicia dzielnicowego w Polsce, zlokalizowane w ówczesnej (i obecnej) południowo-zachodniej Polsce, istniejące w latach 1248–1675. Przez cały okres swego istnienia znajdowało się we władaniu książąt z dynastii Piastów.
Księstwo w różnych okresach znajdowało się w zachodniej i środkowej części Dolnego Śląska, wraz ze swą częścią wołowską obejmowało znaczną część terytorium plemienia Trzebowian, którego zresztą Legnica była naczelnym grodem.
Historia.
1248-1459.
Jego założycielem był Bolesław II Rogatka, syn Henryka II Pobożnego.
 Po tym jak rozgromił swoich wrogów w Bitwie pod Stolcem stał się on najpotężniejszym księciem w pd-zachodniej Polsce.
Po tajemniczej śmierci wrocławskiego księcia Henryka IV Prawego, większość Dolnego Śląska po zbrojnym zaborze ziem wrocławskich znalazła się pod rządami książąt legnickich.
W roku 1327, król czeski Jan, zdołał nakłonić Henryka VI Dobrego władającego wtedy Wrocławiem, syna Henryka V Otyłego do uczynienia dziedzicem księstwa wrocławskiego króla czeskiego, z zagwarantowaniem dożywocia i wydziedziczeniem Bolesława III radzącego na Legnicy i jego potomków.
W tej sytuacji legnicki brat Henryka Dobrego podjął na przełomie 1327 i 1328 próbę opanowania Wrocławia.
Książę legnicki korzystając z nieobecności Jana w Czechach wtargnął na ziemię brata, nie odniósł jednak sukcesu powstrzymany przez wrocławskie mury.
W 1329 na Śląsk przybył brat Bolesława Władysław; trzeci syn Henryka Otyłego; pozbawiony w 1312 należnego mu księstwa legnickiego. Na wieść o tym Jan Luksemburski nakłonił go do złożenia mu hołdu lennego i zrzeczenia się na rzecz korony czeskiej Legnicy (która teoretycznie mogła do niego należeć).
Fakt ten postawił w krytycznej sytuacji Bolesława III faktycznie przecież rządzącego księstwem. Nie mogąc sprostać potędze władcy czeskiego, dysponującego dodatkowo pretekstem do wojny (jako zadość uczynienie stratom swego wasala Henryka wrocławskiego), Książę Legnicy złożył 9 maja 1329 we Wrocławiu, hołd lenny.
Księstwo przez całe średniowiecze było obiektem walk o władzę przepychanek pomiędzy stronnictwami, walk o spadek jak np. w latach 1352–1359 doszło w księstwie do wojny domowej między Wacławem I a jego bratem Ludwikiem.
2 grudnia 1372 książę Ruprecht I syn Wacława zawarł młodszymi braćmi Wacławem II, Bolesławem IV i Henrykiem VIII układ o niedzieleniu księstwa przez okres dziesięciu lat. Porozumienie to było w następnych latach przedłużane i umożliwiło Rupertowi sprawowanie rzeczywistej władzy kosztem rodzeństwa (chociaż formalnie bracia byli jego współrządcami).
Rupert uczestniczył w polityce dynastycznej stryja Ludwika brzeskiego, zawierając w Pradze 21 maja 1379 układ z królem czeskim Wacławem IV o wzajemnym dziedziczeniu posiadłości przez wszystkich potomków Bolesława III Rozrzutnego.
W niesprzyjających okolicznościach politycznych 6 stycznia 1383 Rupert musiał wyrazić zgodę na rezygnację Legnicy z pretensji do księstw: wrocławskiego, świdnickiego i jaworskiego.
Gdy uwięziono króla Wacława IV na Śląsku zaczęły szerzyć się niepokój i anarchia. Jako najznaczniejsze księstwa Legnica i Brzeg wystawiły oddziały zbrojne które odegrały znaczną rolę w utrzymaniu porządku publicznego. Aby poskromić bandytów drogowych i rycerzy rabusiów z inicjatywy księstwa legnickiego, Brzeskiego i miast powołano Ogólnośląski Związek Obronny, na którego dowódcę 17 lipca 1402 we Wrocławiu wybrany został książę Rupert,
Problemem w sytuacji wewnętrznej księstwa za panowania Ruprechta była konieczność spłacenia olbrzymich odziedziczonych jeszcze po rozrzutnym dziadku Bolesławie III, a także po części ojcowskich długów. Młody książę, jako że był dobrym zarządcą wywiązywał się tego obowiązku, co jednak nie znaczy, że te wydatki nie były obciążeniem dla kasy państwowej.
1459-1618.
W roku 1459 w czasie rosnącej potęgi Macieja Korwina rozbuchany w swych ambicjach patrycjat miejski krótkotrwale zdetronizował książąt, jednak lud księstwa, a w szczególności lud stolicy wprowadził z powrotem księżnę Jadwigę na tron.
W drugiej połowie XV w. na tle szybko rozwijających się dysproporcji społecznych powodowanych bardzo szybkim rozwojem miast księstwa, zaczęła pojawiać się niechęć ludu do lepiej uposażonych mieszczan i rycerstwa.
Na taki podatny grunt padło ziarno buntu.
Na południu w lasach pogórza, jak i na północy za Kaczawą i Czarną w niedostępnych ostępach leśnych lub wśród bagien swoje siedziby urządzili rozbójnicy, ludzie biedni pozbawieni znaczenia.
Nie byli oni uciążliwi dla ludu a jedynie dla kupców, patrycjatu i szlachty. To właśnie rzutowało na postawę władzy wobec poczynań tej grupy niezadowolonych sięgających po argument siły w walce z rosnąca biedą wielu zwykłych poddanych.
W XVI wieku księstwo po raz kolejny przeżywało rozkwit, tym razem za panowania księcia Fryderyka II od którego rządów rozpoczęła się epoka nowożytna w księstwie.
Fryderyk II dbał o porządek i obronność miast, a także założył Uniwersytet w Legnicy.
W 1621 r. książę Jerzy Rudolf został mianowany Starostą Śląska
Księstwo wobec wojny trzydziestoletniej.
Rządzący w księstwie Jerzy Rudolf nie zezwalał na bytność walczących stron na obszarze księstwa.
Na początku lat 30. odmówił wejścia na ziemie piastowskie wojskom saskim dowodzonym przez gen. Arnima.
Około roku 1633 pod wpływem presji władca wydał zgodę na wejście do księstwa wojsk szwedzkich i habsburskich.
W maju 1634, na zachodnich przedpolach stolicy, przy trakcie do Chojnowa, w pobliżu Ulesia, między płaskowyżem nadkaczawskim a bagnami Czarnej rozegrała się bitwa pomiądy wojskami protestanckimi a katolickimi.
Wojna przyniosła dewastację miasta i straty w jego zabudowie, do takich przypadków zaliczyć można chociażby Kościół pw. Św. Mikołaja w Legnicy. Tak jak wiele zabudowań które wynikiem wojny mocno ucierpiały tak i wspomniana świątynia powstała w XIV wieku została zrujnowana do tego stopnia, że nie doczekała czasów współczesnych
Stacjonowanie i okupacja księstwa przez wrogie wojska, szczególnie szwedzkie, przyniosło wielkie straty, liczone w setkach tysięcy talarów. Ofiary ludzkie także należy liczyć w tysiącach.
Schyłek istnienia.
Ostatnim księciem był 15-letni nowator, absolwent Uniwersytetu we Frankfurcie nad Odrą Jerzy Wilhelm, lecz jego wielkie plany nie zostały zrealizowane. Zmarł wskutek przeziębienia, którego nabawił się na polowaniu. Zakończyło to egzystencję księstwa, gdyż księstwo stało się częścią domeny cesarskiej. O jego dalsze istnienie zabiegali baronowie legniccy, lecz ze względu na opór cesarza, z mizernym skutkiem.
Dzieje po 1675.
W latach 1705–1711 nastąpił szybki rozwój gospodarczy ziem księstwa. Zwiększyły się parametry produkcji rolnej co skutkowało zwiększono produktywnością rzemieślników. Prosperity w rolnictwie wpłynęło na rosnącą zamożność miast księstwa.
Miasta rozbudowywały się, przykładowo w Legnicy pojawiła se znaczna liczba domów na przedmieściach.
W luterańskich do tej pory miastach zaczęła dominować polityka habsburskiej kontrreformacji. W większych ośrodkach w związku z tym władza inwestowała duże środki w nowe katolickie kościoły i klasztory, miało to sprzyjać konwersjom mieszkańców księstwa na religię państwową.
Po zajęciu Śląska przez Królestwo Prus, księstwo przestało istnieć jako jednostka administracji państwowej.
Sztuka w Księstwie.
Romanizm.
Od samego początku istnienia księstwa, ziemie znajdujące się w pobliżu Legnicy brały udział w wymianie poglądów i idei tworzących sztukę i kulturę.
Już w XII wieku na terenie księstwa powstawały murowane budowle romańskie, jak np. kościół Mariacki w Legnicy.
W latach osiemdziesiątych książę dolnośląski Bolesław I Wysoki rozpoczął budowę zamku rezydencjonalnego w Legnicy, który w po ukończeniu stał się .
Gotyk.
Wraz z rozwojem znaczenia stolicy do państwa przybywało coraz więcej ludzi sztuki. Działalność ich sprawiła, że opisywane ziemie weszły z wolna w krąg tzw. sztuki śląskiej. Przykładem mogą być liczne budowle sakralne powstające we wszystkich zakątkach księstwa z najbardziej reprezentatywnymi, kościołem parafialnym w Chojnowie, kościołem Piotra i Pawła w Legnicy, wraz z rozebraną w XVI wieku kolegiatą legnicką.
W XV wieku do księstwa dotarł gotycki styl flamboyant i odcisnął pewne piętno na miejscowej sztuce.
do czasów dzisiejszych przetrwały relikty w postaci maswerków odnajdywanych na zamku legnickim i w postaci wystroju jednej z bocznych kaplic legnickiej katedry.
Renesans.
Z panowaniem Fryderyka Wielkiego łączy się przybycie do państwa stylu renesansowego, z tamtych czasów pochodził bogaty wystrój rzeźbiarski domów najznamienitszych mieszczan miast księstwa, a także portal bramy na zamku w Legnicy.
Kultura umysłowa księstwa legnickiego.
Wraz z rozwojem demograficznym, wzrastał także potencjał intelektualny. Mistrz Witelo, jego działalność jest przykładem jak duże znaczenie zaczęły odgrywać te ziemie w globalnej wymianie wiedzy i informacji już u początków istnienia państwa.
W późniejszych czasach wraz z rozwojem szkół przy kościelnych rosła liczna kadra ludzi wykształconych stanowiącą elitę.
Stosunki społeczne.
Przez całe swoje istnienie Księstwo pozostało państwem feudalnym. Miejscowa odmiana ustroju nie była tak ciężka jak w sąsiednich krajach.
Wywalczona przez wieki rozwoju pozycja miast właściwie nie została nigdy zachwiana, książęta liczyli się z mieszczanami swoich miast i brali pod uwagę ich propozycje.
Przykładowo książę Chrystian otaczał się rajcami i z nimi dyskutował sprawy polityczne.
Słabo przedstawione są sprawy włościan w księstwie, jednak przypuszcza się, że ich położenie nie było tak tragiczne jak w Polsce, zdaje się, że nawet lepsze niż w księstwie opolskim.
Jerzy Wilhelm legnicki wstępując na tron jako 15 latek, planował przeprowadzić gruntowne unowocześniające państwo reformy społeczne i polityczne, jednak jego zgon przerwał te ciekawe plany. Pomysły te dyktowane mogły być wiedzą którą posiadł po wnikliwej obserwacji tego co zobaczył w czasie podróży do Francji lub też w czasie studiów.
W latach 1705–1711 zwolennik merkantylizmu, Józef I Habsburg nowy pan Legnicy, Brzegu i Wołowa uwolnił mimo sprzeciwu miejscowej arystokracji, chłopskich poddanych od pańszczyzny. To działanie korzystnie zaowocowało na kondycji gospodarczej domen habsburskich w niedawno przejętych okolicach Legnicy.
Ludność księstwa.
Na północy księstwa, w pogranicznych lasach, aż po wiek osiemnasty całe wsie posługiwały się językiem polskim, świadczą o tym raporty nowo przybywających tam, mówiących jedynie po niemiecku, pastorów luterańskich.
Zamki i twierdze w Księstwie.
Zamki: w Legnicy, Ścinawie, w Prochowicach, w Warmątowicach Sienkiewiczowskich, w Chojnowie, w Chocianowie, w Lubinie.
Zamek Grodno, Zamek Rokitnica
Podział administracyjny.
Księstwo dzieliło się na 6 okręgów administracyjnych.
Istniały 3 powiaty legnickie:
Oprócz tego istniały trzy inne okręgi administracyjne ("Weichbild"):
Granice księstwa.
Na przestrzeni wieków obszar geograficzny księstwa ulegał wielokrotnym zmianom.
Po podziale pierwotnych ziem na części legnicką i jaworską, utrwaliła się granica południowa państwa.
Od XIV w. południową granicą ziem księstwa legnickiego był zachodni skraj Gór Kaczawskich na południe od Złotoryi, w miejscu gdzie Kaczawa opływa Organy Wielisławskie.
Środkowa część granicy biegła wzgórzami przedgórza kaczawskiego. Półkolem obiegała masyw Rosochy i Sichowskie Wzgórza pomiędzy środkową Wilczą a dolną Nysą Szaloną w tych okolicach granica szła na południe od zamku/straży w Warmątowicach.
Dalsza część południowej granicy biegła na wschód między wzniesieniami na południe od potoku Koiszkówka oraz poprzez bagna potoku Uszewnica.
Wschodni skraj granicy z Księstwem Jaworskim przebiegał pasmami wzgórz na południe od Mikołajowic i Mierczyc.
Dalej granica skręcała na północ w stronę Odry okrążając nieistniejące duże jezioro leżące pomiędzy Mierczycami, Biernatkami i Jenkowem.
Wschodnia granica księstwa właściwie pokrywa się z aktualną granicą pomiędzy powiatem legnickim a średzkim.
Wiła się ona południkowo w pobliżu rzeki Cicha Woda, przecinając ją w okolicy wsi Chełm/"Riegel",szła dalej na północ i stykała się z Odrą na wschód od Malczyc przy ujściu Średzkiej WodyReszta wschodniej granicy biegła nurtem Odry do ujścia do niej Kaczawy. dalej granica skręcała na zachód wstępując na wysoczyznę lubińską. Tam znajdowała się mniej więcej w połowie odległości pomiędzy Lubinem, a Ścinawą Rudną. Za granicą leżało bratnie, będące w Unii z księstwem legnickim – księstwo wołowskie.
Północna granica przebiegła lasami i bagnami rozpościerającymi się przez tereny między Lubinem znajdującym się w księstwie a Polkowicami.
Granica zachodnia to obszar równiny na przedgórzu sudeckim, pomiędzy lasami północy a górami na południu, przebiegała ona generalnie na wschód od Bolesławca, a na jej straży stała rezydencja-warownia książąt legnickich Zamek Grodziec.

</doc>
<doc id="841767" url="https://pl.wikipedia.org/wiki?curid=841767" title="Oblężenie Maastrichtu">
Oblężenie Maastrichtu



</doc>
<doc id="841771" url="https://pl.wikipedia.org/wiki?curid=841771" title="Wheatus">
Wheatus

Wheatus – amerykański zespół pop-rockowy powstały w 1995 roku w Nowym Joku. Artyści najbardziej znani są ze swojego singla "Teenage Dirtbag", który ukazał się w 2000 roku i znalazł się na wydanej w tym samym roku debiutanckiej płycie grupy zatytułowanej po prostu "Wheatus". Piosenka ta znalazła się również m.in. w amerykańskim filmie komediowym "Loser".

</doc>
<doc id="841776" url="https://pl.wikipedia.org/wiki?curid=841776" title="Adam Seroczyński">
Adam Seroczyński

 
Adam Dariusz Seroczyński (ur. 13 marca 1974 w Olsztynie) – polski kajakarz, brązowy medalista olimpijski z Sydney (2000), olimpijczyk z Aten (2004) i Pekinu (2008), medalista mistrzostw świata, mistrz Europy, wielokrotny mistrz Polski.
Kariera sportowa.
Był zawodnikiem WTSW Olsztyn (1992-1998), OKS Olsztyn (1999-2005) i Posnanii (2005-2008). W swojej karierze zdobył trzy medale mistrzostw świata, brązowy medal olimpijski, mistrzostwo Europy, dwa brązowe medale mistrzostw Europy i 15 tytułów mistrza Polski (pierwsze trzy w 1993 w barwach WTSW Olsztyn, ostatni w 2008 jako zawodnik Posnanii). Jego karierę przerwała dyskwalifikacja za doping w czasie Igrzysk Olimpijskich w Pekinie (2008).
Mistrzostwa Polski.
W latach 1993-2008 zdobył 15 tytułów mistrza Polski:
Dyskwalifikacja za doping.
Adam Seroczyński został poddany kontroli antydopingowej bezpośrednio po wyścigu w konkurencji K-2 1000 m na Igrzyskach Olimpijskich w Pekinie, w dniu 22 sierpnia 2008. Badania pobranych próbek A (uzyskany w dniu 25 sierpnia 2008) i próbki B (uzyskany w dniu 4 września 2008) potwierdziły obecność zakazanego środka o nazwie klenbuterol. Zawodnik bronił się, wskazując, że niedozwolona substancja mogła znajdować się w jedzeniu produkowanym w Chinach, które zostało mu podane w czasie pobytu na zawodach. Międzynarodowy Komitet Olimpijski nie uznał tych wyjaśnień i w dniu 11 grudnia 2008 pozbawił A. Seroczyńskiego i jego partnera z osady M. Kujawskiego zajętego na igrzyskach czwartego miejsca. Apelacja zawodnika do Międzynarodowego Trybunału Arbitrażowego ds. Sportu została oddalona w dniu 20 sierpnia 2009. W konsekwencji w grudniu 2009 Międzynarodowa Federacja Kajakowa nałożyła na niego dwuletnią dyskwalifikację, która trwała od 3 lutego 2009 (data tymczasowego zawieszenia) do 3 lutego 2011. Dyskwalifikacja ta pozbawiła także zawodnika prawa startu na Igrzyskach Olimpijskich w Londynie (2012). Seroczyński zakończył karierę w 2009, jeszcze przed rozpoznaniem jego apelacji przez trybunał arbitrażowy.

</doc>
<doc id="841777" url="https://pl.wikipedia.org/wiki?curid=841777" title="Jan Gottlieb Bloch">
Jan Gottlieb Bloch

Jan Gottlieb Bloch (ur. 24 czerwca 1836 w Radomiu, zm. 7 stycznia 1902 w Warszawie) – polski finansista i przemysłowiec, „król kolei żelaznych” – twórca i budowniczy kilku ważnych w Rosji linii kolejowych, w tym „Drogi Żelaznej Fabryczno-Łódzkiej” – krótkiej, ale dla rozwoju Łodzi niezwykle istotnej.
Był symbolem epoki dojrzałego kapitalizmu, najbardziej bodaj reprezentatywnym przedstawicielem uformowanej już burżuazji polskiej. Pisano o nim po śmierci: "najwybitniejsza i najciekawsza postać świata finansowego Warszawy końca XIX w.", "gwiazda pierwszej wielkości polskiej elity finansowej ostatnich dziesięcioleci XIX w."
Był egzemplifikacją pozytywistycznych działań, pracy od podstaw, sukcesu w świecie techniki, w dziedzinie gospodarki – kolejnictwa.
Nauka i praca.
Urodził się w rodzinie żydowskiej jako syn Selima (1790-XIX w.) i Fryderyki Neumark. Jego ojciec był właścicielem niewielkiej farbiarni wyrobów włókienniczych, która znajdowała się pierwotnie w Radomiu, a później w Warszawie. Jan Gottlieb miał ośmioro rodzeństwa. Ukończył szkołę realną w Warszawie.
Około 1851 wyjechał do Warszawy. Miał wówczas piętnaście lat. Początkowo pracował w banku w Warszawie u Henryka Toeplitza jako goniec. Jednocześnie uczęszczał do warszawskiego gimnazjum. Po zakończeniu pracy w banku pracował w administracji dóbr ziemskich na Podolu. W 1851 roku porzucił judaizm i przeszedł na kalwinizm.
Gdy miał 19 lat udał się do pracy w Petersburgu. Pracował tam początkowo w młynie parowym, a następnie zajął się budową kolei jako przedsiębiorca, początkowo jako poddzierżawca, prowadząc roboty budowlane związane z linią warszawsko-petersburską, zbudował m.in. stację kolejową w Petersburgu. Prowadząc budowy kolejowe zdobył znaczny majątek, który pozwolił mu po powrocie do kraju założyć w 1862 własny dom bankowy. Ale przedtem, zdając sobie sprawę z własnego braku obycia i wykształcenia, a będąc człowiekiem obrotnym, sprytnym i przewidującym, postanowił wyjechać na jakiś czas za granicę, aby się poduczyć, nabrać ogłady, nawiązać nowe znajomości w sferach nie tylko biznesowych. Studiował na uczelniach niemieckich, od 1860 przez pewien czas na uniwersytecie w Berlinie, nie wiemy jednak nic o ukończonych studiach. Wrócił jako młody, dobrze ułożony człowiek. Wkrótce nawiązał znajomość z uchodzącą za prawdziwą piękność Emilią, córką doktora Henryka Kronenberga, lekarza w Moskwie. Bloch ożenił się z jego córką, bardzo piękną, wykształconą, inteligentną i pełną zalet towarzyskich.
Po ślubie Jan Bloch osiadł na stałe w Warszawie, kupił okazały dom i założył duży kantor bankowy. Od 1864 angażował swe kapitały w rozmaite przedsięwzięcia przemysłowe, m.in. w Warszawie kupił, przebudował i unowocześnił młyn parowy oraz zbudował piekarnię mechaniczną. Znaczny był udział Jana Blocha w przemyśle cukrowniczym – kupował i modernizował cukrownie, m.in. „Częstocice” w Radomskiem, „Dobrzelin” w Kutnowskiem, „Żytyń” na Wołyniu. Eksploatował również lasy na Wołyniu. Zainteresowania Jana Blocha były wyjątkowo wielostronne, do tego bowiem stał się ekonomistą i finansistą. Jego dom bankowy, nie największy, jednak liczący się w branży, działał przez bez mała pół wieku. Znana rywalizacja z Leopoldem Kronenbergiem (wybitnym warszawskim finansistą, żydowskiego pochodzenia, bratem teścia Blocha) nie spowodowała żadnego uszczerbku ani w kapitale, ani pozycji finansowej i towarzyskiej Jana Blocha.
Wbrew podawanym informacjom, że jego konwersja na katolicyzm nastąpiła przy okazji ślubu, Bloch na katolicyzm przeszedł po 1872 roku, gdyż jeszcze w 1871 roku jako delegat na synod Kościoła został wybrany do synodalnego komitetu obrachunkowego, zresztą po raz siódmy z rzędu.
W 1875, w wieku 39 lat, był człowiekiem uznawanym za wybitnego znawcę spraw kolejowych, znajdował się u szczytu kariery, podejmując śmiałe inicjatywy o wielorakim charakterze, odnosił największe sukcesy.
W 1883 nabył 30-włókowy majątek ziemski Łęczna w Lubelskiem (to tam, w okolicach Lublina po prawie 100 latach powstało nowe zagłębie węglowe, ale o ile wiadomo Jan Bloch o pokładach węgla nie wiedział, bo w przeciwnym wypadku prawdopodobnie to on byłby inicjatorem budowy kopalni). Był to wówczas pokaźny i bogaty w urodzajne gleby majątek ziemski, samo zaś miasteczko Łęczna słynęło w południowo-wschodniej Polsce z dorocznych jarmarków końskich.
Ale przez cały czas był czynnym przedsiębiorcą kolejowym, co było jego podstawową działalnością i dało mu ów wiele mówiący przydomek "król kolei żelaznych". Bo też życie i działalność tego działacza gospodarczego i przedsiębiorcy przypadło na czasy największego rozkwitu budownictwa kolejowego w Rosji.
Budowa Drogi Żelaznej Fabryczno-Łódzkiej w 1865 była jego pierwszą wielką szansą w Królestwie Polskim i pierwszym szczeblem do zawrotnej kariery. Z szansy tej skorzystał. Na budowie nawet tak krótkiej linii kolejowej, jaką była Kolej Żelazna Fabryczno-Łódzka, potrafił Jan Bloch i inni współzałożyciele dobrze zarobić. Odtąd jego nazwisko towarzyszyło niemal wszystkim pomysłom i przedsięwzięciom kolejowym w Królestwie Polskim przez ostatnie 40 lat XIX stulecia, nie inaczej więc było z budową Kolei Żelaznej Fabryczno-Łódzkiej.
Kolejnym ważnym szczeblem jego kariery było, po nabyciu większości akcji kolei brzesko-kijowskiej, brzesko-grajewskiej oraz odeskiej, utworzenie z nich Towarzystwa Południowo-Zachodnich Dróg Żelaznych. W 1882 uzyskał koncesję na budowę linii kolejowej Iwangorod (obecnie: Dęblin) – Dąbrowa Górnicza, której realizację zakończył w 1885.
Kolej ta odegrała znaczną rolę w rozwoju gospodarczym Królestwa Polskiego, przyczyniając się do ożywienia przemysłowego guberni kieleckiej i radomskiej. Dzięki tym sukcesom Bloch został członkiem tzw. uczonego komitetu przy Ministerstwie Skarbu, otrzymując rangę radcy stanu. Bardzo imponowało mu, gdy w towarzystwie tytułowano go generałem, nie bez powodu, wszak jego tytuł odpowiadał wojskowej randze generała-majora.
Stosunki rodzinne.
Od 12 listopada 1883 Jan Bloch posiadał tytuł szlachecki z herbem Bloch.
W dniu 30 sierpnia 1862 w kościele ewangelicko-reformowanym w Warszawie poślubił Emilię Kronenberg (1845-1921, córkę Henryka Andrzeja Kronenberga), z którą miał pięcioro dzieci:
Córka Jana Blocha, Emilia i Ksawery Hołyński byli rodzicami Jana Hołyńskiego, przedsiębiorcy, posła na Sejm trzech kolejnych kadencji (II – IV) w II Rzeczypospolitej.
W ostatnich latach życia Jan Bloch był niezwykle czynny na polu filantropii. Za życia łożył znaczne pieniądze w różne działania społeczne, duże sumy (mowa nawet o 400 tys. rubli, czyli 2,666 mln złotych polskich) przeznaczył na nie w testamencie.
Jedyny syn Jana Blocha – Henryk nie wdał się w ojca, nie kontynuował kariery ojca, zadowolił się pozycją średnio zamożnego właściciela ziemskiego (choć ożenił się z hrabianką Izabellą Wodzińską), gospodarującego w majątku rodzinnym Łęczna, utrzymywał piękną stajnię koni wyścigowych, w życiu gospodarczym znaczniejszej roli nie odegrał.
O przedsiębiorstwie kolejowym i kantorze Jana Blocha już przed I wojną światową nic nie było słychać, także w okresie międzywojennym, mimo że Emilia Bloch zmarła dopiero w 1921.
Spoczywa na cmentarzu Powązkowskim w Warszawie (kwatera 181-3/4-1).
Publikacje.
Pod jego kierownictwem opracowano w języku rosyjskim obszerne publikacje:
Z innych publikacji Blocha warto wymienić
Na początku 1901 Akademia Umiejętności zgłosiła “Przyszłą wojnę” do pokojowej Nagrody Nobla. Nie przyznano jej, ale sam fakt nominacji musiał autorowi sprawić ogromną satysfakcję, zaś ze strony współczesnych przysporzył mu niemało zawiści.
Charakterystyka pisarstwa Jana Blocha.
Pisarstwo Jana Blocha było przez współczesnych z wielu powodów przyjmowane niechętnie albo nawet przemilczane. Jedynym, który o dorobku pisarskim Blocha wspominał wielokrotnie i przychylnie, był Bolesław Prus w swoich "Kronikach" na łamach "Tygodnika Illustrowanego".
Bloch wypowiadał się także w kwestii żydowskiej, występował w obronie ludności żydowskiej w Królestwie Polskim i to z powodzeniem.
Biografie Jana Blocha.
Jedyny, ogłoszony jeszcze przed II wojną światową pełniejszy biogram Jana Blocha był autorstwa wybitnego uczonego polskiego tamtych czasów Andrzeja Grodka. Po II wojnie światowej Aleksander Bocheński wypowiadał się pozytywnie o dorobku naukowym i działalności Jana Blocha.
W 2020 roku ukazała się nowa biografia Jana Gottlieba Blocha autorstwa J. Ewy Leśniewskiej: "Jan Gotlieb Bloch (1836-1902) i dzieje rodu". W nowej biografii autorka wykorzystała nieznane wcześniej źródła archiwalne. Przedstawia Blocha jako pioniera bankowości polskiej, przemysłowca, przedsiębiorcę i ekonomistę. Inicjatora I Pokojowej Konferencji w Hadze oraz kandydata do pierwszej Pokojowej Nagrody Nobla.
Aleksander Bocheński tak kończył swój szkic o Blochu w "Wędrówkach po dziejach przemysłu polskiego" cz. II s. 110: "“Bloch miał życie przepełnione prowadzeniem wielkich finansów. W tej dziedzinie nie ma wytchnienia ani pomocy, która by mogła oddalić troskę codzienną i zwolnić od trudnych decyzji. Pomimo to, nie tylko rozgłos, sławę, ale i konkretny wpływ na bieg historii świata potrafił zdobyć. Umniejszanie tego sukcesu umniejsza tylko jego pomniejszycieli. Panowie pisarze, tak nie można. Proszę o chwilę zamyślenia przed posągiem Jana Blocha, posągiem, którego w Polsce nie ma.”"
W internetowej Encyklopedii PWN znajdziemy taki oto obszerny biogram: "“Bloch Jan Gottlieb, ur. 24 VI 1836, Radom, zm. 7 I 1902, Warszawa, finansista, przemysłowiec, ekonomista”."
Publikacja Ryszarda Kołodziejczyka "Jan Bloch (1836-1902). Szkic do portretu „króla polskich kolei”", PIW, Warszawa 1983, stanowi próbę zrekonstruowania i ukazania prawdziwego życiorysu polskiego burżua, o aspiracjach i wielostronnych osiągnięciach daleko wybiegających poza krąg interesów klasy, którą bez wątpienia reprezentował.

</doc>
<doc id="841779" url="https://pl.wikipedia.org/wiki?curid=841779" title="I liga urugwajska w piłce nożnej (1927)">
I liga urugwajska w piłce nożnej (1927)

Mistrzostwa Urugwaju w roku 1927 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Z ligi spadło pięć klubów, a awansował tylko jeden, wobec czego liga zmniejszyła się z 20 do 16 klubów.

</doc>
<doc id="841782" url="https://pl.wikipedia.org/wiki?curid=841782" title="Kod 49">
Kod 49

Kod 49 (Code 49) – alfanumeryczny dwuwymiarowy piętrowy ciągły modularny samosprawdzalny kod kreskowy o zmiennej długości opracowany w 1987 przez firmę "Intermec Corporation". Była to pierwsza symbolika dwuwymiarowa, która została wprowadzona do powszechnego użytku. W chwili obecnej jest dostępna na licencji public domain. Symbolika została włączona do "Wykazu Ujednoliconych Symbolik" ("ang. USS – Unform Symbol Specyfications") przez organizację "AIM (Global Trade Association of the Automatic Identification &amp; Data Capture Industry)".
Kod ten powstał w oparciu o Kod 3 z 9 poprzez ustawienie kilku (od dwóch do ośmiu) kodów w rzędach jeden nad drugim. Obecnie specyfikacja zawiera również pewne elementy symboliki UPC. W kodzie tym wymagane jest stosowanie znaków kontrolnych. Kod został opracowany w celu zamieszczania na małych produktach (np. na lekach, podzespołach elektronicznych, na kasetkach z filmami fotograficznymi w systemie Kodaka o nazwie Advanced Photographic Systems lub do śledzenia części podczas procesu produkcji). Wadą symboliki jest jej skomplikowana charakterystyka, co wiąże się z większymi wymaganiami wobec urządzeń odczytujących. Teoretyczna gęstość kodu wynosi 170 znaków alfanumerycznych na cal2. Rzeczywista maksymalna gęstość kodu wynosi 93,3 znaków alfanumerycznych lub 154,3 znaków numerycznych na cal2.
Budowa kodu.
Kod składa się z od dwóch do ośmiu rzędów pasków, z których każdy jest oddzielony poziomą ciemną kreską, której szerokość wynosi jeden moduł (wymiar modułu to 0,191mm). Długość pojedynczego rzędu kresek jest stała, z marginesami wynosi 81 modułów (tworzących 18 kresek ciemnych i 17 jasnych) oraz koduje cztery dwuznakowe słowa kodowe. Jedno słowo kodowe jest budowane przez 16 modułów ułożonych w cztery ciemne i cztery jasne kreski. Dodatkowo w każdym rzędzie jest umieszczona informacja o jego numerze oraz suma kontrolna dla danych w nim zakodowanych. Liczba rzędów uzależniona jest od ilości kodowanych informacji. Specyfikacja symboliki zezwala na łączenie pojedynczych kodów celem zakodowania większej ilości danych. Wysokość kresek w jednym rzędzie jest zmienna i zależna od liczby rzędów oraz miejsca przeznaczonego na umieszczenie kodu, jednakże zaleca się, by minimalna ich wysokość wynosiła 8 modułów. Zachowanie kolejności skanowania rzędów nie jest obowiązkowe. Wymagane jest stosowanie znaków START/STOP oraz marginesów (cichych stref) po prawej i lewej stronie kodu.
Tryby kodowania znaków.
Kod może być użyty w trzech trybach kodowania znaków:
W celu umożliwienia kodowania wszystkich 128 znaków tablicy ASCIIw kodzie wykorzystuje się znaki "Shift 1" oraz "Shift 2", które zmieniają znaczenie znaku, z którym są połączone. Dodatkowo występuje znak "NS" określający tryb kodowania (numeryczny/alfanumeryczny) oraz symbole funkcyjne "FNC1", "FNC2" i "FNC3".
Mechanizmy wykrywania błędów.
W kodzie wykorzystuje się znaki kontrolne występujące przed oznaczeniem STOP w każdym rzędzie. Wartość tych znaków oblicza się na podstawie algorytmu modulo 49. Dodatkowo obliczane są znaki kontrolne dla całego symbolu. W przypadku, gdy liczba rzędów w kodzie jest mniejsza od siedmiu – są to dwa znaki. Natomiast, gdy jest większa lub równa siedem, liczba ta wynosi trzy znaki.

</doc>
<doc id="841784" url="https://pl.wikipedia.org/wiki?curid=841784" title="Zejdź ze mnie">
Zejdź ze mnie

Zejdź ze mnie – singel zespołu Voo Voo pochodzący z albumu "Płyta". 
Lista utworów.
Voo Voo w składzie:
Nagrań dokonano w drewnianym spichlerzu w Janowcu nad Wisłą oraz w Media WuWu Studio w Warszawie.

</doc>
<doc id="841785" url="https://pl.wikipedia.org/wiki?curid=841785" title="Marek Witkowski (kajakarz)">
Marek Witkowski (kajakarz)

Marek Krzysztof Witkowski (ur. 21 maja 1974 w Czechowicach-Dziedzicach), polski kajakarz, brązowy medalista olimpijski z Sydney (2000), olimpijczyk z Atlanty (1996), medalista mistrzostw świata, mistrz Europy, wielokrotny mistrz Polski.
Kariera sportowa.
Startował w barwach Górnika Czechowice (1992-2000) i Spójni Warszawa (2001-2002).
Mistrzostwa Polski.
Osiem razy zdobywał tytuł mistrza Polski.

</doc>
<doc id="841786" url="https://pl.wikipedia.org/wiki?curid=841786" title="Code 49">
Code 49



</doc>
<doc id="841788" url="https://pl.wikipedia.org/wiki?curid=841788" title="Czesława Bochyńska">
Czesława Bochyńska

Czesława Maria Bochyńska z domu Polaczyk ps. Sarenka (ur. 1922, zm. 10 lutego 2007) – polska działaczka podziemia niepodległościowego, działaczka kombatancka, podporucznik, wdowa po dowódcy partyzanckim Józefie Kurasiu ps. „Ogień”.
Działała w Konfederacji Tatrzańskiej, a w 1945 wstąpiła do oddziału „Błyskawica” dowodzonego przez Kurasia.
Była drugą żoną „Ognia”, związek małżeński zawarli 21 kwietnia 1946 r. w kościele w Ostrowsku. Odbywające się na drugi dzień wesele na Górze Waksmundzkiej było manifestacją siły partyzantów. Po śmierci męża w 1947 r., przez wiele lat była zaangażowana w akcje mające na celu oczyszczenie jego imienia, oraz upamiętnienia zasług. W 2005 prezydent Lech Kaczyński uhonorował Czesławę Bochyńską Krzyżem Komandorskim Orderu Odrodzenia Polski. Swoją decyzję zasługami odznaczonej „w działalności na rzecz niepodległości Rzeczypospolitej Polskiej” oraz „za pracę społeczną w środowiskach kombatanckich”.

</doc>
<doc id="841793" url="https://pl.wikipedia.org/wiki?curid=841793" title="Młody Tobiasz">
Młody Tobiasz

Tobiasz ("Jahwe jest moim bogactwem") – postać biblijna z "Księgi Tobiasza". Pochodził z pokolenia Neftalego.
Jego ojciec, również o imieniu Tobiasz, został uprowadzony do niewoli asyryjskiej i w wieku 62 lat stracił wzrok. Kuzyn ojca miał córkę Sarę, której siedmiu poprzednio poślubionych mężczyzn zmarło przed skonsumowaniem małżeństwa z powodu demona Asmodeusza. Bóg, wysłuchawszy modlitw Starego Tobiasza i Sary, posłał im na pomoc archanioła Rafała który, pod postacią człowieka wraz z młodym Tobiaszem udał się w podróż do Medii w celu odebrania od Gabaela, Żyda z Ragi, pieniędzy, danych mu w formie pożyczki przez starego Tobiasza. Podczas podróży, gdy Tobiasz brał kąpiel w Tygrysie, zaatakowała go wielka ryba, którą na polecenie Rafała wyłowił oraz zatrzymał jej żółć, serce i wątrobę. Za namową anioła, zatrzymali się oni na noc w Ektabanie u ojca Sary – Raguela. Zgodnie z Prawem Mojżesza Tobiasz wziął Sarę za żonę i w noc poślubną przepędził demona spaleniem serca i wątroby ryby oraz wspólną modlitwą. Ich uroczystości weselne trwały 14 dni, a Tobiasz w posagu otrzymał połowę majątku teścia. Po powrocie do Niniwy za pomocą żółci ryby uzdrowił on ojca ze ślepoty. 
Podczas próby zapłaty Rafałowi za towarzyszenie w podróży ten wyjawił jemu i jego ojcu, że jest aniołem, a następnie zniknął.
Mieszkał wraz z Sarą w Niniwie aż do śmierci ojca i matki. Pochowawszy ich, przeniósł się do Medii, gdzie, doczekawszy upadku Niniwy, zmarł w wieku 117 lat.

</doc>
<doc id="841794" url="https://pl.wikipedia.org/wiki?curid=841794" title="Stary Tobiasz">
Stary Tobiasz

Tobiasz ("Jahwe jest moim bogactwem") (właściwie Tobit) – postać biblijna, główny bohater "Księgi Tobiasza". Pochodził z pokolenia Neftalego. Jego żoną była Anna, a synem Tobiasz.
Został uprowadzony do niewoli asyryjskiej i podczas grzebania zmarłych bielmo spowodowało, że oślepł. Jego kuzyn miał córkę Sarę, której siedmiu wybranków serca zmarło z powodu demona Asmodeusza. Bóg wysłał na pomoc młodszemu Tobiaszowi archanioła Rafała. Tobiasz i Sara modlili się do Boga o poprawę ich sytuacji. Wtedy archanioł powiedział Tobiaszowi by ten położył na rozpalone węgle serce i wątrobę ryby. Tak też zrobił. Dzięki temu wypędził złego ducha ze swojej małżonki. Ojciec natomiast otrzymał od archanioła lekarstwo (żółć ryby wyłowionej w czasie przeprawy Tobiasza i Rafała przez rzekę Tygrys), które przywróciło mu wzrok. Starszy Tobiasz żył 120 lat, a młodszy 117 lat.
Nazwa księgi biblijnej, powtarzająca się w rękopisach greckich, brzmi właściwie Tobit i tę formę należy uznać za prawidłową. Księga ma dwóch bohaterów, ojca i syna. Pierwszy, według rękopisów greckich, nazywał się Tobit, drugi Tobiasz. Oba imiona mają swoje odpowiedniki semickie (hebrajski i aramejski). Pierwsze imię jest krótszą formą drugiego lub innego podobnego. W przekładzie starołacińskim i u św. Hieronima obaj nazywają się Tobias. Dlatego w tradycji katolickiej utarła się nazwa Księga Tobiasza. W przekładach angielskich i niemieckich przeważa Tobit. Wśród polskich wydań tytuł Księga Tobita i rozróżnienie obu imion przyjęła np. Biblia poznańska. Zgodnie z tekstem greckim i podłożem semickim należy więc rozróżnić Tobita i Tobiasza.

</doc>
<doc id="841795" url="https://pl.wikipedia.org/wiki?curid=841795" title="Naprawdę nie dzieje się nic">
Naprawdę nie dzieje się nic

Naprawdę nie dzieje się nic – pierwszy studyjny, solowy album polskiego wykonawcy poezji śpiewanej Grzegorza Turnaua z 1991, wydany ponownie w 1994 przez Pomaton EMI. 
Nagrania na płytę zostały dokonane w lutym 1991 w studio ZPR w Teatrze STU w Krakowie. 
Reedycja płyty zawiera pięć dodatkowych utworów zarejestrowanych w 1984 oraz w 1985 w Studio Polskiego Radia w Krakowie. Nagrania te pochodzą z archiwum III Programu Polskiego Radia. 
Na płycie wśród dziewiętnastu utworów (łącznie z reedycją) znalazły się głównie piosenki napisane do słów samego Turnaua (sześć utworów) oraz Michała Zabłockiego (cztery). Autorem muzyki do wszystkich piosenek jest Grzegorz Turnau.
Turnau opatrzył płytę następującym komentarzem:
„Czternaście piosenek, które nagrałem i opatrzyłem wspólnym tytułem „Naprawdę nie dzieje się nic”, to czternaście chwil z mojego piwnicznego życia. Mogłem oczywiście wybrać nie te, a zupełnie inne chwile, ale czy ma to teraz jakiekolwiek znaczenie? Od siedmiu lat przekonywany, że jutra nie ma, wciąż nie mogę oprzeć się wrażeniu, że jednak jest. Gdyby więc dzień jutrzejszy miał się okazać dniem ostatnim, na moje usprawiedliwienie zostaje czternaście piosenek. I tyle. Bo tak naprawdę...”
Na płycie znajdują się znane i do dziś wykonywane przez Turnaua na koncertach piosenki takie jak: „Życia modele”, „Byłem w Nowym Jorku”, „Naprawdę nie dzieje się nic” czy „Znów wędrujemy”. 
Piosenkę „Gdyby świat powstał na nowo” znajdującą się na reedycji Turnau wykonuje wraz z Olą Maurer.
W 2000 album uzyskał certyfikat złotej płyty.
Wykonawcy.
Realizacja nagrań: Jacek Mastykarz (1–14), Marian Kukuła (15–19). Projekt graficzny okładki drugiego wydania płyty wykonał Krzyś Koszewski.

</doc>
<doc id="841796" url="https://pl.wikipedia.org/wiki?curid=841796" title="COSAFA Cup 2004">
COSAFA Cup 2004

COSAFA Cup 2004 – odbył się w dniach od 10 stycznia do 20 listopada 2004 roku. W turnieju wystartowało 12 drużyn narodowych:
Zwycięzcą turnieju została Angola.
Finał.
Początkowo miał odbyć się dwumecz finałowy, jednak doszło tylko do jednego decydującego o losach pucharu spotkania.
ZWYCIĘZCA COSAFA CUP 2004
ANGOLA TRZECI TYTUŁ
Strzelcy.
3 gole
2 gole
1 gol
Gol samobójczy 
Żółte kartki.
Na turnieju arbitrzy pokazali 22 żółte kartki. Oto ich „zdobywcy” (w kolejności od piłkarza, który dostał żółtą kartkę najwcześniej):
Czerwone kartki.
Na turnieju sędziowie rozdali 1 czerwoną kartkę. Oto jej zdobywca:

</doc>
<doc id="841797" url="https://pl.wikipedia.org/wiki?curid=841797" title="John Hawkins">
John Hawkins

John Hawkins (ur. 1532 w Plymouth, zm. 12 listopada 1595) – angielski szkutnik, nawigator i handlarz niewolnikami, pomysłodawca okrężnej drogi handlu przez Atlantyk.
Handlarz niewolników.
Kupował towar w Anglii, wymieniał go na niewolników w Gwinei (obecnie całe atlantyckie wybrzeże Afryki Środkowej), tych wymieniał na towar w hiszpańskich posiadłościach w Ameryce, który z kolei dostarczał do Anglii. Na każdym etapie uzyskiwał wielokrotne przebicie. Proceder ten zaczął realizować od roku 1562.
Twórca nowej floty.
W 1573 Hawkinsa mianowano Skarbnikiem i Nadzorcą Floty. Jako doświadczony w walkach z Hiszpanami i wyprawach kaperskich przeprowadził gruntowną modernizację angielskiej floty. Rozpoczęto produkcję nowego typu okrętów – z niskimi nadbudówkami, nowym kształtem kadłuba oraz z mieczem. Statki angielskie, w odróżnieniu od hiszpańskich, miały odtąd większe zanurzenie. Zmieniono również proporcje między długością a szerokością, dzięki czemu okręty stały się szybsze i zwrotniejsze. Kolejna zmiana dotyczyła kwestii uzbrojenia – jedyną bronią stały się armaty, co sprawiło, że walczące okręty nie stykały się bezpośrednio, a walka nie polegała na przeprowadzeniu abordażu, lecz na wzajemnym ostrzeliwaniu się. Pozwoliło to Anglikom na rezygnację z utrzymywania wojsk lądowych na pokładach.
Kontradmirał.
W czasie bitwy z hiszpańską Armadą John Hawkins był jednym z trzech kontradmirałów.
Ostatnia wyprawa.
John Hawkins zmarł na morzu w trakcie podjętej wspólnie z Francisem Drakiem wyprawy do Indii Zachodnich.

</doc>
<doc id="841799" url="https://pl.wikipedia.org/wiki?curid=841799" title="Jean Ribault">
Jean Ribault

Jean Ribault (ur. w 1520 w Dieppe, zm. 12 października 1565 w Fort Caroline) – francuski oficer marynarki, nawigator i kolonizator terenów, które potem stały się częścią południowo-wschodnich Stanów Zjednoczonych. 
Urodził się we wsi Dieppe nad kanałem La Manche. W 1562, Ribault został wybrany do poprowadzenia wyprawy do Nowego Świata w celu założenia portu dla Hugenotów. Razem ze 150 kolonistami przekroczył Ocean Atlantycki i przebadał ujście Rzeki Świętego Jana, gdzie obecnie znajduje się Jacksonville na Florydzie.

</doc>
<doc id="841803" url="https://pl.wikipedia.org/wiki?curid=841803" title="Iosif Kobzon">
Iosif Kobzon

Iosif Dawydowicz Kobzon, (ur. 11 września 1937 w Czasiw Jarze, zm. 30 sierpnia 2018 w Moskwie) – rosyjski piosenkarz i pedagog, jeden z najbardziej znanych wykonawców muzyki popularnej w Związku Radzieckim, a następnie Rosji.
Życiorys.
Urodził się w miejscowości Czasiw Jar w Ukraińskiej SRR w rodzinie żydowskiej. Jego matka, Ida Isaakowna, urodziła się na Podolu. Jak wielokrotnie przyznawał piosenkarz, matka grała w jego życiu rolę kluczową, będąc przewodnikiem moralnym.
Po zajęciu Lwowa przez ZSRR w 1939 wraz z całą rodziną przeniósł się do tego miasta. Wkrótce ojciec został wysłany na front, a matka wraz z nim i rodzeństwem ewakuowała się do miejscowości Yangiyoʻl pod Taszkentem w Uzbekistanie. W 1944 wraz z rodziną przeniósł się do Kramatorska na Ukrainie, a pod koniec lat 40. do Dniepropetrowska.
W latach 1956–1959 służył w Armii Radzieckiej, gdzie występował w Zespole Pieśni i Tańca Zakaukaskiego Okręgu Wojskowego. Przez rok, w latach 1969–1970, był żonaty ze znaną aktorką Ludmiłą Gurczenko.
Kariera muzyczna.
Popularność jako piosenkarz zdobył jeszcze w czasach ZSRR i utrzymał ją w większości krajów powstałych po jego upadku. W Rosji, tak jak przed laty, zawsze śpiewał m.in. na prestiżowych koncertach z okazji uroczystości państwowych. W repertuarze posiadał zawsze znaczną ilość piosenek sławiących komunizm, KPZR, Komsomoł czy Włodzimierza Lenina.
Karierę wokalną rozpoczął w 1958, a w 1962 nagrał pierwszą płytę. W 1973 wykonał piosenki do serialu telewizyjnego "Siedemnaście mgnień wiosny". Koncertował na całym świecie, między innymi w Argentynie, Boliwii, Finlandii, Hiszpanii, Izraelu, Szwecji, USA, a także w czasie interwencji sowieckiej w Afganistanie. W Polsce uczestniczył w koncertach w ramach Święta Trybuny Ludu, a także reprezentował ZSRR na Międzynarodowym Festiwalu Piosenki w Sopocie w 1964, gdzie zdobył nagrodę specjalną ZAKR za piosenkę "Płynie Wołga".
Często wykonywał piosenki znanych kompozytorów rosyjskich, w tym Aleksandry Pachmutowej i Wiaczesława Dobrynina. W połowie lat 90. rozpoczął serię „pożegnalnych koncertów”, mających zakończyć jego karierę muzyczną. Choć zaprzestał organizacji własnych koncertów, wciąż często występował na estradzie, pozostając gwiazdą medialną.
W latach 1972–2018 występował w peruce.
Kariera polityczna.
Był członkiem KPZR do końca istnienia partii. W 1983 został na rok usunięty z jej szeregów za wykonanie żydowskiej pieśni Hawa nagila na spotkaniu z delegacjami zagranicznymi, w tym z krajów arabskich. Od 1989 był aktywnie zaangażowany w życie polityczne kraju, choć formalnie pozostawał bezpartyjny.
Przez wiele lat był deputowanym do Dumy Państwowej Rosji z okręgu Agińsko-Buriackiego, gdzie wybierany był regularnie prawie 100% głosów. W Dumie stał na czele komisji kultury.
Był aktywny i popularny także na północnym Kaukazie, w tym w Czeczenii. Wśród wielu kampanii politycznych, w których uczestniczył także w tym regionie, wspomnieć można akcję rozdawania banknotów sturublowych w Abchazji, gdzie w 2004 przekonywał mieszkańców do udzielenia poparcia promoskiewskiemu kandydatowi na prezydenta Raulowi Chadżimbie. W tym samym roku wspierał także swoimi piosenkami na koncertach wyborczych kandydaturę Wiktora Janukowycza na prezydenta Ukrainy. Był także pierwszym negocjatorem podczas akcji terrorystycznej w Teatrze na Dubrowce w 2002 r.
Był publicznie posądzany o kontakty z rosyjską mafią. W związku z tymi pogłoskami nie mógł otrzymać wizy wjazdowej do USA.
Na podstawie decyzji Rady Europejskiej z 9 lutego 2015 wpisany został na listę osób objętych sankcjami za podważanie niepodległości Ukrainy i wspieranie separatystów w Donbasie.
Został pochowany 2 września 2018 na moskiewskim cmentarzu Wostriakowskim.
Upamiętnienia.
W 2003 w Doniecku na Ukrainie odsłonięto pomnik Iosifa Kobzona.

</doc>
<doc id="841804" url="https://pl.wikipedia.org/wiki?curid=841804" title="The Dreamers">
The Dreamers



</doc>
<doc id="841813" url="https://pl.wikipedia.org/wiki?curid=841813" title="Choroba wysokogórska">
Choroba wysokogórska



</doc>
<doc id="841815" url="https://pl.wikipedia.org/wiki?curid=841815" title="Jan Antoniszczak">
Jan Antoniszczak

Jan Antoniszczak (ur. 1919, zm. 5 lutego 2007 w Krakowie) – polski działacz społeczny i sportowy.
Życiorys.
Prezes KS Cracovia w latach 1960–1961 i 1966–1967, starosta miast Nowy Sącz i Żywiec, wiceprezydent Krakowa, dyrektor Zjednoczenia Wapnia i Gipsu oraz prezes oddziału wojewódzkiego Polskiego Związku Emerytów. 
Za zasługi odznaczony Krzyżem Oficerskim i Kawalerskim Orderu Odrodzenia Polski, oraz Złotą Odznaką za Pracę Społeczną dla Miasta Krakowa. Pochowany 15 lutego 2007 na cmentarzu Rakowickim. 
W wyborach do Sejmu w 1957 roku Jan Antoniszczak (PZPR) nie uzyskał wymaganej bezwzględnej większości jako jeden z kandydatów ubiegających się o funkcję posła z tzw. miejsca mandatowego, co było jedynym takim przypadkiem w historii PRL. Kandydował on z trzeciej pozycji listy FJN w trzymandatowym okręgu nr 37 z siedzibą w Nowym Sączu, gdzie musiała się odbyć druga tura głosowania.

</doc>
<doc id="841816" url="https://pl.wikipedia.org/wiki?curid=841816" title="Epuls">
Epuls

Epuls.pl – polski serwis społecznościowy istniejący w latach 2002-2017. Został stworzony przez szwedzką firmę Pixelate Graphics, na której czele stał Grzegorz Gorczyca. 
Całość opierała się na tzw. profilu, na którym każdy zarejestrowany mógł napisać coś o sobie, a także m.in. umieścić zdjęcia i stworzyć mini-pamiętnik. Serwis przeznaczony był przede wszystkim dla młodzieży do 20. roku życia. Użytkownicy mieli możliwość m.in. wysyłania do siebie prywatnych wiadomości, dodawania siebie nawzajem do listy znajomych, komentowania zamieszczonych przez innych zdjęć i skupiania się w tzw. klubach, będącymi epulsowymi odpowiednikami tematycznych internetowych forów dyskusyjnych. Korzystanie z serwisu było bezpłatne, ale istniała możliwość płatnego rozszerzenia funkcjonalności o np. test dla przyjaciół czy dodatkowe obrazkowe emotikony. 
Popularność.
W serwisie założonych zostało około 3 milionów kont, użytkownicy do czerwca 2008 udostępnili ponad 5 milionów zdjęć. W 2006 dziennie rejestrowało się około 2 tys. nowych użytkowników. Miesięcznie strona w tym okresie notowała około 250 milionów odsłon. Codziennie za pośrednictwem portalu wysyłanych było około 17 milionów wiadomości. Według danych serwisu Alexa w grudniu 2012 roku strona była na 11,420 miejscu pod względem popularności w Polsce. W kolejnych latach jego popularność zmalała wraz z pojawieniem się nowych serwisów społecznościowych. Największy spadek zainteresowania odnotował w 2010 roku, gdy stracił on ponad 700 tysięcy aktywnych użytkowników.
Historia.
Pierwowzorem serwisu Epuls był uruchomiony 1 stycznia 2000 w Szwecji Lunarstorm, którego twórcą jest Rickard Eriksson. LunarStorm oprócz w wersji szwedzkiej, funkcjonuje także w wersjach dla użytkowników z Wielkiej Brytanii i Danii. Epuls został stworzony przez szwedzką firmę Pixelate Graphics, na której czele stał Grzegorz Gorczyca. W czerwcu 2006 działalność firmy została przeniesiona do Polski i zmieniła nazwę na Pixelate Ventures. W lutym 2007 w serwis zainwestował niemiecki fundusz Holtzbrinck Ventures. W październiku 2008 roku spółka Pixelate Ventures, właściciel serwisu, została kupiona przez Wydawnictwo Gruner+Jahr Polska. Z początkiem 2005 współpracę z serwisem Epuls rozpoczął mBank – pierwszy internetowy bank w Polsce. Serwis internetowy izzyBanku został połączony z serwisem Epuls. W kwietniu 2007 uruchomiona została niemieckojęzyczna wersja Epulsa. Istniała także, nieuruchomiona oficjalnie, rosyjska wersja serwisu, a w latach 2002–2005 również szwedzka wersja Epulsa. Początkiem końca Epulsa był rok 2009, gdy w przeciągu dziesięciu miesięcy straciła około 700 tysięcy aktywnych użytkowników. W grudniu 2016 roku ogłoszono, że Epuls zostanie zamknięty z dniem 1 lutego 2017. Wszystkie wirtualne przedmioty zakupione w serwisie musiały zostać wykorzystane do końca stycznia 2017.

</doc>
<doc id="841819" url="https://pl.wikipedia.org/wiki?curid=841819" title="HSK Kormoran">
HSK Kormoran

HSK-8 "Kormoran" – niemiecki krążownik pomocniczy z okresu II wojny światowej (oznaczenia niemieckie: "Handelsstörkreuzer 8" (HSK-8), "Schiff 41"; oznaczenie kodowe alianckie "Raider G"). Prowadził działania rajderskie przeciw alianckiej żegludze, występując jako statek handlowy neutralnej lub sojuszniczej bandery. Najbardziej znany był z zatopienia australijskiego lekkiego krążownika HMAS "Sydney" w listopadzie 1941, podczas bitwy, w czasie której także "Kormoran" został zniszczony.
"Kormoran" został zbudowany w stoczni Germaniawerft w Kilonii i zwodowany 15 września 1938 roku jako statek handlowy - motorowiec "Steiermark" dla linii żeglugowej Hamburg-America Line. Przemianowany na "Kormoran" wszedł do służby w Kriegsmarine jako krążownik pomocniczy 9 października 1940 dowodzony przez Fregattenkapitäna (kmdr. por.) Theodora Detmersa.
Tonaż brutto "Kormorana" wynosił 8736 ton rejestrowych, wyporność - 19 900 ton, prędkość maksymalna 18-19 węzłów. Okręt był pierwszym przykładem relatywnego sprawdzenia się taktyki zamaskowanego statku handlowego, używanego przez Kriegsmarine do zwalczania linii żeglugowych aliantów w czasie II wojny światowej. "Kormoran", będący największym z niemieckich rajderów, operował na południowym Atlantyku, Oceanie Indyjskim i południowym Pacyfiku. Podobnie jak inne niemieckie krążowniki pomocnicze miał silne uzbrojenie główne: sześć zamaskowanych dział kalibru 150 mm, wyrzutnie torped i wodnosamoloty, ale słaba odporność, wynikająca z konstrukcji statku handlowego, brak opancerzenia, systemów kierowania ogniem i niska prędkość, nie dorównywały ówczesnym okrętom wojennym. Sukcesy rajderów opierały się na zaskoczeniu i kamuflażu. W ciągu 352 dni rejsu, od 3 grudnia 1940, "Kormoran" zatopił jedenaście statków handlowych o łącznej nośności 68 724 ton.
Ostateczne spotkanie z HMAS "Sydney".
19 listopada 1941 australijski krążownik lekki HMAS "Sydney" napotkał "Kormorana" na Oceanie Indyjskim, na zachód od wybrzeży Australii, prawdopodobnie pomiędzy miejscowościami Carnarvon i Geraldton. W tym czasie niemiecka jednostka podawała się za holenderski drobnicowiec "Straat Malakka".
Według zeznań załogi "Kormorana", australijski okręt nie był przygotowany do boju, a jego działa nie były wycelowane w "Kormorana", chociaż obrócone w jego kierunku. "Sydney" podszedł blisko do zamaskowanego statku, chcąc go skontrolować i wówczas otrzymał ok. 50 trafień z dział 150 mm, zanim zdołał odpowiedzieć. Dowództwo okrętu zginęło prawdopodobnie przy pierwszych salwach. Artylerii głównej krążownika udało się jednak trafić kilkoma pociskami i zniszczyć maszynownię korsarza, wywołując pożar na śródokręciu. Oba ciężko uszkodzone okręty zaczęły się od siebie oddalać. "Sydney" był widziany przez załogę "Kormorana" po raz ostatni, gdy odnotowano silne wybuchy na linii horyzontu. "Sydney" zaginął bez wieści z całą załogą.
Tymczasem "Kormoran" również skazany był na zagładę. Pozbawiony napędu, z ogniem gwałtownie zbliżającym się do magazynu min, był nie do uratowania. Detmers musiał nakazać opuszczenie okrętu. Założono ładunki wybuchowe i pozostali przy życiu marynarze zeszli do łodzi ratunkowych (później, na wzburzonym morzu, jedna z nich - wypełniona głównie ok. 40 rannymi - przewróciła się i zatonęła). Krótko po północy ładunki wybuchowe eksplodowały, a w 25 minut później wyleciały w powietrze miny. Całe śródokręcie i rufa zamieniła się w morze ognia (płomienie strzelały na 300 metrów w niebo), a "Kormoran" poszedł na dno rufą naprzód.
Detmers i około 320 członków załogi zostało uratowanych przez australijskie statki "Yandra", "Koolinda" i "Centaur". Do końca wojny pozostali oni w australijskich obozach jenieckich i uzyskali zwolnienie w roku 1947.
Zatopienie dużego i nowoczesnego krążownika przez uzbrojony statek handlowy było wydarzeniem bez precedensu w historii wojen na morzu. Fakt, że jedynymi świadkami bitwy i zagłady "Sydney" byli członkowie załogi "Kormorana", doprowadził po wojnie do zrodzenia się wielu kontrowersji (m.in. na temat, czy "Kormoran" rozpoczynając ostrzał, występował jako wojenna jednostka niemiecka), spekulacji i teorii konspiracyjnych, jak np. rzekomy udział w walce japońskiego okrętu podwodnego.
16 marca 2008 roku, w ramach wyprawy poszukiwawczej mającej na celu odnalezienie wraku HMAS Sydney, wrak "Kormorana" został zlokalizowany (26° 05' 49.4" S 111° 04' 27.5" E), ok. 150 km na zachód od Zatoki Rekina.

</doc>
<doc id="841821" url="https://pl.wikipedia.org/wiki?curid=841821" title="Autostrada A22 (Francja)">
Autostrada A22 (Francja)

Autostrada A22 (fr. "Autoroute A22") – autostrada we Francji w ciągu trasy europejskiej E17.

</doc>
<doc id="841824" url="https://pl.wikipedia.org/wiki?curid=841824" title="Joachim Low">
Joachim Low



</doc>
<doc id="841825" url="https://pl.wikipedia.org/wiki?curid=841825" title="Jan Harajda">
Jan Harajda

Jan Harajda (ur. 29 stycznia 1905 w Zarichovie na Węgrzech, zm. 13 grudnia 1944 w Ungvárze, obecnie Użhorod) – tłumacz, nauczyciel, prawnik, działacz kultury. Propagator kultury ruskiej oraz subregionu karpackiego.
Życiorys.
W ukazujących się publikacjach występuje jako: Janos – na Węgrzech, Jan lub Janusz – w Polsce, Ivan – na Ukrainie.
Syn Andrzeja, nauczyciela szkoły powszechnej i Esteli, ukończył gimnazjum w Székesfehérvár. Studia prawnicze (doktorat) w Budapeszcie w 1928 roku, studia filozoficzne w 1930 na Uniwersytecie w Peczu (Węgry). W latach 30. XX wieku lektor języka węgierskiego na Uniwersytecie Jagiellońskim. Uczył również w gimnazjum w Krakowie. W 1934 otrzymał dyplom magistra filozofii na Uniwersytecie Jagiellońskim. Czynny działacz Towarzystwa Polsko-Węgierskiego.
Tłumacz m.in. na język polski takich książek jak: "Legendy i opowiadania" Józefa Bartókyego, "Historia narodu węgierskiego" Jerzego Balanyiego, "Młodzieniec dobrze wychowany" Tihamera Totha, tłumaczył też na język węgierski m.in. przewodniki. Obywatel Węgier i od połowy lat 30. XX wieku Polski.
Aresztowany przez hitlerowców w listopadzie 1939 roku w ramach Sonderaktion Krakau, wraz z profesorami Uniwersytetu Jagiellońskiego został osadzony w Sachsenhausen. Po interwencji rządu węgierskiego wiosną 1940 zwolniony z obozu. Wyjechał na Węgry (w dawnych granicach) do Użhorodu. Uczył historii w gimnazjum. W listopadzie 1940 roku został dyrektorem Podkarpackiego Towarzystwa Nauk. Działał jako publicysta, wydawca na rzecz subregionu, kultury, języka. Po wkroczeniu wojsk radzieckich (Armii Czerwonej) został aresztowany w Użhorodzie przez NKWD w listopadzie 1944. Oskarżony jako obywatel Polski i Węgier z paragrafu 58-4 o działania "profaszystowskie" przeciwko komunistycznemu rządowi Związku Radzieckiego został zamordowany w więzieniu w Użhorodzie.
Wspominają go profesorowie Uniwersytetu Jagiellońskiego (Jan Gwiazdomorski) w książce "Wspomnienia z Sachsenhausen" (wyd. 1969, Wydawnictwo Literackie Kraków), Roman Prawocheński "Z Uniwersytetu do Piekła", Stanisław Urbańczyk "Uniwersytet za kolczasym drutem" Wydawnictwo Literackie Kraków 1975 rok, – "Gazeta Wyborcza", cotygodniowy dodatek Nr 7 (363) z 12 listopada 2000 roku, Stanisław Gawęda - " Uniwersytet Jagielloński w okresie II Wojny Światowej 1939 - 1945" - Wydawnictwo Literackie Kraków - Wrocław 1986.
Życiorys i dokumenty znajdują się w Archiwum Uniwersytetu Jagiellońskiego w Krakowie.

</doc>
<doc id="841826" url="https://pl.wikipedia.org/wiki?curid=841826" title="Umowa o zmianie granic">
Umowa o zmianie granic



</doc>
<doc id="841827" url="https://pl.wikipedia.org/wiki?curid=841827" title="Umowa o zmianie granic (1951)">
Umowa o zmianie granic (1951)



</doc>
<doc id="841833" url="https://pl.wikipedia.org/wiki?curid=841833" title="Cloisonné">
Cloisonné

Cloisonné (emaliowanie komórkowe) – technika zdobnicza polegająca na wypełnianiu różnokolorową emalią „komórek” powstałych na powierzchni zdobionego przedmiotu za pomocą przylutowanych cienkich blaszek lub drucików. 
Jedne z najstarszych przykładów przedmiotów ozdobionych tą techniką pochodzą z Cypru z końca II tysiąclecia p.n.e. Emalia komórkowa występuje też w sztuce chińskiej i japońskiej. 
Najstarsze zabytki pochodzą z epoki brązu. W Gruzji powstało w technice cloisonné wiele dzieł sztuki sakralnej, m.in. tryptyk Matki Boskiej z Chachuli.

</doc>
<doc id="841837" url="https://pl.wikipedia.org/wiki?curid=841837" title="Enrico Albertosi">
Enrico Albertosi

Enrico Albertosi (ur. 2 listopada 1939 w Pontremoli) – włoski piłkarz występujący na pozycji bramkarza.
Z Reprezentacją Włoch w której w latach 1961-1972 rozegrał 34 mecze wystąpił na Mistrzostwach Świata 1966 i 1970. Był rezerwowym na Mistrzostwach Świata 1962, 1974 oraz Euro 1968. W 1980 został zdyskwalifikowany na 2 lata za udział w aferze Totonero. W swojej karierze grał w Fiorentinie, Cagliari Calcio, Milanie i Elpidiense.

</doc>
<doc id="841840" url="https://pl.wikipedia.org/wiki?curid=841840" title="Maciej Iwański">
Maciej Iwański



</doc>
<doc id="841843" url="https://pl.wikipedia.org/wiki?curid=841843" title="Iwański">
Iwański



</doc>
<doc id="841844" url="https://pl.wikipedia.org/wiki?curid=841844" title="Iwańska">
Iwańska



</doc>
<doc id="841848" url="https://pl.wikipedia.org/wiki?curid=841848" title="Grupa warowna Aubin-Neufchâteau">
Grupa warowna Aubin-Neufchâteau

Grupa warowna Aubin-Neufchâteau – belgijska grupa warowna, wzniesiona w okresie międzywojennym wraz z trzema innymi podobnymi grupami do obrony przedpól miasta Liège i znajdującej się tam twierdzy.
Grupa składała się z dziewięciu bloków połączonych poternami. Cztery bloki, tworzące zasadniczą część bojową znajdowały się w obrębie fosy przeciwpancernej o regularnym narysie trójkąta, której broniły dwa bloki o charakterze kaponier. Trzy bloki znajdowały się poza obrębem fosy, na zapleczu fortu; dwa z nich pełniły rolę wejść do grupy. Umocnienie wyposażone było w główny, podziemny kompleks magazynowo-koszarowy oraz mniejsze magazyny bezpośrednio pod częścią bojową. Załogę grupy stanowiło 526 ludzi.
Grupa warowna wyposażona była w cztery działa 75 mm w dwóch podwójnych wieżach pancernych, moździerze, działa przeciwpancerne i karabiny maszynowe.
W 1940 roku wojsko belgijskie broniło grupy przed Niemcami. Szczególnie ciężkie walki toczyły się tutaj w dniach 20-21 maja. Ostatecznie Aubin-Neufchâteau skapitulowała 21 maja po wyczerpaniu możliwości obrony.

</doc>
<doc id="841852" url="https://pl.wikipedia.org/wiki?curid=841852" title="Woltyżer (ujednoznacznienie)">
Woltyżer (ujednoznacznienie)



</doc>
<doc id="841859" url="https://pl.wikipedia.org/wiki?curid=841859" title="Grupa warowna Battice">
Grupa warowna Battice

Grupa warowna Battice – belgijska grupa warowna, wzniesiona w okresie międzywojennym wraz z trzema innymi podobnymi grupami do obrony przedpól miasta Liège i znajdującej się tam twierdzy.
Choć posiadająca mniejszą załogę od najsłynniejszej grupy Eben-Emael, Battice posiadała silniejsze wieżowe uzbrojenie artyleryjskie. Grupa posiadała łącznie 4 działa dalekosiężne kalibru 120 mm w dwóch podwójnych wieżach oraz 6 dział 75 mm w trzech wieżach. W przeciwieństwie do Eben-Emael nie dysponowała jednak uzbrojeniem artyleryjskim w kazamatach; rzutowało to na ogólnie mniejszą siłę umocnienia. Grupę otaczała fosa przeciwpancerna o narysie zbliżonym do pięcioboku; broniły jej bloki o charakterze kaponier. Grupę uzupełniały bloki wejściowe oraz schrony bojowe znajdujące się poza obrębem fosy.
Wszystkie bloki połączone były systemem potern. Grupa wyposażona była w rozległy podziemny kompleks magazynowo-koszarowy. Jej załoga liczyła łącznie 750 ludzi.
W 1940 roku grupa była broniona przez wojsko belgijskie. Do ostrzału Battice Niemcy wykorzystali ciężkie haubice kalibru 305 mm. Ostatecznie, wobec wycofania się wojsk belgijskich poza Kanał Alberta oraz kapitulacji sąsiedniej grupy Aubin-Neufchâteau podjęto decyzję o kapitulacji umocnienia 22 maja.

</doc>
<doc id="841860" url="https://pl.wikipedia.org/wiki?curid=841860" title="Lipki (przystanek kolejowy)">
Lipki (przystanek kolejowy)

Lipki – przystanek kolejowy w Lipkach, w województwie opolskim, w Polsce.
W roku 2017 przystanek obsługiwał 50–99 pasażerów na dobę.

</doc>
<doc id="841864" url="https://pl.wikipedia.org/wiki?curid=841864" title="Żakiet">
Żakiet



</doc>
<doc id="841865" url="https://pl.wikipedia.org/wiki?curid=841865" title="Pod światło">
Pod światło

Pod światło – drugi studyjny, solowy album polskiego wykonawcy poezji śpiewanej Grzegorza Turnaua, wydany w 1993 roku przez Pomaton EMI. Nagranie zrealizowano w Studio Dworek Białoprądnicki w Krakowie, od marca do maja 1993 roku. 
Na płycie znajduje się trzynaście piosenek. Do wszystkich muzykę napisał Turnau. Autorką tekstów do pięciu utworów jest Ewa Lipska, do dwóch sam Turnau (trzeci - "Cichosza" wraz z Michałem Zabłockim). Piosenki: "Trąbki" oraz "Gdy kwitnie żonkil" Turnau wykonuje w duecie z Beatą Rybotycką. Wśród utworów na płycie znajdują się jedne z najbardziej znanych utworów artysty, jak: "Cichosza", " Kawałek cienia" czy "Pamięć". 
Do dwóch piosenek ("Cichosza" oraz "Pamięć") zostały zrealizowane teledyski w reżyserii Michała Zabłockiego, których głównym bohaterem jest ta sama rysunkowa, charakterystyczna postać.
Płyta została opatrzona następującym tekstem Piotra Skrzyneckiego: 
W 1997 album uzyskał certyfikat złotej płyty.
Wykonawcy.
Marek Suberlak – realizacja nagrań. Autorem opracowania graficznego okładki jest Krzyś Koszewski.

</doc>
<doc id="841868" url="https://pl.wikipedia.org/wiki?curid=841868" title="Wasyl Szyszkanyneć">
Wasyl Szyszkanyneć

Wasyl Szyszkanynec, ps. „"Bir"”, "Iwan Kozieryński" (, ur. 1921 w Ławocznem, zm. 28 lutego 1948 w Zawadce) – ukraiński wojskowy, porucznik UPA, komendant posterunku Ukraińskiej Policji Pomocniczej w Komańczy.
Życiorys.
Uczestnik walk o Karpacką Ukrainę w 1939. Był dowódcą posterunku Ukraińskiej Policji Pomocniczej w Komańczy. Zdezerterował wraz z całą obsadą posterunku, i na jej bazie utworzył sotnię UPA. Sotnia wzięła udział w zbrodni w Baligrodzie, mimo iż wcześniej Szyszkanynec osobiście zapewniał delegację mieszkańców, że nic im nie grozi ze strony UPA.
Był adiutantem dowódcy kurenia Wasyla Mizernyja „Rena”, później dowódcą sotni „Udarnyki 1” (96), należącej do 1 kurenia „Udarnyky” pod dowództwem „Rena”. W lipcu 1947 jego sotnia przebiła się na teren USRR, a on sam zginął w 1948 r. walce z oddziałem NKWD, wraz z 13 innymi żołnierzami jego oddziału.

</doc>
<doc id="841869" url="https://pl.wikipedia.org/wiki?curid=841869" title="Grupa warowna Tancrémont">
Grupa warowna Tancrémont

Grupa warowna Tancrémont – belgijska grupa warowna, wzniesiona w okresie międzywojennym wraz z trzema innymi podobnymi grupami do obrony przedpól miasta Liège i znajdującej się tam twierdzy.
Grupa Tancrémont posiadała 10 bloków; 5 z nich tworzyło zasadniczą część bojową, otoczoną fosą o narysie czworobocznym, bronioną przez dalsze trzy bloki o charakterze kaponier. Umocnienie uzupełniał blok obserwacyjny wysunięty na północ w stosunku do głównego masywu oraz blok wejściowy, położony na jego zapleczu, po stronie zachodniej. 
Uzbrojenie grupy składało się z czterech dział 75 mm w dwóch dwudziałowych wieżach, moździerzy, karabinów maszynowych i dział przeciwpancernych. Planowano montaż wieży z dalekosiężnymi armatami kalibru 120 mm, ale ze względów oszczędnościowych zrezygnowano z tego rozwiązania.
Wszystkie bloki połączone były systemem potern. Grupa wyposażona była w podziemny kompleks magazynowo-koszarowy. Jej załoga liczyła łącznie 422 ludzi.
Tancrémont była najmniejszą z czterech belgijskich grup warownych otaczających Liège. Niemieckie działania ominęły w zasadzie to umocnienie; grupa skapitulowała dopiero 29 maja wraz ze złożeniem broni przez armię belgijską.

</doc>
<doc id="841871" url="https://pl.wikipedia.org/wiki?curid=841871" title="Torres del Paine">
Torres del Paine

Torres del Paine – masyw należący do grupy górskiej Cordillera del Paine leżący w Chile w Patagonii. Jest położony 200 km na północny zachód od Punta Arenas i około 1800 km na południe od stolicy Chile: Santiago.
Masyw składa się z trzech wież skalnych:
Nie zostały jeszcze przeprowadzone dokładne pomiary wysokości szczytów, a podawane pomiary są oparte na oszacowaniach i często znacznie różnią się od siebie.
Park Narodowy Torres del Paine.
Część łańcucha górskiego o powierzchni 2 400 km² objęta jest ochroną w ramach Parku Narodowego Torres del Paine (hiszp. "Parque Nacional Torres del Paine"). Obszar ten był początkowo rezerwatem, utworzonym w 1959 roku, następnie zamienionym na park narodowy. W 1978 roku organizacja UNESCO wpisała go na listę rezerwatów biosfery. Na przełomie lat 2011/2012 w Parku miał miejsce rozległy pożar, który strawił 15 111 hektarów, głównie pierwotnych lasów bukanowych oraz zarośli.
W parku występują liczne lodowce i jeziora, a także monumentalne formacje skalne. Żyje tu wiele gatunków zwierząt, m.in. gwanako andyjskie, nandu, flamingi i kondory.

</doc>
<doc id="841873" url="https://pl.wikipedia.org/wiki?curid=841873" title="Roman Hrobelskyj">
Roman Hrobelskyj

Roman Hrobelśkyj, ps. „Brodycz”, „Roman” (ur. 1919 w Stefkowej, zm. 8 lutego 1949 w Rzeszowie) – ukraiński nacjonalista, porucznik UPA.
Członek Organizacji Ukraińskich Nacjonalistów (OUN), w UPA od lipca 1944 (wstąpił do UPA w Bereżnicy). Początkowo dowódca czoty w sotni „Hromenki”, następnie dowódca czoty w sotni „Karmeluka”. Od maja do września 1946 był dowódcą tej samej sotni „Udarnyky 2” (94), należącej do 1 kurenia „Udarnyky” pod dowództwem „Rena”.
W 1948 został zatrzymany na terenie Czechosłowacji i przekazany władzom polskim. 14 stycznia 1949 skazany na karę śmierci przez Wojskowy Sąd Rejonowy w Rzeszowie i stracony 8 lutego 1949 w Rzeszowie.

</doc>
<doc id="841876" url="https://pl.wikipedia.org/wiki?curid=841876" title="Turnau w Trójce">
Turnau w Trójce

Turnau w „Trójce” – trzeci album polskiego wykonawcy poezji śpiewanej Grzegorza Turnaua, wydany w 1994 roku przez Pomaton EMI. Album ten jest zapisem koncertu w III Programie Polskiego Radia, który odbył się 26 marca 1994 w studiu M-1 przy ulicy Myśliwieckiej 3/5/7. 
Na płycie znajduje się szesnaście utworów. Znaczna część z nich ukazała się wcześniej na studyjnych albumach Turnaua: "Naprawdę nie dzieje się nic" oraz "Pod światło". Trzy piosenki Turnau wykonuje wraz z Andrzejem Sikorowskim.
Koncert jest zapowiadany przez dziennikarza Programu III Polskiego Radia - Janusza Deblessema. Na płycie pojawiają się również radiowe dżingle oraz głos dziennikarza Marka Niedźwieckiego.
Płyta została opatrzona następującym komentarzem autorstwa Janusza Deblessema: "To jeden z tych szczególnych momentów, kiedy artystę w szczytowej formie udało się złapać "na gorącym uczynku". Mam nadzieję, że będzie to kolejna WIELKA płyta Grzegorza".
Album uzyskał status złotej płyty.
Wykonawcy.
Realizacja nagrań: Wojciech Przybylski; projekt graficzny książeczki płytowej wykonał: Krzyś Koszewski.

</doc>
<doc id="841881" url="https://pl.wikipedia.org/wiki?curid=841881" title="Kostki wstawne">
Kostki wstawne

Kostki wstawne, wstawki kostne, kostki szwów, kostki Worma (łac. "ossa suturarum", "ossa suturalia", "ossa Wormiana") – są niestale, jednak dość popularnie obecnymi drobnymi kośćmi w obrębie szwów czaszki. Szacuje się, że występują u ok. 8-15% populacji ogólnej. Obecność kości Worma warunkowane jest powstaniem dodatkowych punktów kostnienia w obrębie błony mezenchymatycznej. Powstawanie kości szwów jest możliwe tylko w okresie, w którym pomiędzy tworzącymi się kośćmi czaszki jest obecna jeszcze niezmineralizowana błona mezenchymatyczna. Czynnikami indukującymi utworzenie wspomnianych dodatkowych punktów kostnienia mogą być mechaniczne bodźce zewnętrzne, podejrzewa się także wpływ czynników genetycznych. Same w sobie traktowane są jako zmienność anatomiczna i nie dają żadnych objawów, budzą natomiast zainteresowanie m.in. antropologów, anatomów, chirurgów szczękowo-twarzowych, neurochirurgów i radiologów. 
Etiologia.
Kostki wstawne niekiedy występują jako część obrazu klinicznego zespołów wad wrodzonych. Niektóre z tych chorób to:
Historia.
Używana w wielu językach (także w polskim) nazwa „kostki Worma” wiąże się z nazwiskiem duńskiego anatoma Olego Worma, profesora kopenhaskiej katedry anatomii w latach 1624–1639. Były one jednak znane już dawniej, a jednym z pierwszych uczonych je opisujących był Paracelsus.

</doc>
<doc id="841885" url="https://pl.wikipedia.org/wiki?curid=841885" title="Wasyl Kral">
Wasyl Kral

Wasyl Kral, pseud. “"Czaus"” (ur. 1913 w Doroszowie - zm. 1976 w Dzierżoniowie) – ukraiński wojskowy, porucznik UPA.
W UPA od marca 1945, najpierw strzelec, potem dowódca czoty w sotni „Kulisza”. Po przekształceniu czoty w samodzielną sotnię, był dowódcą tejże sotni, należącej do kurenia „Berkuta”, która przybyła na teren Polski pod koniec 1945 z V Okręgu Wojskowego UPA „Buh”. Jego sotnia została rozbita we wrześniu 1947.
„Czaus” zgłosił się do wysiedlenia i wyjechał w okolice Drawska, gdzie zamieszkał. Został rozpoznany i aresztowany na początku 1948, skazany na karę śmierci 10 lutego 1948 przez Wojskowy Sąd Rejonowy w Lublinie, zamienioną na dożywotnie pozbawienie wolności. W 1955 zwolniony z więzienia, zamieszkał w Dzierżoniowie, gdzie zmarł w latach 80. XX wieku.

</doc>
<doc id="841886" url="https://pl.wikipedia.org/wiki?curid=841886" title="Digital Radio Mondiale">
Digital Radio Mondiale

Digital Radio Mondiale (DRM) – system transmisji cyfrowej przeznaczony do zastosowania w istniejących pasmach radiofonicznych poniżej 30 MHz (fale długie, średnie i krótkie). Podstawowa szerokość pasma sygnału wynosi 9 lub 10 kHz. Standard przewiduje możliwość pracy w kanałach o szerokości połówkowej 4,5 lub 5 kHz oraz z kanałem o podwójnej szerokości 18 lub 20 kHz. W systemie DRM wykorzystuje się multipleksację OFDM oraz z modulacją 4-QAM, 16-QAM i 64-QAM.
W systemie DRM wyróżnia się następujące sygnały:
Poza wymienionymi sygnałami w systemie DRM wyróżnia się sygnały synchronizacji:

</doc>
<doc id="841887" url="https://pl.wikipedia.org/wiki?curid=841887" title="Kasztelanka (Bydgoszcz)">
Kasztelanka (Bydgoszcz)

Kasztelanka – jedno z wielu osiedli w Fordonie – największej dzielnicy w Bydgoszczy. Mieści się między osiedlami: Nad Wisłą, Stary Fordon i Bajka.
Nazwa i ulice.
Swoją oryginalną nazwę zawdzięcza nazwom kilku głównych ulic, tworzących kompleks osiedla.
Do najważniejszych ulic Kasztelanki należą:
Historia.
Osiedle Kasztelanka jest jednym z najstarszych w Fordonie. Zaczęto je budować pod koniec lat 80. XX w. (w ostatnich latach komunizmu), jako pierwsze z osiedli tzw. Nowego Fordonu.
Obiekty.
Jednym z ważniejszych obiektów osiedla uznaje się wybudowane w roku 2002 oświetlone, ogrodzone boisko do piłki nożnej i koszykówki ze sztuczną trawą.

</doc>
<doc id="841889" url="https://pl.wikipedia.org/wiki?curid=841889" title="Wygorzele (Tychy)">
Wygorzele (Tychy)

Wygorzele – dzielnica Tychów położona we wschodniej części miasta.
Dzielnica graniczy od strony południowej z dzielnicami: Urbanowice, Jaroszowice, od strony zachodniej z Wartogłowcem i z dzielnicą Zwierzyniec, północna granica to linia brzegowa Lasów Murckowskich, zaś strona wschodnia to granica miasta Lędziny.
Nazwa.
Według niemieckiego językoznawcy Heinricha Adamy’ego nazwa "Wygorzele" pochodzi od staropolskiej nazwy "gorzeć". Nazwa prawdopodobnie wiąże się z wypalaniem lasów w wyniku deforestacji. W swoim dziele o nazwach miejscowych na Śląsku wydanym w 1888 r. we Wrocławiu jako najstarszą zanotowaną nazwę miejscowości wymienia on obecną polską nazwę w odmianie "Wygorzały" podając jej znaczenie "Brandfleck" czyli po polsku "wypalone miejsce".

</doc>
<doc id="841890" url="https://pl.wikipedia.org/wiki?curid=841890" title="Albertozaur">
Albertozaur

Albertozaur ("Albertosaurus") – rodzaj teropoda z rodziny tyranozaurów (Tyrannosauridae) żyjącego na zachodzie Ameryki Północnej pod koniec okresu kredowego, niemal 70 mln lat temu. Zasięg występowania gatunku typowego, "Albertosaurus sarcophagus", był ograniczony do terenów dzisiejszej prowincji Alberta w Kanadzie, od której pochodzi jego nazwa rodzajowa. Naukowcy nie są zgodni co do liczby gatunków wewnątrz rodzaju "Albertosaurus" – niektórzy uznają "Gorgosaurus libratus" za drugi gatunek.
Jak wszystkie tyranozaury, albertozaur był dwunożnym drapieżnikiem z niewielkimi dwupalczastymi dłońmi i ogromną głową z potężnymi szczękami, uzbrojonymi w ponad pół setki wielkich, ostrych zębów. Prawdopodobnie był dominującym drapieżnikiem w swoim ekosystemie. Mimo iż względnie duży jak na teropoda, albertozaur był znacznie mniejszy od swego bliskiego krewnego tyranozaura – zapewne ważył mniej niż dwie tony.
Odkryte dotąd skamieniałości ponad trzydziestu osobników zapewniły znacznie bardziej szczegółową wiedzę na temat anatomii albertozaura niż większości innych tyranozaurów. Odnalezienie ponad dwudziestu tych dinozaurów na jednym stanowisku wskazuje na występowanie zachowań stadnych i umożliwia badanie ich ontogenezy oraz biologii populacji, co jest niemożliwe w przypadku gorzej poznanych dinozaurów.
Budowa.
Albertozaur był mniejszy od największych przedstawicieli rodziny tyranozaurów, takich jak tarbozaur i tyranozaur – typowy osobnik dorosły osiągał 9 m długości, jednak najstarsze mogły zapewne dorastać do 10 m. Kilka niezależnych szacowań masy ciała, osiąganych różnymi metodami, wykazuje, że dorosły albertozaur ważył pomiędzy 1,3 a 1,7 t.
Masywna czaszka albertozaura osadzona na krótkiej, esowato wygiętej szyi osiągała około 1 m długości w przypadku największych osobników. Szerokie okna w czaszce redukowały ciężar głowy i zapewniały miejsce dla narządów zmysłów i przyczepów mięśni. W długich szczękach znajdowało się ponad 60 zakrzywionych zębów – większe tyranozaury miały ich mniej. W przeciwieństwie do większości teropodów, albertozaur i inne tyranozaury miały uzębienie heterodontyczne – ich zęby różniły się kształtem w zależności od pozycji w jamie ustnej. Zęby w kości przedszczękowej były znacznie mniejsze od pozostałych, ciaśniej ułożone i D-kształtne w przekroju. Heterodontyzm albertozaura różnił się jednak od tego występującego u tyranozaura. "Albertosaurus" nie był w stanie zaciskać szczęk z równie dużą siłą: siła generowana przez przednie zęby wynosiła około 1536 N, przez środkowe 2143 N, a przez tylne 3413 N, podczas gdy u tyranozaura wartości te wynosiły odpowiednio: 5880 N, 8178 N i 13 876 N. Nad oczami albertozaura znajdowały się niewielkie kostne grzebienie, które przypuszczalnie były jaskrawo ubarwione i służyły do wywierania wrażenia na przedstawicielach płci przeciwnej w trakcie okresu godowego.
Wszystkie tyranozaury, nie wyłączając albertozaura, były podobnie zbudowane. Jak większość teropodów, albertozaur poruszał się na dwu kończynach, a jego ciężka głowa i tułów równoważone były długim ogonem. Przednie kończyny tyranozaurów były niezmiernie małe w porównaniu do rozmiarów ciała i miały zaledwie dwa palce. Kończyny tylne były długie i zakończone czteropalczastą stopą. Paluch był krótki i skierowany w tył. Jedynie trzy pozostałe palce – spośród których trzeci, czyli środkowy, był najdłuższy – miały kontakt z podłożem. Albertozaur prawdopodobnie był w stanie osiągać prędkość około 40–45 km/h.
Klasyfikacja.
Albertozaur jest przedstawicielem rodziny tyranozaurów (Tyrannosauridae) i podrodziny Albertosaurinae. Jego najbliższym krewnym jest nieco starszy geologicznie "Gorgosaurus libratus" (niekiedy nazywany "Albertosaurus libratus"; zobacz dalej). Te dwa gatunki są jedynymi znanymi przedstawicielami Albertosaurinae, jednak nie wyklucza się istnienia nieopisanych gatunków, które mogłyby należeć do tej podrodziny. W 2004 roku Thomas R. Holtz Jr umieścił w niej appalachiozaura (wówczas jeszcze nienazwanego), lecz jego dawniejsze, niepublikowane prace klasyfikowały go – podobnie jak inni autorzy – poza rodziną Tyrannosauridae.
Drugą, większą podrodziną tyranozaurów jest Tyrannosaurinae, obejmująca rodzaje "Alioramus", "Daspletosaurus", "Nanotyrannus", "Tarbosaurus" i "Tyrannosaurus". W porównaniu z członkami Tyrannosaurinae przedstawiciele Albertosaurinae byli lżej zbudowani, ze stosunkowo mniejszymi czaszkami i dłuższymi piszczelami oraz kośćmi stóp (paliczkami i kośćmi śródstopia).
Historia odkryć i nazwa.
"Albertosaurus" został nazwany przez Henry'ego Fairfielda Osborna w bardzo krótkiej nocie na końcu jego opisu gatunku "Tyrannosaurus rex" w 1905 roku. Nazwa odnosi się do kanadyjskiej prowincji Alberta – miejsca, w którym po raz pierwszy odnaleziono szczątki tego dinozaura. Zawiera ona również greckie słowo /"sauros" („jaszczur”), najczęściej spotykany przyrostek w nazwach dinozaurów. Gatunkiem typowym jest "A. sarcophagus", co oznacza „pożeracz ciał” i ma taką samą etymologię jak nazwa rodzaju ozdobnej trumny – połączenie starogreckiego słowa /"sarx" („ciało”) oraz /"phagein" („jeść”). Odkryto już szczątki ponad 30 osobników tego gatunku.
Pierwsze odkrycia.
Pierwszą odkrytą skamieniałością albertozaura jest fragment czaszki wydobytej w 1884 roku z wychodni w formacji Horseshoe Canyon, nieopodal rzeki Red Deer w prowincji Alberta. Skamieniałość ta oraz mniejsza czaszka wraz z fragmentem szkieletu zostały odkryte przez ekspedycję Geological Survey of Canada prowadzoną przez geologa Josepha Tyrrella. Te dwie czaszki zostały uznane za szczątki przedstawicieli nieopisanego gatunku, któremu Edward Drinker Cope nadał nazwę "Laelaps incrassatus" w 1892 roku. Cope nie zauważył jednak, iż nazwę "Laelaps" nosił już rodzaj roztocza, dlatego dinozaur został przemianowany na "Dryptosaurus" przez Othniela Charlesa Marsha w 1877 roku. Cope odmówił uznania nazwy stworzonej przez jego arcyrywala Marsha i dopiero Lawrence'owi Lambe'owi w 1904 przypadło w udziale zmienić nazwę „"Laelaps incrassatus"” na "Dryptosaurus incrassatus". Niedługo potem Osborn zdał sobie sprawę, że "Dryptosaurus incrassatus" został opisany na podstawie zębów należących do rodzaju tyranozauryda, więc dwie czaszki z Alberty z całą pewnością nie mogą być zaliczone do tego gatunku. Czaszki te różniły się także znacząco od skamieniałości "Dryptosaurus aquilunguis", typowego gatunku rodzaju "Dryptosaurus", więc Osborn stworzył dla nich w 1905 nową nazwę – "Albertosaurus sarcophagus". Nie opisał szczątków w żadnym nowym aspekcie, ograniczając się jedynie do cytowania kompletnego opisu Lambe'a sprzed roku. Oba osobniki, stanowiące holotyp (CMN 5600) i paratyp (CMN 5601) "A. sarcophagus" są przechowywane w Canadian Museum of Nature w Ottawie. Okazy te łączy tylko jedna apomorfia (powiększony tylny wyrostek pneumatyczny na kości podniebiennej), jednak dowodzi to ich przynależności do tego samego gatunku.
Cmentarzysko Dry Island.
W 1910 roku amerykański paleontolog Barnum Brown odkrył pozostałości dużej grupy albertozaurów w innym kamieniołomie położonym niedaleko rzeki Red Deer. Z powodu dużej liczby skamieniałości i ograniczeń czasowych Brown wraz z ekipą zdecydowali się nie zbierać wszystkich spoczywających tam szczątków, lecz dołożyli starań, by zebrać kości od każdego osobnika, którego byli w stanie zidentyfikować na cmentarzysku. Wśród kości znajdujących się w zbiorach Amerykańskiego Muzeum Historii Naturalnej w Nowym Jorku jest siedem zestawów kości śródstopia prawej stopy, wraz z dwiema kośćmi palców, które ze względu na wielkość nie pasują do żadnej z kości śródstopia. Dowodzi to obecności co najmniej dziewięciu osobników na terenie kamieniołomu. Royal Tyrrell Museum of Palaeontology na nowo odkryło tanatocenozę w 1997 roku i wznowiło prace terenowe na tym stanowisku, znajdującym się obecnie w granicach Dry Island Buffalo Jump Provincial Park. Dalsze wykopaliska prowadzone od 1997 do 2005 doprowadziły do odkrycia pozostałości kolejnych 13 osobników w różnym wieku – od małego dwulatka po bardzo starego albertozaura, przekraczającego prawdopodobnie 10 m długości. Szkielet żadnego z nich nie jest jednak kompletny.
"Gorgosaurus libratus".
W 1913 roku paleontolog Charles Hazelius Sternberg odkrył skamieniałości innego tyranozaura z nieco starszej geologicznie formacji Dinosaur Park w prowincji Alberta. Lawrence Lambe nadał mu w 1914 nazwę "Gorgosaurus libratus". Inne osobniki zostały znalezione później w Albercie w Kanadzie i stanie Montana w Stanach Zjednoczonych. Odnajdując jedynie niewielkie różnice dzielące te dwa gatunki, Dale Russell zadeklarował, że "Gorgosaurus" jest młodszym synonimem nazwy "Albertosaurus" i przemianował "Gorgosaurus libratus" na "Albertosaurus libratus" w 1970. Powiększenie rodzaju "Albertosaurus" o drugi gatunek wpłynęło na wydłużenie okresu jego występowania o kilka milionów lat wstecz i zwiększenie zasięgu geograficznego o setki kilometrów na południe.
W 2003 roku Philip J. Currie porównał czaszki kilku tyranozaurów i doszedł do wniosku, że te dwa gatunki różnią się bardziej niż dotąd sądzono. Decyzja o używaniu jednego lub dwóch rodzajów jest raczej samowolna, jako że są one taksonami siostrzanymi i są ze sobą spokrewnione bardziej niż z innymi gatunkami. Zdając sobie z tego sprawę, Currie zasugerował jednak, że albertozaur i gorgozaur nie powinny być łączone w jeden rodzaj, gdyż nie są do siebie bardziej podobne niż "Daspletosaurus" i "Tyrannosaurus", które niemal zawsze są zaliczane do osobnych rodzajów. W dodatku kilka dinozaurów z podrodziny Albertosaurinae odkryto na Alasce oraz w Nowym Meksyku i Currie stwierdził, że relacje "Albertosaurus" – "Gorgosaurus" mogą zostać wyjaśnione dopiero po pełnym opisaniu nowo odkrytych skamieniałości. Większość autorów zgodziła się z jego rekomendacją, jednak nie wszyscy.
Pozostałe odkrycia.
William Parks opisał nowy gatunek, "Albertosaurus arctunguis", opierając się na niekompletnym szkielecie wydobytym niedaleko rzeki Red Deer w 1928 roku, jednak gatunek ten jest uznawany za identyczny z "Albertosaurus sarcophagus" od 1970 roku. Osobnik opisany przez Parksa (ROM 807) znajduje się w Royal Ontario Museum w Toronto. Kolejne sześć czaszek i szkieletów odkrytych w prowincji Alberta jest przechowywanych w różnych kanadyjskich muzeach. Skamieniałości zostały odnalezione także w amerykańskich stanach Montana, Nowy Meksyk oraz Wyoming, jednak prawdopodobnie nie reprezentują one "Albertosaurus sarcophagus", a być może nie należą nawet do rodzaju "Albertosaurus". "Albertosaurus megagracilis" został opisany w oparciu o szkielet małego tyranozaura z formacji Hell Creek w Montanie. Został przemianowany na "Dinotyrannus" w 1995 roku, jednak obecnie uważa się, że jest to młodociany osobnik gatunku "Tyrannosaurus rex".
Paleobiologia.
Schemat wzrostu.
Odkryte dotąd osobniki reprezentują większość grup wiekowych albertozaura. Wykorzystując histologię kości, wiek poszczególnych zwierząt w chwili śmierci często może być ustalony, pozwalając na oszacowanie tempa wzrostu i porównanie z innymi gatunkami. Najmłodszy znany albertozaur to dwulatek odkryty na cmentarzysku Dry Island, ważący około 50 kg i mierzący nieco ponad 2 m długości. Dziesięciometrowy osobnik wydobyty z tego samego stanowiska jest najdłuższym i najstarszym, liczącym 28 lat. Spoglądając na wykres przedstawiający uśrednione tempo wzrostu typowego albertozaura, można dostrzec czteroletni okres dynamicznego rozwoju, kończący się około 16. roku życia. Schemat ten daje się zauważyć również u innych tyranozaurów. Przyrost masy w tej fazie wynosił 122 kg rocznie przy wadze dorosłego osobnika wynoszącej 1,3 t. Inne badania sugerują większą wagę dorosłych – to wpłynęłoby na tempo przyrostu masy, lecz nie na inne parametry. Tyranozaury zbliżone rozmiarami do albertozaura miały podobną prędkość wzrostu, jednak znacznie większy "Tyrannosaurus rex" osiągał maksymalne wymiary niemal pięciokrotnie szybciej (601 kg przyrostu masy rocznie). Zakończenie dynamicznego okresu wzrostu wskazuje na osiągnięcie dojrzałości płciowej, chociaż zwierzę rosło powoli do końca życia. Dojrzałość płciowa przy wciąż kontynuowanym wzroście zdaje się występować zarówno u małych, jak i dużych dinozaurów, podobnie jak u dużych ssaków, takich jak ludzie i słonie. Ten schemat względnie wcześnie osiąganej dojrzałości płciowej różni się od ptasiego, który charakteryzuje się zakończeniem wzrastania w momencie osiągnięcia dojrzałości.
Ontogeneza.
Większość znanych skamieniałości albertozaurów należy do osobników liczących w chwili śmierci co najmniej 14 lat. Szczątki młodocianych dinozaurów są znajdowane znacznie rzadziej, gdyż prawdopodobieństwo ich fosylizacji jest niższe niż w przypadku dużych kości dorosłych. Mniejsze kości również częściej pozostają niezauważone podczas wykopalisk. Młode albertozaury były stosunkowo duże jak na młodociane zwierzęta, jednak ich skamieniałości wciąż są o wiele rzadsze niż dorosłych. Zjawisko to tłumaczy się konsekwencją rozwoju osobniczego lub faktem, że młode po prostu nie ginęły tak często jak dorosłe.
Jedna z hipotez zakłada, że młode ginęły w dużej ilości, lecz ich skamieniałości nie zachowały się ze względu na małe rozmiary i kruchość. Według Ericksona i współpracowników, po zaledwie dwóch latach młode albertozaury były większe od innych drapieżników z wyjątkiem dorosłych albertozaurów i szybsze od większości swych ofiar, co skutkowało znacznym spadkiem umieralności i odpowiadającej mu rzadkości pozostałych skamieniałości. Stosunkowo niska umieralność (3,47% rocznie) utrzymywała się do 14. roku życia, co oznacza, że przewidywana długość życia osobników, które przetrwały dwa pierwsze lata, wynosi 15,19 roku. Po ukończeniu 14 lat umieralność wzrastała do 19,5% rocznie, co prawdopodobnie oznacza osiągnięcie dojrzałości płciowej i związane z tym koszty. Zwiększony wskaźnik śmiertelności utrzymywał się przez okres dorosłości, prawdopodobnie z powodu potrzeb fizjologicznych, stresu i kontuzji odniesionych w wyniku wewnątrzgatunkowych walk o partnera czy pożywienie, i utrzymywał się aż do starości. Wyższa śmiertelność może tłumaczyć powszechniejsze występowanie kości starszych zwierząt. Bardzo duże zwierzęta są rzadkością, gdyż tylko nielicznym udaje się osiągnąć takie rozmiary. Wysoka umieralność dzieci i następujące po niej zjawisko zmniejszonej śmiertelności u osobników młodocianych, a potem gwałtowny wzrost umieralności po osiągnięciu dojrzałości płciowej przy niewielkiej ilości zwierząt osiągających maksymalne rozmiary jest wzorcem obserwowanym u wielu współczesnych dużych ssaków, takich jak słonie, bawoły afrykańskie i nosorożce. Ten schemat można także zauważyć u innych tyranozaurów, a także dinozaura ptasiomiednicznego psitakozaura. Porównanie ze współczesnymi zwierzętami oraz innymi tyranozaurami wspiera tę hipotezę, jednak odchylenia w kopalnym zapisie wciąż mogą odgrywać dużą rolę, zwłaszcza, że ponad 2/3 wszystkich odkrytych albertozaurów pochodzi z jednego miejsca. Według Steinsaltza i Orzacka 22 osobniki to zbyt mała próba, by mogła wesprzeć „wypukłą” krzywą umieralności przedstawioną przez Ericksona i współpracowników, natomiast istnieją dowody sugerujące, że osobniki w wieku 2–15 lat miały wyższą przeżywalność od starszych zwierząt. Zdaniem autorów krzywa przeżywalności albertozaura jest znacznie bardziej płaska niż u Ericksona i innych.
Do zmian anatomicznych zachodzących w trakcie ontogenezy albertozaura należy przesunięcie powierzchni szwu pomiędzy kośćmi nosową i łzową, zmiana pozycji dodatkowego wgłębienia w kości łzowej oraz powiększenie kości podniebiennej wraz z przesunięciem jej wyrostka pneumatycznego ku przodowi.
Zachowania stadne.
Cmentarzysko Dry Island, odkryte przez Barnuma Browna i jego ekipę, zawierało szczątki 26 osobników – więcej niż stanowisko jakiegokolwiek innego kredowego teropoda. Spośród skupisk skamieniałości dużych dinozaurów drapieżnych ustępuje jedynie zgromadzeniu allozaurów w Cleveland-Lloyd Dinosaur Quarry w stanie Utah. Grupa składała się z dwóch bardzo starych osobników, dziewięciu dorosłych w wieku 17–23 lat, ośmiu przechodzących etap gwałtownego wzrostu pomiędzy 12. a 16. rokiem życia i siedmiu młodych, które nie weszły jeszcze w fazę szybkiego rozwoju.
Niemal całkowity brak skamieniałości roślinożerców zachowanych w podobnym stopniu wśród wielu albertozaurów na cmentarzysku doprowadził Philipa Curriego do wniosku, że lokalizacja ta nie była pułapką na drapieżniki, jak asfaltowe bagna La Brea w Kalifornii, i że wszystkie zachowane tam osobniki zmarły w tym samym czasie. Currie uważa to za dowód na istnienie zachowań stadnych. Inni naukowcy pozostają sceptyczni, wskazując, że zwierzęta mogły być zgromadzone z powodu suszy, powodzi lub innych przyczyn. Analizy tafonomiczne sugerują, że albertozaury zginęły w wyniku co najmniej jednego gwałtownego sztormu, który powalił rosnące na tym obszarze drzewa i doprowadził do okresowego zalania terenu. Śmierć zwierząt, rozrzucenie szczątków i ich pogrzebanie nastąpiły prawdopodobnie w przeciągu jednego roku. Taka interpretacja nie wyklucza jednak występowania zachowań stadnych u albertozaurów.
Istnieje wiele dowodów na występowanie zachowań społecznych wśród dinozaurów roślinożernych, jak ceratopsy i hadrozaury. Jednakże tylko niekiedy można odnaleźć tak wiele dinozaurów drapieżnych w jednym miejscu. Małe teropody, takie jak deinonych, celofyz i megapnozaur (syntars), zostały znalezione w skupiskach, podobnie jak duże allozaur i mapuzaur. Istnieją również dowody na występowanie grupowych zachowań u innych tyranozaurów. Fragmenty szkieletów mniejszych osobników znaleziono niedaleko „Sue” – dinozaura z rodzaju "Tyrannosaurus", zrekonstruowanego w Muzeum Historii Naturalnej w Chicago, oraz cmentarzyska formacji Two Medicine w Montanie, w którym odnaleziono szczątki trzech daspletozaurów zachowanych w pobliżu kilku hadrozaurów. Te znaleziska mogą pomóc w udowodnieniu występowania zachowań społecznych u albertozaurów, mimo iż niektóre z wymienionych lokalizacji mogą przedstawiać czasowe lub nienaturalne zgromadzenia. Inni domniemywają, że zamiast grup społecznych przynajmniej część z nich reprezentuje behawior typowy dla m.in. smoka z Komodo – taki jak tłumna agresja wokół padliny, gdy zażarta walka prowadzi do śmierci części drapieżników i kanibalizmu. Nie ma dowodów, by zgrupowanie szczątków albertozaurów było miejscem, w którym teropody te się pożywiały. Według Curriego i Ebertha budowa szkieletu albertozaurów przemawia za występowaniem u nich zachowań społecznych, ponieważ występują u nich niewielkie rogi z kości nadoczodołowych, które prawdopodobnie służyły do ozdoby i komunikacji pomiędzy przedstawicielami tego samego gatunku. Wśród populacji albertozaurów z Dry Island stosunkowo rzadko dochodziło do walk wewnątrzgatunkowych – spośród zachowanych tam pozostałości co najmniej 26 teropodów tylko u jednego odnaleziono ślady ugryzienia w głowę – zachowania występującego również u innych teropodów, w tym tyranozaurów – i tylko u dwóch osobników (7,7% populacji) zachowały się patologie kości. Zdaniem Curriego i Ebertha najistotniejszym argumentem wspierającym teorię o występowaniu zachowań społecznych u albertozaurów jest jednak fakt, że potencjalne ofiary tych teropodów wędrowały w dużych stadach – były to zwierzęta często o rozmiarach dorównujących albertozaurom lub większych, więc grupie drapieżników łatwiej byłoby oddzielić pojedynczego osobnika od reszty stada. Ponadto grupa 12 albertozaurów prawdopodobnie wymagałaby terytorium o powierzchni co najmniej 2000 km2, tymczasem ich szczątki znaleziono w jednym miejscu, co także sugeruje, że przynajmniej okresowo łączyły się one w stada.
Currie spekuluje na temat istnienia grupowego polowania u albertozaurów. Proporcje nóg u mniejszych osobników są porównywalne z tymi u ornitomimozaurów, które były prawdopodobnie najszybszymi dinozaurami. Młodsze albertozaury były przypuszczalnie równie szybkie lub nawet szybsze od swych ofiar. Currie wysuwa hipotezę, że mniejsi członkowie stada byli odpowiedzialni za naprowadzanie zdobyczy w kierunku dorosłych, które były większe i silniejsze, lecz także wolniejsze. Młodociane osobniki mogły prowadzić także odmienny tryb życia niż dorosłe, wypełniając nisze pomiędzy ogromnymi dojrzałymi albertozaurami a mniejszymi teropodami, które od dorosłych albertozaurów były dwukrotnie mniejsze. Podobną sytuację można zaobserwować u waranów z Komodo, których młode są małymi, nadrzewnymi owadożercami, nim staną się dominującymi drapieżnikami na swoich wyspach. Jednakże teorie te nie mogą zostać zweryfikowane, ponieważ kopalny zapis zachowań jest niezwykle rzadki.
Paleoekologia.
Wszystkie możliwe do zidentyfikowania szczątki "Albertosaurus sarcophagus" są znane z formacji Horseshoe Canyon w prowincji Alberta. Osady tej formacji geologicznej powstały pod koniec kampanu i na początku mastrychtu – dwóch ostatnich wieków ery mezozoicznej. Tereny te znajdowały się wówczas na około 58° paleoszerokości geograficznej. Tuż pod Horseshoe Canyon znajduje się Bearpaw Shale, morska formacja reprezentująca fragment Morza Środkowego Zachodu. Przesmyk zanikał w miarę ochładzania się klimatu i opadania poziomu mórz pod koniec kredy, odsłaniając tereny znajdujące się uprzednio pod wodą. Nie był to spokojny proces – kanał okresowo ponownie się pojawiał, zalewając region Horseshoe Canyon, zanim ostatecznie zanikł. Z powodu zmian poziomu mórz w formacji Horseshoe Canyon reprezentowanych jest wiele różnych środowisk, w tym środowiska morskie i nadbrzeżne, takie jak laguny i estuaria. Węgle kopalne licznie występują na prehistorycznych torfowiskach. Ze względu na obecność lub brak węgli i architekturę stratygraficzną formację Horseshoe Canyon podzielono na pięć nieformalnych jednostek. Pierwsza z nich powstała w klimacie ciepłym i wilgotnym, jednostki 2–4 w klimacie chłodnym i suchym, a 5. w ciepłym i wilgotnym. Skamieniałości albertozaurów i wielu innych dinozaurów drapieżnych znajdowane są w jednostkach 1–4.
Fauna formacji Horseshoe Canyon jest dobrze poznana. Z kręgowców licznie występują skamieniałości ryb, takich jak rekiny, płaszczki, amie, niszczuki oraz niszczukopodobny "Aspidorhynchus". Spośród ssaków można znaleźć tam wieloguzkowce i torbacza dydelfodona. Słonowodny plezjozaur "Leurospondylus" został znaleziony w morskich osadach Horseshoe Canyon, podczas gdy słodkowodne ekosystemy zasiedlane były przez żółwie, przedstawicieli grupy Choristodera z rodzaju "Champsosaurus" oraz krokodyle, takie jak "Leidyosuchus" i "Stangerochampsa". Najliczniejsze były jednak dinozaury, zwłaszcza stanowiące ponad połowę wszystkich przedstawicieli tej grupy gadów na tym terenie hadrozaury, głównie z rodzajów "Edmontosaurus", "Saurolophus" i "Hypacrosaurus". Ceratopsy i ornitomimozaury również były bardzo pospolite i łącznie stanowiły 1/3 tamtejszych dinozaurów. Wliczając znacznie rzadsze ankylozaury i pachycefalozaury, wszystkie one stanowiły potencjalne ofiary różnych grup dinozaurów drapieżnych, takich jak troodonty, dromeozaury i cenagnaty. Dorosłe albertozaury były dominującymi drapieżnikami w tym środowisku, podczas gdy młode osobniki stały nieco niżej w łańcuchu pokarmowym.

</doc>
<doc id="841893" url="https://pl.wikipedia.org/wiki?curid=841893" title="Skarga">
Skarga

Skarga – w znaczeniu ogólnym, wypowiedź, w której ktoś skarży się na coś. 
Skarga w polskim postępowaniu administracyjnym (k.p.a.).
Skarga w postępowaniu administracyjnym jest odformalizowanym środkiem kontroli, przysługującym każdemu podmiotowi. Przedmiotem skargi może być w szczególności zaniedbanie lub nienależyte wykonywanie zadań przez właściwe organy albo przez ich pracowników, naruszenie praworządności lub interesów skarżących, a także przewlekłe lub biurokratyczne załatwianie spraw. O tym, które organy są właściwe do rozpatrzenia danych skarg, przesądzają art. 229. kodeksu postępowania administracyjnego oraz przepisy szczególne.

</doc>
<doc id="841894" url="https://pl.wikipedia.org/wiki?curid=841894" title="Rezerwaty biosfery w Afryce">
Rezerwaty biosfery w Afryce

Rezerwaty biosfery w Afryce – rezerwaty biosfery na terenie Afryki. 
W 2018 roku w Afryce było 101 rezerwatów biosfery w 35 krajach.
Lista rezerwatów.
Poniższa tabela przedstawia rezerwaty biosfery w Afryce.Lista pogrupowana jest według państw i lat ustanowienia rezerwatu. Informacje szczegółowe podane są za stronami rezerwatów w portalu rezerwatów biosfery UNESCO.

</doc>
<doc id="841900" url="https://pl.wikipedia.org/wiki?curid=841900" title="Zagraniczne Formacje OUN">
Zagraniczne Formacje OUN

Zagraniczne Formacje OUN, Zagraniczne Oddziały OUN, OUN(z), OUN-Z (uk. Zakordonni Czastyny OUN) – ukraińska organizacja emigracyjna, powołana w lutym 1945 przez członków OUN-B, przebywających na emigracji.
Początkowo nosiła nazwę "Zagraniczne Centrum OUN", ostateczną nazwę ustalono w 1946 na zjeździe w Monachium.

</doc>
<doc id="841905" url="https://pl.wikipedia.org/wiki?curid=841905" title="Halina Nieć">
Halina Nieć

Halina Nieć (ur. 2 stycznia 1941 w Krośnie, zm. 19 września 2002 w Krakowie) – polska naukowczyni, wieloletnia pracowniczka naukowa Uniwersytetu Jagiellońskiego, działaczka praw człowieka. Zajmowała się prawem międzynarodowym publicznym, ochroną dzieł sztuki, ale przede wszystkim międzynarodową ochroną praw człowieka, w tym prawem Europejskiej Konwencji Praw Człowieka oraz ochroną uchodźców.
Życiorys.
Ukończyła studia na Wydziale Prawa i Administracji UJ, a następnie pracowała kolejno jako asystent i adiunkt w Katedrze Prawa Międzynarodowego Publicznego UJ. Prowadziła zajęcia także w ramach Szkoły Letniej Kultury i Języka Polskiego organizowanej przez UJ. W 1980 r. była współzałożycielką Solidarności na Uniwersytecie Jagiellońskim, pełniąc początkowo funkcję zastępcy przewodniczącego Komitetu Uczelnianego NSZZ „Solidarność”. Jednak od marca 1973 współpracowała ze Służbą Bezpieczeństwa jako tajny współpracownik o pseudonimie "„Jurek”". W lutym 1987 odmówiła dalszej współpracy. Z zachowanej dokumentacji SB wynika, że za współpracę nie pobierała wynagrodzenia.
W 1993 roku zainicjowała działalność Ośrodka Praw Człowieka Uniwersytetu Jagiellońskiego, którego prace koordynowała do swojej śmierci. Prowadziła w nim seminaria dotyczące praw człowieka i prawa uchodźczego oraz rozpoczęła badania z pogranicza prawa i etyki dotyczące zagadnień moralnych związanych z trwałym stanem wegetatywnym (koma). W 1997 roku była współzałożycielką na Wydziale Prawa i Administracji UJ pierwszej w Polsce uniwersyteckiej poradni prawnej. W poradni pełniła funkcję koordynatora sekcji praw człowieka, zajmującej się świadczeniem bezpłatnej pomocy prawnej osobom ubiegającym się o nadanie statusu uchodźcy, a także osobom chcącym złożyć skargę do Europejskiego Trybunału Praw Człowieka.
Była także ekspertem polskiego komitetu UNESCO (od 1993 r.), uczestniczyła w polskiej delegacji na Konferencje Generalne UNESCO w Paryżu, a także współtworzyła w 2000 r. Radę Doradczą ds. Praw Człowieka przy Ministrze Spraw Zagranicznych. Również w 2000 roku została mianowana członkiem doradczego komitetu prawnego przy Ministrze Spraw Zagranicznych. Przez wiele lat pełniła funkcję wicedyrektora Szkoły Letniej Kultury i Języka Polskiego UJ. Należała do "American Society of International Law", "Korean Society for International Law", "International Council of Monuments and Sites" oraz Sekcji Polskiej Stowarzyszenia Prawa Międzynarodowego.
Była inicjatorką powstania organizacji pozarządowej – Polski Ośrodek Praw Człowieka, utworzonej w 2002 roku, a którą po śmierci założycielki, w uznaniu jej zaangażowania w pracę na rzecz praw człowieka, przemianowano na Stowarzyszenie Praw Człowieka im. Haliny Nieć – obecnie jako Centrum Pomocy Prawnej im. Haliny Nieć.

</doc>
<doc id="841907" url="https://pl.wikipedia.org/wiki?curid=841907" title="Totem (reklama)">
Totem (reklama)

Totem – w dziedzinie reklamy wizualnej: słup reklamowy stosunkowo dużej wysokości, na którym w górnej części wyraźnie jest widoczne logo firmy reklamowanej przez ten znak. Najczęściej jest stosowany przez stacje benzynowe oraz salony samochodowe.
Ze względu na podobieństwo, totemami nazywane są również specjalne sygnalizatory dla rowerzystów, które informują ich, czy powinni przyspieszyć, zwolnić, czy utrzymać prędkość, by na najbliższym skrzyżowaniu trafić na zielone światło.

</doc>
<doc id="841909" url="https://pl.wikipedia.org/wiki?curid=841909" title="Skarga (ujednoznacznienie)">
Skarga (ujednoznacznienie)

Mężczyźni i kobiety ("Skarżanka, Skarżyna") o nazwisku "Skarga":

</doc>
<doc id="841911" url="https://pl.wikipedia.org/wiki?curid=841911" title="Karnityna">
Karnityna

Karnityna (β-hydroksy-γ-trimetyloamoniomaślan), (CH3)3N+–CH2–CH(OH)–CH2–COO− – organiczny związek chemiczny o budowie betainowej, "N,N,N"-trimetylowa pochodna kwasu γ-amino-β-hydroksymasłowego (GABAOB). W organizmach jest syntetyzowany w wątrobie, nerkach i mózgu z aminokwasów (lizyny i metioniny) i pełni rolę w transporcie kwasów tłuszczowych z cytozolu do mitochondriów. Dość obficie występuje w mięśniach.
Karnityna jest związkiem chiralnym, w którym centrum stereogeniczne stanowi 3 atom węgla. Substancja pochodzenia naturalnego, o nazwie zwyczajowej „-karnityna”, jest enancjomerem o konfiguracji "R". Tylko ten enancjomer ma działanie biologiczne, dlatego w tej postaci powinna być obecna w codziennej diecie lub podawana jako suplement.
Nazwa karnityny pochodzi stąd, że po raz pierwszy wyizolowano ją z mięśni (nazwa od łac. "caro, carnis" – mięso) w 1905 roku. Początkowo nazywano ją witaminą BT, ponieważ jej brak w pożywieniu prowadził do gromadzenia tłuszczu u larw mącznika młynarka ("Tenebrio molitor"). Ponieważ karnityna u człowieka pochodzi z dwóch źródeł: jest syntetyzowana i dostarczana z pożywieniem, bywa nazywana substancją witaminopodobną. Jest ona naturalnie występującą substancją w organizmie. Głównym źródłem karnityny w żywności są mięso i przetwory mleczne.
Najbogatsze w karnitynę są baranina, wołowina, wieprzowina i ryby. Mniej -karnityny zawiera mięso z drobiu. Pokarmy pochodzenia roślinnego (warzywa, owoce) zawierają tylko śladowe ilości karnityny.
Dzienne zapotrzebowanie zdrowej, dorosłej osoby na karnitynę wynosi średnio 15 mg. Dzienne synteza karnityny wynosi 11–34 mg, a z dietą dostarczane jest codziennie średnio 20–200 mg. U wegan i niektórych wegetarian ilość karnityny w pożywieniu jest dużo mniejsza i wynosi ok. 1 mg/dzień.
Karnityna nie podlega metabolizmowi. W nerkach ulega filtracji w kłębuszkach nerkowych, a następnie prawie w całości wchłaniana zwrotnie w kanalikach nerkowych. U osób zdrowych na ogół nie stwierdza się niedoboru karnityny, gdyż biosynteza i codzienna dieta zaspokaja potrzeby organizmu. Jednakże niedobory karnityny mogą pojawiać się u osób niedożywionych, przy nieprawidłowej, ubogiej diecie, a także u osób na diecie wegańskiej lub w schorzeniach nerek czy wątroby.
Funkcje karnityny.
-karnityna spełnia funkcje transportowe wobec kwasów tłuszczowych o długich łańcuchach, które przekazywane są do mitochondriów, gdzie ulegają przemianom, w wyniku których powstaje energia niezbędna do prawidłowego funkcjonowania komórek organizmu. Enzym palmitoilotransferaza karnitynowa I obecna w zewnętrznej błonie mitochondrialnej, katalizuje transformację długołańcuchowych acylo-CoA w acylokarnitynę, która może przenikać wewnętrzną błonę mitochondrialną i umożliwiać kwasom tłuszczowym dostęp do enzymatycznego układu β-oksydacji. Translokaza karnitynoacylokarnitynowa jest wymiennikiem i przenośnikiem karnityny w wewnętrznej błonie mitochondrium. Transport cząsteczki acylokarnityny do wnętrza mitochondrium jest skojarzony z transportem jednej cząsteczki karnityny na zewnątrz. Acylokarnityna po wniknięciu do mitochondrium reaguje z CoA, co jest katalizowane przez enzym – palmitoilotransferazę karnitynową II, zlokalizowaną na wewnętrznej powierzchni błony wewnętrznej mitochondrium. Zatem w macierzy mitochondrialnej zostaje odtworzony acylo-CoA i uwolniona jest karnityna.
-Karnityna również bierze udział w usuwaniu z mitochondriów średnio- i krótkołańcuchowych kwasów tłuszczowych, mających w nadmiarze działanie toksyczne. Istnieje w mitochondriach enzym acetylotransferaza karnitynowa, katalizująca przenoszenie krótkołańcuchowych grup acylowych między CoA i karnityną. Zdolność -karnityny do przyłączania grup acylowych pozwala na wypełnianie roli w procesach detoksykacyjnych.
Inne funkcje -karnityny to:
Działania niepożądane.
Chociaż stosowanie -karnityny może w niektórych przypadkach spowodować dolegliwości ze strony układu pokarmowego (nudności, bóle brzucha, biegunka), to na podstawie badań klinicznych można stwierdzić, że karnityna jest substancją dobrze tolerowaną i bezpieczną. Nie jest mutagenna, kancerogenna i teratogenna. Nie stwierdzono negatywnego wpływu dużych dawek karnityny na rozwijający się płód u zwierząt i brak dowodów na jej szkodliwe działanie na rozwój płodu u ludzi.
Brak dotąd ostatecznej oceny toksyczności -karnityny w długoterminowym stosowaniu, jednak wyniki eksperymentów na myszach i ludziach przeprowadzonych przez zespół Stanleya Hazena z Kliniki Cleveland wskazują, że bakterie jelitowe metabolizują -karnitynę do trimetyloaminy (CH3)3N, która w wątrobie zostaje następnie przekształcona w szkodliwy "N"-tlenek trimetyloaminy (CH3)3N→O, zwiększający ryzyko chorób sercowo-naczyniowych. Zarówno "N"-tlenek trimetyloaminy, jak i jego prekursory, -karnityna i cholina, hamują transport zwrotny cholesterolu w przewodzie pokarmowym. Z badań "in vivo" na myszach wynika, że regularne spożywanie -karnityny prowadzić może do niekorzystnej zmiany składu flory bakteryjnej w kierunku szczepów powiązanych ze zwiększoną syntezą "N"-tlenku trimetyloaminy.

</doc>
<doc id="841912" url="https://pl.wikipedia.org/wiki?curid=841912" title="Kristian Levring">
Kristian Levring

Kristian Levring (ur. 9 maja 1957 w Danii) – duński reżyser filmowy, jeden z twórców manifestu filmowego Dogma 95. Ukończył Państwową Duńską Szkołę Filmową (National Film School of Denmark). Mieszkał we Francji przez 8 lat, jest reżyserem wielu reklam telewizyjnych.

</doc>
<doc id="841915" url="https://pl.wikipedia.org/wiki?curid=841915" title="Klasyczny język arabski">
Klasyczny język arabski

Klasyczny język arabski ( "", w skrócie "fusha") powstał jako środek porozumiewania się między plemionami posługującymi się różnymi dialektami semickimi, zamieszkałymi na terenie Półwyspu Arabskiego. Istnieją dwie teorie odnośnie do powstania języka klasycznego:
Klasyczny język arabski upowszechnił się wśród wszystkich Arabów dzięki popularności pisanej w nim poezji beduińskiej. Jego prestiż zwiększył fakt, że Koran napisany jest w tym języku. Koran pozostaje do dziś niedościgłym wzorem stylu dla Arabów. Sam Koran tak oto określa swój język:
 My wiemy, że oni mówią: „Tego [Mahometa] uczy tylko zwykły człowiek.” Język tego, na którego oni wskazują, jest obcy, a ten – to język arabski, jasny! (16:103) 
W VIII wieku ery chrześcijańskiej została skodyfikowana gramatyka języka klasycznego, zaś kalif Abdul Malik uznał go za urzędowy w całym imperium muzułmańskim. Wchłonięcie przez kalifat ludów posługujących się innymi językami (takimi jak aramejski, łacina czy grecki) wzbogaciło słownictwo w nowe wyrazy, jak chociażby terminy medyczne takie jak ' „flegma” (gr. "φλέγμα") czy ' „rogówka” (łac. "cornea"). Wiele starożytnych słów zostało jednak zapomnianych lub przetrwało tylko w mowie Beduinów.
Język klasyczny jest używany przy recytacji Koranu i modlitwie, jak również przy wygłaszaniu kazań. Jego wariantem stylistycznym w zasadzie jest współczesny standardowy arabski (MSA) stosowany w literaturze. W codziennej rozmowie Arabowie posługują się zaś dialektami, bardzo różniącymi się od siebie i od języka klasycznego.

</doc>
<doc id="841917" url="https://pl.wikipedia.org/wiki?curid=841917" title="Wenetowie (Italia)">
Wenetowie (Italia)

Wenetowie – lud indoeuropejski, przybyły najprawdopodobniej z terenów Europy Środkowej około 950 p.n.e., zamieszkujący północną część Italii.
Według Herodota Wenetowie przybyli ze wschodu Europy, natomiast według Liwiusza przybyli wraz z Trojanami pod wodzą Antenora (i pokonali Euganejczyków). Najnowsze badania wskazują jednak na pochodzenie ludu z Europy Środkowej. 
Pierwsze ślady Wenetów notowane są na około 950 p.n.e. Szczyt rozwoju przypadł na okres VI–IV wiek p.n.e. W IV w. p.n.e. sąsiadowali z "Euganei", "Carni", "Lingones" i "Cenomani". W III wieku p.n.e. weszli w przymierze z republiką rzymską. Ulegli romanizacji. Głównymi ośrodkami cywilizacji Wenetów były Patavium (dzisiaj Padwa) i Ateste (dzisiaj Este). Kultura Wenetów wykazywała wpływy kultury Golasecca, kultury Villanova, alpejskiej kultury halsztackiej i kultury Etrusków. Gospodarka Wenetów opierała się na rolnictwie, hodowli koni, kupiectwie (najprawdopodobniej docierali aż nad Bałtyk w celu pozyskania bursztynu) i żeglarstwie.
Zmarli byli paleni, a prochy przechowywano w urnach. Religia opierała się na kulcie bóstw żeńskich; najważniejsza była bogini Reitia, uosabiająca siły natury.
Posługiwali się archaicznym językiem indoeuropejskim, z pewnymi podobieństwami do łaciny i języków germańskich. Pismo przypominało pismo Etrusków. Informacje o języku Wenetów pochodzą z napisów nagrobnych, z cytatów pisarzy klasycznych i nazewnictwa miejsc.

</doc>
<doc id="841920" url="https://pl.wikipedia.org/wiki?curid=841920" title="Christian Levring">
Christian Levring



</doc>
<doc id="841921" url="https://pl.wikipedia.org/wiki?curid=841921" title="Juliusz Chojnacki">
Juliusz Chojnacki

Juliusz Cezary Chojnacki – (ur. 20 listopada 1943) - profesor nauk rolniczych, oceanolog i ekolog morza, badacz morskich wód polarnych (Antarktycznych), Bałtyku oraz wód estuariowych. 
W latach 1964-1968 studiował na Wydziale Rybackim Wyższej Szkoły Rolniczej w Olsztynie i Wydziale Rybactwa Morskiego Wyższej Szkoły Rolniczej w Szczecinie, gdzie został magistrem inżynierem rybactwa . Stopnie naukowe doktora nauk przyrodniczych w dyscyplinie oceanografia i doktora habilitowanego w dziedzinie oceanologia otrzymał kolejno w latach 1976 i 1984 na Wydziale Rybactwa Morskiego i Technologii Żywności Akademii Rolniczej w Szczecinie, a w roku 1997 – tytuł naukowy profesora nauk rolniczych.
Specjalizuje się w zakresie ekologii zooplanktonu morskiego, dynamiki jego struktur i ich funkcjonowania, zoobentosu na sztucznych podłożach w strefie przybrzeżnej morza, a ponadto w biomanipulacji wód limnetycznych. Wprowadził i monitoruje pierwszą sztuczną rafę na Zatoce Pomorskiej jako medium do rewitalizacji wód morskich. 
Autor i współautor ok. 300 publikacji, 3 monografii naukowych, 4 skryptów dla studentów, a także ponad 80 opinii i ekspertyz. 
Odznaczony Krzyżem Kawalerskim Orderu Odrodzenia Polski, Złotym (1996) i Srebrnym Krzyżem Zasługi (1975), Medalem Komisji Edukacji Narodowej (1985), Złotą Odznaką Honorową Gryfa Pomorskiego, odznaką „Zasłużony dla Ziemi Koszalińskiej”, odznaką honorową Zasłużony Pracownik Morza.

</doc>
<doc id="841927" url="https://pl.wikipedia.org/wiki?curid=841927" title="Żywoty najsławniejszych malarzy, rzeźbiarzy i architektów">
Żywoty najsławniejszych malarzy, rzeźbiarzy i architektów

Żywoty najsławniejszych malarzy, rzeźbiarzy i architektów () – dzieło biograficzne autorstwa Giorgio Vasariego. W XVI wieku ukazały się dwa wydania: pierwsze w 1550 r., drugie w 1568 r.
Jest to pierwsza spisana historia sztuki włoskiej, przeznaczona dla szerokiego kręgu odbiorców. Spowodowała wzrost (od XVI wieku) publikacji literatury historycznej w Italii i poza nią. Według autora sztuka nowożytna doskonaliła się stopniowo, a jej rozwój przebiegał w sposób konsekwentny i jednokierunkowy. Podzielił on sztukę włoską od czasów twórczości Cimabue do czasów Michała Anioła na trzy okresy równe stuleciom. Wiek XIV (trecento) był dzieciństwem sztuki, wiek XV (quattrocento) – młodością, natomiast wiek XVI (cinquecento) stał się wiekiem jej dojrzałości.
Vasari upatrywał w historii rodzaj zbiorowego doświadczenia, pojmował historię jako część filozofii moralnej i jako część literatury pięknej.
Dwie redakcje „Żywotów” to dwie jakościowo różne całości należące do dwóch epok historycznych. Giorgio Vasari zaczął pracę nad drugą edycją książki następnego dnia po pogrzebie Michała Anioła w 1564 r. Historyk przekonany był, iż śmierć tego artysty zamknęła ważny etap w dziejach sztuki. Uzupełnił i skorygował biografię dodając dość obszerny opis uroczystości pogrzebowych.
Najważniejsze tezy obu wydań "Żywotów najsławniejszych malarzy, rzeźbiarzy i architektów".
Pierwsze wydanie Vasari dedykował papieżowi. Akcentował też rolę Rzymu w kształtowaniu historii sztuki. Twierdził, że sztuka ma cel i sens, rozwija się na sposób logiczny.
Drugie wydanie zadedykował Medyceuszom. Akcentował rolę Florencji w kształtowaniu historii sztuki. Starał się ugruntować mit Florencji jako wielkiej i jedynej w swoim rodzaju ojczyzny sztuk, a Medyceuszy jako największych protektorów sztuki. Negatywnie osądzał środowisko rzymskie, argumentując to upadkiem obyczajów i jego dawnej świetności.
Zawartość modelowego układu żywota artysty.
Schemat optymalny, niemal nigdy w pełni nie wykorzystany przez Vasariego.
W pierwszym wydaniu występują zasadniczo trzy elementy: informacja biograficzna, wykaz najważniejszych dzieł i ich opisy.
Istnieje tu zaledwie kilka rozwiniętych w pełni biografii: (Giotta, Brunelleschiego, Leonarda da Vinci, Rafaela Santi i Michała Anioła). Większość natomiast stanowi niewielkie noty informujące dokładniej o dwóch lub trzech dziełach szczególnie charakterystycznych, o pozostałych zaś jest jedynie ogólna wzmianka bez podawania tytułu i miejsca znajdowania się pracy.
W wydaniu drugim Vasariego interesowały wszystkie dane o artyście, które mogły wyjaśnić związek jego sztuki z jego osobowością. Jest to geneza portretu charakterologicznego. Vasari przyjął zasadę, że biografia nie jest pełną historią życia człowieka, ale wyborem najbardziej charakterystycznych momentów.
Występuje tu też już rozbudowany katalog dzieł. Vasari rozbudował liczbę i rozmiar biografii wielkich twórców i powiązał życiorysy mniej znaczących artystów w wieloosobowe grupy.
Opisy.
Vasari zastosował trzy grupy opisów pełniących funkcję informowania o dziele sztuki:
W pierwszej edycji książki ograniczał się do wzmiankowania opisu dzieła. W drugiej zaś rozbudował informację o danym dziele o takie elementy, jak: autor, miejsce, miejsce znajdowania się dzieła, data powstania, opis z elementami analizy dzieła. Opis zawierał najogólniejszą charakterystykę: temat, stosowność użytych środków wyrazu, elementy jego oceny. Większość opisów była jednak fragmentaryczna.
W drugim wydaniu wzrasta nie tylko liczba, ale też jakość opisów. Vasari żywił upodobanie do opisów rzeczy szczególnych, niezwykłych, które adresował bardziej do wyobraźni, niż pamięci.
Cykliczny model rozwoju sztuki.
Celem cyklicznego modelu rozwoju sztuki było przedstawienie i filozoficzna interpretacja dziejów sztuki włoskiej (od Cimabuego do Michała Anioła). Aspekt kontynuacji Vasari zaznaczył przez ukazanie wzajemnych związków pomiędzy uczniem a mistrzem. Najbardziej typowo zależność ta przedstawiona jest na początku dzieła: Cimabue a Giotto.
Vasariańska koncepcja cyklicznego rozwoju sztuki wynikła z obserwacji i przyjęcia założenia, że w sztuce można przyjąć pewien powtarzający się wzór jej rozwoju. Vasari zaobserwował jak następował rozwój sztuki w antyku i następnie przeniósł te obserwacje na sztukę renesansu. W swojej koncepcji dziejów sztuki nawiązywał do koncepcji starożytnych Greków, którzy widzieli jej rozwój w perspektywie cyklów rozwojowych.
Według Vasariego historia sztuki to dzieje jednego stylu, realizmu. Stąd historia sztuki jawiła się jako jednoliniowy rozwój, ujęty w formę „odrodzenia” doskonalonego w czasie. Vasari nie dopuszczał myśli o sztuce innej iż realistyczna. Stąd też proces nawarstwiania się tendencji realistycznych oznaczał rozkwit sztuki, ich zanikanie było symptomem jej obumierania. Pierwszy kryzys sztuki nastąpił w momencie nastania sztuki późnego cesarstwa rzymskiego. Nowy kryzys miał nastąpić dopiero po wyczerpaniu się wewnętrznej żywotności sztuki, ale także pod wpływem różnych czynników zewnętrznych.
W pierwszej edycji autor opisał cykliczny model rozwoju sztuki, stanowiący analogię do biologicznego cyklu rozwojowego, który ma się nigdy nie zakończyć. Składa się on z:
Według Vasariego największym osiągnięciem sztuki jest twórczość Michała Anioła, później następuje upadek.
W drugiej edycji Vasari zarzuca koncepcję cyklu rozwojowego, ponieważ sztuka Odrodzenia po śmierci Michała Anioła nie upada, lecz twórczość Michała Anioła jest kontynuowana przez jego uczniów i naśladowców. Linię rozwojową, której apogeum stanowi Michał Anioł kontynuują jego następcy. Zamiast abstrakcyjnego cyklu rozwojowego, w którym sztuki odradzają się, proponował koncepcję miasta wybranego, gdzie kolejno nastąpią „przypływy” i „odpływy”.
Periodyzacja sztuki renesansu.
Renesans rozwija się od stylu nienaturalnego (XIII w.) po realizm (Michał Anioł).
W pierwszym wydaniu "Żywotów" autor pisze, że cała historia sztuki renesansu była wyrazem podążania artystów do ideału, a sztuki do jej przeznaczenia. Twierdzi, że artysta kształtowany jest przez otoczenie, istotny wpływ ma charakter epoki w jakiej tworzy. Widzi zależność pomiędzy artystami (wpływ mistrza na ucznia, styl środowiska artystycznego np. szkoła, styl epoki).
Kulturalny rozkwit poszczególnych ośrodków upatruje Vasari w łańcuchowej reakcji: gdy w jednej prowincji pojawiają się wybitni artyści, to niemal natychmiast ożywiają się inne ośrodki. Wynika z tego, że wszelki poczynania ludzkie inspirowane są ideą rywalizacji. Ta teoria pozwala na wyjaśnienie źródła i mechanizmu artystycznego odrodzenia Florencji, którą Vasari opisuje w drugim wydaniu swojego dzieła. Florencja to miejsce uprzywilejowane przez naturę, to ziemia obiecana dla sztuki. Sprawiał to jej cudowny klimat, który sprzyja dojrzewaniu geniuszy oraz jej artystyczna atmosfera i mecenasi. Ilościową koncepcję „postępu” w ramach historii politycznej Florencji przekształca w teorię serii „przypływów” i „odpływów” o charakterze raczej jakościowym.
Sztuki żyją dzięki indywidualnym "„vitru”" artystów i mecenasów. Aby sztuka nie upadła muszą być spełnione trzy warunki: odpowiednie środowisko (ambicje twórcze), szczodrość mecenasa (zapotrzebowanie na sztukę), ciągłość tradycji (mistrzowie i ich szkoły). Ta teoria rywalizacji pomiędzy ośrodkami pozwoliła Vasariemu wyjaśnić źródła i mechanizm artystycznego odrodzenia Italii. Przedstawił nie tylko dzieje tego ostatniego „odwrotu”, ale przede wszystkim rozbudował florencką tradycje kulturalną o sztukę średniowiecza i etruską.
Koncepcja historii sztuki jako historii artystów.
Vasari pojmował historię jako relację o ludziach i ich działaniu. Twórczość artystyczna związana była z biografią artysty i jego środowiskiem. Dzieło traktuje jako twór określonego artysty, powstały na podstawie jego osobowości i posiadanego doświadczenia. Dzieło jest więc odzwierciedleniem jego wnętrza i nie może być traktowana w oderwaniu od niego. Istnieje ścisły związek między generalną tezą historyczną a historią szczegółową (we wstępie Vasari pokazuje tło historyczne, natomiast we właściwej biografii opisuje już historię szczegółową).
Kluczem do zrozumienia założeń Vasariego jest tekst Vipery „O pisaniu żywotów sławnych mężów”, w którym wyłożył sposób pisania biografii. Przedmiotem biografii według niego jest opis życia i działalność wybitnej jednostki, a celem – wyjaśnienie pobudek jego postępowania oraz wydobycie odpowiednich wniosków dla czytelnika. Interesowały go fakty, które obrazowały charakter danej osoby oraz jej postawę: zewnętrzne – związane z naturą i wewnętrzne – związane z rozumem człowieka, który jest w stanie zapanować nad naturalnymi zdolnościami. Marsilio Ficino popularyzował w czasie Odrodzenia tę tezę, twierdził ponadto, że twórcą dzieła doskonałego może być tylko człowiek szlachetny, gdyż dzieła sztuki jest zwierciadłem, gdzie odbija się osobowość artysty. Vasari pojmował tę tezę dwojako:
Vasari wykazuje ścisły związek pomiędzy artystą a jego dziełem. Źródła stylu artysty należy szukać w jego biografii oraz opisie charakterologicznym. Dzieło sztuki jest odzwierciedleniem wnętrza artysty, a jego temperament warunkuje jego styl. Doskonałość dzieła uzależniona jest od: talentu, środowiska, biografii i pracy artysty nad sobą. Używa terminu „maniera”, czyli stylu zgodnego z naturą, np. twórczość Mantegny jest surowa i dostojna, w takim razie musiał on być szlachetny i powściągliwy. Z braku dokumentacji Vasari używał wizerunków XVI w. do opisu artystów XIII w., gdy zachodziła zbieżność charakterów.
Mając na uwadze przyjęty przez Vasariego postulat tzw. sprawiedliwości historycznej, tj. oceny według miejsca i czasu, który miał determinować dzieło w zamyśle, należy przyjąć, że historia sztuki powinna być rozpatrywana indywidualnie. Koncepcja ta zakłada brak porównań, sprawiając, że historia sztuki staje się automatycznie historią artystów.

</doc>
<doc id="841929" url="https://pl.wikipedia.org/wiki?curid=841929" title="Semen Prystupa">
Semen Prystupa

Semen Prystupa (używał również imienia Stepan), ps. „"Dawyd"” (ur. 7 stycznia 1914 w Tudorowie) – ukraiński wojskowy, starszy sierżant UPA.
Ukończył 5 klas szkoły powszechnej, ukończył szkołę podoficerską, następnie służył 18 miesięcy w Wojsku Polskim w stopniu kaprala. Do OUN należał od 1937.
Był dowódcą sotni „Wowky 3” (90), należącej do kurenia „Berkuta”.

</doc>
<doc id="841934" url="https://pl.wikipedia.org/wiki?curid=841934" title="Totem (psychologia)">
Totem (psychologia)

Totem – symbol pierwotnego, przedreligijnego i przedmoralnego systemu społecznego.
Teorie genezy totemizmu:

</doc>
<doc id="841935" url="https://pl.wikipedia.org/wiki?curid=841935" title="Sygnał podprogowy">
Sygnał podprogowy



</doc>
<doc id="841940" url="https://pl.wikipedia.org/wiki?curid=841940" title="Wasyl Jarmoła">
Wasyl Jarmoła

Wasyl Jarmoła, ps. „"Jar"” (ur. 3 stycznia 1913 w Wierzbicy, zm. prawdopodobnie 30 lipca 1947 na terenie powiatu hrubieszowskiego) – ukraiński dowódca wojskowy, sierżant (buławny) UPA.
Był dowódcą sotni „Wowky 1” (99), należącej do kurenia "Berkuta".

</doc>
<doc id="841949" url="https://pl.wikipedia.org/wiki?curid=841949" title="Hryhorij Mazur">
Hryhorij Mazur

Hryhorij Mazur, pseud. “"Kałynowycz"”, "Donśkyj" (ur. 15 stycznia 1912 w Karowie, zm. 28 kwietnia 1949 w Rzeszowie) – ukraiński dowódca wojskowy, chorąży UPA.
Ukończył szkołę podstawową, następnie pracował w młynie. W 1941 wstąpił do Ukraińskiej Policji Pomocniczej. Zdezerterował z niej w 1944. W UPA był szeregowym żołnierzem, potem awansował na dowódcę roju w sotni „Szuma”, potem dowódcą czoty w sotni „Bałaja”. Następnie w kwietniu 1946 został dowódcą sotni „Mesnyky 1” (97), wchodzącej w skład kurenia "Mesnyky". 7 września 1947 ujęto go rannego w czasie walki w Czechosłowacji podczas próby przedostania się do amerykańskiej strefy okupacyjnej w Niemczech. Został przekazany władzom polskim, skazany na karę śmierci i stracony.

</doc>
<doc id="841950" url="https://pl.wikipedia.org/wiki?curid=841950" title="Język arabski klasyczny">
Język arabski klasyczny



</doc>
<doc id="841952" url="https://pl.wikipedia.org/wiki?curid=841952" title="Abdul Malik">
Abdul Malik

Abdul Malik (ur. 11 stycznia 1968) – singapurski sędzia piłkarski.
Spotkania międzynarodowe prowadzi od 2002 roku. W 2011 został wybrany do grona sędziów Pucharu Azji.

</doc>
<doc id="841954" url="https://pl.wikipedia.org/wiki?curid=841954" title="Shinjuku (Tokio)">
Shinjuku (Tokio)

 – jeden z 23 specjalnych okręgów (dzielnic) japońskiej stolicy, Tokio, jedno z ważniejszych „podcentrów” miasta. Popularnie nazwa Shinjuku odnosi się do dużej dzielnicy rozrywkowej, biznesowej i handlowej wokół stacji Shinjuku. 
Okręg ma powierzchnię 18,22 km2 . W 2020 r. mieszkały w nim 349 743 osoby, w 222 820 gospodarstwach domowych (w 2010 r. 326 332 osoby, w 195 645 gospodarstwach domowych).
Okręg Shinjuku-ku został utworzony w 1947 r. po połączeniu trzech mniejszych okręgów-dzielnic: Ushigome-ku, Yotsuya-ku oraz Yodobashi-ku. W 2008 r. liczba ludności w okręgu wynosiła 312 418 mieszkańców, a gęstość zaludnienia 17 140 osób na km².
W Shinjuku mieszka stosunkowo wielu obcokrajowców, w tym w znacznej mierze pochodzących z Wietnamu, Nepalu, Mjanmy. W dniu 1 stycznia 2019 roku liczba rezydentów-cudzoziemców wyniosła 43 068 osób, co stanowiło 12,4% populacji dzielnicy. W ostatnich latach nastąpił znaczny napływ obcokrajowców z różnych krajów, zwłaszcza z Azji. Tokio jest domem dla ludzi ze 184 różnych krajów lub regionów, a ich liczba wyniosła 551 683 w 2019 roku.
Historia.
Shinjuku rozwinęło się wokół dworca kolei państwowych i towarzyszących mu trzech dworców kolei dojazdowych: Keiō, Odakyū i Seibu (nieco dalej na północy). Ewolucja Shinjuku jest przykładem radykalnego przekształcenia struktury wiejskiej w metropolitarną, dokonanego w niecałe sto lat przy współudziale miasta i kapitału prywatnego.
Naitō, właściciel ziemski ("daimyō"), stworzył w 1698 r. pocztową stację odpoczynkową na drodze Kōshū-kaidō. Miejsce to zostało nazwane Naitō Shinjuku, czyli „nowa stacja Naitō”. Miejsce było szczególne, ponieważ rozwidlały się tutaj: droga Ōme-kaidō prowadząca z Edo w kierunku Ōme (jej śladem biegnie też dzisiejsza Shinjuku-dōri) oraz droga Kōshū-kaidō biegnąca w kierunku miasta Hachiōji.
Jeszcze w latach 80. XIX w. Shinjuku było wsią, rozwiniętą łańcuchowo wzdłuż obu dróg. W końcu lat 20. XX w. mapy topograficzne pokazują już wykształcone wokół stacji kwartały zwartej zabudowy, otoczone obszarem zabudowy rozluźnionej.
W 1885 r. obie drogi przecięła kolejowa linia obwodowa Yamanote prywatnej kolei "Nippon Tetsudō", a w latach 1889–1894 powstała poprzeczna linia prywatnej "Kōbu Tetsudō". Od tego czasu stacja Shinjuku stała się węzłem kolejowym. 
Tereny dawnego majątku Naitō przekształcono w park Shinjuku ("Shinjuku Gyo-en"), otwarty w 1906 roku.
Kōshū-kaidō uzyskała wiadukt nad torami kolei prawdopodobnie przed 1915 r., a oś drogi do Tokorozawy została natomiast odkształcona, wskutek budowy wiaduktu kolejowego nieco dalej na północ. Przekroczenie to zostało wykorzystane przez dzisiejszą Yasukuni-dōri, doprowadzoną do Shinjuku ok. 1940 roku.
Trasa tramwaju podmiejskiego "Keiō", prowadzona wzdłuż Kōshū-kaidō dotarła do Shinjuku w 1915 roku. W tym czasie przedmieście było już obsługiwane od strony miasta liniami tramwajów tokijskich. Na ostatnim odcinku linia wiodła środkiem jezdni i kończyła się na wspomnianym rozwidleniu obu dróg. W latach 30. XX w. zbudowano dla niej duży dworzec, użytkowany do 1945 roku. W 1927 r. doszła osobna linia elektrycznej kolejki dojazdowej "Odawara Kyūkō" (obecnie "Odakyū"), prowadzona własnym korytarzem kończącym się dworcem położonym równolegle do stacji "Kokutetsu". Były też dwie inne linie tramwajów podmiejskich, dochodzące od północnego zachodu.
Dzisiejsza dzielnica Shinjuku-ku została utworzona w 1947 roku, poprzez połączenie dzielnic: Yotsuya, Ushigome i Yodobashi. 
W 1952 r. został otwarty w Shinjuku dworzec kolei Seibu, co przedłużyło linię uprzednio kończącą się w Takadanobaba (otwartą jeszcze w 1927). W 1961 doprowadzono pierwszą linię metra – "Marunouchi". W 1945 r. linia "Keiō" została skrócona do nowego dworca położonego równolegle do dworca "Odakyū", a w 1963 r. przełożona do tunelu. Oba dworce nadbudowano domami towarowymi. W 1978 r. powstała, równolegle do pierwszej, linia "Keiō-Shinsen", połączona z linią metra "Toei-Shinjuku".
Mimo że po wschodniej stronie dworca Shinjuku pierwsze przebicie ulicy na kierunku N-S datuje się na lata 30. (Meiji-dōri), i mimo że już wtedy powstawały okazałe gmachy (np. dom towarowy Isetan przy skrzyżowaniu Shinjuku 3-chōme), sieć uliczna i układ kwartałów w tym rejonie jest produktem restrukturyzacji dokonanej głównie w latach 50. i 60. XX wieku.
Tereny na zachód od kolei określano jako Yodobashi-chō. Na miejscu zajmowanym dzisiaj przez wieżowce Nishi-Shinjuku znajdowała się w latach 1898–1965 oczyszczalnia ścieków. Budowa wieżowców rozpoczęła się w latach 70. XX wieku. Ukoronowaniem procesu budowy dzielnicy biurowej stało się otwarcie w 1991 r. nowej siedziby „stołecznego ratusza” czyli Tokijskiego Zarządu Metropolitalnego ("Tōkyō Tochō").
W 1991 r. ruch samochodów na Kōshū-kaidō został przełożony do tunelu idącego skrajem Parku Shinjuku. Wreszcie, w dwóch etapach (1997 i 2000) otwarto linię metra "Toei-Ōedo", obsługującą osiowo dzielnicę wieżowców Nishi-Shinjuku.
Geografia.
Shinjuku-ku leży w środkowej części Tokio pomiędzy okręgami Chiyoda na wschodzie, Bunkyō i Toshima na północy, Nakano na zachodzie oraz Shibuya i Minato na południu. Zachodnia granica okręgu przebiega wzdłuż rzeki Kanda, wschodnia (w rejonie Ichigaya i Yotsuya) – wzdłuż wąwozu częściowo osuszonej fosy dawnego pierścienia wewnętrznego domów samurajskich. Najwyższym wzniesieniem jest wzgórze Hakone o wysokości 44 metrów n.p.m.
Teren okręgu w większości pokryty jest gęstą zabudową jednorodzinną. Zabudowa wysoka skupia się głównie w Nishi-Shinjuku. Są to m.in. wieżowce wielkich korporacji i siedziba władz Tokio. 
Enklawami zieleni i zabudowy o dużej skali są też kompleksy: Uniwersytetu Waseda na wschód od stacji Takadanobaba) i Ministerstwa Obrony ("Bōei-shō") z siedzibą w Ichigaya.
Dzielnica Shinjuku obejmuje też część zespołu sportowego „Ogrodów Zewnętrznych Chramu Meiji” ("Meiji-Jingū Gai-en") ze Stadionem Narodowym i głównym stadionem baseballowym.
Centrum.
Dworce wszystkich kolei, tworzące kompleks Shinjuku, stanowią najbardziej obciążony kompleks dworcowy na świecie (3,5 mln pasażerów dziennie). Trudno to zgadnąć na podstawie ich wyglądu, ponieważ dworce są zdominowane przez kompleks domów towarowych.
Wschodnia część dzielnicy stanowi mieszaninę handlu i nocnej rozrywki. Rozrywki „dla dorosłych” (porno-kina, kluby itp.) skupiają się przede wszystkim w rejonie Kabuki-chō (współczesna wersja Yoshiwary w Edo), położonym koło dworca "Seibu", po północnej stronie ulicy Yasukuni-dōri. W pobliżu chramu Hanazono-jinja znajduje się "Golden-Gai". Shinjuku 3-chōme jest mieszaniną rozrywki i handlu, zaś w Shinjuku 2-chōme wyrosła największa w Japonii enklawa gejowska.
Po zachodniej stronie kolei, w Nishi-Shinjuku, dominuje największe w stolicy skupisko wieżowców, z charakterystyczną siedzibą władz metropolitalnych, tworzącą wraz z salą posiedzeń wielką osiową kompozycję. Na południowy wschód od biurowców – Nowy Teatr Narodowy ("Shin-Kokuritsu Gekijō"), mieszczący m.in. scenę operową　(tzw. "Tokyo Opera City"). Skupisko biurowców oddziela od samego dworca kilka kwartałów ciasnej, niższej zabudowy, do których nadal odnosi się tradycyjna nazwa dzielnicy – Yodobashi. Jest to "zagłębie" sklepów z aparatami fotograficznymi.
Shinjuku jest dzielnicą kontrastów: w samym środku dzielnicy, "przyklejona" do wiaduktu kolei, zachowała się grupa starych domów Omoide Yokochō, zaadaptowanych na sklepy i gastronomię. Wielka, pełna reklam ulica Shinjuku-dōri wychodzi nieoczekiwanie na wiadukt kolejowy, pod którym wiedzie dalej ciemne i niskie piesze przejście. Sto pięćdziesiąt metrów od wieżowców rozciąga się już Tokio małych jednorodzinnych domów i ciasnych ulic.
W ostatnich latach wieżowce (m.in. zarządu kolei "JR Higashi Nihon") i domy towarowe (kompleks "Times Square") powstały również na południe od wiaduktu ulicy Kōshū-kaidō, formalnie na terenie dzielnicy Shibuya-ku, w rejonach Yoyogi i Sendagaya. Wzniesiony tam wieżowiec "NTT DoCoMo" ma charakterystyczną, nowojorską sylwetę.

</doc>
<doc id="841955" url="https://pl.wikipedia.org/wiki?curid=841955" title="Wereszka">
Wereszka

Wereszka (nazwa regionalna) – dawniej kosz z pręci (witek) łozinowych, służący do połowu ryb w korytach wąskich rzeczek, używany na Polesiu Lubelskim w województwie lubelskim.

</doc>
<doc id="841960" url="https://pl.wikipedia.org/wiki?curid=841960" title="Kurt Tibbetts">
Kurt Tibbetts

Kurt Tibbetts (ur. 28 sierpnia 1944) – kajmański polityk. Dwukrotny szef rządu Kajmanów ("Leader of Government Business"), w latach 2000-2001 oraz od 18 maja 2005 do 27 maja 2009. Lider Postępowego Ruchu Ludowego (PPM).
Życiorys.
Kurt Tibbetts przed zaangażowaniem się w politykę pracował w sektorze usług i przez długi czas był właścicielem zakładów drukarskich. Jest żonaty, ma troje dzieci.
W 1992 został po raz pierwszy wybrany do Zgromadzenia Legislacyjnego Kajmanów, reprezentując dystrykt George Town. Od listopada 2000 do 8 listopada 2001 pełnił funkcję szefa rządu Kajmanów oraz ministra planowania, komunikacji i pracy. W latach 2001-2005 zajmował stanowisko lidera opozycji.
Na stanowisko szefa rządu został ponownie mianowany po zwycięstwie swojego ugrupowania, Postępowego Ruchu Ludowego (PPM, "People's Progressive Movement") w wyborach parlamentarnych w 2005. W swoim gabinecie objął również resort administracji, planowania, rolnictwa i mieszkalnictwa. W wyborach parlamentarnych z 20 maja 2009 PPM poniósł porażkę, zdobywając tylko 5 spośród 15 miejsc w parlamencie. 27 maja 2009 Tibbetts musiał ustąpić ze stanowiska szefa rządu.

</doc>
<doc id="841964" url="https://pl.wikipedia.org/wiki?curid=841964" title="Romuald Marczyński">
Romuald Marczyński

Romuald Marczyński (ur. 1921 w Skarżysku-Kamiennej, zm. 1 stycznia 2000 w Waszyngtonie) – profesor, matematyk, pionier polskiej informatyki technicznej. Jeden z pierwszych w Polsce, który zauważył celowość przetłumaczenia francuskiego terminu l'informatique na polski termin informatyka.
Życiorys.
Liceum ukończył tuż przed wojną. W roku 1946 zaczął studiować w Wydziale Elektrycznym Politechniki Warszawskiej. W 1948 roku zaczął pracować w Grupie Aparatów Matematycznych.
Twórca pierwszego, niedokończonego, polskiego komputera elektronicznego EMAL1 (następnym, ukończonym komputerem był EMAL2, który tworzył głównie z Kazimierzem Balakierem, Andrzejem Harlandem i Lesławem Niemczyckim). Oprócz tych komputerów utworzył XYZ i BINEG. Pomagał też tworzyć komputery ODRA. Spoczywa na cmentarzu Powązkowskim w Warszawie (kw. K-2-26).
Odznaczenia.
Został odznaczony Krzyżem Komandorskim Orderu Odrodzenia Polski, Srebrnym Krzyżem Zasługi (1954).

</doc>
<doc id="841965" url="https://pl.wikipedia.org/wiki?curid=841965" title="TAD">
TAD

TAD – amerykański zespół muzyczny pochodzący z Seattle w stanie Waszyngton.
Był jednym z pierwszych zespołów, które wyszły poza Seattle w epoce muzyki grunge. Na ich muzykę wpływ miały zespoły metalowe z lat siedemdziesiątych. Ich komercyjny sukces był raczej skromny, lecz mimo to ich muzyka wciąż doceniana jest przez fanów tego gatunku muzycznego. W 1993 roku grupa występowała na trasie "Down in Your Hole Tour", jako support grupy Alice in Chains, również wywodzącej się z Seattle. Zespół grał w latach 1988-1999.

</doc>
<doc id="841966" url="https://pl.wikipedia.org/wiki?curid=841966" title="Winter Carols">
Winter Carols

Winter Carols – szósty album studyjny Blackmore’s Night wydany 7 listopada 2006 roku. Na okładce znajduje się obraz przedstawiający fragment miasta Rothenburg ob der Tauber w Niemczech.

</doc>
<doc id="841968" url="https://pl.wikipedia.org/wiki?curid=841968" title="Jarosław Kociołek">
Jarosław Kociołek

Jarosław Kociołek, pseud. Kryłacz (ur. w 1922 w Pikulicach, zm. 13 czerwca 1947, Zawadka) – ukraiński dowódca wojskowy, porucznik UPA.
Naukę rozpoczął w rodzinnych Pikulicach, a ukończył szkołę podstawową ("Szaszkewicziwkę") w Przemyślu. W 1935 rozpoczął naukę w przemyskim gimnazjum, które ukończył w 1939.
W 1941 został członkiem Organizacji Ukraińskich Nacjonalistów. W 1942 został skierowany do szkoły oficerskiej Ukraińskiej Policji Pomocniczej we Lwowie, po jej ukończeniu służył na posterunku policji w Niżankowicach.
Po dezercji funkcjonariuszy Ukraińskiej Policji Pomocniczej i wstąpieniu do UPA w 1944 najpierw dowodził czotą, a następnie (przez pewien czas) sotnią "Stacha".
Był dowódcą sotni „Udarnyky-6” (96 b), należącej do kurenia „Bajdy”. Zginął w zasadzce, zorganizowanej przez 1 pułk piechoty, pomiędzy Trzciańcem a Zawadką, razem ze strzelcem "Hrabem" z sotni "Burłaki".

</doc>
<doc id="841973" url="https://pl.wikipedia.org/wiki?curid=841973" title="Ruryk Rościsławicz (książę przemyski)">
Ruryk Rościsławicz (książę przemyski)

Ruryk Rościsławicz (zm. 1092) – książę przemyski od 1085.
Prawnuk Jarosława Mądrego, syn Rościsława Włodzimierzowicza i księżniczki węgierskiej, starszy brat Wołodara i Wasylka.
Określany jest później mianem izgoja na dworze Jaropełka Izjasławicza w Włodzimierzu. Wspólnie z braćmi wygnał Jaropełka z tronu i współrządził Wołyniem. W 1085 roku, z woli Wsiewołoda Jarosławicza kijowskiego został pierwszym księciem przemyskim. 

</doc>
<doc id="841979" url="https://pl.wikipedia.org/wiki?curid=841979" title="Celuloza Kostrzyn nad Odrą">
Celuloza Kostrzyn nad Odrą

Celuloza Kostrzyn nad Odrą – polski klub piłkarski z siedzibą w Kostrzynie nad Odrą, powstały w 1957 roku. Występuje w IV Lidze lubuskiej.
Stadion.
Celuloza mecze rozgrywa na Stadionie MOSiR w Kostrzynie nad Odrą. Dane techniczne stadionu:
Piłkarze Celulozy w reprezentacji Polski.
W reprezentacji Polski grało 3 zawodników. Łącznie wystąpili w 102 meczach reprezentacji.
Sezon po sezonie Celulozy Kostrzyn nad Odrą.
- Puchar Polski OZPN Gorzów Wielkopolski (4x) - 1977/78, 1985/86, 1991/92, 1993/94
- Puchar Ligi OZPN Gorzów Wielkopolski (3x) - 1984, 1987, 1996
 - Awans
 - Spadek
Celuloza Kostrzyn w II lidze.
Tabela II ligi z sezonu 1982/1983
Tabela II ligi z sezonu 1983/1984
Celuloza Kostrzyn w Pucharze Polski.
 Sezon 1978/1979 
 Sezon 1983/1984 
 Sezon 1984/1985 
 Sezon 1986/1987 
 Sezon 1992/1993 
 Sezon 1994/1995 

</doc>
<doc id="841983" url="https://pl.wikipedia.org/wiki?curid=841983" title="Edinburgh of the Seven Seas">
Edinburgh of the Seven Seas

Edinburgh of the Seven Seas (ang. "Edynburg Siedmiu Mórz") – stolica dependencji Tristan da Cunha, położona na wyspie o tej samej nazwie. Administracyjnie podlega kolonii Wyspa Świętej Heleny, Wyspa Wniebowstąpienia i Tristan da Cunha. Miejscowość zamieszkuje 270 osób – cała populacja wyspy i archipelagu Tristan da Cunha. W roku 1961 erupcja wulkaniczna zniszczyła większą część miasta, jednak dwa lata później mieszkańcy zaczęli powracać. Obecnie w Edynburgu znajduje się jedyny w archipelagu szpital, urząd pocztowy i bar. Mieszkańcy mówią o swej miejscowości jako o "Osadzie".

</doc>
<doc id="841984" url="https://pl.wikipedia.org/wiki?curid=841984" title="One Little Indian">
One Little Indian



</doc>
<doc id="841987" url="https://pl.wikipedia.org/wiki?curid=841987" title="Gdzie przykazań brak dziesięciu">
Gdzie przykazań brak dziesięciu

Gdzie przykazań brak dziesięciu – powieść Joe Alexa (właśc. Macieja Słomczyńskiego) wydana po raz pierwszy w 1968 roku. 
Fabuła.
Sir John Somerville, emerytowany generał i wybitny znawca rzeźby Indii zaprasza do Mandalay House swoją wnuczkę Karolinę Beacon. Na usilną prośbę staruszka dziewczyna przybywa wraz z Joe Alexem, generał pragnie bowiem uzyskać od detektywa poradę w kryminalnej sprawie. Jednakże zanim dochodzi do decydującej rozmowy, Somerville umiera. Co znaczące, jego śmierć była zapowiedziana w anonimach, przesyłanych wcześniej do Scotland Yardu. Ben Parker przybywa na pomoc Alexowi, który musi odnaleźć mordercę wśród gości generała.
Tytuł.
Tytuł jest nawiązaniem do fragmentu wiersza Rudyarda Kiplinga "Mandalay". Wiersz ten w przekładzie Macieja Słomczyńskiego poprzedza treść książki.

</doc>
<doc id="841994" url="https://pl.wikipedia.org/wiki?curid=841994" title="Altjira">
Altjira

Altjira – bóg nieba w mitologii australijskiego ludu Arandów. Był głównym bogiem czasu snu (przez Arandów zwanego Alcherą). Stworzył Ziemię, a potem wycofał się do nieba.
W sztuce przedstawiany ze stopami emu, a jego żony i córki – z psimi.

</doc>
<doc id="841997" url="https://pl.wikipedia.org/wiki?curid=841997" title="Rudolf Karpiniec">
Rudolf Karpiniec

Rudolf Karpiniec (ur. 5 października 1886 w Siemianówce, pow. lwowskim, zm. 22 czerwca 1975 w Cieszynie) – prawnik, działacz społeczny.
Życiorys.
Był synem Atanazego i Ludwiki z Lutzów. Ukończył gimnazjum w Jaśle oraz studia prawnicze i politologiczne na Uniwersytecie Lwowskim. W latach 1911–1912 był auskultantem, w latach 1912–1914 adiunktem/sędzią c. k. Sądu Powiatowego w Dukli. Praktykę odbywał także w sądach w Jaśle, Gorlicach i Nowym Sączu. W 1919 został naczelnikiem Sądu Powiatowego w Jabłonkowie. Później był naczelnikiem Sądu Powiatowego w Cieszynie, sędzią Sądu Okręgowego w Cieszynie, sędzią Sądu Apelacyjnego w Katowicach, prezesem Sądu Okręgowego w Cieszynie (od lutego 1934 do czerwca 1939), a po przejściu na emeryturę notariuszem w Cieszynie.
W 1927 roku orzekał w tzw. "procesie stulecie" o dobra Komory Cieszyńskiej wytoczonym przez przedstawicieli dynastii Habsburgów.
Autor "Włościańskich zwyczajów spadkowych na Śląsku Cieszyńskim" (1928).
Od 8 lutego 1918 był mężem Walerii ze Stankiewiczów (1892–1965).
Zmarł 22 czerwca 1975 w Cieszynie. Pochowany na Cmentarzu Komunalnym w Cieszynie (sektor XI-B-7).

</doc>
<doc id="841998" url="https://pl.wikipedia.org/wiki?curid=841998" title="Stuart Jack">
Stuart Jack

Stuart Jack (ur. 8 czerwca 1949), brytyjski dyplomata, gubernator Kajmanów od 23 listopada 2005 do 2009.
Przed mianowaniem na stanowisko gubernatora przez królową Elżbietę II, pracował w "Cabinet Office" brytyjskiego rządu oraz w Foreign Office.
Służbę w Foreign Office rozpoczął w 1972. Stanowisko zajmowane w strukturach brytyjskiego FO:
Od października 2006 Jack stoi na czele Stowarzyszenia Skautingu Kajmanów. W młodości był bowiem aktywnie zaangażowany w ruch skautingowy.

</doc>
<doc id="842000" url="https://pl.wikipedia.org/wiki?curid=842000" title="Adaktylia">
Adaktylia

Adaktylia (łac. "adactylia") – grupa rzadko występujących zaburzeń rozwojowych polegających na braku palców dłoni lub stóp.
Niektóre zespoły w których obrazie klinicznym występuje adaktylia to:

</doc>
<doc id="842002" url="https://pl.wikipedia.org/wiki?curid=842002" title="Ion Budai-Deleanu">
Ion Budai-Deleanu

Ioan Budai-Deleanu (ur. 6 stycznia 1760 w Orăştie lub w Cigmău, zm. 24 sierpnia 1820 we Lwowie) – rumuński greckokatolicki duchowny, poeta, filolog, historyk i tłumacz; przedstawiciel rumuńskiego odrodzenia narodowego i tzw. szkoły siedmiogrodzkiej. Był twórcą jednego z systemów przepisywania języka rumuńskiego z cyrylicy na łacinę.
Życie.
Budai-Deleanu był synem greckokatolickiego duchownego. Studiował w seminarium duchownym w Blażu, potem także teologię, filozofię i filologię w Wiedniu, gdzie nawiązał znajomość z Samuilem Micu i Gheorghem Şincaiem. Po powrocie do Blażu nauczał w miejscowym seminarium. Z powodu odmowy przyjęcia święceń kapłańskich oraz poddania krytyce dogmatów religijnych wdał się w konflikt z blażskim biskupem Ioanem Bobem i w związku z tym wydarzeniem wyjechał z Siedmiogrodu. Od roku 1787 aż do swej śmierci mieszkał we Lwowie, gdzie pełnił m.in. funkcję urzędnika sądowego. Przebywając na emigracji, Budai-Deleanu utrzymywał stosunki z przedstawicielami rumuńskiego odrodzenia narodowego. Swoją działalnością polityczną i naukową wspierał rumuński ruch narodowy, szczególnie w rodzimej Transylwanii. Twórczość literacka Budai-Deleana zyskała popularność dopiero wiele lat po jego śmierci, w latach dwudziestych XX wieku.
Twórczość.
W jego dorobku są m.in.: poemat heroikomiczny "Cyganiada" (rum. "Ţiganiada" lub "Tabăra ţiganilor," 1800-1812), wzorowany na "Iliadzie" Homera oraz na "Monachomachii" Ignacego Krasickiego, jak również łacińsko- oraz niemieckojęzyczne dzieła historyczne, etnograficzne i językoznawcze. W gramatyce języka rumuńskiego, pt. "Fundamenta grammatices linguae romanicae " z 1812 r. Budai-Deleanu broni tezy o łacińskim pochodzeniu języka rumuńskiego. Budai-Deleanu jest także twórcą systemu zasad służących do poprawnego przepisywania języka rumuńskiego z cyrylicy na alfabet łaciński (łacinka miała zastąpić do tej pory używaną do zapisywania języka rumuńskiego cyrylicę). W dziele "De originibus populorum Transilvaniae" przedstawia teorię o kontynuacji rzymskiej kolonizacji obszarów starożytnej Dacji od czasów antycznych do jemu współczesnych. Budai-Deleanu był prawdopodobnie współautorem memoriału pt. "Księga próśb Wołochów siedmiogrodzkich" (łac. "Supplex libellus Valachorum Transilvaniae," 1791) – jednego z najważniejszych dzieł przedstawicieli szkoły siedmiogrodzkiej.

</doc>
<doc id="842004" url="https://pl.wikipedia.org/wiki?curid=842004" title="Cal do szczęścia">
Cal do szczęścia

Cal do szczęścia (ang. "Hedwig and the Angry Inch") – amerykański film obyczajowy w reżyserii Johna Camerona Mitchella z 2001 r. zrealizowany na podstawie jego sztuki teatralnej pod tym samym tytułem.

</doc>
<doc id="842005" url="https://pl.wikipedia.org/wiki?curid=842005" title="Wasylko Rościsławicz">
Wasylko Rościsławicz

Wasylko Rościsławicz (ur. ok. 1062, zm. 28 lutego 1125) – książę trembowelski od 1085 roku. 
Prawnuk Jarosława Mądrego, syn Rościsława Wołodymyrowicza i księżniczki węgierskiej, młodszy brat Ruryka i Wołodara.
Określany jest później mianem izgoja na dworze Jaropełka Izjasławicza w Włodzimierzu. Wspólnie z braćmi wygnał Jaropełka z tronu i współrządził Wołyniem. W 1085 roku, z woli Wsiewołoda Jarosławicza kijowskiego został pierwszym księciem trembowelskim. 
W 1097 roku został oślepiony. 
Miał synów: Iwana (lub Igora), Grzegorza Wasylkowicza oraz córkę, wydaną za księcia morawskiego Wratysława. 

</doc>
<doc id="842007" url="https://pl.wikipedia.org/wiki?curid=842007" title="Rogatki miejskie Krakowa">
Rogatki miejskie Krakowa

Rogatki miejskie Krakowa – dawne punkty poboru opłat przy wjeździe do miasta, wprowadzone po raz pierwszy w średniowieczu. Niektóre budynki rogatek zachowały się.
Historia.
Księstwo Warszawskie.
Na mocy dekretu o ustanowieniu Krakowa wolnym miastem handlowym, minister skarbu Księstwa Warszawskiego 31 grudnia 1810 r. zarządził otoczenie miasta wałem i rowem. Na linii tej utworzono 9 rogatek (6 dla handlu z pobliskimi wsiami i 3 dla komunikacji dalekosiężnej).
Wolne Miasto Kraków.
Traktat dodatkowy kongresu wiedeńskiego z 3 maja 1815 r. zakazywał tworzenia komór celnych, jednak zezwalał na pobieranie „opłat od rogatek”.
Twierdza Kraków.
W roku 1847 (rok po wcieleniu Krakowa do Austrii) Kraków włączono do austriackiego systemu celnego. Ustanowiono powszechny podatek konsumpcyjny od sprowadzanych do miasta towarów, który pobierano na rogatkach miejskich. Spowodowało to podniesienie cen artykułów pierwszej potrzeby względem krakowskich przedmieść, co miało ograniczyć migrację ludności niezamożnej, głównie wiejskiego proletariatu, do miasta (Kraków miał status twierdzy). Kraków został miastem zamkniętym, a dla ograniczenia przemytu otoczony został linią akcyzową opartą m.in. na dawnych Okopach Kościuszkowskich. Wzdłuż tej linii wyznaczono 7 rogatek głównych:
oraz 6 mniej ważnych:
Autonomia galicyjska.
Miasto przejęło akcyzę 1 stycznia 1870 (trzy lata po przyznaniu autonomii przez cesarza Franciszka Józefa I). Stała się ona jednym z głównych źródeł jego dochodów. Bez większych modyfikacji, system poboru podatku spożywczego utrzymał się do początku XX wieku. W linii akcyzowej przebiegającej mniej więcej wzdłuż granic miasta funkcjonowało 11 rogatek miejskich:
XX wiek.
1 stycznia 1911 Krajowa Dyrekcja Skarbu we Lwowie, poszerzając obszar Krakowa, na mocy rozporządzenia przesunęła linię akcyzową, aby obejmowała nowe dzielnice. Została ona oznaczona 34 słupkami w biało-niebieskie pasy, a wzdłuż niej ustanowiono 17 rogatek zwanych „urzędami liniowymi podatku spożywczego”:
Ponadto „urzędy liniowe” znajdowały się na dworcach kolejowych i przystani na Wiśle.
Pomimo zniesienia w 1921 r. przepisów podatkowych wywodzących się jeszcze z czasów austriackich, linię akcyzową wraz z „urzędami liniowymi” utrzymano, by miasto wciąż mogło pobierać podatek spożywczy. Dopiero po wejściu w życie ustawy o jednolitym systemie finansowym w Polsce, Rada Miejska zniosła linię akcyzową w listopadzie 1923 roku.

</doc>
<doc id="842008" url="https://pl.wikipedia.org/wiki?curid=842008" title="Anjea">
Anjea

Anjea – w mitologii aborygeńskiej żeński duch lub istota związana ze sferą płodności znana przez aborygenów w pobliżu rzeki Pennefather, która wkłada dzieci z błota bagiennego w łona matek. Wedle ich zwyczaju, babcia nowo narodzonego dziecka zakopywała łożysko w ziemi, a także zaznacza to miejsce przez wepchnięcie w to miejsce patyków, aby Anjea mogła je znaleźć. Dzięki temu wie, gdzie znajduje się duch ojca (lub jego siostry), którego potrzebuje do ożywienia następnego dziecka. Anjea przechowuje łożysko w wydrążonym drzewie lub podobnym miejscu, dopóki nie nadszedł czas, aby zaszczepić je kolejnemu dziecku w łonie matki.

</doc>
<doc id="842016" url="https://pl.wikipedia.org/wiki?curid=842016" title="Konsumeryzm">
Konsumeryzm

Konsumeryzm – działalność mająca na celu obronę praw konsumenta. Jako ruch społeczny pojawił się wraz z rozwojem masowej konsumpcji.
Kultura konsumeryzmu – (def. socjol.) uleganie naciskom i modom nadmiernej konsumpcji dóbr.

</doc>
<doc id="842019" url="https://pl.wikipedia.org/wiki?curid=842019" title="Rościsław Wołodarewicz">
Rościsław Wołodarewicz

Rościsław Wołodarewicz (zm. 1129) - książę przemyski od 1124 roku. 
Był młodszym synem Wołodara Rościsławicza, bratem Władymirki.
Od 1124 roku był księciem przemyskim. 
O jego panowaniu niewiele wiadomo. Miał córkę Elenę i syna Iwana. 

</doc>
<doc id="842022" url="https://pl.wikipedia.org/wiki?curid=842022" title="Wasyl Halasa">
Wasyl Halasa



</doc>
<doc id="842028" url="https://pl.wikipedia.org/wiki?curid=842028" title="Michał Rychlicki (duchowny)">
Michał Rychlicki (duchowny)

Michał Hryhorowycz Rychlicki (ur. 21 listopada 1893 w Sosnówce w guberni wołyńskiej, zm. 1972 w Ostrogu) – duchowny prawosławny. Ukończył seminarium duchowne w Żytomierzu. Został diakonem w Ostrogu. W 1915 r. przyjął święcenia kapłańskie. W 1938 roku został dziekanem. Mitrat i proboszcz cerkwi Objawienia Pańskiego w Ostrogu. Był etatowym prawosławnym katechetą szkół miasta Ostroga w latach 1921-1939. Do 1954 r. mieszkał w Ostrogu, później wyjechał na Krym, był proboszczem w Symferopolu, Kerczu i Sewastopolu. Był sekretarzem arcybiskupa Łukasza (Wojno-Jasienieckiego). W latach 60. powrócił do Ostroga i był duszpasterzem cerkwi Zmartwychwstania Pańskiego na Nowym Mieście w Ostrogu. 

</doc>
<doc id="842030" url="https://pl.wikipedia.org/wiki?curid=842030" title="Dmytro Hrycaj">
Dmytro Hrycaj

Dmytro Hrycaj, ps. "Perebyjnis", ukr. Дмитрó Грицáй-Переб́ийніс (ur. 1 kwietnia 1907 w Dorożowie, zm. 22 grudnia 1945 w Pradze) – ukraiński działacz niepodległościowy, nacjonalista, generał-chorąży Ukraińskiej Powstańczej Armii.
Życiorys.
Ukończył gimnazjum w Drohobyczu, działając w tym czasie w Organizacji Wyższych Klas Ukraińskich Gimnazjów. W 1928 rozpoczął studia na wydziale matematyczno-fizycznym Uniwersytetu Lwowskiego. Studiów nie ukończył z powodu powołania do odbycia służby wojskowej w polskiej armii.
Członek OUN od 1929, działacz Referatu Wojskowego OUN, aresztowany w 1934 i osadzony w Berezie Kartuskiej. Po zwolnieniu z Berezy kontynuował studia uniwersyteckie. W 1939 powtórnie aresztowany i osadzony w Berezie Kartuskiej. W latach 1940–1941 członek Krajowego Prowodu OUN-B, w latach 1941–1945 jego referent wojskowy. Aresztowany przez Gestapo w 1943, był więziony we Lwowie. 13 września 1943 został wyprowadzony z więzienia przy Łąckiego przez podziemie OUN-B, dzięki grypsowi przesłanemu przez Lecha Sadowskiego – współwięźnia więzionego tam również Jarosława Starucha i dostarczonemu prawdopodobnie przez Sadowskiego fałszywemu blankietowi doprowadzenia na przesłuchanie. Hrycaja i Starucha wykradło na podstawie tego blankietu sześciu Ukraińców z Sonderdienst, którzy następnie zdezerterowali.
W latach 1943–1945 był szefem HWSz (Głównego Sztabu Wojskowego). 1 listopada 1945 mianowany na stopień generała. Podczas przedzierania się na Zachód w grudniu 1945 razem z Dmytrem Majiwśkim, 19 grudnia na granicy czechosłowacko-niemieckiej wpadli w zasadzkę. Majiwśkyj popełnił samobójstwo, a Hrycaj został zatrzymany przez czechosłowacką policję (podporządkowaną ministrowi spraw wewnętrznych - komuniście Vaclavowi Noskovi) i zmarł po torturach w więzieniu w Pradze.

</doc>
<doc id="842033" url="https://pl.wikipedia.org/wiki?curid=842033" title="Zespół Morgani-Steward-Morela">
Zespół Morgani-Steward-Morela



</doc>
<doc id="842035" url="https://pl.wikipedia.org/wiki?curid=842035" title="Michael Misick">
Michael Misick

Michael Misick (ur. 2 lutego 1966) – polityk, szef ministrów Turks i Caicos od 15 sierpnia 2003 do 9 sierpnia 2006 i premier (zmiana nazwy urzędu) od 9 sierpnia 2006 do 23 marca 2009. 
Misick jest członkiem Postępowej Partii Narodowej ("Progressive National Party") i został szefem ministrów, gdy jego partia wygrała w 2003 wybory parlamentarne po przebywaniu przez 8 lat w opozycji. Oprócz stanowiska premiera, Misick zajmował także urząd ministra lotnictwa cywilnego, handlu i rozwoju, planowania, administracji, turystyki.
Kilku innych członków jego rodziny było również zaangażowanych w życie polityczne wysp. Pełnili ważne funkcje w strukturach partii, a brat Washington Misick był szefem ministrów w latach 1991–1995.
Życiorys.
Misick urodził się w Bottle Creek na wyspie North Caicos. Kształcił się w Miami Lakes Technical Institute i w University of Buckhingham, gdzie ukończył prawo. Jest członkiem elitarnego stowarzyszenia Lincoln's Inn.
W latach 80. pracował w branży finansowej. Otrzymał doktorat honorowy Uniwersytetu Buckingham. 8 kwietnia 2006 poślubił afroamerykańską aktorkę Lisę Raye McCoy.
Kariera polityczna.
Misick po raz pierwszy został wybrany do Rady Legislacyjnej (parlament) w 1991. Objął wówczas również funkcję ministra turystyki, transportu i komunikacji. W 1995 uzyskał reelekcję.
W marcu 2002 został wybrany liderem, opozycyjnej wówczas, Postępowej Partii Narodowej.
W wyniku sukcesu wyborczego swojej partii w kwietniu 2003, 16 sierpnia 2003 Misick został szefem ministrów Turks i Caicos. W wyborach parlamentarnych 7 lutego 2007 Postępowa Partia Narodowa zdobyła 13 z 15 mandatów, co stanowiło największą przewagę w historii. 
W 2008 pod adresem Misicka pojwaiły się zarzuty korupcji. W rezultacie gubernator Richard Tauwhare powołał w lipcu 2008 specjalną komisję, której celem było przeprowadzenie dochodzenia w sprawie domniemanych nadużyć ekipy rządzącej. Głównym zarzutem, wysuwanym pod adresem premiera było nadużywanie funduszy publicznych oraz osiągnięcie prywatnych korzyści ze sprzedaży państwowej ziemi. W marcu gubernator Gordon Wetherell ogłosił, że brytyjscy śledczy dopatrzyli się "wyraźnych dowodów korupcji". Premier Michael Misisck zaprzeczył tym zarzutom, jednakże 23 marca 2009 podał się do dymisji ze skutkiem natychmiastowym.

</doc>
<doc id="842036" url="https://pl.wikipedia.org/wiki?curid=842036" title="Jewhen Sztendera">
Jewhen Sztendera

Jewhen Sztendera, ukr. Євген Штендера, pseud. "Nerw, Prirwa, Zorianyj" (ur. 1924 w Wolicy Baryłowej, zm. 23 sierpnia 2022) – ukraiński działacz niepodległościowy, nacjonalista, dziennikarz, major UPA, dowódca kurenia „Wowky”, wykładowca Politechniki Lwowskiej.
Życiorys.
Członek Organizacji Ukraińskich Nacjonalistów od 1940. W 1943 wstąpił do UPA w rejonie Beresteczka. W latach 1945–1947 dowódca Okręgu III OUN(b). W latach 1945–1946 był również dowódcą Odcinka Taktycznego UPA „Danyliw”, od stycznia do lipca 1946 referent wojskowy Okręgu III, w latach 1946–1947 prowidnyk nadrejonu „Łyman”.
Był współorganizatorem jedynego, pełnego porozumienia między UPA i WiN, które skutkowało wspólnym atakiem na Hrubieszów 28 maja 1946.
Na przełomie lat 1947/48 dowodził rajdem UPA z terenów Podlasia do Prus Wschodnich. Wiosną 1948 roku powrócił na Podlasie, na styk powiatów Włodawa i Biała Podlaska. Z różnych względów nie udało mu się nawiązać kontaktu z miejscowym kierownictwem i bojówkami pozostałymi na zimę na terenie nadrejonu "Łewada". Ze względu na to z kilkoma ludźmi udał się w marsz do amerykańskiej strefy okupacyjnej w Niemczech.
Od 1948 w Niemczech, następnie wyemigrował do Kanady. Studiował zarówno w Niemczech, jak i w Kanadzie, uzyskując stopnie naukowe na University of Saskatchewan i University of Alberta. Od 1975 pracował w National Library of Canada. Współpracownik czasopism "Suczasna Ukrajina", "Ukrajinśkyj Samostijnyk", "Do zbroji", "Ukrajinski Wisti" (Edmonton).
Od 1992 prowadził wykłady na Politechnice Lwowskiej.

</doc>
<doc id="842039" url="https://pl.wikipedia.org/wiki?curid=842039" title="Biton Coulibaly">
Biton Coulibaly

Biton Coulibaly (także Mamary Coulibaly, 1689? - 1755) - założyciel Imperium Bambara na obszarze dzisiejszego regionu Segou i regionu Mopti. 
Biton był prawnukiem byłego króla Segou Kaladiana Coulibaly. W młodości Mamary osiadł w Segou gdzie został przewodniczącym młodzieżowej organizacji ,Ton", której nazwa była skrótem od imienia ,Biton". Pod przywództwem Bitona organizacja z egalitarnej przekształciła się w armię ,Tondionów". Coulibaly szybko ujarzmił lokalnych wodzów, a miasto Segou ustanowił stolicą nowego Imperium Bambara.
Aby chronić swe władztwo Biton powołał do życia znaczną armię oraz marynarkę złożoną z kanu patrolujących rzekę Niger. W skład wojska wchodzili także mężczyźni pojmani podczas podbojów. Następnie Coulibaly rozpoczął serię napadów na swych sąsiadów : Fulan, Soninków i Mossich. Zaatakowane zostało również miasto Timbuktu, ale znajdowało się ono bardzo krótko w rękach Bitona. Jako placówkę obronną założono miasto Bla.
Imperium opierało się na handlu, głównie niewolnikami pojmanymi podczas licznych wojen. Żądania dalszego napływu tego ,towaru" były przyczyną dalszych potyczek z okolicznymi plemionami.
Następcą Bitona został Dinkoro Coulibaly w roku 1755. Rodzina Coulibaly utraciła kontrolę nad państwem, które popadło w anarchię za rządów Ngolo Diarry od roku 1766.

</doc>
<doc id="842042" url="https://pl.wikipedia.org/wiki?curid=842042" title="Pawło Wacyk">
Pawło Wacyk

Pawło Wacyk, pseud. "Prut" (ur. 17 lipca 1917 w Zaricziu koło Nadwórnej, zm. 1 marca 1946 koło wsi Pacykiw w obwodzie iwanofrankowskim) – ukraiński dowódca wojskowy, pułkownik UPA.
Członek UNS od jej powstania. Był doradcą dowódcy OT „Czornyj Lis” Wasyla Andrusiaka, potem dowódcą sotni w kureniu „Pidkarpatia”, następnie dowódcą kurenia „Pidkarpatia”, wchodzącego w skład zahinu „Rizuna”. Jego kureń, przybyły z USRR, w latach 1945–1946 walczył w Bieszczadach.
Na początku 2007 w jego rodzinnej wsi odsłonięto jego pomnik.

</doc>
<doc id="842043" url="https://pl.wikipedia.org/wiki?curid=842043" title="Titu Liviu Maiorescu">
Titu Liviu Maiorescu



</doc>
<doc id="842049" url="https://pl.wikipedia.org/wiki?curid=842049" title="To tu, to tam">
To tu, to tam

To tu, to tam – trzeci studyjny, solowy, a czwarty w ogóle album polskiego wykonawcy poezji śpiewanej Grzegorza Turnaua, wydany w 1995 przez Pomaton EMI. Nagranie przeprowadzono od 26 czerwca do 30 lipca 1995 w Studio Grelcom w Krakowie.
Album zyskał status podwójnej platynowej płyty.

</doc>
<doc id="842050" url="https://pl.wikipedia.org/wiki?curid=842050" title="Wody płodowe">
Wody płodowe

Wody płodowe (płyn owodniowy) – płyny zawarte w błonach płodowych. Zapewniają one środowisko dla rozwijającego się organizmu, amortyzują, zapewniają swobodę ruchów, chronią płód przed silnymi bodźcami ze świata zewnętrznego oraz przed wahaniami temperatury i biorą udział w transporcie i wymianie substancji odżywczych.
Mechanizm powstawania płynu owodniowego jest nie do końca poznany. U człowieka do struktur produkujących i resorbujących płyn owodniowy należą owodnia, pępowina, skóra, nerki, płuca i przewód pokarmowy. Przenikanie wód płodowych zapewniają parametry ph 8,4–8,9 oraz redox −69. Objętość płynu owodniowego w 9. tygodniu ciąży wynosi 5–10 ml i zwiększa się do 34. tygodnia ciąży (800 ml). Następnie objętość płynu owodniowego zmniejsza się do 600 ml w 40. tygodniu ciąży.
Zaburzenia wytwarzania i wchłaniania płynu owodniowego powodują wystąpienie nieprawidłowej jego objętości:
Płyn otaczający dziecko powstaje z płynów ustrojowych matki i płodu. Podlega on ciągłym procesom wymiany, dlatego jest zawsze świeży. Jego całkowita wymiana następuje w ciągu dwóch godzin. W jego skład wchodzą: elementy komórkowe z owodni i płodu, białka, tłuszcze, hormony, aktywne enzymy.

</doc>
<doc id="842052" url="https://pl.wikipedia.org/wiki?curid=842052" title="Mychajło Fedak">
Mychajło Fedak

Mychajło Fedak, ps. "„Smyrnyj”, „Czernyk”, „Inżyner”" (ur. 1924, Ropienka) – ukraiński dowódca, oficer UPA.
Członek OUN od 1938, w 1943 aresztowany przez gestapo, więziony w Jaśle. Od 1944 pełnił funkcje kierownicze w 6 Rejonie Nadrejonu „Beskyd” I Okręgu OUN.
Dowódca samodzielnej sotni UPA, powstałej na bazie członków OUN(b) i SKW, działającej w powiecie gorlickim i nowosądeckim.
Był prowidnykiem I Rejonu Nadrejonu „Werchowyna” I Okręgu OUN. Pod koniec 1947 jego sotnia przebiła się na teren Czechosłowacji, gdzie została rozbita. Część żołnierzy wycofała się na teren Polski i walczyła do połowy 1948. „Smyrnyj” przedostał się do Niemiec. W 1949 powrócił z grupą kurierów do Polski, aby nawiązać kontakt z dowódcą UPA „Orestem”. Ponieważ „Orest” został aresztowany, „Smyrnyj” powrócił do Niemiec, a w 1957 wyemigrował do Kanady.

</doc>
<doc id="842054" url="https://pl.wikipedia.org/wiki?curid=842054" title="Emmanuelle Gagliardi">
Emmanuelle Gagliardi

Emmanuelle Gagliardi (ur. 9 lipca 1976 w Genewie) – szwajcarska tenisistka.
Emmanuelle otrzymała status profesjonalnej tenisistki w 1994 roku. Od tego czasu jej największym wielkoszlemowym osiągnięciem jest czwarta runda French Open w 2005 roku. Większość jej osiągnięć to sukcesy w grze podwójnej. Wygrywa turnieje deblowe, a we wrześniu 2004 roku była klasyfikowana jako dwudziesta druga deblistka świata. 13 maja 2002 osiągnęła najwyższą pozycję w rankingu gry pojedynczej – miejsce czterdzieste drugie.
W grze pojedynczej jej największe osiągnięcia to półfinały zawodowych turniejów. Najważniejszy to półfinał Indian Wells w 2002 roku, przegrany z późniejszą mistrzynią, Danielą Hantuchovą w trzech setach. W jednej z wcześniejszych rund wyeliminowała Anastazję Myskiną.
Już od 1992 roku grywała w turniejach ITFu, wygrywając pierwszy z nich w 1993. W turnieju zawodowym zadebiutowała w 1995 roku w Zagrzebiu. Już w 1996 doszła do pierwszego zawodowego ćwierćfinału w Karlovych Varach, jako kwalifikantka. Rok 1997 to ten, w którym Emmanuelle zagrała we wszystkich wielkoszlemowych turniejach (od występu w Australian Open 1997 nieprzerwanie występuje w Wielkim Szlemie, wyjątkiem są dwie absencje na Australian Open 1999 oraz US Open 2006). Doszła również do półfinału na Bol, co było wówczas jej najlepszym rezultatem.
W drodze do półfinału w Kairze w 1999 roku pokonała między innymi Natallę Zwierawą. W ćwierćfinale w Madrycie, we wcześniejszych rundach wygrała z Tarą Snyder, pierwszego seta przegrała do dziewiętnastu w tie-breaku, zawodniczki ustanowiły wówczas rekord w ilości punktów dodatkowego gema, których rozegrały łącznie 30 (21:19). Na liście jej cennych zwycięstw znalazła się wygrana z Sandrine Testud w ’s-Hertogenbosch.
W roku olimpijskim 2000 brała udział w igrzyskach w Sydney. W turniejach zawodowych osiągnęła półfinał w São Paulo. Pokonała Conchitę Martínez w drodze do trzeciej rundy Australian Open 2001. Zakwalifikowała się do ćwierćfinału w Tokio, w Rzymie wygrała z Kim Clijsters. Trzecia runda Wimbledonu.
Sezon 2002 to rok, w którym rozegrała „turniej życia”, wspomniany półfinał Indian Wells. Po tym właśnie turnieju po raz pierwszy dostała się do grona pięćdziesięciu najlepszych zawodniczek świata. Osiągnęła ćwierćfinały w Auckland i Strasburgu. W roku 2003 pobiła swój rekord półfinałów turniejowych, trzykrotnie je osiągając (najważniejszy z nich w Auckland). Doszła po raz pierwszy do finału debla w Estoril (razem z Maret Ani) oraz na Bol (z Patty Schnyder). Półfinalistka deblowego Australian Open.
Przegrała w trzeciej rundzie Wimbledonu 2004 z Tatianą Golovin, ale zyskała cenne zwycięstwo nad Patty Schnyder. Zdobyła pierwszy zawodowy tytuł w Estoril oraz drugi w Pekinie. Osiągnęła wysokie pozycje rankingowe. Grała w Pucharze Federacji dla Szwajcarii. Nie brała udziału w igrzyskach olimpijskich w Atenach.
W 2005 roku rozegrała jak dotąd najlepszy turniej wielkoszlemowy – Roland Garros, dochodząc w nim do czwartej rundy. Pokonała Tetianę Perebyjnis, Maríę Sánchez Lorenzo oraz Émilie Loit, ulegając nastolatce bułgarskiej, Sesił Karatanczewej. Ćwierćfinał w Bogocie, zdobyła dwa kolejne tytuły deblowe.
W styczniu 2006 roku nie wykorzystała trzech piłek meczowych w spotkaniu pierwszej rundy z Anabel M. Garrigues, ale w grze podwójnej osiągnęła półfinał. Był to słaby sezon w wykonaniu Szwajcarki, w turniejach osiągała maksymalnie drugie rundy.
Spadek rankingowy spowodował, że obecnie musi kwalifikować się do turniejów zawodowych (jest na początku drugiej setki). Nie przeszła kwalifikacji do dwóch imprez na początku roku i odpadła w pierwszej rundzie Australian Open (z Tathianą Garbin), podobnie w Dubaju (z Meghann Shaughnessy). W grze podwójnej startowała jedynie w Paryżu, odpadły z Salimą Safar w pierwszej rundzie z Klaudią Jans i Renatą Voráčovą.

</doc>
<doc id="842056" url="https://pl.wikipedia.org/wiki?curid=842056" title="Józef Kuczyński (duchowny)">
Józef Kuczyński (duchowny)

Józef Kuczyński (ur. we wsi Buczki w guberni wołyńskiej (późniejszy obwód żytomierski), zm. 13 marca 1982 w Barze) – duchowny katolicki, prezbiter diecezji łuckiej, pedagog, działacz harcerski i religijny, doktor nauk społecznych.
Życiorys.
W 1924 r. ukończył szkołę pedagogiczną. Następnie nielegalnie przekroczył granicę radziecko-polską. Ukończył seminarium duchowne w Łucku. W 1930 r. został wyświęcony do stanu duchownego. Pracował jako nauczyciel w szkołach średnich szkołach Łucka. Organizował wśród młodzieży ruch harcerski. Następnie wyjechał do Francji, gdzie ukończył instytut katolicki w Paryżu, otrzymując stopień doktora socjologii katolickiej. Po powrocie do Polski działał w Diecezjalnym Instytucie Akcji Katolickiej. Pod koniec lat 30. pełnił funkcję kapelana wołyńskiego oddziału ZHP. Był też sekretarzem Katolickiego Związku Młodzieży. Współautor (wraz z ks. Walerianem Głowaczem) „Katechizmu katolickiego dla dzieci” (Łuck 1939).
We wrześniu 1939 r., po ataku wojsk niemieckich na Polskę, został proboszczem parafii we wsi Szumbar pod Krzemieńcem. W 1943 r. był organizatorem polskiej samoobrony we wsi Dederkały podczas miejscowych pogromów ukraińskich, za co został odznaczony Krzyżem Walecznych przez AK. Po zajęciu tych obszarów przez Armię Czerwoną w II poł. 1944 r., został duchownym w Krasiłowie. Ponadto prowadził pracę duszpasterską wśród ludności katolickiej w rejonie Charkowa, Kijowa i Dniepropietrowska.
Na początku stycznia 1945 r. został aresztowany przez NKWD. Po procesie skazano go w maju 1946 r. na karę 10 lat łagrów i osadzono w obozie na Północnym Uralu. W styczniu 1947 r. został przeniesiony do obozu na Workucie. W październiku 1954 r. oswobodzono go bez prawa wyjazdu. W 1956 r. skierowano go do miasta Krasnoarmierjsk w Kazachstanie, gdzie wspierał zesłańców – katolików. W grudniu 1958 r. ponownie został aresztowany, po czym skazano go na karę 10 lat łagrów. Przebywał w obozie w obwodzie irkuckim. Na początku stycznia 1965 r. wyszedł na wolność. Wyjechał na Ukrainę, zamieszkując w Barze. Od 1966 r. prowadził duszpasterstwo na terenie diecezji kamienieckiej z siedzibą w Wierzbowcu koło Winnicy (parafie we wsiach Łuczyniec, Wierzbowiec i Śnitków). Napisał wspomnienia, wydane pośmiertnie w 1985 r. w Paryżu.

</doc>
<doc id="842057" url="https://pl.wikipedia.org/wiki?curid=842057" title="Historia Żydów w Lublinie">
Historia Żydów w Lublinie

Historia Żydów w Lublinie – liczy około 700 lat i jest o rok dłuższa od uzyskania praw miejskich przez Lublin. Były w niej długie okresy religijnej tolerancji i pomyślnej koniunktury dla lubelskiej wspólnoty żydowskiej, które zakończyła niemal całkowita eksterminacja (holokaust) podczas okupacji Polski przez nazistowskie Niemcy.
Lublin przez ten cały okres był symbolem żydowskiej ortodoksji, rozwoju kultury języka hebrajskiego i jidysz oraz rozwoju żydowskiej nauki, z tego powodu zaczęto go nazywać „żydowskim Oxfordem” czy „Jerozolimą Królestwa Polskiego”.
Średniowiecze.
Pierwsze wzmianki o ludności żydowskiej zamieszkującej na stałe Lublin pochodzą z 1316 roku. Zamieszkiwała ona wyznaczony rewir na przedmieściach miasta, zwany Piaskami Żydowskimi.
Prawdopodobnie w 1336 lub 1396 roku powstała samodzielna gmina żydowska, skupiająca w tamtym czasie kilkudziesięciu Żydów. W tym samym czasie król Kazimierz III Wielki nadał przywilej pozwalający na osiedlanie się Żydom na stoku wzgórza zamkowego, zwanym Podzamczem. Wkrótce na jej terenie rozwinęła się odrębna dzielnica żydowska. W 1453 roku król Kazimierz IV Jagiellończyk nadał Żydom w Lublinie przywilej swobodnego handlu.
W 1475 roku w Lublinie schronił się zbiegły z Trydentu, oskarżony o mord rytualny na chrześcijańskim chłopcu, rabin Jakob.
XVI – XVII wiek.
Na przełomie XVI i XVII wieku nastąpił największy rozwój lubelskiej gminy żydowskiej. W tym czasie gmina uzyskała szereg przywilejów królewskich, m.in. na budowę nowej murowanej synagogi oraz szpitala. W 1518 roku z inicjatywy Szaloma Szachny otworzono tu jesziwę, którą w 1567 roku zrównano z innymi wyższymi uczelniami. Jesziwa ta wkrótce stała się znana w całej żydowskiej Europie.
W 1523 roku lubelscy Żydzi uzyskali równe z mieszczanami prawa i przywileje w zamian za udział w budowie umocnień wokół miasta. W tym okresie zaczęły pojawiać się liczne jarmarki, na które zaczęli zjeżdżać z całej Polski liczni kupcy żydowscy, którzy w bardzo szybkim tempie zaczęli się bogacić, co stanowiło konkurencję dla kupców chrześcijańskich.
Ci ostatni zdołali uzyskać od króla Zygmunta Starego przywilej "De non tolerandis Judaeis", znacznie ograniczający, wręcz zabraniający osobom wyznania mojżeszowego prowadzenia działalności gospodarczej oraz stałe osiedlanie się w obrębie murów miejskich. Około 1541 roku założono cmentarz, w późniejszym okresie zwany starym.
W 1547 roku z inicjatywy Chaima Szwarca założono, pierwszą w Lublinie oraz jedną z pierwszych w Polsce, drukarnię hebrajską. Drugą drukarnię założono w 1578 roku przez Kalonimusa, syna Mordehaja Jaffe. Obydwie zdobyły wielką sławę w ówczesnej Polsce, jak i Europie Środkowej.
Jednym z największych dokonań gminy żydowskiej w tym czasie było wzniesienie w 1567 roku jesziwy oraz Wielkiej Synagogi, nazwanej w późniejszym okresie synagogą Maharszala, na cześć rabina i rektora Salomona Lurii. W 1581 roku powstał, działający do 1764 roku, Sejm Czterech Ziem (hebr. "Waad Arba Aracot").
W okresie XVI wieku w mieście działało wielu wybitnych talmudystów, m.in. Meir Aszkenazy, Mordehaj Jaffe czy Meir ben Gedalia. W 1568 roku mieszkało w Lublinie około 500 Żydów. W tym samym roku miasto żydowskie w Lublinie otrzymało przywilej "De non tolerandis Christianis".
W 1587, wśród powszechnego entuzjazmu, rabin Saul Wahl został okrzyknięty przez szlachtę królem. Jego panowanie miało trwać tylko jedną noc, miał wtedy wydać wiele nowych praw i przywilejów poprawiających położenie Żydów w Polsce.
W 1602 roku w Lublinie żyło około 2000 Żydów. W 1616 roku wybudowano kolejną synagogę, nazwaną na cześć rabina lubelskiego Meira ben Gedalii, zwanego Maharamem.
Najtragiczniejszym momentem tamtego okresu w historii lubelskiej gminy żydowskiej jest najazd kozacko-moskiewski w 1655 roku. Wówczas wymordowano około 2000 Żydów oraz doszczętnie zniszczono miasto żydowskie i synagogę na Podzamczu. Ocaleni Żydzi zaczęli wynajmować lokale mieszkaniowe w dzielnicy chrześcijańskiej od bogatych mieszczan oraz duchowieństwa, którzy liczyli na duże zyski.
W XVII wieku duża grupa Żydów zaczęła się osiedlać również na Kalinowszczyźnie, która była podkahałem gminy lubelskiej. Wkrótce przy obecnej ulicy Towarowej wzniesiono synagogę.
XVIII i XIX wiek.
W drugiej połowie XVIII wieku odrodziła się lubelska gmina żydowska i już w 1787 roku w mieście mieszkało 4231 osób wyznania mojżeszowego. Na początku XVII wieku Żydzi zaczęli się osiedlać na Piaskach, gdzie posiadali własną synagogę oraz w Wieniawie, gdzie również była osobna synagoga.
Na początku XIX wieku w Lublinie za sprawą Jakuba Izaaka Horowitza nastąpił znaczny rozwój chasydyzmu. W 1794 otworzył on własną synagogę. Była to pierwsza legalna chasydzka bożnica w centralnej Polsce. W 1829 roku przy ulicy Walecznych założono nowy cmentarz żydowski.
W 1854 roku ze względu na fatalny stan techniczny doszło do katastrofy budowlanej synagogi Maharszala, w której zawaliły się stropy. W 1866 roku zakończono odbudowę synagogi; ze starej bożnicy zachowano jedynie pierwotny obrys murów zewnętrznych.
Wkrótce również powstała lokalna chasydzka dynastia cadyków, której założycielem był Lejb Jehuda Eiger, zwany Płaczącym Cadykiem. Założył on również własną synagogę, mieszczącą się w jego prywatnym dworze przy ulicy Szerokiej 40. W 1886 z inicjatywy bogatych Żydów powstał Szpital Żydowski, przy ulicy Lubartowskiej 81. W 1939 roku był on najnowocześniejszym szpitalem w ówczesnej Polsce. W końcu XIX wieku w mieście istniały 43 chedery.
W 1865 roku w mieście mieszkało już 12 992 osób wyznania mojżeszowego, czyli 59,2% ogółu wszystkich mieszkańców Lublina. W tym czasie pojawiła się żydowska inteligencja, dążąca do asymilacji kulturowej z ludnością polską.
W 1862 roku wydano dekret równouprawnienia ludności żydowskiej w Królestwie Polskim, poprzez co elita żydowska zaczęła osiedlać się w centrum miasta i na Krakowskim Przedmieściu.
1901–1939.
Koniec XIX i początek XX wieku to znaczny rozwój żydowskiej nauki, polityki i życia kulturalnego. W tym czasie różne grupy społeczne, zawodowe i chasydzkie zaczęły zakładać własne prywatne bożnice, przeważnie umiejscowione w kamienicach na piętrze, czy w oficynach. W 1917 do lubelskiej gminy żydowskiej została przyłączona gmina wieniawska.
W 1908 roku powstało żydowskie towarzystwo społeczno-kulturalne „Hazomir”, a w 1910 roku towarzystwo dla upowszechniania języka i kultury żydowsko-hebrajskiej „Chowej Sfos Ewer”. Działacze tej pierwszej w 1908 roku, przy ulicy Rybnej 8 otworzyli własną synagogę.
Po zakończeniu I wojny światowej i odzyskaniu niepodległości przez państwo polskie, następuje największy w historii rozwój życia żydowskiego. Założono kilka szkół, liczne organizacje, teatry amatorskie, biblioteki, drukarnie czy kluby kulturalne. Zaczęto również zakładać liczne zakłady produkcyjne.
W 1930 roku za sprawą Majera Szapiry nastąpiło uroczyste otwarcie gmachu Jeszywas Chachmej Lublin, największej i najbardziej prestiżowej szkoły rabinackiej na świecie. W jej gmachu mieściła się synagoga, biblioteka z bardzo bogatym księgozbiorem, który liczył sobie 22 tys. pozycji książek, głównie literatury rabinicznej i 10 tys. czasopism. W piwnicy mieściła się najbardziej koszerna z koszernych mykw na świecie. Obok niej funkcjonowało jeszcze szereg innych, również wpływowych szkół.
W 1921 roku przeprowadzono spis ludności. Do pochodzenia żydowskiego przyznało się w Lublinie około 56% jego mieszkańców. W późniejszych latach wraz z przyrostem naturalnym i emigracyjnym ich procent malał.
W 1931 roku w Lublinie żyło 38 937 Żydów, którzy stanowili 34,6% ogółu mieszkańców.
W 1930 roku zmarł cadyk Izrael Eiger, którego następcą zostaje jego młodszy brat Salomon, który po śmierci Majera Szapiry został rektorem Jeszywas Chachmej Lublin.
W 1936 roku z inicjatywy Bundu, na rogu ulic Czwartek i Szkolnej rozpoczyna się budowa Żydowskiego Domu Ludowego, którego budowę przerwała II wojna światowa. W przededniu wojny w Lublinie mieszkało 42 830 osób wyznania mojżeszowego, stanowiących 31% ogółu wszystkich mieszkańców Lublina. Gmina żydowska posiadała trzy cmentarze, jedenaście synagog, szpital, dwie mykwy, kilkadziesiąt szkół w tym Talmud-Torę oraz Jawnę, bibliotekę Tabrut oraz wiele innych instytucji. Oprócz nich istniało jeszcze około 100 prywatnych bożnic. Wydawany był dziennik „Lubliner Togblat”.
II wojna światowa.
Podczas II wojny światowej, po wkroczeniu wojsk niemieckich do Lublina, rozpoczęły się masowe prześladowania ludności żydowskiej. W styczniu 1940 roku powołano Judenrat, na którego czele stanął Henryk Bekker zastąpiony w 1942 roku przez Marka Altena. W marcu 1941 roku Niemcy utworzyli getto na terenie miasta żydowskiego na Podzamczu. Uwięzili w nim ponad 34 tysiące Żydów. W mieście funkcjonowało jeszcze 6 mniejszych obozów pracy oraz na przedmieściach miasta w Majdanku, obóz koncentracyjny.
Ze względu na zakaz odbywania zbiorowych modłów w synagodze Maharszala znajdowała się schronisko dla ubogich, uchodźców, wysiedleńców oraz stołówka dla biednych. W Jeszywas Chachmej Lublin mieściła się siedziba żandarmerii wojskowej. Z bogatego księgozbioru jesziwy większość książek została publicznie spalona przez nazistów w 1940 roku. Cenniejsze pozycje przenieśli oni do biblioteki miejskiej im. H. Łopacińskiego i Muzeum Lubelskiego. Ich dalszy los jest mało znany.
Tragiczny los spotkał również budynek Szpitala Żydowskiego. Został ograbiony z cennej aparatury medycznej, a 27 marca 1942 roku hitlerowcy wymordowali wszystkich pacjentów i część personelu.
Na przełomie marca i kwietnia 1942 roku około 30 tysięcy osób wywieziono do obozu zagłady w Bełżcu, zaś 4 tysiące do Majdanu Tatarskiego. Kolejną wielką akcję eksterminacyjną przeprowadzono we wrześniu 1942 roku, kiedy to Niemcy rozstrzelali na miejscu około 2000 osób. Następną przeprowadzono w październiku tegoż roku; zgładzono w niej ponad 1800 osób. Ostatnich lubelskich Żydów wywieziono do obozu koncentracyjnego na Majdanku w listopadzie 1942 roku. W tym samym roku hitlerowcy wysadzili w powietrze synagogę Maharszala, po której pozostały jedynie ruiny oraz bima.
W latach 1942–1943 Niemcy przeprowadzili akcję wyburzania getta żydowskiego, wykorzystując do wykonania tego zadania więźniów z obozu koncentracyjnego na Majdanku. W okresie okupacji zginęła znaczna część społeczności żydowskiej, ponadto naziści wyniszczyli zniszczyli jej dorobek kulturalny i materialny.
1944–1989.
Po zajęciu Lublina przez wojska sowieckie w 1944 roku, powołano pierwszą powojenną organizację żydowską – Centralny Komitet Żydów Polskich, którego zadaniem była rejestracja oraz pomoc ocalonym z Holocaustu Żydom. Wkrótce powstał sierociniec dla dzieci ocalonych z obozu zagłady na Majdanku. W 1945 roku w Lublinie mieszkało 4553 osób narodowości żydowskiej, jednak liczba ta szybko spadała z uwagi na dość masową emigrację do nowo powstałego państwa Izrael; ze względu na znaczne zmniejszenie się populacji żydowskiej w mieście, w 1949 roku szkoła podstawowa "Poalej Syjon" zaprzestała działalności.
Po wojnie monumentalny budynek dawnej Jeszywas Chachmej Lublin został przejęty przez Akademię Medyczną i służył do 2005 roku jako Collegium Maius. W Szpitalu Żydowskim urządzono klinikę ginekologiczno-położniczą, a nowy cmentarz żydowski został podzielony na dwa place o powierzchni 3,5 hektara każdy, ze względu na budowę drogi przez jego środek.
W 1954 roku na polecenie władz miejskich zostały wyburzone ruiny synagogi Maharszala. Jedyną wówczas czynną synagogą była bożnica Chewra Nosim. W 1984 roku ze względu na brak minjanu w bożnicy zawieszono odprawianie nabożeństw szabatowych oraz świątecznych. W 1987 roku przeszła remont i obecnie okazjonalnie odbywają się tutaj uroczystości religijne. W sali głównej urządzono Izbę Pamięci Żydów Lublina prezentującą sprzęty liturgiczne, zdjęcia, dokumenty, stare księgi, tablica pamięci Polaków, którzy nieśli pomoc Żydom w czasie okupacji niemieckiej oraz inne ciekawe eksponaty.
Znaczny spadek ludności żydowskiej w Lublinie nastąpił po wydarzeniach z marca 1968 roku. Rozwiązano kilka organizacji i stowarzyszeń. Wówczas w mieście pozostało kilkudziesięciu Żydów.
Pod koniec lat 80. nowy cmentarz żydowski objęła opieką Fundacja Sary i Manfreda Frenklów. W 1989 roku nastąpiło wpisanie obiektu do rejestru zabytków. Wybudowano również budynek z Izbą Pamięci oraz malutką bożniczką. W tym czasie większość zachowanych zabytków kultury żydowskiej zostało upamiętnionych specjalnymi tablicami pamiątkowymi.
Po 1989.
Od lat 90. XX wieku trwa powolne odradzanie się życia religijnego i kulturalnego lubelskich Żydów, których w mieście w 1990 roku mieszkało tylko 10.
Społeczność żydowska spotykał się w trakcie świąt religijnych w Izbie Pamięci Żydów Lublina ul. Lubartowska 10 /dawna synagoga Chewra Nosim/. Prowadzono regularnie naukę języka hebrajskiego dla osób pochodzenia żydowskiego oraz Polaków. Prowadzono też stałą prezentacje zbiorów dotyczących historii gminy żydowskiej w Lublinie w pomieszczeniach Izby.
29 czerwca 2001 roku został otwarty Szlak Pamięci Żydów Lubelskich. Trasa długości dwa i pół kilometra przebiega przez 13 obiektów i miejsc związanych z historią żydowskiej społeczności w Lublinie. Szlak rozpoczyna się u podnóża Zamku Lubelskiego, gdzie znajdowała się dawna dzielnica żydowska a kończy przy Bramie Grodzkiej na Starym Mieście, gdzie kończyła się ta dzielnica.
Największy rozwój nastąpił począwszy od 2003 roku, kiedy to Gmina Wyznaniowa Żydowska w Warszawie, odzyskała budynek Jeszywas Chachmej Lublin i rozpoczęła jego remont.
22 stycznia 2006 roku w jednym z mniejszych pomieszczeń na parterze jesziwy, zaraz po przeniesieniu do odzyskanego budynku biur filii lubelskiej Gminy Wyznaniowej Żydowskiej w Warszawie utworzono tymczasową salę modlitewną, która z założenia, służyła lokalnej społeczności do czasu uroczystego otwarcia odremontowanej synagogi właściwej.
11 lutego 2007 została tam ponownie otwarta synagoga, która służyć będzie lubelskiej społeczności żydowskiej oraz licznie odwiedzającym to miasto chasydom i grupom żydowskich turystów. W salach przylegających do synagogi można oglądać wystawę dokumentującą historię jesziwy oraz upamiętniającą postać jej założyciela, rabina Majera Szapiry. Według planów w podziemiach budynku ma powstać pierwsze w Europie Muzeum Chasydyzmu. Obecnie lubelska społeczność żydowska liczy ponad 20 osób i cały czas się zwiększa. Przewodniczącym lubelskiej gminy żydowskiej jest Roman Litman.
Sławni przedstawiciele społeczności lubelskich Żydów.
oraz Zalkind Horowitz, Szlomo Baruch Nisenbaum, Nachum Blumental, Jakub Glatsztejn, Bela Szapiro, Bela Dobrzyńska, Abraham Stern, Hirsz Doktorowicz i wiele innych.
Żydowski Lublin w kulturze.
Isaac Bashevis Singer, pisarz-noblista tworzący w języku jidysz, w swej twórczości powracał do przedwojennego Lublina; szczególny obraz miasta pojawił się w powieści "Sztukmistrz z Lublina", najsłynniejszym dziele tego pisarza.

</doc>
<doc id="842058" url="https://pl.wikipedia.org/wiki?curid=842058" title="Iwan Szymanskyj">
Iwan Szymanskyj

Iwan Szymanskyj ps. „"Szum"” (ur. 15 maja 1911 w Lublińcu Nowym, zm. 7 września 1947 pod Werchratą) – ukraiński działacz wojskowy i nacjonalistyczny, porucznik UPA, dowódca sotni "Mesnyky-1", później sotni "Mesnyky-3", zastępca dowódcy kurenia "Mesnyky" - "Zalizniaka".
W latach 1928-1930 wraz z Stepanem Banderą, D. Czajkowskim i Ł. Senyszynem wydawał satyryczna gazetkę we Lwowie. Następnie został referentem OUN w Bułgarii.
W czasie wojny był zastępcą komendanta policji ukraińskiej w Grabowcu. Zastępca dowódcy Odcinka Taktycznego „Bastion”. Zginął 7 września 1947 w czasie walki w wojskami polskimi. Otoczony w podziemnym bunkrze w przysiółku Lasowa w pobliżu Werchraty, zastrzelił się.

</doc>
<doc id="842061" url="https://pl.wikipedia.org/wiki?curid=842061" title="Alexandru Odobescu">
Alexandru Odobescu

Alexandru Odobescu (ur. 23 czerwca 1834 r. w Bukareszcie, zm. 1895 r.) – rumuński pisarz, archeolog i polityk, członek Akademii Rumuńskiej, autor nowel historycznych, m.in. "Minheă Voda cel Rău" (1857), "Doamna Chiajna" (1860), dzieł archeologicznych, np. "Le trésor de Pétrossa" (tomy 1-3, wyd. 1889-1900).

</doc>
<doc id="842067" url="https://pl.wikipedia.org/wiki?curid=842067" title="Wacław Hipsz">
Wacław Hipsz

Wacław Hipsz (ur. 27 września 1903 w Warszawie, zm. 4 marca 1992 w Ostródzie) – polski duchowny katolicki, prezbiter diecezji łuckiej, wyświęcony w 1926.
W latach 1926–1935 był katechetą w Dubnie, a od 1935–1939 – prefektem szkół średnich we Włodzimierzu Wołyńskim. Po wybuchu II wojny światowej w 1939 roku wyjechał do Warszawy i pracował tam w tajnym nauczaniu. W 1941 zagrożony aresztowaniem przeniósł się do diecezji podlaskiej.
Od 1945 był kolejno proboszczem parafii WNMP Panny w Borysławicach Kościelnych i parafii św. Dominika w Bierzwiennie Długiej w dekanacie kolskim diecezji włocławskiej. W 1946 został prefektem i kapelanem szpitala w Koninie w tej samej diecezji.
W tym samym 1946 przeszedł do diecezji warmińskiej – jako prefekt w Olsztynie i duszpasterz w parafii Najświętszego Serca Pana Jezusa
, od 31 grudnia 1947 proboszcz parafii św. Mikołaja i dziekan w Elblągu. Tu w 1948 ks. Wacław Hipsz rozpoczął odbudowę znajdującego się w morzu ruin kościoła św. Mikołaja. W dniu 7 maja 1948 ks. Hipsz zorganizował Komitet Odbudowy kościoła, a już 25 lipca 1948 rozpoczęto odgruzowywanie świątyni; odbudowę rozpoczęto od usuwania pięciometrowej warstwy gruzu. W. Hipsz, na życzenie ks. T. Benscha, administratora diecezji warmińskiej, zorganizował też przy kościele św. Jerzego 3-miesięczny kurs katechetyczny, w którym wzięło udział ponad 20 sióstr z Domu Sióstr Franciszkanek Rodziny Maryi w Elblągu. Na egzamin końcowy przyjechał ks. biskup z asystą .
Prześladowanie duchowieństwa nie pozwoliło na kontynuowanie tych prac. 10 lutego 1952 ks. Hipsz otrzymał nakaz opuszczenia Elbląga w ciągu trzech dni i został przeniesiony do Ostródy.
6 marca 1963 został prałatem-prepozytem kapituły łuckiej cały czas pracując w Ostródzie. Od 1980 na emeryturze. Wolny czas wykorzystywał na pomoc duszpasterską w Ostródzie i na Podolu, gdzie odwiedzał swego kolegę, ks. prał. Antoniego Chomickiego. Jan Paweł II mianował go w 1987 protonotariuszem apostolskim.

</doc>
<doc id="842069" url="https://pl.wikipedia.org/wiki?curid=842069" title="Sypialnie i przedsionki">
Sypialnie i przedsionki

Sypialnie i przedsionki (ang. "Bedrooms and Hallways") – brytyjski film fabularny (komedia romantyczna) w reżyserii Rose Troche z 1998 r.
Fabuła.
Kevin romansuje z członkiem grupy terapeutycznej, do której dołączył po kilku nieudanych związkach z kobietami. Początkowo zadowolony z nawiązanej relacji, niespodziewanie spotyka na swojej drodze szkolną miłość, Jennifer.

</doc>
<doc id="842074" url="https://pl.wikipedia.org/wiki?curid=842074" title="Bedrooms and Hallways">
Bedrooms and Hallways



</doc>
<doc id="842080" url="https://pl.wikipedia.org/wiki?curid=842080" title="Messalina">
Messalina



</doc>
<doc id="842081" url="https://pl.wikipedia.org/wiki?curid=842081" title="Matt Holland">
Matt Holland

Matt Holland (ur. 11 kwietnia 1974 w Bury, Anglia) – były irlandzki piłkarz pochodzenia angielskiego. Grał jako pomocnik
Kariera piłkarska.
Matt Holland urodził się w Anglii. Tam też zaczynał pierwsze piłkarskie kroki. Wychował się w West Ham United FC, gdzie grał trzy lata w kadrze juniorskiej i seniorskiej. Nie rozegrał w nim nawet jednego spotkania.
W roku 1995 trafił do kadry juniorskiej zespołu A.F.C. Bournemouth, a kilka miesięcy później o poprzeczkę wyżej. Seniorem został dokładnie 24 kwietnia 1995. Od 1997 do 2003 występował w Ipswich Town FC, które pozyskało go do siebie 1 sierpnia 1997 za 800 tysięcy funtów. Aktualnie jest piłkarzem jednego z klubów Premiership Charlton Athletic FC, gdzie trafił za sumę bliską 750 tysiąca funtów. Zadebiutował 16 czerwca 2003. W klubie tym grał przez sześć lat. W tym czasie rozegrał blisko 200 ligowych meczów i zdobył 13 goli. W 
Kariera reprezentacyjna.
Dla reprezentacji Irlandii grał od 2000 do 2006. Wystąpił z nią na Mistrzostwach Świata 2002, gdzie odpadł w 1/8 finału. Łącznie rozegrał 49 meczów i zdobył 5 bramek.

</doc>
<doc id="842082" url="https://pl.wikipedia.org/wiki?curid=842082" title="Ewart Brown">
Ewart Brown

Ewart Frederick Brown (ur. 1946) – polityk, premier Bermudów od 30 października 2006 do 29 października 2010. Lider Postępowej Partii Pracy (PLP, "Progressive Labour Party"), minister turystyki i transportu.
Życiorys.
Edukacja, kariera sportowa i zawodowa.
Brown urodził się na Bermudach. W dzieciństwie przeprowadził się do ciotki na Jamajkę. Trenował tam różne sporty, szczególnie krykiet i lekkoatletykę, w tym biegi.
Osiągnięcia sportowe pozwoliły mu wyjechać do Stanów Zjednoczonych. Uczęszczał tam na Howard University. W 1966 reprezentował Bermudy na igrzyskach Wspólnoty Narodów, zajmując drugie miejsce w biegach na 400 metrów.
Za namową swego wuja, z wykształcenia lekarza, podjął studia medyczne na University of California. W 1974 otworzył w Los Angeles własny gabinet lekarski. W latach 70. i 80. zdobył kilka prestiżowych nagród medycznych. W 1991 zdobył tytuł "Dobroczyńcy Roku".
Kariera polityczna.
W 1993 Brown powrócił na Bermudy, wstąpił do Postępowej Partii Pracy i zaangażował się w życie polityczne. Został w tym samym roku wybrany do parlamentu z okręgu Warwick.
W 1998 ponownie wszedł w skład parlamentu z ramienia PLP. Objął także stanowisko ministra transportu. Jako minister Brown wprowadził szereg reform, m.in. wymienił stare promy na szybsze 250-osobowe katamarany. Doprowadził do uruchomienia nowych połączeń lotniczych na wyspach.
W wyniku wyborów w 2003 dostał się po raz trzeci do parlamentu. Został mianowany wicepremierem i ministrem turystyki. Jako minister podejmował kroki w celu rozbudowy bazy hotelowej na wyspach. W 2004 wszedł w konflikt z konsulatem USA, który oskarżył władze lotnicze wyspy o rażące naruszenia prawa i unikanie procedur bezpieczeństwa.
12 października 2006 zrezygnował ze stanowiska ministerialnego, by móc zawalczyć o przywództwo w partii. 27 października na konferencji PLP został nowym jej liderem, pokonując Williama Alexandra Scotta. 30 października 2006 zastąpił Scotta na stanowisku premiera Bermudów. Objął także resort turystyki i transportu.

</doc>
<doc id="842084" url="https://pl.wikipedia.org/wiki?curid=842084" title="Henriksen">
Henriksen



</doc>
<doc id="842086" url="https://pl.wikipedia.org/wiki?curid=842086" title="Władysław Arendarski">
Władysław Arendarski

Władysław Arendarski (ur. 28 marca 1908 Przyjmy, pow. stopnicki, zm. 29 października 1967 w Goszczanowie) – polski duchowny katolicki, kapłan diecezji łuckiej.
Święcenia kapłańskie przyjął w 1934 roku. Był wikariuszem w Ostrogu (1937) i w Sarnach (1938). Był również kapelanem rez. WP, w czasie wojny był proboszczem parafii Józefów Biłgorajski w diecezji lubelskiej. Po kampanii 1939 r. dostał się do niewoli, skąd zbiegł, został jednak aresztowany 30 czerwca 1943 r. i więziony w Zamościu, Majdanku i w Lublinie. Zwolniony 22 sierpnia 1943 r., do końca wojny ukrywał się. Ks. Władysław Szołdrski w "Martyrolologium" podaje, że celem uwolnienia ks. Wł. Arendarskiego przekupiono szefa gestapo w Zamościu łapówką w wys. 150 tys. zł. Po wojnie pracował w diecezji włocławskiej (Dąbie). W ostatnich latach życia był proboszczem w Goszczanowie, gdzie zmarł.

</doc>
<doc id="842090" url="https://pl.wikipedia.org/wiki?curid=842090" title="Squeeze out">
Squeeze out

Squeeze out – przymusowy wykup akcji drobnych akcjonariuszy przez akcjonariuszy większościowych mający na celu uzyskanie pełnej kontroli nad spółką akcyjną oraz zmniejszenie kosztów obsługi akcjonariatu.
Istnienie w porządku prawnym instytucji przymusowego wykupu akcji stwarza spółce możliwość ochrony przed drobnym akcjonariuszem, który w złej wierze utrudnia jej bieżącą działalność poprzez nagminne zaskarżanie decyzji władz spółki do sądu gospodarczego.
Ścisłe ograniczenia ustawowe dotyczące "squeeze out" wykluczają samowolę akcjonariusza większościowego i stanowią kompromis pomiędzy zabezpieczeniem interesów spółki, jej wierzycieli oraz akcjonariusza większościowego a prawem własności drobnych akcjonariuszy. "Squeeze out" jest obecny w ustawodawstwie większości państw Unii Europejskiej.
"Squeeze out" w prawie polskim.
Możliwość przymusowego wykupu akcji pojawiła się w prawie polskim wraz z wejściem w życie kodeksu spółek handlowych. Poprzednio obowiązujący kodeks handlowy z 1934 r. takiej regulacji nie zawierał.
Instytucję „squeeze out” wprowadzono do polskiego systemu prawnego w 2001 roku w art. 418 (przepisy o walnym zgromadzeniu) Kodeksu spółek handlowych. Zgodnie z art. 418 ksh "squeeze out" może być podjęty wobec akcjonariuszy posiadających nie więcej niż 5% akcji spółki, przez nie więcej niż pięciu akcjonariuszy, posiadających łącznie nie mniej niż 95% kapitału zakładowego, z których każdy posiada nie mniej niż 5% kapitału zakładowego, jedynie w drodze uchwały walnego zgromadzenia akcjonariuszy. Za przymusowym wykupem muszą opowiedzieć się akcjonariusze posiadający 95% oddanych głosów.
Wykupu akcji dokonuje się według stawek wyceny dokonanej przez biegłego, powołanego przez walne zgromadzenie.
Regulacja dotycząca "Squeeze out" w Kodeksie Spółek Handlowych nie znajduje zastosowania w stosunku do spółek publicznych. Materię tę reguluje art. 82 Ustawy o ofercie publicznej i warunkach wprowadzania instrumentów finansowych do zorganizowanego systemu obrotu oraz o spółkach publicznych z dnia 29 lipca 2005 r.
Przymusowy wykup akcji był przedmiotem uwagi Trybunału Konstytucyjnego, który uznał jego zgodność z Konstytucją. Zastrzegł jednak, że każdemu z akcjonariuszy pokrzywdzonych wykupem przysługuje prawo zaskarżenia do sądu uchwały walnego zgromadzenia o przeprowadzeniu "squeeze out".

</doc>
<doc id="842093" url="https://pl.wikipedia.org/wiki?curid=842093" title="Reverse squeeze out">
Reverse squeeze out

Reverse squeeze out (przymusowy odkup akcji) - prawo do żądania przez mniejszościowego akcjonariusza odkupienia jego akcji przez akcjonariusza większościowego.
"Reverse squeeze out" w prawie polskim.
Instytucja ta została wprowadzona do kodeksu spółek handlowych celem przeciwwagi dla kontrowersyjnego przymusowego wykupu akcji. Jest unormowana w art. 418¹ ksh.
Akcjonariusze reprezentujący łącznie nie więcej niż 5% kapitału zakładowego mogą żądać przymusowego odkupu własnych akcji przez akcjonariuszy:
Uchwała o odkupie akcji powinna wskazywać, który akcjonariusz i w jakim stopniu zobowiązany jest do nabycia akcji mniejszościowych. W przypadku braku tych postanowień każdy akcjonariusz większościowy zobowiązany jest odkupić akcje mniejszościowe proporcjonalnie do posiadanych akcji.
Cena akcji mniejszościowych równa jest wartości przypadających na spółkę aktywów netto pomniejszonych o kwotę przeznaczoną do podziału między akcjonariuszy. W przypadku braku zgody na daną cenę, wartość akcji ustala biegły rewident wyznaczony przez sąd.
Przymusowy odkup akcji nie ma zastosowania w spółkach publicznych, spółkach w likwidacji i spółkach w upadłości, chyba że uchwała o odkupie zapadła na co najmniej 3 miesiące przed ogłoszeniem likwidacji lub upadłości.

</doc>
<doc id="842097" url="https://pl.wikipedia.org/wiki?curid=842097" title="Powstanie Pawluka">
Powstanie Pawluka

Powstanie Pawluka () – antyfeudalne i antyszlacheckie powstanie chłopsko-kozackie na Naddnieprzu w 1637 roku, pod wodzą Pawła Pawluka. 
Sygnał do powstania dali Kozacy nierejestrowi, którzy w Korsuniu przechwycili artylerię Kozaków rejestrowych i wywieźli ją na Sicz Zaporoską. Powstańczy zagon kozacki bez kłopotów zapuścił się na Naddnieprze. W konsekwencji Paweł Pawluk wydał 12 (22 n. st.) sierpnia 1637 roku uniwersał do Kozaków i czerni – chłopów zamieszkujących Ukrainę naddnieprzańską – w którym ogłosił się „hetmanem wojska zaporoskiego” i wzywał go powstania. 
Hetman Mikołaj Potocki szybko zebrał armię koronną do stłumienia antyfeudalnego powstania. Pawluk prowadził swe wojska od Czerkas na Moszny, gdzie czekał na niego emisariusz Karpo Skidan z posiłkami. Wbrew nadziejom polskim, Kozakom udało się połączyć i siły kozackie wzrosły niepomiernie. Armia składała się jednak w znacznej mierze z chłopów – wojska niewyćwiczonego, słabo uzbrojonego i skłonnego do paniki. Dlatego zaraz w pierwszym większym starciu – pod Kumejkami (16 grudnia 1637), wojska polskie zwyciężyły Kozaków dowodzonych przez Pawluka i Skidana. Pawluk uszedł do Czehrynia, gdzie naprędce przeorganizował niedobitki swojej armii i przybyłe tam posiłki, a tabor pozostawił pod komendą Dymitra Huni, który jednak nie potrafił zachować armii i również poniósł porażkę, uchodząc w kierunku Borowicy. 
Pod Borowicą doszło do połączenia sił Huni i Pawluka, które utworzyły nowy tabor. Kozacy otoczeni przez wojsko Rzeczypospolitej nie widzieli jednak szans na pomyślne zakończenie walk i dlatego zdecydowali się na kapitulację. 
24 grudnia pisarz wojska zaporoskiego, Bohdan Chmielnicki, podpisał w Borownicy w imieniu Kozaków akt kapitulacji: 
Kozacy zgodzili się na zaprzestanie walki i amnestię w zamian za wydanie przywódców. Na wieść o tym Hunia i Skidan zbiegli, lecz Pawluka ujęto i przekazano w ręce polskie. W Warszawie wykonano na nim dawny wyrok śmierci. Część powstańców wziętych do niewoli nabito na pal.
"Ordynacja wojska zaporoskiego regestrowego w służbie Rzeczypospolitej będącego" uchwalona przez Sejm (marzec - kwiecień 1638) uznawała: 
Rejestr kozacki ograniczono do 6 tysięcy. Dowództwo nad nim pełnił szlachecki komisarz wyznaczany przez Sejm na wniosek hetmanów koronnych, również stopnie pułkowników i asawułów zastrzeżono dla szlachty, setników zaś dla Kozaków, "dobrze Nam" [królowi] "y Rzpltey zasłużonych" (jednym z nich został Chmielnicki). Wprowadzono też inne ograniczenia, w tym zakaz wypływania na morze. Komisarz miał wydawać Kozakom paszporty, a za podróż na Zaporoże bez paszportu groziła kara śmierci. Za chwytanie lekceważących zakaz odpowiadał komendant Kudaku.
Po kapitulacji taboru pod Borowicą walki tliły się całą zimę, by na wiosnę wybuchnąć ponownie, pod wodzą Ostrzanina (Ostranicy) (powstanie Ostranicy).
Represje popowstaniowe oraz zmiany prawne (konstytucja sejmowa z 1638 roku), zalecające, aby traktować Kozaków "jak w chłopy obrócone pospólstwo", do których dołączono hasła religijne i narodowe, stały się głównymi przyczynami wybuchu w 1648 roku kolejnego powstania pod wodzą Bohdana Chmielnickiego.

</doc>
<doc id="842099" url="https://pl.wikipedia.org/wiki?curid=842099" title="Kinding">
Kinding

Kinding – gmina targowa w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży na terenie Parku Natury Altmühltal, w Jurze Frankońskiej, około 18 km na północny wschód od Eichstätt, nad rzeką Altmühl, przy autostradzie A9.
Do początku XIX wieku wchodziła w skład księstwa biskupiego Eichstätt.
Dzielnice.
W skład gminy wchodzą następujące dzielnice: Kinding, Enkering, Haunstetten, Erlingshofen, Badanhausen, Pfraundorf, Unteremmendorf, Ilbling, Berletzhausen, Kirchanhausen, Schafhausen, Kratzmühle, Niefang, Furthof, Schlößlmühle, Schafhauser Mühle i Eibwang.
Polityka.
Wójtem gminy jest Rita Böhm z CSU, rada gminy składa się z 14 osób.

</doc>
<doc id="842100" url="https://pl.wikipedia.org/wiki?curid=842100" title="Myszy i ludzie">
Myszy i ludzie

Myszy i ludzie (oryginalny tytuł "Of Mice and Men") – powieść amerykańskiego pisarza i noblisty Johna Steinbecka. Została opublikowana w 1937 roku. Opowiada historię dwóch przyjaciół, George’a i Lenniego, którzy podczas wielkiego kryzysu w latach 30. XX wieku próbują zarobić na życie, tułając się od rancza do rancza. Jedno z najbardziej popularnych dzieł tego autora.
Tytuł.
Steinbeck zaczerpnął nazwę dla swego dzieła z wiersza Roberta Burnsa "Do myszy".
Geneza oraz tło historyczne.
W 1936 Steinbeck przyjął zlecenie od San Francisco News, by zbadać sytuację migrujących
pracowników w Kalifornii. Historie i okoliczności, w jakich ich doświadczył, zostały odzwierciedlone w jego dziele. Była to próba pokazania w jaki sposób dwóch mężczyzn próbuje przetrwać w czasie wielkiego kryzysu. Steinbeck dołączył do tego również swoje doświadczenia z pracy na farmie oraz z miejsc, w których żył.
Powieść ta jest ściśle połączona z wielkim kryzysem lat 1929–1933. Gdy w latach trzydziestych XX wieku giełda podupadła, sytuacja farmerów ze złej stała się tragiczna. Po I wojnie światowej ceny plonów znacznie spadły, zmuszając ich do powiększania swoich dobytków i kupowania dodatkowych narzędzi. Sytuację tę pogorszyła susza we wschodniej części Ameryki Północnej. Dlatego też farmerzy nie mieli z czego spłacać swoich długów, które zaciągnęli, by kupić ziemię i narzędzia. Skutkiem tego były masowe migracje do Kalifornii w celu znalezienia godnej pracy.
Treść.
Akcja powieści rozgrywa się w Dolinie Kalifornijskiej nad rzeką Salinas oraz na ranczu znajdującym się nieopodal. Do pracy na ranczu udają się dwaj przyjaciele – George Milton (niski i bystry parobek) oraz Lennie Small (silny i wielki, ale upośledzony umysłowo). Zatrzymują się nad brzegiem rzeki, by przenocować.
Lennie nie potrafi sobie przypomnieć, dokąd właściwie się udają. George musi mu wszystko przypominać. Lennie przyniósł ze sobą zdechłą mysz, co irytuje George'a. Olbrzym lubi zajmować się miękkimi zwierzątkami, niestety z powodu swojej siły i niemożności jej opanowania często zupełnie przypadkiem je zabija. Gdy George wyrzuca gryzonia do rzeki, Lennie zamiast zbierać drewno na opał, udaje się na poszukiwania swojej własności. George traci cierpliwość i wymyśla Lenniego, lecz po chwili pod wpływem wyrzutów sumienia stara się pocieszyć swego przyjaciela. Opowiada o marzeniu obu bohaterów, o własnej farmie, która zapewni im utrzymanie i gdzie Lennie będzie mógł opiekować się królikami.
Następnego ranka przyjaciele spóźnieni docierają na ranczo. Niemal od razu między George'em a synem właściciela rancza, Curleyem, dochodzi do niesnaski. Curley jest niskim mężczyzną, który nie cierpi wielkich facetów, takich jak Lennie. Bohaterowie poznają też żonę Curleya, której prowokacyjny ubiór i zachowanie sprawiają, iż George zaczyna się niepokoić. Ostrzega Lenniego, by trzymał się od obojga z daleka. 
Slim i Carlson to dwóch najemnych pracowników na ranczu. Suka Slima właśnie się oszczeniła. Slim daje Lenniemu szczenię, a ten spędza większość wieczoru, bawiąc się z nim w stodole. Carlson natomiast sugeruje, że sędziwy Candy powinien zabić swojego starego, schorowanego psa pasterskiego i wziąć jedno ze szczeniąt. 
George zwierza się Slimowi, że Lennie podczas pobytu na poprzednim ranczu sprawiał kłopoty i obaj musieli uciec z miasta, gdy Lennie nieumyślnie zaatakował kobietę, która następnie udała się na policję. Gdy do baraku wchodzi Candy, wraz ze swoim psem, Carlson nalega, by zabić zwierzę. Starzec jest jednak bardzo przywiązany do swojego psa. Nikt jednak nie staje po jego stronie i Candy ulega presji. Carlson wyprowadza psa i zabija go strzałem z pistoletu.
George i Lennie zaczynają rozmawiać o życiu w przyszłości na wymarzonej farmie. Rozmowę słyszy Candy, który chce przyłączyć się do bohaterów. Fakt, że ma odrobinę oszczędności, przekonuje George’a i Candy zostaje przyjęty do spółki. W baraku pojawia się Curley, wiecznie poszukujący swojej żony. Podirytowany drwinami parobków, postanawia wyżyć się na uśmiechającym się pod nosem Lenniem. Atakuje go, a Lennie nie próbuje mu oddać. W samoobronie obronie łapie rękę Curleya i miażdży ją, nie zdając sobie sprawy ze swojej siły.
Tego wieczoru wszyscy mężczyźni oprócz Candy’ego, Lenniego i czarnoskórego inwalidy Crooksa, udają się do miasta. Wszyscy trzej gromadzą się w przybudówce stodoły, gdzie stajenny Crooks żyje sam, odrzucony przez społeczność farmy. Lennie mówi Crooksowi o pomyśle na założenie własnej farmy, lecz zostaje wyśmiany przez mężczyznę. Jednak gdy do rozmowy włącza się Candy, Crooks zmienia zdanie i pyta, czy nie znalazłoby się dla niego miejsce na przyszłej farmie.
Pojawienie się żony Curleya w stodole wprawia zebranych mężczyzn w zakłopotanie. Jej nachalne zachowanie sprawia, że Candy żąda, aby się wyniosła. Rozwścieczona kobieta zaczyna krytykować parobków oraz ich marzenia, co z kolei wyprowadza z równowagi Crooksa. Żona Curleya szybko przywołuje go do porządku, grożąc, że oskarży go o niecne zamiary wobec niej, co zaprowadzi Crooksa na stryczek. Gdy słychać głosy powracających z miasta, żona Curleya szybko odchodzi. Crooks po tym incydencie traci entuzjazm i nie chce już brać udziału w założeniu wspólnej farmy.
Następnego dnia, po południu, Lennie siedzi sam w stodole ze szczeniakiem, którego przypadkowo zabił podczas zabawy. Do środka wchodzi żona Curleya i siada obok niego. Opowiada mu o tym, że mogła zostać aktorką, a Lennie mówi tylko o własnej farmie i o królikach, którymi mógłby się zajmować. Żona Curleya zachowuje się zalotnie, proponuje, by Lennie pogłaskał jej włosy. Lennie robi to jednak zupełnie bez wyczucia, co sprawia, że kobieta wpada w panikę. Lennie próbuje ją uciszyć i niezamierzenie łamie jej kark. Lennie ucieka i chowa się przy brzegu rzeki. Candy znajduje ciało żony Curleya, a następnie czym prędzej mówi o tym George’owi. Reszta parobków przychodzi do stodoły i widząc, co się wydarzyło, pod wodzą Curleya ruszają na poszukiwanie Lenniego, by go zastrzelić.
George jako pierwszy znajduje Lenniego nad rzeką. Uspokaja przyjaciela, oznajmiając mu, że nie jest na niego zły. By uspokoić towarzysza, po raz kolejny opowiada Lenniemu o wspólnym marzeniu. Słyszy nadciągającą pogoń i wie, że dla Lenniego nie ma już ucieczki. Strzela niczego nieświadomemu przyjacielowi w tył głowy z pistoletu, który wykradł wcześniej Carlsonowi. Gdy pojawiają się pozostali, Curley i Carlson gratulują George'owi. Slim doskonale wie, że George nie chciał zabić Lenniego, dlatego też zabiera go stamtąd, oferując wsparcie.
Motywy.
Amerykański sen.
W tym konkretnym dziele jest przedstawiony pod postacią marzenia George’a i Lenniego o posiadaniu własnej farmy i hodowli królików. Uwierzyli oni, że jeśli będą ciężko pracować i odkładać pieniądze to będą w stanie kupić kawałek ziemi i pracować na własne utrzymanie. W pewnym momencie George stwierdza nawet, że ich marzenie było niemal skazane na niepowodzenie. W ten sposób Steinbeck pokazuje jak bardzo ów Amerykański Sen był nieosiągalny dla wielu mieszkańców tego kraju. Według niego sama ciężka praca nie da spełnienia, ani finansowego ani emocjonalnego. Przykładem niech będą postacie Candiego i Crooksa, którzy pracowali niemal całe życie, a nie osiągnęli praktycznie niczego. Za upadek konceptu amerykańskiego snu Steinbeck obwinia wzrost urbanizacji i kapitalizmu. Podobne odniesienia można znaleźć w kilku innych jego dziełach.
Przyjaźń.
Motyw przyjaźni pełni tutaj istotną rolę. Steinbeck na samym początku powieści podkreśla, iż rodzaj przyjaźni między George’em i Lenniem jest bardzo rzadki. Pracownicy rancza uważają to za coś niezwykłego. Mimo tego, że George bardzo często narzeka na Lenniego i to, ze ciągle wpada w tarapaty, nigdy go nie opuszcza, chociaż z łatwością mógłby. Jednak przysięga jaką złożył ciotce Klarze jest dla niego niezwykle istotna. Na końcu powieści, znajdując Lenniego, George jest bardzo zły za to co zrobił, lecz mówi mu co innego – że nie jest zły i nigdy nie był. Po wypowiedzeniu tych słów wyświadcza mu przyjacielską przysługę, największą na jaką go stać, strzelając mu w głowę. Zrobił to tylko i wyłącznie po to, by Lennie uniknął złości i gniewu pozostałych mężczyzn, którymi kierowała żądza zemsty.
Alienacja kobiet.
Mimo że żona Curleya nie zostaje w powieści nazwana i wydaje się być niezbyt znaczącą postacią, to jej obecność, a raczej pojawienie się, rozpoczynało serię istotnych dla całości dzieła wydarzeń. Najistotniejszy prawdopodobnie jest moment, gdy próbuje ona poczuć się mniej samotna i wchodzi do stodoły, w której jest Lennie, co kończy się śmiercią obojga. Steinbeck pokazuje, ze kobiety, tak samo jak niepełnosprawni czy też osoby innej rasy, są alienowane i odsuwane na bok w świecie zdominowanym przez białych mężczyzn. Jej samotność jest odzwierciedleniem samotności wszystkich kobiet, którym ówcześnie nie pozwalano na spełnianie się w jakimkolwiek stopniu.
Odbiór powieści.
Na świecie.
Wiele współczesnych recenzji dzieła było bardzo pozytywnych, o czym świadczy fakt, iż sprzedało się w ponad 117 tys. egzemplarzy. W Hollywood oraz na Broadwayu zaczęto poważnie myśleć nie tylko o adaptacji teatralnej, lecz również filmowej. Tom Cameron z Los Angeles Times stwierdził, iż Myszy i Ludzie jest przykładem barwnych oraz żywych realiów z intelektualnymi wzorcami.
Wiele osób miało jednak odmienne zdanie na temat tej powieści. Edmund Wilson w swoim eseju napisał, że Steinbeck zbyt dużą uwagę przywiązał biologii, co doprowadziło do przedstawienia życia tychże ludzi do złudzenia przypominający życie zwierząt Twierdził, że w powieści panuje zasada ewolucji według Darwina – przetrwają najsilniejsi. Lennie był niezdolny do życia w społeczeństwie, więc musiał umrzeć.
W Polsce.
W komunistycznej Polsce ta powieść była odbierana raczej negatywnie, szczególnie w porównaniu do innych jego dzieł. W 1948 r. Wiktor Woroszylski napisał: "Znamy dwóch Steinbecków. Jeden to wielki postępowy pisarz, autor Gron Gniewu […] A drugi Steinbeck? Tego należy wymienić w jednym szeregu z Faulknerem, Saroyanem, D. Parker i wieloma innymi drugorzędnymi pisarzami. Uprawiają oni patologiczny naturalizm""." Stwierdził również, iż Steinbeck nie wierzy w możliwości rewolucji społecznej.
Adaptacje.
Jako że dzieło szybko zyskało na popularności, zostało przeniesione na ekrany oraz deski teatrów.
Kinowe.
Od czasu wydania książki powstało kilka filmów na jej podstawie. Pierwszym był film Myszy i Ludzie z 1939 roku w reżyserii Lewisa Milestone’a. W role George’a wcielił się Burgess Meredith, a rolę Lenniego zagrał Lon Chaney Jr. Film ten otrzymał cztery nominacje do Oscara. Drugą adaptacją kinową był film o tej samej nazwie, lecz z 1992 roku. Reżyserem był Gary Sinise, a w role George’a i Lenniego wcielili się odpowiednio sam Gary Sinise oraz John Malkovich. W międzyczasie stworzono kilka telewizyjnych filmów na jej podstawie.
Teatralne.
Pierwsze przedstawienie na podstawie książki odbyło się 23 listopada 1937 roku na Broadwayu. Jego autorem był sam Steinbeck, a reżyserem George S. Kaufman. W rolę George’a wcielił się Wallace Ford, a Lenniego zagrał Broderick Crawford. Produkcja została wskrzeszona kilkadziesiąt lat później, bo w 1974 roku, również na Broadwayu w reżyserii Edwina Sherina. Tym razem główne role zagrali Kevin Conway jako George oraz James Earl Jones jako Lennie.
Nawiązania.
Na wydanym w 1997 roku albumie "Z rozmyślań przy śniadaniu" grupy Myslovitz znalazł się utwór pt. "Myszy i ludzie", inspirowany książką Steinbecka (oraz jej filmową adaptacją).
W roku 2009 powstał zespół, któremu założyciele Austin Carlile oraz Jaxin Hall nadali nazwę Of Mice &amp; Men od powieści Johna Steinbecka.

</doc>
<doc id="842101" url="https://pl.wikipedia.org/wiki?curid=842101" title="Biljana Plavšić">
Biljana Plavšić

Biljana Plavšić (cyr. "Биљана Плавшић", ur. 7 lipca 1930 w Tuzli) – prezydent Republiki Serbskiej w latach 1996–1998.
Ukończyła studia biologiczne, w 1956 uzyskała w tej dziedzinie tytuł profesora Uniwersytetu w Sarajewie. Specjalizowała się w botanice, z tej dziedziny obroniła doktorat. Pełniła funkcję dziekana wydziału przyrodniczo-matematycznego Uniwersytetu w Sarajewie. Opublikowała ponad 100 prac w swojej dziedzinie. Tytuł profesorski straciła w 2009 na mocy decyzji Senatu uniwersytetu.
W politykę zaangażowała się po rozpadzie Jugosławii. Wstąpiła wówczas do Demokratycznej Partii Serbii. Od listopada 1990 do kwietnia 1992 zasiadała w Prezydium Republiki Serbskiej, następnie pełniła funkcję jej wiceprezydenta i należała do naczelnego dowództwa sił zbrojnych Republiki Serbskiej. Reprezentowała w tym okresie skrajnie nacjonalistyczne poglądy. Publicznie twierdziła, iż Bośniacy są „genetycznie zdeformowanymi Serbami”, fotografowała się z przywódcą paramilitarnej serbskiej bojówki „Tygrysy” Željko Ražnatoviciem ps. Arkan. W swoich zeznaniach w Międzynarodowym Trybunale Sprawiedliwości Vojislav Šešelj twierdził, iż Radovan Karadžić popierał kandydaturę Plavšić na prezydenta Republiki Bośni, gdyż w swoich poglądach nacjonalistycznych była jeszcze bardziej radykalna, niż on sam. W odróżnieniu jednak od innych nacjonalistycznych polityków serbskich działających w Bośni poparła układ w Dayton.
W 1996 została wybrana prezydentem Republiki Serbskiej, zmieniając polityczną postawę i deklarując od tej pory bardziej umiarkowane poglądy. Zyskało jej to poparcie krajów Europy zachodniej, lecz przyczyniło się do porażki wyborczej w 1998. Z polityki wycofała się ostatecznie ok. 2000.
W styczniu 2001 roku oddała się dobrowolnie do dyspozycji trybunału w Hadze, który oskarżył ją o zbrodnie przeciwko ludzkości: prześladowania ze względów politycznych, rasowych lub religijnych popełnione na bośniackich muzułmanach oraz Chorwatach w 37 miejscach, poparcie i współudział w kampanii rozdzielenia etnicznego poprzez sprowadzanie z Serbii oddziałów paramilitarnych. Pierwszego dnia procesu, 11 stycznia 2001, nie przyznawała się do winy. Ostatecznie 2 października 2002 zadeklarowała, iż brała udział w prześladowaniu bośniackich muzułmanów. Została skazana na 11 lat pozbawienia wolności, karę odbywała w Szwecji. Po sześciu latach została przedterminowo zwolniona za dobre sprawowanie. Udała się wówczas do Belgradu.
W czasie pobytu w więzieniu Plavšić napisała książkę poświęconą wojnie w Bośni, w której wezwała Radovana Karadžicia i gen. Ratko Mladicia do dobrowolnego poddania się karze ze strony Międzynarodowego Trybunału. Oceniła również tego pierwszego jako „tchórza”, zaś drugiego jako „wielkiego człowieka”, wzywając Mladicia do obrony Serbów i swoich żołnierzy przed trybunałem. Przed uwolnieniem stwierdziła również, że jej przyznanie się do winy było krokiem taktycznym i że nie czuje się winna zarzucanych jej zbrodni.

</doc>
<doc id="842105" url="https://pl.wikipedia.org/wiki?curid=842105" title="Mistrzostwa świata w szachach 2001/2002">
Mistrzostwa świata w szachach 2001/2002

Mistrzostwa świata w szachach 2001/2002 odbyły się w Moskwie.
Przebieg mistrzostw.
Pierwsze sześć rund turnieju rozegrano od 27 listopada do 14 grudnia 2001, natomiast mecz finałowy o tytuł mistrza świata - po niecałym miesiącu, w dniach 16 stycznia|16–25 stycznia 2002. Był to czwarty z pięciu turniejów o mistrzostwo świata FIDE rozegranych systemem pucharowym.
W turnieju uczestniczyło 128 zawodników (w tym 11 z rankingiem powyżej 2700 punktów), którzy rozegrali 7 rund systemem pucharowym. Spośród zawodników klasyfikowanych w pierwszej dziesiątce na świecie w dniu 1 lipca 2001 w turnieju nie wystąpili Garri Kasparow (nr 1), Władimir Kramnik (nr 2) oraz Gata Kamski (nr 10).
Zasady rozgrywania poszczególnych rund były prawie takie same jak w roku 2000 - zwiększono jedynie liczbę partii w meczu finałowym. Zawodnicy rozgrywali ze sobą po dwie partie klasyczne (w półfinałach po 4, a w finale - 8), następnie - w przypadku wyniku remisowego - pojedynek dwupartiowy tempem przyspieszonym, po nim zaś - w razie konieczności - jeszcze jeden. Jeśli po tych partiach wynik wciąż był remisowy, rozgrywano jedną decydującą partię tempem błyskawicznym, w której losowano kolory bierek i w której grający białymi otrzymywał więcej czasu do namysłu od swojego przeciwnika. Aby jednak awansować, musiał tę partię wygrać - remis premiował awansem zawodnika grającego czarnymi (jak również jego zwycięstwo).
W początkowych rundach zanotowano o wiele mniej, niż w poprzednich latach, zaskakujących rozstrzygnięć, z których największymi były wyeliminowanie już w I rundzie Anatolija Karpowa (2692, 16 numer startowy), natomiast w II - Pétera Lékó (2730, nr 5). Skład półfinałów był więc tylko w niewielkim stopniu zaskakujący: oprócz Viswanathana Ananda (2797, nr 1) i Wasilija Iwanczuka (2731, nr 4) znaleźli się w nich gracze z drugiej dziesiątki listy startowej: Piotr Swidler (2695, nr 14) i Rusłan Ponomariow (2684, nr 19). Oba półfinały zakończyły się sukcesem zawodników ukraińskich, którzy pokonali swoich przeciwników (Iwanczuk - Ananda, a Ponomariow - Swidlera) i między sobą rozstrzygnęli kwestię mistrzostwa świata. O ile udział w meczu finałowym Iwanczuka w żadnym stopniu nie był niespodzianką, o tyle awans zaledwie osiemnastoletniego Ponomariowa stanowił pewną sensację.
Prawdziwą jednak sensacją był dopiero wynik zakończonego miesiąc później meczu o tytuł mistrza świata. Faworyzowany Wasilij Iwanczuk nie wytrzymał presji i praktyczne bez walki przegrał całe spotkanie 2½ – 4½, ulegając w pierwszej i piątej partii, nie wygrywając żadnej. Tym samym Rusłan Ponomariow został wieku 18 lat najmłodszym w historii mistrzem świata w szachach.
W mistrzostwach wystartowało trzech Polaków: Bartłomiej Macieja (2588, nr 68), Michał Krasenkow (2573, nr 78) oraz Jacek Gdański (2537, nr 95), nie odnosząc sukcesów. Macieja po zwycięstwie w I rundzie nad Borysem Awruchem (2598, nr 61) w kolejnej uległ (choć dopiero po dogrywce) Wasilijowi Iwanczukowi, natomiast pozostali dwaj reprezentanci wyeliminowani zostali już w rundzie I: Krasenkow przegrał ze Symbatem Lyputianem (2608, nr 52), zaś Gdański - z Wadimem Zwiagincewem (2638, nr 34).

</doc>
<doc id="842106" url="https://pl.wikipedia.org/wiki?curid=842106" title="Henri Alexis Brialmont">
Henri Alexis Brialmont

Henri Alexis Brialmont (ur. 25 maja 1821, zm. 21 lipca 1903) – belgijski wojskowy, inżynier teoretyk i budowniczy fortyfikacji.
Brialmont był twórcą fortyfikacji wokół Budapesztu. Jego największym dziełem pozostają umocnienia trzech wielkich belgijskich twierdz: Antwerpii, Liège i Namur, wzniesione według jego własnych, w wielu elementach nowatorskich i przełomowych projektów.

</doc>
<doc id="842108" url="https://pl.wikipedia.org/wiki?curid=842108" title="Mistrzostwa świata w szachach 2001">
Mistrzostwa świata w szachach 2001



</doc>
<doc id="842109" url="https://pl.wikipedia.org/wiki?curid=842109" title="Kipfenberg (Bawaria)">
Kipfenberg (Bawaria)

Kipfenberg – gmina targowa w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży na terenie Parku Natury Altmühltal, w Jurze Frankońskiej, około 15 km na północny wschód od Eichstätt, nad rzeką Altmühl, przy autostradzie A9.
Polityka.
Wójtem gminy jest Rainer Richter z SPD, rada gminy składa się z 20 osób.

</doc>
<doc id="842111" url="https://pl.wikipedia.org/wiki?curid=842111" title="I liga urugwajska w piłce nożnej (1926)">
I liga urugwajska w piłce nożnej (1926)

W roku 1925 w związku z likwidacją podziału w futbolu urugwajskim mistrzostw nie rozegrano. Także w 1926 roku nie przewidziano rozegrania mistrzostw, w związku z czym rozegrany został turniej Consejo Provisorio. W tym czasie konkurencyjna federacja piłkarska FUF (Federación Uruguaya de Football) została rozwiązana i obie ligi połączono w jedną, co ostatecznie zakończyło istniejący podział. Po rozegraniu turnieju kwalifikacyjnego prawo gry w nowej połączonej lidze uzyskały kluby Sud América Montevideo, Defensor Sporting, Miramar Misiones, Olimpia Montevideo, CA Bella Vista, Uruguay Club Montevideo, Capurro Montevideo, CA Cerro, Racing Montevideo, Solferino Montevideo, Rosarino Central Montevideo oraz kluby z turniej Consejo Provisorio oprócz klubu Uruguay Onward Montevideo. W następnych sezonach rozgrywki organizowała federacja piłkarska AUF (Asociación Uruguaya de Fútbol), która nie uznaje turnieju Consejo Provisorio za mistrzostwa Urugwaju.

</doc>
<doc id="842112" url="https://pl.wikipedia.org/wiki?curid=842112" title="Gazety wojenne">
Gazety wojenne

Gazety wojenne – polski magazyn o tematyce II wojny światowej, wydawany w latach 1998–2000, bogato ilustrowany.
Opis.
Magazyn dzielił się na następujące rubryki:
W sumie zostało wydanych 120 części do skompletowania w segregatorach. Do każdego wydania dodany był reprint gazety z danego okresu, plakatu czy dokumentu. Ostatnia strona magazynu prezentowała umundurowanie żołnierza z danych sił zbrojnych.
Ukazało się również 10 wydań specjalnych ("Gazety wojenne filmy") z filmami na kasetach VHS.
Numery Gazet wojennych wraz z opisem:
Numer 1: Wybuchła wojna
Po południu 31 sierpnia 1939 roku Hitler podpisał ściśle tajny rozkaz napaści na Polskę następnego dnia o świcie. Wcześniej rozkazał swej armii: „bądźcie bez litości, bądźcie brutalni, nasza przewaga daje nam wszystkie prawa”.
Numer 2: Anglia i Francja przystępuje do wojny
Tym razem Hitler pomylił się. Na pytanie, które zadał w swym wystąpieniu 1 września 1939 roku: „Dlaczego Anglicy i Francuzi mieliby umierać za Gdańsk?”, Wielka Brytania i Francja zareagowały dwa dni później wypowiedzeniem wojny.
Numer 3: Westerplatte
Obrona Westerplatte stała się symbolem bohaterstwa żołnierzy polskich. Przyczółek, który miał bronić się tylko 12 godzin, wytrwał cały tydzień...
Numer 4: Agresja ZSRR na Polskę
Wkroczenie Armii Czerwonej na wschodnie tereny Polski przesądziło o losach naszego państwa. pod pretekstem, że nie istnieje ona już jako jednostka państwowa, ZSRR wprowadziło w życie tajne postanowienia paktu Ribbentrop-Mołotow.
Numer 5: Upadek Warszawy
Niemcom zależało na jak najszybszym zdobyciu stolicy Polski – symbolu jej państwowości. Nieufortyfikowane i nieprzygotowane do obrony miasto stało się teatrem zaciekłych walk, w których szczególnie ucierpiała ludność cywilna.
Numer 6: III Rzesza – mity i rzeczywistość
Niepokonana Tysiącletnia Rzesza. Mit potęgi Wielkich Niemiec oszołomił zarówno społeczeństwo Europy, jak i polityków całego świata. Gdyby choć podejrzewali, jak było naprawdę...
Numer 7: Powstanie Generalnego Gubernatorstwa
Hitlerowski okupant wprowadził swe prawo na ziemiach okupowanej Polski. Nie wszystkie obszary otrzymały ten sam status administracyjny. Część została całkowicie wcielona do Rzeszy. Reszta stała się Generalnym Gubernatorstwem.
Numer 8: Agresja ZSRR na Finlandię
Wojenne losy niewielkiej Finlandii zaatakowanej w listopadzie 1939 roku przez Związek Radziecki nie są dostatecznie znane. Agresja ta, w czasie której Finowie dali godny podziwu przykład brawury i patriotyzmu, stanowi ważną część historii II wojny światowej.
Numer 9: Dziwna wojna
Sojusznicy Polski zwlekali z rozpoczęciem działań wojennych. Czy liczyli na uratowanie pokoju? Czy może ich armie nie były jeszcze gotowe? Choć Paryż i Londyn przywdziały szatę wojenną, na ruchy wojsk trzeba było czekać 8 długich miesięcy.
Numer 10: Niemcy atakują Danię i Norwegię
W hitlerowskich planach podboju Europy Norwegia stanowiła punkt strategiczny. Stąd można było zagrozić Anglii na północnym Atlantyku i ubezpieczyć szlaki transportowe szwedzkiej rudy dla niemieckiego przemysłu.
Numer 11: Blitzkrieg na Zachodzie
Rozpoczynając natarcie na Zachód, Niemcy dysponowali w tym rejonie siłami mniejszymi od sił przeciwnika. Jedyna ich przewagą była nowoczesna, już wypróbowana na froncie polskim, taktyka Blitzkriegu.
Numer 12: Kampania francuska
Realizując „plan Mansteina” wojska niemieckie parły w kierunku morza. Armie alianckie próbowały kontratakować, jednak – zmuszone do odwrotu – wycofały się. Jednocześnie rozpoczął się exodus ludności cywilnej Belgii i północnej Francji.
Numer 13: Włochy przystępują do wojny
Tak jak Europa się tego spodziewała, Mussolini opowiedział się po stronie III Rzeszy i zdecydował o przystąpieniu Włoch do wojny. Brak precyzyjnej strategii i złe uzbrojenie armii włoskiej obróci wniwecz międzynarodowe plany Duce.
Numer 14: Upadek Paryża
Po zaciętych walkach w południowo-zachodniej części kraju, mimo waleczności swych wojsk, Francja zmuszona była podpisać zawieszenie broni. W ciągu zaledwie jednego poranka Paryż stał się miastem niemieckim.
Numer 15: Bitwa o Anglię
Po klęsce Francji Hitler sądził początkowo, że Wielka Brytania skwapliwie zaakceptuje jego propozycje pokojowe. Jednakże wobec milczenia z jej strony, nakazał opracowanie w ciągu sześciu tygodni planu uderzenia na Wyspy Brytyjskie.
Numer 16: Polska – rok później
W okupowanej Polsce szybko powstały podziemne organizacje wojskowe. Pomimo początkowego braku synchronizacji ich działań, na terenie całego kraju prowadzone były partyzanckie działania zbrojne oraz dywersja.
Numer 17: Pakt Trzech
Aby zapobiec włączeniu się Stanów Zjednoczonych do wojny, Niemcy i Włochy postanowiły zdobyć nowych sojuszników. Ich wysiłki skierowały się w stronę Japonii i Związku Radzieckiego, ale tylko Japonia zgodziła się przystąpić do Osi.
Numer 18: Włochy atakują Grecję
Samowolna inicjatywa Mussoliniego podyktowana była przede wszystkim ambicjami osobistymi. Duce nie przeczuwał, że nieprzemyślany atak Włoch na Grecję zniweczy wszelkie szanse na utrzymanie ich pozycji w Europie.
Numer 19: Bombardowanie Coventry
Bombardowanie Coventry stało się symbolem zniszczeń dokonanych przez Luftwaffe na brytyjskiej ziemi. Miało ono posłużyć za przestrogę i stać się groźbą dla stawiającego opór społeczeństwa Anglii.
Numer 20: Operacja „Compass”
10 czerwca 1940 roku Włochy przyłączyły się do wojny, jaką III Rzesza prowadziła przeciw Francji i Wielkiej Brytanii. Począwszy od tego dnia, Anglia musiała stawić czoła drugiemu frontowi jaki utworzył się u wybrzeży Morza Śródziemnego.
Numer 21: Rommel ląduje w Afryce
Włoska porażka na froncie afrykańskim zmusiła Hitlera do przyjścia Mussoliniemu z odsieczą. W lutym 1941 roku do brzegów Trypolitanii przybiły pierwsze jednostki dowodzonego przez generała Rommla Afrika Korps.
Numer 22: U-booty przeciwko konwojom
Konwoje statków handlowych padały ofiarą niemieckich U-Bootów. Unieruchomienie transportu morskiego oznaczało przerwanie ciągłości dostaw surowców dla gospodarki państw alianckich, a tym samym jej zdławienie.
Numer 23: Atak na Jugosławię i Grecję
Starania Hitlera o przyłączenie się Jugosławii do grona zwolenników Paktu Trzech pozostały bezskuteczne. Jednocześnie rząd grecki po raz kolejny odrzucił niemiecka ofertę mediacji w konflikcie wojennym z Włochami...
Numer 24: Operacja Merkur
W 1939 roku Kreta, górzysta wyspa Morza Śródziemnego, pozbawiona znaczących bogactw naturalnych i nowoczesnego przemysłu, nie budziła szczególnego zainteresowania żadnego z uczestników konfliktu zbrojnego. Aż do jesieni 1940 roku...
Numer 25: Zatopienie Bismarcka
Mało kto wie, że w słynnym pościgu za królem niemieckich pancerników – „Bismarckiem” – uczestniczył ORP „Piorun”. Spoczywał na nim ciężar utrzymania łączności z „Bismarckiem” do czasu nadejścia ciężkich okrętów Royal Navy.
Numer 26: Armia Andersa
Wybuch wojny niemiecko-radzieckiej umożliwiło tworzenie na terenach Związku Radzieckiego oddziałów Armii Polskiej. Mimo trudności, jakie rząd ZSRR piętrzył przed polskim sztabem, uformowanym dywizjom udało się przejść na Bliski Wschód.
Numer 27: Barbarossa – niemiecka agresja na ZSRR
Ufając zapewnieniom paktu Ribbentrop-Mołotow, dowództwo radzieckie nie chciało uwierzyć w niemiecki atak na ZSRR i – w obawie przed prowokacją – zabraniało jakiejkolwiek riposty. Skutki tych decyzji okazały się tragiczne.
Numer 28: Japonia 1937-1941
Zaangażowanie Japonii w II wojnę światową było specyficznej natury. Aby to dostrzec i zrozumieć, należy cofnąć się w czasie...
Numer 29: Oblężenie Leningradu
Niemiecki plan „Barbarossa” przewidywał błyskawiczne zdobycie Leningradu, Kronsztadu oraz murmańskiej linii kolejowej. Jednak Leningrad trwał w bohaterskim oporze.
Numer 30: Wojna na Bliskim Wschodzie
Zdławienie proniemieckiego powstania w Iraku oraz podbój Syrii i Libanu przez wojska aliantów w lipcu 1941 roku należą do najmniej znanych epizodów historii II wojny światowej.
Numer 31: Bitwa o Moskwę
Po zagarnięciu Ukrainy Adolf Hitler osobiście podjął decyzję o momencie, w jakim miało nastąpić rozpoczęcie ofensywy na Moskwę. Józef Stalin stwierdził: „Lud rosyjski daje nam – dowódcom – ostatnią szansę. Jest nią obrona stolicy...”
Numer 32: Operacja Crusader
Kilkanaście bitew i potyczek, jakie złożyły się na operację „Crusader”, zaowocowało wycofaniem się Afrika Korps ze zdobytych pozycji. Mimo to Rommel nadal pozostawał groźnym przeciwnikiem, o czym wojska alianckie wkrótce się przekonają.
Numer 33: Pearl Harbor
Rząd Stanów Zjednoczonych liczył się z możliwością japońskiego ataku. Mimo to Ameryka łudziła się, że Japonia nie ośmieli się zadać ciosu, który odegrałby role iskry padającej na beczkę prochu.
Numer 34: Malezja, Singapur, Hong kong
Po zdruzgotaniu amerykańskich sił w Pearl Harbor, wojska japońskie zaatakowały jednocześnie Hong Kong, Malezję i Filipiny. Atak nastąpił 8 grudnia o świcie. Rozpoczęła się krwawa walka.
Numer 35: Konferencja w Wannsee
Konferencja w Wannsee stanowiła przełom w etapach eksterminacji ludności pochodzenia żydowskiego. Nie odpowiedziała jednak na podstawowe pytanie: kogo zaliczyć do grona „Żydów”?
Numer 36: Formacja Armii Krajowej
Początki zorganizowanej konspiracji sięgają jeszcze kampanii wrześniowej. Przez cały czas okupacji trwała praca nad tworzeniem precyzyjnej struktury wojskowej Polski Podziemnej – Armii Krajowej.
Numer 37: Bombardowanie Kilonii
Wraz z rozpoczęciem serii nalotów na miasta Rzeszy alianci liczyli na złamanie ducha ludności oraz na udowodnienie jej, iż imperium utworzone przez Hitlera nie jest ani wieczne, ani niepokonane.
Numer 38: Bitwa o Midway
Od momentu ataku na Pearl Harbor wydawało się, że panowanie Japonii na Pacyfiku jest tylko kwestią czasu. Nieoczekiwany amerykański odwet za „dzień hańby” unicestwił japońskie nadzieje.
Numer 39: Guadalcanal
7 lutego 1943 roku Japończycy z ciężkim sercem podejmują decyzję o ewakuacji swoich sił stacjonujących na wyspie Guadalcanal położonej w centralnej części archipelagu Wysp Salomona.
Numer 40: Tobruk i El-Alamein
El Alamein, położone 100 km na zachód od Aleksandrii, przeszło do historii jako miejsce, w którym rozegrała się, według słów marszałka Rommla, „bitwa decydująca o losach kampanii w Afryce”.
Numer 41: Akcja Wieniec
Rok 1942 był przełomowy dla Polski Podziemnej. Konspiracja ma już za sobą dwa lata działalności, pierwsze sukcesy i coraz większe doświadczenie w prowadzeniu walki zbrojnej. Akcja „Wieniec” dotyczyła sabotażu niemieckiego transportu kolejowego na front wschodni.
Numer 42: Operacja Torch
W piętnaście dni po rozpoczęciu brytyjskiej ofensywy pod El Alamein na pozycje Rommla, 8 listopada 1942 roku, rozpoczął się aliancki desant we francuskiej części Afryki Północnej.
Numer 43: Stalingrad
Niemiecka klęska pod Stalingradem definitywnie przekreśliła wszelkie nadzieje Hitlera na opanowanie Związku Radzieckiego. Od tej pory Führerowi i jego armiom towarzyszyć będą na wschodzie same porażki...
Numer 44: Katyń
Od lata 1941 roku trwały poszukiwania polskich jeńców więzionych w obozach w Kozielsku, Starobielsku i Ostaszkowie. Trzeba było dopiero inwazji Niemiec na ZSRR, by odkryć prawdę o ich losie.
Numer 45: Powstanie w getcie warszawskim
Tuż przed wybuchem wojny w Warszawie mieszkało około 80 tysięcy Żydów, którzy stanowili blisko 30% wszystkich mieszkańców. W znacznym stopniu zachowali oni swoją odrębność oraz tożsamość, nadając miastu swoisty koloryt.
Numer 46: Katastrofa w Gibraltarze
Naczelny wódz, generał Sikorski, po inspekcji oddziałów polskich na Bliskim Wschodzie powracał do Londynu. Tradycyjnie przerwa w podróży na tej trasie wypadała w Gibraltarze...
Numer 47: Kursk
Operacja na Łuku Kurskim opatrzona kryptonimem „Zitadelle” była ostatnią niemiecką ofensywą strategiczną na wielką skalę mającą na celu przejęcie inicjatywy na froncie wschodnim.
Numer 48: Od Sycylii do Linii Gustawa
Podjęta 19 stycznia 1943 roku decyzja o ataku na Sycylię podyktowana została przede wszystkim pragnieniem szefów sztabów alianckich, by opanować śródziemnomorskie szlaki komunikacyjne.
Numer 49: Kontrofensywa radziecka
Niemiecka ofensywa na Łuku Kurskim zakończyła się fiaskiem. Jej impet załamał się na radzieckich pozycjach obronnych. Od tej chwili Rosjanie przechodzą do kontrofensywy...
Numer 50: Bombardowanie Rzeszy
Już od roku III Rzesza nękana była nalotami bombowymi. Przybrały one na sile od 1943 roku, po konferencji w Casablance. Od tej pory dzień i noc na Niemcy padały alianckie bomby.
Numer 51: Lenino
Przez lata bitwa o Lenino przedstawiana była jako chluba i legenda polskiego oręża. Gdyby jednak nie odmowa dalszej walki ze strony polskiego dowództwa, 1 Dywizja Piechoty skazana byłaby na unicestwienie.
Numer 52: Tarawa i Wyspy Gilberta
Sukcesy USA na Pacyfiku spychają Japończyków z opanowanych przez nich pozycji. Jednak straty poniesione przez „marines” budziły wątpliwości co do taktyki obranej przez amerykańskie dowództwo...
Numer 53: Polacy na wszystkich frontach
W związku z rozbudową Polskich Sił Zbrojnych Naczelny Wódz zarządził w dniach 24 i 27 kwietnia 1942 roku w Wielkiej Brytanii naradę sztabową wyższych dowódców...
Numer 54: Ofensywa na Ukrainie i w Galicji
Od załamania się niemieckiej ofensywy pod Kurskiem w lipcu 1943 roku Wehrmacht wciąż cofa się pod nieprzerwanym naporem Armii Czerwonej, która w ciągu paru miesięcy odrzuciła okupanta o kilkaset kilometrów na zachód.
Numer 55: Birma i Chiny
Na początku 1944 roku Amerykanie opanowują Pacyfik Środkowy, wydzierając Japończykom w ciężkich walkach Wyspy Gilberta i Marshalla. Jednocześnie Brytyjczycy przygotowują się do rozpoczęci ofensywy lądowej w Birmie.
Numer 56: Monte Cassino
Połączone armie aliantów kierują się ku Rzymowi. By jednak do niego dotrzeć muszą pokonać masyw, nad którym góruje klasztor Monte Cassino. Kilkakrotnie przeprowadzane ataki nie przynoszą spodziewanego skutku. Po wielu miesiącach walk, w maju 1944 roku, zdobycie masywu z udziałem 2 Korpusu pod dowództwem generała Andersa otworzy aliantom drogę do stolicy Włoch.
Numer 57: D-Day
Aliancki desant u wybrzeży północnej Francji był majstersztykiem strategii. 6 czerwca 1944 roku Niemcy czekali na „prawdziwy” atak, tymczasem alianci już stawiali stopy na ziemi normandzkiej. „D-Day” zapoczątkował gigantyczną kampanię aliancką, mającą na celu zgniecenie niemieckiego potencjału wojskowego.
Numer 58: Walki w Normandii
Lądowanie aliantów w Normandii to tylko początek zmagań, które miały na celu ostatecznie roznieść w pył potęgę militarną Rzeszy. Niemcy stawiali zacięty opór. Nie jeden raz ofensywa była powstrzymywana, lecz nie zmieniło to już biegu wypadków.
Numer 59: Ofensywa radziecka w Polsce
Krok po kroku Armia Czerwona posuwała się coraz bardziej na zachód. Pierwsze jej jednostki wkroczyły na teren byłej Rzeczypospolitej już w styczniu 1944 roku. Od tej chwili obszar Polski stał się terenem krwawych walk, okupionych największą ceną – krwią jego mieszkańców.
Numer 60: Legiony antybolszewickie
Już od roku 1941 III Rzesza podjęła kroki mające na celu zjednoczenie w swych szeregach jak największej liczby ochotników, którym przyświecała idea walki z grożącą Europie „bolszewicką zarazą”. Pod zapożyczonym od słowackiego przywódcy, księdza Tiso, hasłem „antybolszewickiej krucjaty”, na front wschodni wyruszały legiony cudzoziemców, kierowanych pragnieniem zagrodzenia drogi Armii Czerwonej.
Numer 61: Powstanie warszawskie
1 sierpnia 1944 roku wybucha Powstanie Warszawskie. W oczach podejmującego decyzję dowództwa Armii Krajowej jest ono jedyną szansą na wyzwolenie Stolicy rękami żołnierzy Polskiego Państwa Podziemnego. Przerodzi się w rozpaczliwy bój o wolną Polskę, który odbije się szerokim echem na całym świecie, potwierdzając słowa, że „nikt tak jak Polak nie kocha wolności”.
Numer 62: Wyzwolenie Rzymu
Po zdobyciu Monte Cassino przed wojskami aliantów otwiera się możliwość dalszego wkroczenia na terytorium Włoch. Wprawdzie opanowanie Rzymu nie jest koniecznością i zaprzepaści okazję szybkiego zgnieceni wojsk niemieckich, którym uda się ocalić istotną część swoich sił, stanowi jednak poważny chwyt propagandowy, symbolizujący unicestwienie Paktu Trzech.
Numer 63: Bitwa pod Falaise
Gdyby kontrowersyjna decyzja generała Bradleya nie powstrzymała amerykańskiej armii w oczekiwaniu na połączenie z armią kanadyjską, istniała wielka szansa na zgniecenie niemieckiej 7 Armii w „kotle” w okolicach Falaise. Kilka dni zwłoki pozwoliło Niemcom na ewakuację ich sił...
Numer 64: Wyzwolenie Paryża
Armia aliancka kontynuuje swoje postępy w kierunku stolicy Francji. Na wieść o jej zbliżaniu się do granic miasta, w Paryżu wybucha powstanie. Kilka dni zrywu powstańczego stanie się dumą paryżan, pozwalając im zakończyć okupację ze świadomością walki o wyzwolenie. Czołgi 2 Dywizji Pancernej generała Leclerca dotrą do paryskich rogatek 24 sierpnia 1944 roku. Okupacyjna administracja miasta pozbawiona zostanie władzy.
Numer 65: Operacja Market Garden
„Market Garden” była największą operacją powietrznodesantową w historii II wojny światowej. Miała ona na celu zmiażdżyć stacjonujące w Holandii jednostki niemieckie oraz przełamać linię Zygfryda. Jej porażka naraziła naczelne dowództwo alianckie na poważne zarzuty kierowane pod jego adresem.
Numer 66: Zdławienie powstania warszawskiego
Zgodnie z dyrektywą Hitlera Warszawa miała być zmieciona z powierzchni ziemi. Dzielnica za dzielnicą, Niemcy metodycznie likwidowali opór powstańców, bacząc, by odizolować od siebie walczące przyczółki. Wobec braku jakichkolwiek posiłków z zewnątrz, dalszy opór przeradzał się w samobójczą walkę...
Numer 67: Tajne bronie
Ograniczona ilościowo postanowieniami traktatu wersalskiego armia niemiecka rozpoczyna intensywne badania nad nowymi typami broni. Zaawansowanie techniczne III Rzeszy, pomimo trudnych warunków badań, jest ogromne. Jednak wcielenie rezultatów przeprowadzonych doświadczeń w życie, jak i użycie śmiercionośnych wynalazków na wielką skalę wymaga czasu, którego brakuje osaczonym Niemcom Hitlera...
Numer 68: Mariany
W celu definitywnego przejęcia japońskiego węzła komunikacyjnego na Marianach, Amerykanie rozpoczynają desant na trzy główne wyspy archipelagu. Płynąca z odsieczą garnizonowi flota japońska ponosi kolejną porażkę.
Numer 69: Jugosławia
Już nazajutrz po podpisaniu kapitulacji Jugosławii na jej terenie pojawiają się oddziały konspiracyjne. Niemiecka inwazja i okupacja przyczynia się do rozwoju podziemnych organizacji o skrajnie różnych poglądach ideologicznych, które maja na celu przywrócenie krajowi wolności i nadanie mu profilu politycznego zgodnego z wyznawanymi ideami. Przywódcą jednego z ugrupowań jest Josip Broz – „Tito”...
Numer 70: Walki w Finlandii
Finlandia stanowiła w oczach Stalina niebezpieczeństwo w przypadku konfliktu z III Rzeszą. Gdyby została sojusznikiem Hitlera, stałaby się groźną bazą dla niemieckich wypadów w głąb ZSRR. Stalin usiłuje temu zapobiec, atakując ja po raz pierwszy w 1939 roku. Konsekwencje tego kroku zaważą na decyzjach politycznych i wojskowych podejmowanych przez Finlandię w ciągu lat trwania II wojny światowej.
Numer 71: Indonezja i Indochiny
II wojna światowa na Dalekim Wschodzi wyzwoliła falę ruchów narodowościowych. Problem zamorskich terytoriów, jaki pojawia się wraz z przystąpieniem do wojny europejskich mocarstw kolonialnych, okaże się dylematem, który – choć wykroczy daleko poza wytyczone przez historię ramy konfliktu – swe źródło mieć będzie właśnie w walkach o określenie wpływów na niezmierzonych obszarach Azji.
Numer 72: Wojna rumuńsko-węgierska
W przedostatnim roku II wojny światowej Węgry i Rumunia dzielić będą los ich dotychczasowego sprzymierzeńca – III Rzeszy. NA nic nie zdadzą się wysiłki, by zmienić sojuszników i przyłączyć się do obozu zwycięzców. Dyplomatyczne manipulacje Niemiec i ZSRR rozpalą zadawnione waśnie, rzucając oba narody w wir wojny o Transylwanię...
Numer 73: Ardeny
W obliczu nieuchronnie zbliżającej się klęski Hitler podejmuje decyzję o przeprowadzeniu decydującej kontrofensywy. Niemieckie kontrnatarcie w Ardenach zapewnić ma powstrzymanie pochodu wojsk alianckich i niedopuszczenie do ich wkroczenia na terytorium Rzeszy...
Numer 74: Opanowanie Węgier
W obliczu radzieckiej ofensywy, nieuchronnie zbliżającej się do granic Węgier, regent Horthy rozpaczliwie szuka sojuszników w oficjalnie wrogim obozie aliantów. Nie uda mu się jednak zapobiec ani zaprowadzonemu przez „Strzałokrzyżowców” terrorowi, ani taktyce prowadzonej przez Armię Czerwoną, ani opanowaniu kraju przez ZSRR...
Numer 75: Wojna w powietrzu
Opanowanie przestrzeni powietrznej nieprzyjaciela przez lotnictwo, bombardowanie strategiczne czy wsparcie z powietrza jednostek lądowych to nowe taktyki, jakie mają doprowadzić do całkowitego załamania oporu przeciwnika. Użycie lotnictwa na frontach II wojny światowej potwierdziło dodatkowo prowadzenie jej jako „wojny totalnej”...
Numer 76: Polska konspiracja
Konspiracja na terenie okupowanej Polski była nie tylko koniecznością, ale warunkiem przetrwania i odzyskania niepodległości. Jej zalążki pojawiły się już w przeczuciu możliwej agresji Niemiec na Polskę, a w miarę upływu czasu ogarnęła ona lwią część społeczeństwa Rzeczypospolitej.
Numer 77: Wyzwolenie stolic Europy
Ofensywa aliantów, niezależnie od tego, czy szła od wschodu, czy od zachodu, stawiała sobie wśród celów także ten najbardziej symboliczny: Opanowanie stolicy państwa, do którego wkraczała. Paryż, Wiedeń, Budapeszt, Bukareszt, Berlin, Praga... Sztandar, jaki zawisł nad nimi w dniu wyzwolenia, zdeterminował ich przyszłość na długie lata...
Numer 78: Alianci przekraczają Ren
Marzec 1945 roku przyniósł kolejny etap alianckiej ofensywy na kontynencie europejskim. Przekroczenie Renu definitywnie załamało niemiecką obronę na froncie zachodnim. Jedno po drugim, niemieckie miasta oddawały się w ręce aliantów. Los Niemiec był już przesądzony.
Numer 79: Zwycięstwo na Filipinach
W kilka lat po opuszczeniu Manili przez wojska amerykańskie, gen. MacArthur dopełnił danego wówczas przyrzeczenia. W końcu 1944 roku wojska amerykańskie ponownie opanowały Filipiny, wyzwalając je spod japońskiej okupacji.
Numer 80: Obozy koncentracyjne
Niemieckie imperium koncentracyjne podporządkowane zostało – pod czujnym okiem Himmlera i zgodnie z wytycznymi Hitlera – ścisłym regułom podlegającym ideologii narodowego socjalizmu. Hierarchia w nim panująca miała tylko usprawnić działalność owej bezprecedensowej machiny ludobójstwa.
Numer 81: Kolaboracja
W podbitych przez Rzeszę państwach Europy współpraca z okupantem przybierała różne formy. Wspólnym jej wykładnikiem była jednak za każdym razem chęć podporządkowania się zarządzeniom zwycięzcy w nadziei wyciągnięcia z kolaboracji jak największych korzyści – jak twierdzili sami kolaboranci – dla kraju.
Numer 82: Okinawa
Okinawa. Miała być ostatnim bastionem przed planowaną inwazją na Wyspy Japońskie. Stała się grobem dla ponad 100.000 Japończyków i 12.500 Amerykanów. Straty poniesione podczas jej zdobywania dodały argumentów zwolennikom bomby atomowej. Zresztą bezpardonowe metody walki sprawiły, że już dawno przestano traktować Japończyków jak ludzi...
Numer 83: Wojna na morzu
Po przystąpieniu do walki Japonii i Stanów Zjednoczonych wojna, prowadzona pierwotnie o opanowanie szlaków komunikacyjnych na Atlantyku, ogarnęła również Ocean Spokojny. Bitwy o panowanie na wodach na stałe wpiszą się w pejzaż II wojny światowej jako jeden z decydujących teatrów operacyjnych.
Numer 84: Wał Pomorski i Kołobrzeg
Silne zgrupowanie wojsk niemieckich na Pomorzu stanowiło potencjalne zagrożenie dla szybko posuwającej się do przodu Armii Czerwonej. W takiej sytuacji przełamanie Wału Pomorskiego i zdobycie miasta-twierdzy Kolberg stało się koniecznością. Ów symboliczny odwet za Westerplatte powierzony został I Dywizji Wojska Polskiego.
Numer 85: Wojna pancerna
Opracowana na podstawie doświadczeń wyniesionych z I wojny światowej doktryna wojny pancernej lata swej chwały przeżyła na frontach Europy, Związku Radzieckiego i Afryki Północnej. Niemiecka przewaga bezpośrednio związana była z wyposażeniem jednostek w broń pancerną i ze ścisłym współdziałaniem wszystkich typów wojsk.
Numer 86: Ruch oporu w Europie
Po pewnym szoku spowodowanym błyskawicznym jej opanowaniem, Europa zmobilizowała się, by – mimo hitlerowskiego kańczuga – sprzeciwić się prawom ustalonym przez władze okupacyjne. Każde państwo w większym lub mniejszym stopniu może poszczycić się walką o niepodległość toczona tak piórem, jak i czynną działalnością konspiracyjną.
Numer 87: Rzesza wzięta w dwa ognie
Ani niemiecka kontrofensywa w Ardenach, ani rozpaczliwe przerzucanie posiłków z frontu na front, ani powszechna mobilizacja większości społeczeństwa w szeregach „Volksturmu” nie były już w stanie odwrócić biegu historii. Los Rzeszy był przesądzony. Wzięta w dwa ognie, broniła się resztkami sił, świadoma, że moment kapitulacji zbliża się nieuchronnie.
Numer 88: Oddziały specjalne
„Rangersi”, „avengersi”, „marines”, „Fliegerdivision”, cichociemni, „Special Air Service”... „Zielone diabły”, „Nocne diabły” ...Elitarne jednostki bojowe weszły do historii owiane na poły mitem wspaniałości, na poły nimbem przygody. Ich pełne ryzyka misje przyczyniły się do niejednego zwycięstwa – tak po jednej, jak i po drugiej stronie frontu.
Numer 89: Przemysł wojenny i gospodarka
Przekształcenia gospodarcze, jakimi uległ cały świat podczas trwania II wojny światowej, na trwałe zakłócą ekonomie wszystkich państw, biorących w niej udział. Spadek konsumpcji, wzrost produkcji zbrojeniowej, rozwój technologiczny położą podwaliny pod przyszłą rekonstrukcję ekonomii światowej. Na razie jednak wysiłkowi wojennemu podporządkowane są wszystkie społeczności.
Numer 90: Bitwa o Berlin
Mimo desperackich walk o utrzymanie terytorium Rzeszy, niemiecka obrona definitywnie się załamała. Zagrożenie, wiszące nad sercem III Rzeszy – Berlinem, zmobilizowało do obrony miasta wszystkich jego mieszkańców. Nie walczyli już w imię idei, a w obronie własnego mienia i w obawie przed bestialstwem żołnierzy Armii Czerwonej.
Numer 91: Wojsko Polskie w Wielkiej Brytanii
Przygotowania do planowanego przez aliantów lądowania na wybrzeżach Francji pozwalały żołnierzom z Polskich Sił Zbrojnych na Zachodzie żywić nadzieję, że wkrótce przyjdzie im walczyć o wyzwolenie Polski na kontynencie europejskim. Reorganizacja Wojska Polskiego zgodnie z założeniami aliantów napotkała jednak na wiele przeszkód, związanych głównie z planowanym podziałem wpływów w Europie.
Numer 92: Praga – ostatni bastion
Powstanie w Pradze nie przyczyniło się bynajmniej do jej wyzwolenia rękami jej mieszkańców. Skierowane przez Niemców do obrony miasta wojska Rosyjskiej Armii Wyzwoleńczej pod dowództwem Własowa, świadome tragicznej sytuacji w jakiej się znajdowały, walczyły o utrzymanie stolicy Czech nawet po podpisaniu kapitulacji sił niemieckich.
Numer 93: Japonia pod bombami
Bombardowaniom strategicznym przeprowadzanym na Japonię przez amerykańskie załogi bombowe przyświecał ten sam cel, co nalotom alianckim na Rzeszę. Tym razem jednak drewniana zabudowa japońskich miast w połączeniu z niespotykaną w Europie gęstością zaludnienia przyczyniło się do większego niż spodziewany sukcesu przyjętej strategii.
Numer 94: Imperium SS
W ciągu kilku lat z garstki „Czarnych Koszul” SS przerodził się w potężną siłę policyjną, która siała postrach tak w samej Rzeszy, jak i na okupowanych przez nią terenach. Sipo, Kripo, Orpo, Gestapo, SD czy Waffen SS kontrolowała aparat partyjny i aparat bezpieczeństwa, uciekając się do wszelkich – nawet najokrutniejszych – metod.
Numer 95: Hiroszima i Nagasaki
6 sierpnia 1945 roku Hiroszima. 9 sierpnia 1945 roku Nagasaki. Dwie daty, które definitywnie zmieniły oblicze świata, siejąc postrach i udowadniając, że postęp techniczny może obrócić się przeciwko temu, którego jest dziełem. Kapitulacja Japonii podpisana została 2 września 1945 roku zamykając największy i najbardziej krwawy konflikt zbrojny w dziejach ludzkości.
Numer 96: Propaganda
W latach II wojny światowej potężne narzędzie walki, jakim jest propaganda, rozrosło się do niespotykanych dotychczas rozmiarów. Wykorzystanie wszelkich dostępnych środków przekazu do kształtowania postaw i schematów myślowych odegrało niepoślednią rolę tak we wspomaganiu wysiłku wojennego walczących państw, jak i w stosunku do przyszłego kształtu świata.
Numer 97: Losy Armii Polskiej na Zachodzie
Zakończeniu działań wojennych w Europie towarzyszyło jednocześnie zaognienie kłopotliwej sytuacji Polskich Sił Zbrojnych na Zachodzie podległych dowództwu brytyjskiemu. Alianci zachodni, ulegając żądaniom Stalina, rozpoczęli kroki w kierunku rozwiązania „problemu”, jakim stały się owe oddziały, dowodzone przez ludzi, którzy nie uznawali kompromisu z komunizmem.
Numer 98: Wielkie tajemnice I
Odyseja ORP „Orzeł” tak dalece weszła do legendy polskiej Marynarki Wojennej i II wojny światowej, że stała się osnową filmu. Mozolne przedzieranie się polskiego okrętu wojennego z Tallinna ku gościnniejszym wodom zaimponowało nawet Brytyjczykom, którzy przyznali mu należne miejsce w swej flocie.
Numer 99: Wielkie tajemnice II
Przedwczesny rajd na Dieppe w 1942 r. posłużył swym doświadczeniem przyszłym operacjom na kontynencie europejskim. Jego niepowodzenie, spowodowane błędną ocena sytuacji, okupione ciężkimi stratami w szeregach armii kanadyjskiej, zapisało jeszcze jedna tragiczna kartę w dziejach operacji powietrznodesantowych.
Numer 100: Bilans II wojny światowej
II wojna światowa to nie tylko 50 milionów ofiar, nie tylko obozy koncentracyjne i obozy zagłady, nie tylko bomba atomowa, nie tylko terytorialne okrojenie Polski i zmiany ustrojowe... To przede wszystkim ostrzeżenie, do jakich propozycji mogą uróść konflikty międzynarodowe.
Numer 101: Nowa Europa
Teheran, Jałta, Poczdam. Trzy miasta, trzy konferencje, trzy mocarstwa, Stany Zjednoczone, Wielka Brytania, Związek Radziecki. Prawdziwie Wielka Trójka, której decyzje przyczyniły się do określenia politycznego i gospodarczego wizerunku świata na dziesięciolecia.
Numer 102: Proces Norymberski
Proces Norymberski zapoczątkował serię toczących się przez kilka lat rozliczeń z narodowym socjalizmem. Żadne z późniejszych posiedzeń sądu nie spotkało się z takim odgłosem na arenie międzynarodowej, jak owo symboliczne wymierzanie sprawiedliwości tym, którzy przez kilka lat uważali się za panów świata.
Numer 103: Afryka – droga ku niezależności
Kontynent afrykański nie oparł się konsekwencjom II wojny światowej. Poza aktywnym uczestnictwem w konflikcie światowym północnej jego części, wstrząsany pierwszymi, jeszcze nieśmiałymi ruchami narodowowyzwoleńczymi Czarny Ląd rozpoczął walkę o niezależność tak polityczną, jak i ekonomiczną.
Numer 104: Jugosławia – państwo odmienne
Bratobójcze walki w Jugosławii doprowadziły do zwycięstwa komunistycznej partyzantki pod przewodnictwem Józefa Broza – „Tity”. Pierwsze powojenne lata zaowocowały jednak odstąpieniem kraju od radzieckiego modelu komunizmu, co zaskarbiło Jugosławii opinię państwa-odszczepieńca. Nie znaczyło to bynajmniej, że stała się państwem demokratycznym.
Numer 105: Indochiny
Podczas gdy europejskie mocarstwa z trudem próbowały podźwignąć się z szoku II wojny światowej i odzyskać nadszarpnięty prestiż, w kolonialnych imperiach narastały niepodległościowe tendencje. Wojna w Indochinach rozpocznie proces dezintegracji francuskiego imperium na Dalekim Wschodzie
Numer 106: Wojna cywilna w Grecji
Wojna w Grecji nie zakończyła się wraz z opuszczeniem jej przez wojska Wehrmachtu. Walka o władzę między zwolennikami komunizmu a żołnierzami wspierającymi grecki rząd emigracyjny i9 króla Jerzego II przez kilka lat nękała i tak już doświadczony latami okupacji kraj. Wsparcie udzielone przez Wielką Brytanię pozwoliło na rozwiązanie konfliktu i na określenie przyszłego kształtu Hellady.
Numer 107: Plan Marshalla
Plan Marshalla, zgodnie z założeniami USA, miał wesprzeć finansowo doświadczoną latami wojny Europę. Ważne miejsce zajmowała w nim odbudowa Niemiec, które – wobec wrastającego napięcia między ZSRR a demokracjami europejskimi – jawić się poczęły jako potencjalna bariera zabezpieczająca przed rozpanoszeniem się komunizmu na Zachodzie.
Numer 108: W podzielonych Niemczech
Podział pokonanych Niemiec na strefy okupacyjne wydawał się jedyną gwarancją zapobieżenia powtórzenia się sytuacji z okresu międzywojennego. Czterej alianci nie żywili jednak wzajemnych złudzeń – Moskwa coraz bardziej dążyła do bezwarunkowego podporządkowania sobie podlegającej jej strefy. Aż do przeprowadzenia granicy, która na lata podzieliła Niemcy na dwa wrogo do siebie nastawione państwa.
Numer 109: Chiny – ofensywa komunistyczna
Pierwsze namiastki wojny domowej w Chinach sięgają końca lat dwudziestych. Okupacja japońska chwilowo przyćmiła i osłabiła wewnętrzne rozbieżności pomiędzy Komunistyczną Partią Chin Mao Tse-tunga i nacjonalistycznym Kuomintangiem. Wraz z kapitulacją Japonii starcia obu stron przybrały na sile. Zwycięstwo komunistów zostało ukoronowane 1 października 1949 roku proklamacją Chińskiej Republiki Ludowej.
Numer 110: W orbicie ZSRR
Trzem europejskim sojusznikom III Rzeszy: Węgrom, Rumunii i Bułgarii nie udało się uniknąć wciągnięcia ich w orbitę wpływów Związku Radzieckiego. Poza interesem politycznym, olbrzymią rolę odegrał tu również interes gospodarczy, a zwłaszcza opanowanie rumuńskich złóż ropy naftowej, tak cennych niegdyś dla niemieckich planów wojskowych.
Numer 111: Indie
II wojna światowa to także podzwonne dla wielkich imperiów kolonialnych. Osłabienie mocarstw europejskich w połączeniu ze wzmożonymi ruchami niepodległościowymi zaowocowało rozpadem dotychczasowych układów gospodarczych. Samorządność nie jest jednak równoznaczna z jednomyślnością, jak świadczy o tym przykład wielomilionowych Indii.
Numer 112: Powstanie Izraela
Wysiłki w kierunku utworzenia państwa izraelskiego zostały ukoronowane 14 maja 1948 roku proklamowaniem Izraela. Nie znaczy to bynajmniej, że problem koegzystencji Palestyńczyków i Żydów na terytorium przyznanemu Izraelowi został uregulowany, bowiem plan podziału Palestyny został powitany przez społeczność arabską z nieukrywaną wrogością.
Numer 113: Pucz w Czechosłowacji
Pozornie niezależna Czechosłowacja, której początkowo udało się uniknąć tak radykalnego przejęcia władzy, jakie miało miejsce w innych państwach kontrolowanych przez ZSRR, niedługo utrzymała swą swobodę. Przewrót polityczny roku 1948 nie tylko doprowadził do dymisji prezydenta Benesza, ale zaowocował definitywnym przejęciem władzy przez Komunistyczną Partię Czechosłowacji.
Numer 114: Berlin roku 1948
Próba sił, jaką Związek Radziecki narzucił zachodnim mocarstwom na dowód przyjętej przez siebie linii politycznej, odbiła się również na podzielonych na sektory okupacyjne Niemczech. Blokada Berlina w 1948 roku, zamiast zmusić Zachód do uległości, pogłębiła tylko przepaść dzielącą oba coraz bardziej wrogie sobie obozy.
"'Numer 115: Wojna w Palestynie"
Akceptacja nowo proklamowanego państwa Izrael bynajmniej nie przebiegała tak pokojowo, jak życzyliby sobie tego jego twórcy. Wojna palestyńsko-izraelska wycisnęła swe piętno na całej polityce świata arabskiego, a jej konsekwencje dają się odczuć po dziś dzień. Nurtom ścierającym się ze sobą od chwili powołania do życia ruchu syjonistycznego, długo jeszcze przyjdzie szukać płaszczyzny porozumienia.
Numer 116: Indonezja
Osłabienie europejskich mocarstw kolonialnych przez II wojnę światową nie pozostało bez konsekwencji w podlegających im państwach. Rozpad Imperium Brytyjskiego czy utrata przez Holandię Indii Holenderskich zmusiły dotychczasowe mocarstwa do szukania nowych dróg rozwoju. Indonezja należała do pierwszych państw, które rozpoczęły walkę o niepodległość.
Numer 117: Ameryka Południowa
Teoretycznie wobec wydarzeń II wojny światowej Ameryka Południowa, związana ze Stanami Zjednoczonymi licznymi deklaracjami lojalności, opowiedziała się za swym północnym sąsiadem. W praktyce jednak sympatie wielu społeczeństw Ameryki Południowej chyliły się ku popieraniu nazistów, a powojenna polityka Stanów Zjednoczonych w połączeniu z licznymi kryzysami gospodarczymi doprowadziło do krwawych wojen domowych i do przejęcia władzy przez dyktatury.
Numer 118: Irlandia
Irlandzkie wysiłki uniezależnienia wyspy od brytyjskich wpływów zostały ukoronowane sukcesem, który na dłuższą metę okazał się zaledwie połowiczny. Podział Irlandii na dwa państwa, z których jedno nadal pozostawać miało ściśle związane z Korona Brytyjską, w połączeniu z polityką supremacji ludności protestanckiej nad katolicką mniejszością kraju, doprowadzą do terroryzmu, który do dziś napiętnuje wyspę.
Numer 119: Wojna w Korei
Wojna w Korei podzielonej na dwa wrogo nastawione do siebie państwa – Koreę Północną i Koreę Południową – przerodziła się w kilkuletnią walkę, której polityczny zasięg daleko przekroczył granice tego niewielkiego azjatyckiego państwa. Symboliczne starcie komunistycznego Wschodu i kapitalistycznego Zachodu w pierwszym rzędzie budził niepokój w znajdujących się w łudząco podobnej sytuacji politycznej Niemczech.
Numer 120: Aneksja Tybetu
Wysiłki Tybetu, by utrzymać wywalczoną zbrojnie niezawisłość i powiększyć grono tych państw azjatyckich, które – nigdy nie będąc koloniami – umacniały swą państwowość, zniweczyła jego aneksja przez sąsiadujące Chiny. Miejsce istniejących instytucji państwowych zajęła wierna Pekinowi administracja popierana przez wojsko. Tożsamość Tybetu skazana została na zagładę...

</doc>
<doc id="842114" url="https://pl.wikipedia.org/wiki?curid=842114" title="Kösching">
Kösching

Kösching (baw. "Kesching") – gmina targowa w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży częściowo na terenie Parku Natury Altmühltal, na obrzeżach Jury Frankońskiej, około 25 km na południowy wschód od Eichstätt, przy autostradzie A9.
Polityka.
Wójtem gminy jest Maximilian Schöner z CSU, rada gminy składa się z 20 osób.

</doc>
<doc id="842119" url="https://pl.wikipedia.org/wiki?curid=842119" title="Tutaj jestem">
Tutaj jestem

Tutaj jestem – czwarty studyjny, a piąty w ogóle album polskiego wykonawcy poezji śpiewanej Grzegorza Turnaua, wydany w 1997 przez Pomaton EMI. Nagrania przeprowadzono między listopadem 1996 i lutym 1997 w Studio Grelcom w Krakowie. Na płycie znajduje się czternaście utworów.
Autorem muzyki do trzynastu spośród czternastu piosenek jest Grzegorz Turnau; utwór "Piosenka dla ptaka" skomponował Jan Kanty Pawluśkiewicz. W przeciwieństwie do poprzednich studyjnych albumów Turnaua, na płycie "Tutaj jestem" nie znalazła się ani jedna piosenka do własnego tekstu artysty. Najwięcej, bo cztery zostały napisane do wierszy Jana Brzechwy. Do dwóch piosenek: "Tutaj jestem" oraz "Niebezpieczne związki" zostały zrealizowane teledyski w reżyserii Michała Zabłockiego.
Piosenkę "Niebezpieczne związki" Turnau śpiewa w duecie z Justyną Steczkowską (pojawia się ona również gościnnie w chórkach w utworze "Piosenka dla ptaka"), zaś piosenkę "Kto chce, bym go kochała" wykonuje wraz z Beatą Rybotycką (występuje ona również w tytułowej piosence "Tutaj jestem").
W 1997 album uzyskał certyfikat złotej płyty.
Wykonawcy.
Realizacja nagrań: Dariusz Grela; kierownik produkcji: Piotr Ferster. Projekt graficzny okładki płyty wykonał Krzyś Koszewski.

</doc>
<doc id="842120" url="https://pl.wikipedia.org/wiki?curid=842120" title="Like It Is">
Like It Is

Like It Is – brytyjski dramat filmowy w reżyserii Paula Oremlanda z 1998 roku.
Zarys fabuły.
Główny bohater, bokser-gej, zmaga się ze swoją seksualnością − bardzo kłopotliwą w środowisku pięściarskim.

</doc>
<doc id="842126" url="https://pl.wikipedia.org/wiki?curid=842126" title="Mörnsheim">
Mörnsheim

Mörnsheim – gmina targowa w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży na terenie Parku Natury Altmühltal, w Jurze Frankońskiej, około 15 km na zachód od Eichstätt,
Dzielnice.
W skład gminy wchodzą następujące dzielnice: Mörnsheim, Altendorf, Haunsfeld, Ensfeld, Mühlheim, Apfelthal i Lichtenberg
Polityka.
Wójtem gminy jest Richard Mittl, rada gminy składa się z 12 osób.

</doc>
<doc id="842129" url="https://pl.wikipedia.org/wiki?curid=842129" title="Nassenfels">
Nassenfels

Nassenfels – gmina targowa w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, siedziba wspólnoty administracyjnej Nassenfels. Leży na terenie Parku Natury Altmühltal, w Jurze Frankońskiej, około 10 km na południe od Eichstätt, nad rzeką Schutter.
Dzielnice.
W skład gminy wchodzą trzy dzielnice: Meilenhofen, Zell an der Speck i Wolkertshofen.
Polityka.
Wójtem gminy jest Andreas Husterer z CSU, rada gminy składa się z osób.
Współpraca.
Miejscowości partnerskie:

</doc>
<doc id="842131" url="https://pl.wikipedia.org/wiki?curid=842131" title="Organiczne zaburzenia psychiczne">
Organiczne zaburzenia psychiczne



</doc>
<doc id="842135" url="https://pl.wikipedia.org/wiki?curid=842135" title="Gaston Tong Sang">
Gaston Tong Sang

Gaston Tong Sang (ur. 7 lipca 1949 na Bora-Bora) – prezydent Polinezji Francuskiej w latach 2006–2007 oraz od 15 kwietnia 2008 do 12 lutego 2009 i ponownie od 24 listopada 2009 do 1 kwietnia 2011, burmistrz Bora-Bora.
Kariera polityczna.
Tong Sang należy do konserwatywnej partii Tāhōʻēraʻa Huiraʻatira, która opowiada się tylko za autonomią, a nie niepodległością terytorium.
W wyborach parlamentarnych do Zgromadzenia Polinezji Francuskiej w maju 2004 i marcu 2005 (wybory uzupełniające) konserwatyści zdobyli 27 mandatów. Ich główny rywal, postępowa i proniepodległościowa partia "Tāvini Huiraʻatira" 27 mandatów. Między ugrupowaniami i ich liderami dochodziło często do konfliktów, czego rezultatem były kolejne próby obalania rządów.
W wyniku przegranego wotum nieufności do dymisji musiał podać się gabinet Oscara Temaru, a prezydentem Polinezji Francuskiej w grudniu 2006 został Gaston Tong Sang. 18 stycznia 2007 rząd Tong Sanga przetrwał głosowanie nad wnioskiem o wotum nieufności.
Kryzys polityczny 2007 i upadek rządu.
W lipcu 2007 Gaston Tong Sang został ostro skrytykowany przez byłego polinezyjskiego prezydenta Gastona Flosse. Flosse, również należący do tej samej partii, zarzucił mu zbytnią uległość wobec mniejszych partii koalicyjnych i w rezultacie ignorowanie potrzeb własnej formacji.
Flosse nawiązał taktyczne porozumienie z liderem opozycji Oscarem Temaru, który skierował do parlamentu wniosek o wotum nieufności wobec gabinetu Tong Sanga. Przeciwko Tong Sangowi opowiedziała się także część partii Tāhōʻēraʻa Huiraʻatira i wezwała go do samodzielnej rezygnacji ze stanowiska.
Wskutek odmowy ze strony prezydenta, 31 sierpnia 2007 parlament większością głosów przegłosował wotum nieufności wobec gabinetu Tong Sanga. 14 września 2007 parlament wybrał na nowego szefa rządu Oscara Temaru.
Gabinet Gastona Tong Sanga był trzecim rządem w ciągu ostatnich trzech lat w Polinezji Francuskiej, który upadł na skutek przegłosowaniu przeciw niemu wniosku o wotum nieufności.
Prezydent 2008-2009.
15 kwietnia 2008 parlament Polinezji Francuskiej większością głosów uchwalił wotum nieufności wobec gabinetu Gastona Flosse i powołał na jego następcę Gastona Tong Sanga. 8 lutego 2009 Tong Sang zrezygnował z urzędu prezydenta Polinezji Francuskiej, by uniknąć konstruktywnego wotum nieufności przeciw jego rządowi, zapowiedzianego przez opozycję. 12 lutego 2009 parlament nowym szefem rządu wybrał Oscara Temaru. W wyborach wziął udział również Tong Sang, jednak w drugiej rundzie głosowania przegrał z Temaru stosunkiem głosów 20 do 37.
Prezydent 2009-.
24 listopada 2009 parlament uchwalił konstruktywne wotum nieufności wobec rządu Oscara Temaru, powołując jednocześnie na stanowisko nowego szefa rząd Gastona Tong Sanga. Wniosek ten uzyskał poparcie 29 z 57 deputowanych.

</doc>
<doc id="842136" url="https://pl.wikipedia.org/wiki?curid=842136" title="Zasada niesprzeczności">
Zasada niesprzeczności

Zasada niesprzeczności, zasada sprzeczności – prawo logiczne w postaci dla klasycznego rachunku zdań głoszące, że:
w postaci dla klasycznego rachunku kwantyfikatorów, że:
Koniunkcję zdania p z jego negacją, zapisywaną
nazywamy zdaniem sprzecznym. Każde zdanie sprzeczne jest zdaniem fałszywym. Stąd prawo niesprzeczności jako negacja zdania sprzecznego jest zdaniem prawdziwym.
W postaci dla klasycznego rachunku zdań zasada niesprzeczności w interpretacji metalogicznej głosi, że z dwóch zdań sprzecznych co najwyżej jedno jest prawdziwe, a w interpretacji ontologicznej, że nic nie może zarazem zachodzić i nie zachodzić. Zasada sprzeczności dla rachunku kwantyfikatorów jest natomiast interpretowana według tradycji pochodzącej od Arystotelesa – głosi ona, że danemu przedmiotowi nie może zarazem przysługiwać i nie przysługiwać ta sama własność. Mimo że zasada sprzeczności była przez większość filozofów uznawana za oczywistą, istnieli jednak tacy, którzy ją odrzucali. Istnieją także tolerujące sprzeczność logiki parakonsystentne.
Zdania sprzeczne bywają nazywane absurdami. Należy tu zauważyć, że nie są one nonsensami rozumianymi jako wypowiedzi pozbawione znaczenia, ale pełnoprawnymi zdaniami w sensie logicznym.
Historia.
Mogło by się wydawać, że w umysłowości pierwotnej zasada sprzeczności nie występuje jasno. Podobnie nie występowała ona wyraźnie we wczesnej filozofii greckiej. Mamy w niej do czynienia z opisami częstymi rozdzielania się i łączenia sprzecznych elementów, które pełnią funkcję opisów podstawowych struktur ontologicznych świata. Do największego znaczenia przekonanie o sprzecznym charakterze rzeczywistości dochodzi w myśli Heraklita, głoszącego, że cała rzeczywistość jest sprzeczna, a rozwiązanie tej sprzeczności znajduje się dopiero we wszechogarniającym rozumie ("nous"). Mniej metafizyczne, a bardziej logiczne i praktyczne sformułowanie przekonanie o sprzeczności świata znalazło w poglądach sofistów.
Pod wpływem polemiki Sokratesa z sofistami pierwsze sformułowania zasady sprzeczności pojawiają się w myśli Platona (w "Państwie" i "Timajosie"), a także, pod wpływem polemiki z Heraklitem, w myśli Parmenidesa i Zenona. Klasyczne, pochodzące od Arystotelesa ujęcie zasady sprzeczności mówi, że „niepodobna, ażeby coś zarazem było i nie było”. Arystoteles dokonał przełomu w filozofii, podejmując próbę wykazania pełnej odpowiedniości praw logiki (w tym szczególnie zasady sprzeczności) i struktury ontycznej rzeczywistości.
Łącznie z zasadą wyłączonego środka i zasadą tożsamości zasada sprzeczności tworzy w metafizyce klasycznej tzw. „pierwsze zasady myśli i bytu”. Szczególnie ważnym wkładem średniowiecza do logiki jest prawo Dunsa Szkota, głoszące, że ze zdania sprzecznego wynika dowolne inne zdanie:
Arystoteles uważał zasadę sprzeczności za „najbardziej pewną ze wszystkich zasad”. W filozofii średniowiecznej zasada sprzeczności była jednym z podstawowych twierdzeń metafizycznych, także w filozofii nowożytnej nie była nigdy negowana. Do poglądów Heraklita nawiązał dopiero Hegel, twierdzący, że cała rzeczywistość rozwija się właśnie dzięki wewnętrznej sprzeczności. Należy jednak zwrócić uwagę na fakt, że ostra krytyka poglądów Hegla przeprowadzona przez filozofów analitycznych bywa uznawana za tendencyjną. Podobnie jak interpretacja marksistowska, zwłaszcza obecna w naturalistycznym nurcie leninizmu, opiera się ona głównie na sławnych sformułowaniach "Przedmowy" do "Fenomenologii ducha". Opieranie interpretacji całości wyłącznie na tych sformułowaniach wydaje się jednak obce intencjom Hegla, co zresztą podkreśla także sama "Przedmowa". Jednym z najbardziej znanych fragmentów "Przedmowy" mających atakować zasadę sprzeczności jest słynna parabola kwiatu i pąka:
Interpretacja Jana Łukasiewicza.
Polski filozof i logik Jan Łukasiewicz na podstawie swojej interpretacji pism logicznych Arystotelesa wyróżnił w dziele "O zasadzie sprzeczności u Arystotelesa" trzy zbieżne sformułowania zasady sprzeczności: ontologiczną zasadę sprzeczności, logiczną zasadę sprzeczności i psychologiczną zasadę sprzeczności. Podział ten jest obecnie szeroko przyjęty. Należy zwrócić uwagę na fakt, że Jan Łukasiewicz odrzuca pogląd Arystotelesa, że zasada sprzeczności jest "oczywista sama przez się". Komentuje nawet ostro zwalczane przez filozofię analityczną poglądy Hegla na to zagadnienie, pisząc, że:
Ontologiczna zasada sprzeczności.
Ontologiczna zasada sprzeczności głosi, że żadnemu przedmiotowi nie może zarazem przysługiwać i nie przysługiwać ta sama cecha.
Logiczna zasada sprzeczności.
Logiczna zasada sprzeczności głosi, że dwa sądy, z których jeden przyznaje danemu przedmiotowi daną cechę, a drugi nie przyznaje temu przedmiotowi tej cechy, nie mogą być zarazem prawdziwe.
Psychologiczna zasada sprzeczności.
Psychologiczna zasada sprzeczności głosi, że dwa przekonania, którym odpowiadają dwa sądy sprzeczne, nie mogą istnieć w tym samym czasie w jednym umyśle.
Władysław Witwicki odwołując się do wyników własnych badań stwierdził, że zasada ta w takim sformułowaniu jest fałszywa. Przeczy jej bowiem szereg faktów rejestrowanych w psychologii: marzeń sennych, doznań estetycznych, przeżyć religijnych i magicznych, przekonań nieszczerych. Według niego można tę zasadę utrzymać jedynie w brzmieniu:

</doc>
<doc id="842144" url="https://pl.wikipedia.org/wiki?curid=842144" title="Wyższe czynności psychiczne">
Wyższe czynności psychiczne



</doc>
<doc id="842148" url="https://pl.wikipedia.org/wiki?curid=842148" title="MS Maria Konopnicka">
MS Maria Konopnicka

M/S Maria Konopnicka – 154-metrowy drobnicowiec typu B-54 (dziesięciotysięcznik) wybudowany w Stoczni Gdańskiej.
13 grudnia 1961 r. statek był już po próbach w morzu, w trakcie ostatecznego wyposażania oraz usuwania ostatnich usterek przed planowanym na 16 grudnia przekazaniem go armatorowi. Mimo że założony w harmonogramie termin ukończenia prac był praktycznie niemożliwy do zrealizowania, to dyrekcja stoczni postawiła nie przekładać momentu oddania statku właścicielowi. Dlatego do prac wewnątrz kadłuba skierowano jednocześnie ponad 300 stoczniowców różnych specjalności. W efekcie zamieszania i braku koordynacji prac doszło do tragedii. Na palnik spawacza naprawiającego rurociąg poleciało paliwo, ponieważ w momencie spawania został odkręcony zawór zamykający zbiornik z ropą. Wybuchł tragiczny w swoich skutkach pożar na statku w stoczni Gdańskiej. Z powodu błędów popełnionych w trakcie akcji ratunkowej zginęło 22 stoczniowców.
Po trwającym ponad rok remoncie statek przekazano przedsiębiorstwu Chipolbrok, w którym służył do 1979 r. Nazwę statku skrócono tylko do nazwiska – m/s "Konopnicka". Następnie został sprzedany armatorowi z Chińskiej Republiki Ludowej. Po zmianie bandery M/S Maria Konopnicka został przechrzczony na YIXING. Statek uległ całkowitemu zniszczeniu w wyniku pożaru, który wybuchł podczas postoju w Szanghaju 30 października 1980 r.

</doc>
<doc id="842161" url="https://pl.wikipedia.org/wiki?curid=842161" title="Tolfalas">
Tolfalas

Tolfalas ("Tol Falas", sin. "Przybrzeżna wyspa") – wyspa ze stworzonej przez J.R.R. Tolkiena mitologii Śródziemia. Jest zaznaczona i podpisana na mapie Śródziemia dołączonej do "Władcy Pierścieni". Pewne wzmianki na jej temat można znaleźć w "Niedokończonych opowieściach".
Była położona w Zatoce Belfalas, blisko Ethir Anduin. Należała do Gondoru. Znaczną część jej powierzchni (jak wynika z map) zajmowały wzgórza.

</doc>
<doc id="842169" url="https://pl.wikipedia.org/wiki?curid=842169" title="Międzynarodowa Klasyfikacja Chorób">
Międzynarodowa Klasyfikacja Chorób

Międzynarodowa Statystyczna Klasyfikacja Chorób i Problemów Zdrowotnych, zwykle używana jest skrócona nazwa Międzynarodowa Klasyfikacja Chorób (ang. "International Statistical Classification of Diseases and Related Health Problems"; "International Classification of Diseases", ICD) - międzynarodowa klasyfikacja chorób i procedur medycznych, stworzona przez Światową Organizacje Zdrowia (WHO). Jest to tłumaczenie terminologii medycznej na kody, które ułatwiają organizację pracy, stawianie diagnoz, a także prowadzenie badań statystycznych w zakresie chorobowości i umieralności.
Klasyfikacja składa się z trzech tomów:
Obecnie w Polsce stosowana jest klasyfikacja ICD-9-CM - Międzynarodowa Klasyfikacja Procedur Medycznych, natomiast w kwalifikowaniu schorzeń i chorób używana jest ICD-10 - Międzynarodowa Klasyfikacja Chorób i Problemów Zdrowotnych.
Historia ICD.
XIX w..
XIX w. można określić jako początek istnienia klasyfikacji medycznych, właśnie wtedy odbyły się pierwsze próby sklasyfikowania chorób. Powstały wtedy trzy ważne dla tej dziedziny rozprawy
Najbardziej popularną i najczęściej wykorzystywaną była ta, stworzona przez Williama Cullena. W poprzednim stuleciu były natomiast prowadzone badania statystyczne przez Johna Graunta. Spróbował on oszacować odsetek dzieci, które zmarły przed 6 rokiem życia, a jego źródłem danych był Londyński Rejestr Zgonów.
W 1837 r. powstało Generalne Biuro Statystyczne Anglii i Walii, w którym pracował William Farr, który przyczynił się do rozwoju i ujednolicenia istniejącej klasyfikacji Cullena. Zwrócił on uwagę na potrzebę klasyfikacji przyczyn zgonów, a także przyczynił się do powstania Międzynarodowej Listy Przyczyn Zgonów. Ważnym punktem w powstaniu tej listy były Międzynarodowe Kongresy Statystyczne:
W 1898 r. Za sprawą Amerykańskiego Towarzystwa Zdrowia Publicznego klasyfikacja ta została przyjęta przez Kanadę, Meksyk i U.S.A.
Kolejny Międzynarodowy Kongres odbył się w 1899 r. w Christianii, Bertillon przedstawił raport dotyczący Międzynarodowej Listy Przyczyn Zgonów, zalecono wtedy przyjęcie klasyfikacji przez kraje europejskie, a także na wzór Ameryki aktualizację Listy co dekadę.
XX w..
W 1900 r. w Paryżu odbyła się I Międzynarodowa Konferencja ds. Rewizji Międzynarodowej Listy przyczyn Zgonów, w której brali udział przedstawiciele 26 krajów. Ustalono na niej dwie klasyfikacje, które opierały się na istniejącej Liście Zgonów: szczegółową, która zawierała 179 pozycji i skróconą – 35 pozycji, a także przyjęto, że rewizja klasyfikacji powinny mieć miejsce co 10 lat. Kolejne konferencje odbyły się w latach: 1909, 1920, 1929, 1938. 
Dwudziestolecie międzywojenne.
W roku 1929 została opublikowana przez Organizację Zdrowia Ligi Narodów obszerna klasyfikacja dotycząca chorób, przyczyn zgonów i innych zagadnień statystyki medycznej. Aby ujednolicić pracę nad klasyfikacjami powołano Komisję Mieszaną, w której skład wchodzili zarówno członkowie Międzynarodowego Instytutu Statystycznego jak i Organizacji Zdrowia Ligi Narodów. Owocem pracy tej komisji były wydana w 1929 r. Czwarta Rewizja, a w 1938 r. Piąta Rewizja Międzynarodowej Listy Przyczyn Zgonów.
Podczas tych konferencji zajmowano się również statystykami chorobowości
, jednak stworzone listy chorób opierały się głównie na klasyfikacji przyczyn zgonów, przez co nie weszły do powszechnego użytku. Wiele krajów opracowywało własne listy chorób. W 1936 r. w Kanadzie powstał kod chorobowości, który w dużej mierze opierał się na Czwartej Rewizji Międzynarodowej Listy Przyczyn Zgonów.
W trakcie konferencji w 1938 r. w związku z rosnącym zapotrzebowaniem różnych instytucji zajmujących się zdrowiem, rozpoczęto opracowanie klasyfikacji chorób. Międzynarodowy Instytut Statystyczny wraz z Organizacją Zdrowia Ligi Narodów stworzył więc Międzynarodową Listę Chorób. Zajęto się wtedy również badaniami nad wybieraniem głównej przyczyny, a także łączonych przyczyn zgonu.
Okres po II wojnie światowej.
Kolejna klasyfikacja chorób i urazów powstała w 1944 r. i została opracowana przez Komitet ds. Statystyki Chorobowości Szpitalnej Medycznej Rady Badawczej. Opublikowano ją w Wielkiej Brytanii i Stanach Zjednoczonych. Opierała się ona również na Międzynarodowej Liście Przyczyn Zgonów, jednak była bardziej wyczerpująca niż klasyfikacja z Kanady.
W 1945 r. powołany został w USA Komitet ds. Łączonych Przyczyn Zgonów, w którego skład wchodzili reprezentanci rządu Kanady, Wielkiej Brytanii i Organizacji Zdrowia Ligi Narodów. Zdefiniował on kierunek rozwoju klasyfikacji chorób i przyczyn zgonów, a także uznał, że obie te klasyfikacje powinny być połączone w jedną szczegółową listę. Ujednolicenie to ułatwiłoby znacznie prowadzenie statystyk, a także porównywanie chorobowości i umieralności.
Międzynarodowa Konferencja Zdrowia odbyła się w 1946 r. w Nowym Jorku. Powołana została na tej konferencji Tymczasowa Komisja Światowej Organizacji Zdrowia. Jej zadaniem było utworzenie Szóstej Rewizji Międzynarodowej Listy Chorób i Przyczyn Zgonów, przygotowanie terminów diagnostycznych. A także ujednolicenie formularzy kart zgonu.
W 1948 r. w Paryżu odbyła się kolejna Międzynarodowa Konferencja ds. Rewizji Międzynarodowej Listy Przyczyn Zgonów. Przyjęto na niej oficjalnie Szóstą Rewizję Międzynarodowej Listy Przyczyn Zgonów, a także Międzynarodowy Formularz Karty Zgonu. W tym roku odbyło się również Pierwsze Światowe Zgromadzenie Zdrowia. Przedstawiono na nim Podręcznik Międzynarodowej Statystycznej Klasyfikacji Chorób, Urazów i Przyczyn Zgonów. Składał się on z dwóch tomów, pierwszy to klasyfikacje, a drugi indeks terminów diagnoz. Podczas zgromadzenia zalecono również utworzenie komitetów ds. zdrowia we wszystkich krajach, które zajmowałyby się statystykami chorobowości i umieralności oraz były łącznikiem z Światową Organizacją Zdrowia.
Kolejne konferencje odbyły się w 1955 r. (Paryż) i 1965 r. (Genewa) zwołane przez WHO. Podczas ich obrad nie zaszły żadne radykalne zmiany w sposobie przedstawienia klasyfikacji chorób. W międzyczasie w wielu krajach powstawały modyfikacje listy, które również zostały wzięte pod uwagę przy kolejnych modyfikacjach ICD. Co więcej był to czas, kiedy na coraz większą skalę zaczęto stosować klasyfikację chorób.
Światowa Organizacja Zdrowia zorganizowała kolejną Międzynarodową Konferencję ds. Dziewiątej Rewizji Międzynarodowej Listy Chorób w 1975 r. w Genewie. Na tym spotkaniu zapadło wiele ważnych decyzji dotyczących klasyfikacji, przede wszystkim zadecydowano, aby ze względu na koszt wprowadzania zmian, klasyfikacja była już tylko aktualizowana i nie zmieniano jej struktury. W związku z tym zostały wniesione potrzebne do niej poprawki, zmieniono jej organizację. Pojawiła się również potrzeba zwiększenia nacisku na szczegóły, z drugiej strony w niektórych krajach nie było takiej konieczności, zatem wprowadzone kodowanie było przystosowane do obu tych potrzeb. Pojawiła się również osobna klasyfikacja dla diagnoz, procedur medycznych, a także dla inwalidztwa i niepełnosprawności.
Dyrektor Generalny WHO, za zgodą państw członkowskich ustanowił kolejną datę Międzynarodowej Konferencji ds. Listy Chorób na 1989 r. Jednocześnie zaczęto przygotowania do stworzenia nowej, bardziej uniwersalnej i stabilnej klasyfikacji. Ostatecznie ICD-10 weszło do powszechnego użycia w 1994 r.
We wrześniu 2009 r. powstała pierwsza wersja klasyfikacji ICD-11.
ICD-9-CM.
ICD-9-CM bazuje na Dziewiątej Rewizji Międzynarodowej Listy Chorób, została stworzona przez (ang. National Center for Health Statistics)
Klasyfikacja ta wykorzystywana jest przez zakłady opieki zdrowotnej, aby ułatwić i uporządkować wykonywanie procedur zabiegowych, diagnostycznych i leczniczych, a także rozliczanie ich z Narodowym Funduszem Zdrowia.
Kody składają się z 3-4 znaków, z czego dwa pierwsze są nagłówkami grupy kodów, a trzeci i czwarty są uszczegółowieniem.
Co roku 1 października ukazuje się aktualizacja procedur.
W skład ICD-9-CM wchodzą trzy tomy:
W Polsce wykorzystuje się kodowanie procedur w celu określenia kosztów wykonanych zabiegów, czy operacji. Kody dołączane są jako załączniki do faktur wystawionych przez szpital i na ich podstawie NFZ decyduje o przyznaniu refundacji na dane leczenie.
Podczas pobytu pacjenta w szpitalu, kodowaniu podlegają wszelkie procedury związane z leczeniem, zabiegami i operacjami, które przeszedł. 
Uznaje się, że kodowanie procedur powinno być przynajmniej czteroznakowe. Trzy znaki są niewystarczające dla celów weryfikacji płatności i przydzielania pacjentów do grup diagnostycznych.
Priorytety w kodowaniu (w przypadku większej ilości wykonanych zabiegów):
Kolejne kroki w kodowaniu zabiegu:
ICD-10.
Międzynarodowa Klasyfikacja Chorób i Problemów Zdrowotnych została wprowadzona przez WHO, aby ujednoznacznić rozpoznawanie chorób i schorzeń. Ponadto wykorzystywana jest w celach statystycznych, badaniu wskaźników umieralności i chorobowości w stosunku do różnych czynników.
W skład ICD-10 wchodzą cztery tomy:
Porównanie kodów ICD-9 i ICD-10.
Przejście z klasyfikacji ICD-9 na ICD-10 spowodowało większą dokładność kodowania, a także większą efektywność w rozpoznawaniu chorób. Jednak wiązało się to również z reorganizacją dotychczasowego systemu, zmianą istniejącego oprogramowania, a także konieczne było przeprowadzenie wielu testów. Ze zmianą kodowania wiązały się również błędy popełniane przez użytkowników, wynikające z tego, że te same kody w ICD-9 i ICD-10 oznaczały co innego. Szacuje się, że początkowo ilość błędnych kodów wahała się w okolicach 6%-10%.
Największą wadą klasyfikacji ICD-9 jest jej mała szczegółowość. Przykładowo kod dotyczący złamania prawej ręki i lewej jest taki sam. Problem ten został rozwiązany w ICD-10. Ponadto w wielu rozdziałach nie ma już miejsca na nowe kody, a co za tym idzie nie wszystkie rozpoznania mogą być zakodowane we właściwy sposób. Klasyfikacja ICD-10 ma więcej znaków, dzięki czemu zwiększyła się liczba dostępnych kodów. Wiąże się to również z większą dokładnością, co ma znaczący wpływ na prawidłowe rozpoznanie i skutecznie postawioną diagnozę.
Najbardziej widoczną różnicą, jaką można zauważyć przy porównywaniu klasyfikacji ICD-9 i ICD-10 jest struktura kodów. ICD-9 składa się z cyfr, ewentualnie jednej z dwóch liter E lub V. Natomiast ICD-10, po pierwsze może zawierać więcej znaków, niż ICD-9, a po drugie składa się z symboli alfanumerycznych.
Procedury.
Istnieją kody, które mają taką samą postać zarówno w ICD-9 jak i w ICD-10, jednak mają one zupełnie inne znaczenie. Identyczne kody istnieją w przypadku diagnoz, nie ma takiej sytuacji, w kodach dotyczących procedur. Przykładem może być kod E030, który w ICD-9 oznacza niezdefiniowaną aktywność, a w ICD-10 wrodzoną niedoczynność tarczycy z wolem rozlanym.
Linki zewnętrzne.
ICD-9
ICD-10
ICD-11

</doc>
<doc id="842177" url="https://pl.wikipedia.org/wiki?curid=842177" title="Turku (stacja kolejowa)">
Turku (stacja kolejowa)

Turku Główne (fiń. "Turun päärautatieasema", szw. "Åbo centralstation"), Turku C – główny dworzec kolejowy w Turku, w Finlandii. Obsługuje przede wszystkim ruch dalekobieżny. 
W czerwcu 2010 zmieniono dawną oficjalną nazwę stacji z "Turun rautatieasema" (dworzec kolejowy w Turku) na "Turun päärautatieasema" (główny dworzec kolejowy w Turku) i nadano mu skróconą nazwę "Turku C".
Ruch pasażerski.
Ze stacji odjeżdżają pociągi do Helsinek (trasa biegnie tak zwaną linią brzegową) oraz na północ w kierunku Toljala i Tampere i dalej na północny wschód do Pieksämäki i Oulu.

</doc>
<doc id="842178" url="https://pl.wikipedia.org/wiki?curid=842178" title="Zaburzenia psychoorganiczne">
Zaburzenia psychoorganiczne

Zaburzenia psychoorganiczne - zaburzenia funkcji psychicznych, wywołane uszkodzeniem mózgu.
Wyrażenie „zaburzenia psychoorganiczne” jest terminem psychiatrycznym, znajdującym zastosowanie także w neurologii. Termin „zespół psychoorganiczny” ("syndroma psychoorganicum") określa różne zaburzenia psychiczne, których przyczyną są zmiany organiczne. 

</doc>
<doc id="842185" url="https://pl.wikipedia.org/wiki?curid=842185" title="Kawiary (Gniezno)">
Kawiary (Gniezno)

Kawiary – osiedle w południowo-wschodniej części Gniezna między ul. Witkowską, Sokoła, Osiniec i linią kolejową Poznań - Bydgoszcz, ok. 3.500 mieszkańców. Rada Osiedla nr 5 mieści się przy ul. Kruczej 3. Zabudowa z okresu międzywojennego i powojennego, głównie jednorodzinna, przy ul. Kawiary nowe osiedle budynków wielorodzinnych (3-kondygnacyjnych). Od północy graniczy z dzielnicami Konikowo, Stare Miasto i Arkuszewo, od południa z dzielnicą Osiniec, od zachodu z dzielnicą Osiedle Grunwaldzkie i od wschodu ze wsiami Szczytniki Duchowne i Osiniec.
Wieś duchowna "Kawiory", własność penitencjarzy gnieźnieńskich pod koniec XVI wieku leżała w powiecie gnieźnieńskim województwa kaliskiego.

</doc>
<doc id="842186" url="https://pl.wikipedia.org/wiki?curid=842186" title="Tadeusz Wojciechowski (dyrygent)">
Tadeusz Wojciechowski (dyrygent)

 
Tadeusz Wojciechowski (ur. 4 sierpnia 1952 w Warszawie) – polski wiolonczelista, kameralista i dyrygent.
Życiorys.
Absolwent Akademii Muzycznej w Warszawie: studiował grę na wiolonczeli pod opieką Andrzeja Orkisza i dyrygenturę pod kierunkiem Stanisława Wisłockiego. W latach 1973–1974 studiował w paryskim Narodowym Konserwatorium, doskonaląc grę na wiolonczeli w mistrzowskiej klasie Bernarda Michelina.
Jako koncertmistrz Polskiej Orkiestry Kameralnej występował w Wielkiej Brytanii, Niemczech i we Włoszech, dokonał licznych nagrań dla firmy EMI, był laureatem muzycznych konkursów. W jego repertuarze znajduje się ponad 40 dzieł operowych oraz większość światowego repertuaru symfonicznego. Koncertował w wielu krajach, współpracował z wieloma zespołami i orkiestrami w Europie, w tym z niemal wszystkimi orkiestrami symfonicznymi w Polsce.
Będąc dyrygentem Teatru Wielkiego w Warszawie (1975–1982) zdobywał sukcesy na międzynarodowych konkursach dyrygenckich w Besancon i Katowicach (1979). Od 1983 r. był stałym dyrygentem duńskiej Opery Królewskiej i współpracował z Teatrem Operowym w Monachium.
W 1994 roku, do rozwiązania zespołu, był dyrektorem Orkiestry i Chóru Polskiego Radia w Krakowie. Następnie, do roku 1996, pełnił funkcję dyrektora Teatru Wielkiego w Warszawie. Od 1998 do września 2004 roku był dyrektorem artystycznym Festiwalu Muzycznego w Łańcucie i Filharmonii Rzeszowskiej. W międzyczasie, w 2002 roku, został szefem-dyrygentem Orkiestry Symfonicznej Filharmonii Pomorskiej w Bydgoszczy, a od 2005 roku był dyrektorem artystycznym Filharmonii Łódzkiej. Jest pierwszym gościnnym dyrygentem Łotewskiej Opery Narodowej w Rydze.
W 2007 roku Tadeusz Wojciechowski został odznaczony Srebrnym Medalem „Zasłużony Kulturze Gloria Artis”.
We wrześniu 2009 roku został dyrektorem artystycznym Polskiej Orkiestry Sinfonia Iuventus, a 14 listopada 2012 roku otrzymał nominację na dyrektora naczelnego tej orkiestry.

</doc>
<doc id="842188" url="https://pl.wikipedia.org/wiki?curid=842188" title="Bartas">
Bartas



</doc>
<doc id="842189" url="https://pl.wikipedia.org/wiki?curid=842189" title="Ignac">
Ignac



</doc>
<doc id="842190" url="https://pl.wikipedia.org/wiki?curid=842190" title="4 Flota Powietrzna Luftwaffe">
4 Flota Powietrzna Luftwaffe

4 Niemiecka Flota Powietrzna – (niem. "Luftflotte 4") część niemieckiej floty powietrznej w trakcie II wojny światowej. Utworzona w sierpniu 1938 roku jako Dowództwo Luftwaffe w Austrii. Od marca 1939 roku pod właściwą nazwą. Operowała kolejno na terenach:
W kwietniu 1945 roku przemianowana w IV Dowództwo Luftwaffe.
Dowódcy.
Kolejni dowódcy:

</doc>
<doc id="842192" url="https://pl.wikipedia.org/wiki?curid=842192" title="Moskwa-Passażyrskaja-Kazanskaja">
Moskwa-Passażyrskaja-Kazanskaja

Moskwa-Passażyrskaja-Kazanskaja (ros. "Москва-Пассажирская-Казанская") – jedna z większych stacji kolejowych w Moskwie, nazywana również Dworcem Kazańskim (ros. "Казанский вокзал"). Dworzec został wzniesiony według projektu Aleksieja Szczusiewa w latach 1913–1916 jako brama miejska. Stylem nawiązuje do rosyjskiego baroku, a wielokondygnacyjna wieża z iglicą, wzorowana jest na wieży kazańskiego kremla. W latach 1939–1949 elewację oblicowano marmurem. Stacja obsługuje połączenia z miastami na wschód i południowy wschód od Moskwy m.in. z Kazaniem, Niżnim Nowogrodem i Riazaniem, a także z dawną sowiecką Azją-Centralną, a więc m.in. z Taszkentem.

</doc>
<doc id="842195" url="https://pl.wikipedia.org/wiki?curid=842195" title="Stéphane Artano">
Stéphane Artano

Stéphane Artano (ur. 9 marca 1973) – polityk, prezydent Rady Terytorialnej Saint-Pierre i Miquelon od 24 marca 2006. Należy do partii Archipelag Jutra ("Archipel demian"), która wygrała wybory w marcu 2006.
Prezydent Rady Terytorialnej (przed lutym 2007 nazwa: Rada Generalna) pełni funkcję szefa rządu.

</doc>
<doc id="842196" url="https://pl.wikipedia.org/wiki?curid=842196" title="Żółtobrody">
Żółtobrody

Żółtobrody – brytyjska komedia filmowa z 1983 roku w reżyserii Mela Damskiego, zrealizowana na podstawie scenariusza Grahama Chapmana, Petera Cooka, Bernarda McLenny i Davida Sherlocka.
Film opowiada o fikcyjnym piracie Żółtobrodym, którego postać była oparta na biografiach piratów przełomu XVII i XVIII wieku w rodzaju Henry’ego Morgana.
W filmie wykorzystano żaglowiec zbudowany w 1960 roku na potrzeby filmu "Bunt na Bounty".

</doc>
<doc id="842197" url="https://pl.wikipedia.org/wiki?curid=842197" title="Józef Stompel">
Józef Stompel

Józef Stompel (ur. 4 lipca 1933 w Świętochłowicach) – polski pianista i nauczyciel akademicki.
Studiował w klasie fortepianu prof. Wandy Chmielewskiej w Państwowej Wyższej Szkole Muzycznej w Katowicach. Studia ukończył z wyróżnieniem w 1959 roku. Studia uzupełniał w 1960 r. u Bruno Seidlhofera w Internationale Sommerakademie w Mozarteum w Salzburgu.
Od 1960 r. był solistą Państwowej Filharmonii Śląskiej w Katowicach. Józef Stompel pracę pedagogiczną rozpoczął w 1966 w Państwowej Wyższej Szkole Muzycznej w Katowicach. W latach 1976–79 był prodziekanem, a w czasie 1979–1984 dziekanem Wydziału Instrumentalnego. W okresie 1994–1996 był profesorem wizytującym w Kobe College (Kōbe jogakuin daigaku). W latach 1996–2002 pełnił funkcję Kierownika Katedry Fortepianu katowickiej uczelni. Prowadził klasę fortepianu na stanowisku profesora. W 1981 Rada Państwa nadała artyście tytuł profesora nadzwyczajnego.
Dokonał prawykonań utworów kompozytorów polskich, m.in. "Concertina da camera" Józefa Świdra, "Concertina" Krzysztofa Baculewskiego, "Koncertu fortepianowego" Edwarda Bogusławskiego, "Symfonii koncertującej" Jana Wincentego Hawla, "Koncertu fortepianowego" Romualda Twardowskiego.
Koncertował m.in. w ZSRR, Czechosłowacji, NRD, KRL-D, Bułgarii, Rumunii, Danii, Francji, Belgii, Turcji, Iranie, Maroko, Nigerii, USA (w tym w Carnegie Hall).
Prof. J. Stompel był wiceprezesem Zarządu Towarzystwa im. Fryderyka Chopina. Był jurorem XIV MKP im. F. Chopina i XV MKP a także Viotti International Music Competition. Był członkiem PZPR.
Bibliografia.
"Kto jest kim w Polsce 1989", Wydawnictwo Interpress, Warszawa 1989, s. 1259

</doc>
<doc id="842201" url="https://pl.wikipedia.org/wiki?curid=842201" title="I liga urugwajska w piłce nożnej (1924)">
I liga urugwajska w piłce nożnej (1924)

W roku 1924 Urugwaj miał dwóch mistrzów w rozgrywkach organizowanych przez dwie konkurencyjne federacje piłkarskie.
Mistrzem Urugwaju w ramach rozgrywek organizowanych przez federację piłkarską Asociación Uruguaya de Fútbol został klub Club Nacional de Football, natomiast tytuł wicemistrza Urugwaju zdobył klub CA Bella Vista.
Mistrzem Urugwaju w ramach rozgrywek organizowanych przez federację piłkarską Federación Uruguaya de Football został klub CA Peñarol, natomiast tytuł wicemistrza Urugwaju zdobył klub Atlético Wanderers.
Primera División – Asociación Uruguaya de Fútbol.
Mistrzostwa Urugwaju federacji Asociación Uruguaya de Fútbol w roku 1924 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División – Federación Uruguaya de Football.
Mistrzostwa Urugwaju federacji Federación Uruguaya de Football w roku 1924 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="842202" url="https://pl.wikipedia.org/wiki?curid=842202" title="Ligurowie">
Ligurowie

Ligurowie (stgr. Λίγυες Ligyes, łac. "Ligures") – w starożytności ludy północno-zachodniej Italii, obejmującej północną Toskanię, Ligurię, Piemont, Korsykę oraz część Lombardii. Teksty antyczne wspominają również o Ligurach w okolicach dzisiejszej Marsylii. Spośród ich plemion najbardziej znane to:
Rzymianie toczyli walki z Ligurami od 280 p.n.e., ostatecznie podbili ich w 140 p.n.e. Wybrzeża były wcześniej skolonizowane przez Greków z Massalii, którzy stworzyli tam szereg ośrodków osadniczych, m.in. Genuę.

</doc>
<doc id="842203" url="https://pl.wikipedia.org/wiki?curid=842203" title="Yellowbeard">
Yellowbeard



</doc>
<doc id="842205" url="https://pl.wikipedia.org/wiki?curid=842205" title="Moskwa-Passażyrskaja-Kijewskaja">
Moskwa-Passażyrskaja-Kijewskaja

Moskwa-Passażyrskaja-Kijewskaja (ros. "Москва-Пассажирская-Киевская") – jedna z 9 największych stacji kolejowych w Moskwie, nazywana również Dworcem Kijowskim (ros. "Киевский вокзал"). Obsługuje połączenia dalekobieżne i podmiejskie w kierunku południowo-zachodnim. W szczególności pociągi z dworca odjeżdżają do Briańska, Kijowa, Lwowa, Belgradu, Sofii, Budapesztu i Wiednia oraz szeregu innych miast.
Budynek dworca zbudowano w latach 1914-1918 według projektu Iwana Rerberga i Władimira Szuchowa.
Na stacji znajdują się wejścia do stacji metra Kijewskaja linii okrężnej i bliźniaczych stacji linii Arbacko-Pokrowskiej i Filowskiej.

</doc>
<doc id="842206" url="https://pl.wikipedia.org/wiki?curid=842206" title="Regina Smendzianka">
Regina Smendzianka

Regina Smendzianka (ur. 9 października 1924 w Toruniu, zm. 14 września 2011 w Warszawie) – polska pianistka i pedagog.
Wykształcenie.
Naukę gry na fortepianie rozpoczęła w roku 1928. Następnie podjęła naukę pianistyki u Marii Drzewieckiej w Konserwatorium Pomorskiego Towarzystwa Muzycznego w Toruniu (1930), a później u Henryka Sztompki, ucznia I.J. Paderewskiego, w tymże samym Konserwatorium (1936–1939). Na konkursie Młodych Talentów w Warszawie uzyskała nagrodę i dyplom honorowy (1934). Pierwszy publiczny występ z orkiestrą dała w Toruńskim Teatrze Miejskim (1938). Po wojnie kontynuowała naukę w klasie Henryka Sztompki, ale już w Państwowej Wyższej Szkole Muzycznej w Krakowie (1945-1948), którą ukończyła z najwyższym odznaczeniem. W latach 1950-1955 doskonaliła swoje umiejętności pianistyczne u Zbigniewa Drzewieckiego.
Kariera.
Pierwszy koncert w zawodowej karierze pianistycznej wykonała w Filharmonii Krakowskiej pod dyrekcją Jana Krenza (28 marca 1947). W 1949 roku otrzymała XI nagrodę na IV Międzynarodowym Konkursie Pianistycznym im. F. Chopina w Warszawie. Po roku 1955 podjęła intensywną działalność koncertową. Występowała w ponad 50 krajach Europy, Ameryki Północnej i Południowej oraz Bliskiego i Dalekiego Wschodu. W latach 1953-1962 odbyła liczne tournée z wieloma orkiestrami krajowymi, spośród których należy wymienić Filharmonię Narodową, Wielką Orkiestrę Symfoniczną Polskiego Radia, orkiestrę Filharmonii Pomorskiej. Towarzyszyli jej tacy mistrzowie batuty, jak: Josif Conta, Ogan Durian, George Georgescu, Alojz Klima, Kirył Kondraszyn, Carlo Zecchi oraz prawie wszyscy krajowi dyrygenci.
Brała udział w międzynarodowych festiwalach muzycznych w Anglii, Bułgarii, dawnej Czechosłowacji, Holandii, dawnej Jugosławii, Niemczech, Rumunii, Japonii oraz w Polsce: w Międzynarodowym Festiwalu Muzyki Współczesnej „Warszawska Jesień”, Festiwalu Pianistyki Polskiej w Słupsku, Festiwalu Chopinowskim w Dusznikach, Festiwalu Muzyki Polskiej w Bydgoszczy, Festiwalu Chopinowskim w Antoninie, w Dniach Krakowa.
Była jurorem krajowych i zagranicznych konkursów pianistycznych (Moskwa, Salerno, Tokio), w tym VIII, X, XIII i XIV Międzynarodowego Konkursu Pianistycznego im. Fryderyka Chopina w Warszawie (1970, 1980, 1995, 2000) oraz w bydgoskim Międzynarodowym Konkursie Pianistycznym im. Ignacego Jana Paderewskiego.
W 2005 roku została uhonorowana w toruńskiej Alei Gwiazd, gdzie na Rynku Staromiejskim odsłoniła trzecią z serii „katarzynek” – podpisy słynnych torunian.
Została pochowana na Cmentarzu Wojskowym na Powązkach w Warszawie (kwatera D29-tuje-9).
Repertuar.
W zróżnicowanym repertuarze Reginy Smendzianki, pod względem gatunków i form muzyki fortepianowej, największe znaczenie miała twórczość Fryderyka Chopina, której – obok realizacji koncertowej – poświęciła od 1969 roku wiele wykładów i kursów interpretacyjnych w kraju i za granicą, między innymi w Warszawie, Weimarze, Berlinie, Tampere, Odense, Caracas, Meksyku, Tokio.
Szczególne miejsce w jej repertuarze zajmuje polska muzyka XIX stulecia doby przedchopinowskiej, jak również i współczesna wieku XX. Wykonywała, nagrywała i opracowywała do wydania zapomniane utwory kompozytorów polskich: Marii Szymanowskiej, Franciszka Lessla, Feliksa Janiewicza, Jana Podbielskiego, Michała Ogińskiego, Józefa Krogulskiego, Stanisława Moniuszki, Juliusza Zarębskiego, Karola Szymanowskiego, Ignacego Jana Paderewskiego, Eugeniusza Pankiewicza, Henryka Melcera-Szczawińskiego, Juliusza Wertheima, Zygmunta Stojowskiego, Maurycego Moszkowskiego. Z kompozytorów współczesnych między innymi: Artura Malawskiego, Romana Palestry, Grażyny Bacewicz (10 etiud, II Sonata fortepianowa, dedykowany Reginie Smendziance Mały tryptyk i in.), Tadeusza Bairda, Juliusza Łuciuka, Krzysztofa Meyera i Witolda Lutosławskiego.
Działalność pedagogiczna.
W 1964 roku Regina Smendzianka rozpoczęła działalność pedagogiczną w Państwowej Wyższej Szkole Muzycznej w Krakowie (do 1968). Pracę tę kontynuowała od roku 1966 w Państwowej Wyższej Szkole Muzycznej (obecnie: Uniwersytet Muzyczny Fryderyka Chopina – poprzednio Akademia Muzyczna im. Fryderyka Chopina) w Warszawie na stanowisku docenta. Do emerytury (1996) prowadziła klasę fortepianu, kierując jednocześnie od roku 1972 II Katedrą Fortepianu. W latach 1972-73 pełniła funkcję rektora. Z tytułów akademickich uzyskała: profesora nadzwyczajnego (1977), profesora zwyczajnego (1985), profesora honorowego Akademii Muzycznej w Warszawie (1997), doctora honoris causa tejże Uczelni (2002). Wykładała między innymi w Danii, Finlandii, Meksyku, Japonii, Wenezueli.
Wykształciła ponad 70 pianistów, wśród jej uczniów są między innymi: Andrzej Dutkiewicz, Elżbieta Karaś-Krasztel, Jesús María Figueroa, Maria Korecka, Ewa Kupiec, Elżbieta Tarnawska, Maciej Grzybowski, Nina Drath, Yumi Toyama, Sławomir Dobrzański, Adam Aleksander, Kazimierz Brzozowski, Moto Harada. W roku 1988 Regina Smendzianka powołała do życia własną fundację („Fundacja Reginy Smendzianki”) wspierającą młodych polskich pianistów.
Była autorką publikacji i artykułów prasowych z zakresu pianistyki i interpretacji fortepianowej opublikowanych w Polsce, Stanach Zjednoczonych i Japonii. Była wieloletnim redaktorem naukowym wydawnictwa Akademii Muzycznej im. F. Chopina – Zeszyt Naukowy. W roku 2000 ukazała się jej książka: "Jak grać Chopina – próba odpowiedzi", wydana staraniem Międzynarodowej Fundacji im. Fryderyka Chopina. W 2005 została również opublikowana druga część pt.: "Jak grać Chopina – próba odpowiedzi. Utwory na fortepian z orkiestrą."
Regina Smendzianka była członkiem wielu stowarzyszeń muzycznych krajowych i zagranicznych. Była między innymi wiceprezesem Towarzystwa im. Fryderyka Chopina (od 1984) oraz wiceprezesem Stowarzyszenia Polskich Artystów Muzyków (od 1981). 
Dyskografia.
Dokonała wielu nagrań w takich firmach fonograficznych, jak: Camden, CNR Holland, Deutsche Grammophon, Polskie Nagrania, Pony Canyon, RCA Italiana, Schwann. Utrwaliła na nich utwory Grażyny Bacewicz, Johanna Sebastiana Bacha, Fryderyka Chopina, Césara Francka, Jeana Françaix, Juliusza Łuciuka, Artura Malawskiego, Stanisława Moniuszki, Wolfganga Amadeusa Mozarta, Ignacego Jana Paderewskiego, Franza Schuberta.
Płyty winylowe.
Muza SX
Muza SXL
Muza XL
Muza L
Płyty kompaktowe.
Polskie Nagrania
Inni wydawcy
Polskie Radio

</doc>
<doc id="842210" url="https://pl.wikipedia.org/wiki?curid=842210" title="Moskwa-Passażyrskaja">
Moskwa-Passażyrskaja

Moskwa-Passażyrskaja (ros. "Москва-Пассажирская") – jedna z 9 największych stacji kolejowych w Moskwie, nazywana również Dworcem Leningradzkim (ros. "Ленинградский вокзал"). Od 1855 roku do 1923 nazywany dworcem Nikołajewska, od 1923 do 1937 roku Oktiabrskaja. Najstarsza stacja kolejowa w Moskwie. Dworzec położony jest na Placu Komsomolskim. Moskwa Leningradzka (coraz częściej nazywana: Oktiabrska) to stacja tzw. ślepa czyli nie tranzytowa. Należy do Północno-Zachodniej Dyrekcji Regionalnej dworców kolejowych. Obsługuje połączenia z północno-zachodnią częścią kraju, m.in. z Petersburgiem, Murmańskiem a także z Helsinkami. Nazwa czasami wprowadza w błąd, gdyż obecne pociągi szybkiej kolei rosyjskie typu SAPSAN, jako stację wyjazdu/przyjazdu podają: Moskwa Oktiabrskaja. Natomiast stacja metra to: Komsomolskaja Linie metra 1,5.
W pobliżu znajdują się też stacje: Moskwa Kazańska i Moskwa Jarosławskaja.

</doc>
<doc id="842219" url="https://pl.wikipedia.org/wiki?curid=842219" title="Swiatosław Richter">
Swiatosław Richter

Swiatosław Tieofiłowicz Richter (; ur. w Żytomierzu, zm. 1 sierpnia 1997 w Moskwie) – rosyjski pianista, jeden z największych pianistów XX wieku, doskonale znany ze swoich interpretacji, wirtuozerii i bogatego repertuaru.
Był pomysłodawcą i pierwszym dyrektorem międzynarodowego festiwalu muzyki „Wieczory Grudniowe” odbywającego się od 1981 r. w Muzeum Sztuk Pięknych im. Puszkina w Moskwie.
Życiorys.
Richter urodził się w Żytomierzu na terenie dzisiejszej Ukrainy. Jego ojciec Tieofił był pianistą i organistą niemieckiego pochodzenia, grał na organach w żytomierskiej kirsze, matka była Rosjanką. Dorastał w Odessie. W dużej mierze był samoukiem, podstawowe wykształcenie muzyczne zapewnił mu uczeń ojca, czeski harfista. Już w bardzo młodym wieku Richter doskonale czytał nuty a vista i regularnie ćwiczył z miejscową operą i grupami baletowymi. Zamiłowanie do opery, śpiewu i muzyki kameralnej przejawiło się w założonych przez niego festiwalach w posiadłości wiejskiej de Meslay we Francji i w Moskwie przy Muzeum Puszkina. Później rozpoczął pracę jako akompaniator na próbach opery w Odessie.
Wczesne lata.
19 marca 1934 w klubie inżynierskim w Odessie Richter dał swój pierwszy recital. Nie rozpoczął formalnej nauki gry na fortepianie do momentu, gdy zdecydował się kształcić u Heinricha Neuhausa, sławnego pianisty i nauczyciela gry Konserwatorium Moskiewskiego. Podczas przesłuchania Neuhaus szepnął do studenta „to jest geniusz”. Chociaż Neuhaus kształcił już wielkich pianistów, mówi się, że uważał Richtera za „ucznia geniusza, na którego czekał całe swoje życie”. Czasem przyznawał się, że nie nauczył Richtera „niczego”.
Początkowo Richter próbował także kompozycji, na przesłuchaniu u Neuhausa zagrał jeden ze swoich utworów. Przerwał komponowanie, przenosząc się do Moskwy. Po latach wyjaśnił swoją decyzję następująco: „Chyba najlepiej jak mógłbym to ująć – uważam, że nie ma sensu komponowanie jeszcze więcej złej muzyki”.
W 1940 r., będąc studentem, Richter pierwszy raz publicznie wykonał szóstą sonatę Prokofjewa, kompozytora z którym był później bardzo związany. Zaczął opuszczać zajęcia w konserwatorium i w istocie został wydalony dwa razy podczas pierwszego roku nauki. Nigdy nie wstąpił do partii komunistycznej. Mógł na to mieć wpływ fakt, że jego ojciec został rozstrzelany 6 października 1941 w czasie oblężenia Odessy pod zarzutem szpiegostwa (pochodzenie niemieckie, wizyty w konsulacie niemieckim przed wojną; został zrehabilitowany w 1962).
Okres powojenny.
Richter spotkał w 1945 sopranistkę Ninę Dorliak. Wkrótce potem akompaniował jej w programie, który obejmował pieśni Nikołaja Rimskiego-Korsakowa i Prokofjewa. To było pierwsze spotkanie i związek, który zaowocował ich małżeństwem trwającym do końca ich życia.
W 1950 roku zdobył Nagrodę Stalinowską, co zaowocowało rozległymi trasami koncertowymi w Rosji, wschodniej Europie i Chinach. Richter dał swoje pierwsze recitale poza Związkiem Radzieckim w Czechosłowacji w 1950 roku. W 1952 roku został zaproszony do nagrania utworów Liszta w rosyjskim remake’u filmu „Glinka” z 1946 roku, o życiu rosyjskiego kompozytora Michała Iwanowicza Glinki. Film ukazał się pod nazwą Композитор Глинка („Kompozytor Glinka”). W rolę główną wcielił się Boris Smirnow.
W roku 1960 Richter przeciwstawił się władzom, kiedy zagrał na pogrzebie Borisa Pasternaka.
Zachód zauważył Richtera poprzez nagrania z lat pięćdziesiątych. Pierwszym ‘promotorem’ Richtera był Emil Gilels, który podczas swojego tournée po Stanach Zjednoczonych przedstawił krytykom entuzjastyczną recenzję: „poczekajcie, aż usłyszycie Richtera”.
Pierwsze koncerty odbyły się w maju 1960 roku, gdy pozwolono mu grać w Finlandii. W tym samym roku ostatecznie dostał zgodę na wyjazd do Stanów Zjednoczonych. 15 października 1960 roku zadebiutował w USA (Chicago), gdzie zagrał II koncert fortepianowy Johannesa Brahmsa z orkiestrą symfoniczną miasta Chicago pod dyrekcją Ericha Leinsdorfa – wzbudził sensację. W przeglądzie „Chicago Tribune” Claudia Cassidy – krytyk znana z okrutnych recenzji uznanych artystów – napisała, że na scenie Richter najpierw wygląda niepewnie (jakby miał być „pożarty”), ale potem siada przy fortepianie i tworzy „przedstawienie wszech czasów”. W 1960 roku Richter zakończył swój cykl koncertów występem w Carnegie Hall.
Richter był jednak niechętny koncertom w USA – począwszy od incydentu w Alice Tully Hall w 1970 roku, gdzie wystąpił z Dawidem Ojstrachem. Koncert został przerwany przez antysowieckie protesty.
W 1961 roku zagrał po raz pierwszy w Londynie. Jego pierwszy recital składał się z utworów Haydna i Prokofjewa, spotkał się z niechęcią angielskich krytyków. Szczególnie Neville Cardus podsumował grę Richtera jako „prowincjonalną” i zastanawiał się dlaczego został on zaproszony na koncert, biorąc pod uwagę, że Londyn ma pod dostatkiem pianistów „drugiej klasy”. Po występie 18 lipca 1961 roku, na którym pianista zagrał obydwa koncerty Liszta, krytycy zmienili zdanie.
W 1986 został laureatem prestiżowej duńskiej Nagrody Fundacji Muzycznej Léonie Sonning.
Chociaż Richter bardzo lubił występować dla publiczności, nie cierpiał zaplanowanych na lata naprzód koncertów. W późniejszych latach miał zwyczaj zawiadamiać o koncercie z krótkim wyprzedzeniem. Grywał przeważnie w małych salach, najczęściej zaciemnionych, z jedną niewielką lampą oświetlającą nuty.
W 1986 roku wyruszył w sześciomiesięczne tournée po Syberii, dając prawdopodobnie 150 recitali. Czasami występował w małych miasteczkach niemających nawet sali koncertowej.
Anegdota ilustruje podejście Richtera do występów w ostatniej dekadzie życia. Po przeczytaniu biografii Karola Wielkiego (Richter był zapalonym czytelnikiem) kazał wysłać swojemu sekretarzowi telegram do teatru w Akwizgranie – miasta urodzenia cesarza. Oświadczył w nim: „Maestro przeczytał biografię Karola Wielkiego i chce zagrać w Akwizgranie”. Występ odbył się wkrótce potem.
W późnych latach 80. technika Richtera pogorszyła się w pewnym stopniu, częściowo z powodu kłopotów z sercem i sędziwego wieku. Powodowało to frustrację pianisty. W ostatnich latach, jak w roku 1995, kontynuował jednak granie najbardziej wymagających utworów literatury fortepianowej: cykl Miroirs Ravela, II sonata Prokofjewa, ballada f-moll i etiudy Fryderyka Chopina.
Ostatnim nagraniem Richtera z orkiestrą były trzy koncerty Mozarta w 1994 roku z Japan Shinsei Symphony Orchestra pod dyrekcją Rudolfa Barszaja.
Ostatnie nagranie solowe odbyło się podczas zamkniętego spotkania w Lubece w Niemczech 30 marca 1995 roku. Program składał się z dwóch sonat Haydna i wariacji i fugi nt. Beethovena Maxa Regera, a także utwór na dwa fortepiany z pianistą Andreasem Lucewiczem.
Richter zmarł w swoim domu pod Moskwą na zawał serca, po długim okresie depresji spowodowanej jego niezdolnością do występów publicznych. W okresie poprzedzającym śmierć Richter uczył się sonaty fortepianowej E-dur Franza Schuberta.

</doc>
<doc id="842220" url="https://pl.wikipedia.org/wiki?curid=842220" title="Moskwa-Butyrskaja">
Moskwa-Butyrskaja

Moskwa-Butyrskaja (ros. "Москва-Бутырская") – jedna z 9 największych stacji kolejowych w Moskwie, nazywana również Dworcem Sawiołowskim (ros. "Савёловский вокзал"). Obsługuje połączenia na północ od Moskwy. 10 czerwca 2008 uruchomiono z dworca szybkie bezpośrednie połączenie kolejowe z lotniskiem Szeremietiewo, obecnie pociąg mija jednak Dworzec Sawiołowski i zatrzymuje się na położonym bliżej centrum Dworcu Białoruskim. Na stacji znajduje się wejście na stację metra Sawielowskaja Linii Sierpuchowsko-Timiriaziewskajej.

</doc>
<doc id="842223" url="https://pl.wikipedia.org/wiki?curid=842223" title="Ben Foster (piłkarz)">
Ben Foster (piłkarz)

Benjamin Anthony Foster (ur. 3 kwietnia 1983 w Royal Leamington Spa) – angielski piłkarz występujący na pozycji bramkarza.
Kariera.
Stoke City.
Ben Foster zaczynał karierę w 2000 roku w zespole Racing Club Warwick. 25 kwietnia 2001 roku dołączył do drużyny Stoke City. Szybko został wypożyczony do Bristol City. W roku 2003 doznał kontuzji więzadła po tym, jak grał w tenisa z bratem, która wykluczyła go z gry na okres sześciu miesięcy. W latach 2002-2003 był wypożyczany do Tiverton Town, a także do Stafford Rangers, Kidderminster Harriers i Wrexham.
Manchester United.
Podczas wypożyczenia w Wrexham Foster został zauważony przez menadżera Manchesteru United, Alexa Fergusona. Menedżer 'Czerwonych Diabłów' próbował przez kilka lat znaleźć zastępcę dla niegrającego już Petera Schmeichela. Zdecydował się kupić młodego Anglika za 1 mln funtów. Uzgodnił kontrakt z Manchesterem w dniu 15 lipca 2005 roku, a transfer oficjalnie został potwierdzony w dniu 19 lipca.
Wypożyczenie do Watfordu.
1 sierpnia 2005 roku Foster nie był jeszcze gotowy do gry w pierwszym składzie "Czerwonych Diabłów", więc został wypożyczony do Watfordu. Menedżer "Szerszeni" Aidy Boothroyd stwierdził, że Foster jest lepszy niż obecny bramkarz Manchesteru Edwin van der Sar i podkreślał, że zostanie on jednym z najlepszych bramkarzy świata. Foster pomógł klubowi awansować do Premier League, pokonując Leeds United 3:0 w finałach play-off. Ponownie został wypożyczony do Watfordu na drugi sezon, kiedy to Manchester United sprowadził polskiego bramkarza Tomasza Kuszczaka z West Bromwich Albion.
Powrót do Manchesteru United.
W czerwcu 2007 roku ogłoszono, że Foster będzie musiał poddać się operacji urazu więzadła, co oznaczało, że opuści większą część sezonu. Powrócił pod koniec minionego roku. Po powrocie zadebiutował w rezerwach z drużyną Middlesbrough 6 marca 2008 r., kiedy podstawowy bramkarz Edwin van der Sar został kontuzjowany, a Tomasz Kuszczak zawieszony za czerwoną kartkę. Zagrał przeciwko Portsmouth w rozgrywkach FA Cup. Sir Alex Ferguson musiał także wystawić Fostera w pierwszym składzie w meczu z Derby County. W następnym meczu Premier League przeciwko Boltonowi Wanderers zagrał Kuszczak.
W następnym sezonie Foster doznał kontuzji, kiedy niezręcznie upadł i doznał skręcenia kostki, która wykluczyła go z gry na sześć tygodni. Powrócił szybciej i 14 października 2008 r. zagrał pełne 90 minut w wygranym 2:1 meczu rezerw z Oldham Athletic. Zagrał także w Lidze Mistrzów przeciwko Celticowi.
Został powołany do składu Manchesteru United na Klubowe Mistrzostwa Świata 2008, ale złamał palec podczas treningu i jego miejsce zajął Ben Amos. 1 marca 2009 r. w finale Pucharu Ligi Angielskiej na Wembley Stadium, po zachowaniu czystego konta w regulaminowym czasie, Foster w serii rzutów karnych obronił strzał Jamiego O’Hary i "Czerwone Diabły" wygrały w rzutach karnych 4:1 z Tottenhamem. Długie kontuzje sprawiły, że w dalszych latach podstawowym bramkarzem był Edwin van der Sar. 
W sezonie 2009/2010 van der Sar doznał kontuzji i to Anglik miał możliwość do pokazania swoich umiejętności. Zagrał w meczu o Tarczę Wspólnoty, gdzie United przegrało po rzutach karnych z Chelsea. Foster popełnił błędy przy obu golach dla "The Blues". Zagrał w meczu inauguracyjnym z Birmingham i zachował czyste konto. Menedżer drużyny Alex Ferguson powiedział, że wierzy w jego umiejętności i potencjał. Osiem dni później bramkarz znowu popełnił kardynalny błąd, który doprowadził do remisu z Sunderlandem 2:2. Został ostro krytykowany i odsunięty od pierwszego zespołu. Zastąpił go Ben Amos. Następny mecz zagrał dopiero trzy miesiące później w lutym 2010 roku w meczu z West Hamem United, gdzie zachował czyste konto. Następnie Foster został wypożyczony do Birmingham City. Rozegrał tam wszystkie możliwe spotkania ligowe, ale zespół z Birmingham spadł do Championship. Pomimo spadku jego drużyny został on wybrany graczem roku.
Birmingham City.
19 maja 2010 roku Foster podpisał kontrakt z Birmingham City. W tym klubie spędził rok, będąc jego podstawowym zawodnikiem. Zadebiutował w zremisowanym spotkaniu z Sunderlandem 2:2. Foster został najlepszym graczem Birmingham w sezonie. Wraz z drużyną zdobył Puchar Ligi Angielskiej.
West Bromwich Albion.
W dniu 29 lipca 2011 roku dołączył do West Bromwich Albion na zasadzie wypożyczenia. Bramkarz wystąpił w 37 spotkaniach. Został wybrany graczem roku przez fanów West Bromwich. 29 czerwca 2012 roku podpisał stały kontrakt z klubem. 
Sukcesy.
Klubowe.
Manchester United
Birmingham

</doc>
<doc id="842225" url="https://pl.wikipedia.org/wiki?curid=842225" title="Benjamin Anthony Foster">
Benjamin Anthony Foster



</doc>
<doc id="842226" url="https://pl.wikipedia.org/wiki?curid=842226" title="Imperfectum">
Imperfectum



</doc>
<doc id="842228" url="https://pl.wikipedia.org/wiki?curid=842228" title="Martin Bangemann">
Martin Bangemann

Martin Andreas Bangemann (ur. 15 listopada 1934 w Wanzleben, zm. 28 czerwca 2022 we Francji) – niemiecki polityk i prawnik, działacz Wolnej Partii Demokratycznej (FDP) i jej przewodniczący w latach 1985–1988, deputowany krajowy i europejski, w latach 1984–1988 minister gospodarki, od 1989 do 1999 członek Komisji Europejskiej.
Życiorys.
Po maturze w Emden studiował prawo na Uniwersytecie Eberharda i Karola w Tybindze oraz Uniwersytecie Ludwika i Maksymiliana w Monachium, następnie zdał państwowe egzaminy prawnicze I oraz II stopnia. Doktoryzował się w 1962, a w 1964 podjął praktykę adwokacką.
W 1963 dołączył do FDP. Był wiceprzewodniczącym i przewodniczącym liberałów w Badenii-Wirtembergii, a od 1974 do 1975 sekretarzem generalnym partii. Od 1972 do 1980 i ponownie w latach 1987–1989 sprawował mandat posła do Bundestagu. W 1973 delegowany do Parlamentu Europejskiego, w 1979 wszedł w skład pierwszego PE pochodzącego z wyborów, zasiadając w nim do 1984 oraz pełniąc funkcję przewodniczącego Grupy Liberalnej i Demokratycznej.
W latach 1984–1988 sprawował urząd ministra gospodarki w dwóch rządach Helmuta Kohla. Od 1985 był jednocześnie przewodniczącym Wolnej Partii Demokratycznej. W latach 1989–1999 należał do trzech kolejnych składów Komisji Europejskiej, pod kierownictwem Jacques’a Delorsa i Jacques’a Santera. W latach 1989–1993 pełnił funkcję jej wiceprzewodniczącego i odpowiadał w szczególności za rynek wewnętrzny oraz sprawy przemysłu i telekomunikacji. W 1994 opublikował raport poświęcony europejskiemu społeczeństwu informacyjnemu. W 2000 powołany w skład władz koncernu telekomunikacyjnego Telefónica.

</doc>
<doc id="842229" url="https://pl.wikipedia.org/wiki?curid=842229" title="Benjamin Foster">
Benjamin Foster



</doc>
<doc id="842234" url="https://pl.wikipedia.org/wiki?curid=842234" title="Lotos Grand Prix w skokach narciarskich">
Lotos Grand Prix w skokach narciarskich

Lotos Grand Prix - międzynarodowe zawody skoków narciarskich rozgrywane w latach 2007 - 2009 w najmłodszych kategoriach wiekowych. 
2007.
Pierwsza edycja odbyła się w marcu 2007 na kompleksie Średniej Krokwi w Zakopanem. Wzięło w niej udział ok. 120 skoczków, w tym blisko 50 Polaków, ok. 10 Austriaków oraz Słoweńców, wystąpili także zawodnicy z Czech, Niemiec, Bułgarii, Węgier, Holandii, Rumunii, Ukrainy, Finlandii i Słowacji. Przez media i organizatorów zawody zostały szumnie nazwane "Nieoficjalnymi Mistrzostwami Świata Dzieci i Młodzieży" 
Konkurs podzielono na kilka kategorii wiekowych (roczników) - od 1990 do 1996. Była również osobna kategoria dziewcząt. Rywalizowano po dwa razy (w sobotę i niedzielę).
Zwycięzcy
2008.
W drugiej edycji wystąpiło 113 zawodników, z czego większość stanowili Polacy. Na starcie stanęli także Norwegowie, Czesi, Rumuni, Bułgarzy, Słoweńcy oraz Węgrzy.
Zwycięzcy
2009.
Na starcie III Lotos Grand Prix stanęło 105 skoczków z 11 krajów.
Zwycięzcy

</doc>
<doc id="842243" url="https://pl.wikipedia.org/wiki?curid=842243" title="Emanuele Repetti">
Emanuele Repetti

Emanuele Repetti (ur. 1776 w Carrarze, zm. 1852 we Florencji) – włoski geograf i historyk.
Ripetti uczył się najpierw w Carrarze, a następnie studiował w Rzymie na wydziale chemii "Università di Roma". Po otrzymaniu tytułu magistra farmacji, wrócił na krótki czas do Carrary, po czym wyjechał do Florencji, gdzie do roku 1829 pracował jako farmaceuta. W międzyczasie zainteresowała go historia i nauki przyrodnicze. W 1830 rozpoczął prace nad "Dizionario Geografico Fisico Storico della Toscana", którego kolejne części ukazywały się w latach 1833-1846. Ta najbardziej znana z jego prac opisywała historię i życie małych miasteczek Toskanii.

</doc>
<doc id="842244" url="https://pl.wikipedia.org/wiki?curid=842244" title="Mistrzostwa Świata w Łyżwiarstwie Figurowym 2001">
Mistrzostwa Świata w Łyżwiarstwie Figurowym 2001

Mistrzostwa świata w łyżwiarstwie figurowym 2001 – zawody rangi mistrzowskiej w łyżwiarstwie figurowym, które odbywały się od 19 do 25 marca 2001 w hali GM Place w Vancouver. Podczas zawodów rozgrywane były konkurencje solistów, solistek, par sportowych oraz par tanecznych. 
Złoty medal wśród solistów zdobył Rosjanin Jewgienij Pluszczenko, zaś wśród solistek triumfowała Amerykanka Michelle Kwan. W parach sportowych tytuł mistrzowski wywalczyli Kanadyjczycy Jamie Salé i David Pelletier. W parach tanecznych triumfowali Włosi Barbara Fusar Poli i Maurizio Margaglio.

</doc>
<doc id="842245" url="https://pl.wikipedia.org/wiki?curid=842245" title="Hipoteloryzm">
Hipoteloryzm

Hipoteloryzm, hypoteloryzm (łac. "hipotelorismus", ang. hypotelorism) – określenie sytuacji, w której dochodzi do zmniejszenia odległości między dwoma parzystymi narządami. Podobnie jak w przypadku hiperteloryzmu, pojęcie najczęściej jest używane przy ocenie rozstawienia gałek ocznych (łac. "hipotelorismus ocularis", ang. hypoteleorbitism). 
Etiologia.
Hipoteloryzm oczny występuje w więcej niż 60 zespołach wad wrodzonych. Hipoteloryzm może być rezultatem malformacji kości czaszki albo zaburzenia w rozwoju mózgowia. Niewielki, izolowany hipoteloryzm może być izolowaną wadą bez znaczenia klinicznego. Bardzo silnie zaznaczony hipoteloryzm, podobnie jak cyklopia (połączenie się oczodołów z utworzeniem jednej jamy kostnej dla połączonych gałek ocznych) zwykle wiąże się z ciężkim uszkodzeniem ośrodkowego układu nerwowego. 
Niektóre zespoły wad wrodzonych, w których obrazie klinicznym występuje hipoteloryzm:
Leczenie.
Ciężki hipoteloryzm koryguje się chirurgicznie w wyspecjalizowanych ośrodkach .

</doc>
<doc id="842247" url="https://pl.wikipedia.org/wiki?curid=842247" title="Kontroler biletów">
Kontroler biletów

Kontroler biletów lub rewizor biletów, potocznie "kanar" – osoba upoważniona przez organizatora transportu na danym terenie lub przez konkretnego przewoźnika do prowadzenia kontroli dokumentów przewozu (biletów jednorazowych i okresowych) osób lub bagażu w środkach transportu zbiorowego.
Kontroler biletów w Polsce.
Kontroler legitymuje się identyfikatorem umieszczonym w widocznym miejscu zawierającym następujące informacje:
W razie stwierdzenia braku ważnego biletu, lub dokumentu uprawniającego do bezpłatnych, lub ulgowych przejazdów kontroler biletów pobiera właściwą należność za przewóz i opłatę dodatkową. Jej wysokość określa organizator transportu zbiorowego: rada gminy, rada powiatu albo sejmik województwa. W przypadku gdy pasażer nie jest w stanie uiścić opłaty na miejscu, kontroler biletów wystawia wezwanie do zapłaty. W przypadku gdy podróżny udokumentuje, nie później niż w terminie 7 dni od dnia przewozu, uprawnienia do bezpłatnego lub ulgowego przejazdu, bądź okaże bilet okresowy, którego nie miał podczas przejazdu, pobrana opłata dodatkowa, po uiszczeniu opłaty manipulacyjnej, podlega zwrotowi, a w przypadku wezwania do zapłaty – umorzeniu.
Od kanarkowego koloru otoków na czapkach dawnych kontrolerów biletów nazywany jest w mowie potocznej "„kanarem”".
Zmiana uprawnień kontrolerów biletów.
W marcu 2011 roku weszły w życie zmiany w ustawie o publicznym transporcie zbiorowym nadające dodatkowe kompetencje przewoźnikowi i osobie upoważnionej przez nią do kontroli biletów.
Przed marcem 2011 roku.
Kontroler nie miał uprawnień do podejmowania działań mających na celu ustalenie tożsamości podróżnego innych niż wezwanie odpowiednio uprzywilejowanych służb państwowych, w szczególności nie mógł uniemożliwić pasażerowi opuszczenia pojazdu. W tym zakresie wypowiedział się jednoznacznie Naczelny Sąd Administracyjny w Warszawie w wyroku z dnia 19 stycznia 2005 roku, sygn. akt OSK 790/04, stwierdzając, iż: „Postanowienie regulaminu przewozu osób i bagażu upoważniające kontrolera do udaremnienia próby opuszczenia pojazdu pasażerowi, który to kontroler nie jest ani funkcjonariuszem Policji, ani innym organem porządkowym, mającym ustawowe prawo do zatrzymania podróżnego, narusza art. 41 ust. 1 Konstytucji Rzeczypospolitej Polskiej oraz art. 33a Prawa przewozowego”.
Zmiany od marca 2011 roku.
Zgodnie z ustawą z 16 grudnia 2010 roku o publicznym transporcie zbiorowym (wchodzącą w życie od 1 marca 2011), uprawnienia kontrolera zostają rozszerzone o możliwość "ujęcia" podróżnego, który nie uiścił opłaty za przewóz oraz odmówił okazania dokumentu stwierdzającego tożsamość. Podróżny nie okazujący w takiej sytuacji dowodu tożsamości podlega karze grzywny. Kontroler zyskuje również prawo wskazania podróżnemu miejsca oczekiwania na przyjazd policji. Podróżny, który nie pozostanie we wskazanym miejscu, również może ponieść karę w postaci grzywny.
Najważniejsze aktualne kompetencje kontrolera biletów są więc następujące:

</doc>
<doc id="842248" url="https://pl.wikipedia.org/wiki?curid=842248" title="Phillip Bardsley">
Phillip Bardsley

Phillip Anthony Bardsley (ur. 28 czerwca 1985 w Salford) – angielski piłkarz występujący na pozycji obrońcy w Burnley.
Życiorys.
W roku 1994 Bardsley rozpoczął grę w juniorskim zespole Manchesteru United. Do pierwszej kadry włączony został dziewięć lat później. W czasie pięcioletniego pobytu w tym zespole wystąpił w ośmiu spotkaniach Premier League. W tym czasie był również wypożyczany do: Royal Antwerp, Burnley, Rangers, Aston Villii oraz Sheffield United. W roku 2008 Anglik podpisał kontrakt z Sunderlandem. 1 lipca 2014 roku zostanie zawodnikiem Stoke City.

</doc>
<doc id="842250" url="https://pl.wikipedia.org/wiki?curid=842250" title="Triada organiczna">
Triada organiczna

Triada organiczna to bateria trzech testów psychologicznych:
Test pamięci wzrokowej, ang. Benton Visual Retention Test, Benton.
Test służy do badania pamięci i percepcji wzrokowej u dzieci, młodzieży i dorosłych, można go stosować do badania tempa i dokładności spostrzegania oraz zdolności grafomotorycznych. Materiał badawczy ma charakter rysunkowy. Test polega na krótkiej ekspozycji obrazka i natychmiastowej reprodukcji z pamięci (przerysowanie figury). Badanie ma przebieg indywidualny. Czas wykonywania testu nieograniczony.Najczęstsze błędy osób z zaburzeniami organicznymi, to: opuszczenia figur brzeżnych, rotacje oraz błędy względnej wielkości figur. Oceny dokonuje się na podstawie liczby poprawnie wykonanych rysunków lub błędnych reprodukcji.
Test postaciowania Bender (Test Bender-Gestalt).
Test zakłada, że spostrzeganie ma charakter postaciowania, a zmiany w tkankach mózgowych obniżają sprawność wzrokowo – ruchową postaciowania Przedstawia figury geometryczne, bądź układy elementów, polega na dokładnym odwzorowaniu rysunku. Czas wykonywania testu nieograniczony.
Najczęstsze błędy osób z zaburzeniami organicznymi, to: perseweracje, rotacje, prymitywizacja form, kółka zamiast kropek, oddzielanie fragmentów figur, przepracowania, drżenia, szkicowania. Osoby ze schizofrenią robią mniej błędów, ale rysunki cechuje dziwaczność, ornamenty, łączenie kilku rysunków.
Test Graham-Kendall.
Test różnicuje czy pochodzenie zaburzeń jest organiczne czy czynnościowe (funkcjonalne), wynik w normie nie świadczy o braku zaburzeń. Po kilkusekundowej ekspozycji osoba badana odwzorowuje figury.
Najczęstsze błędy osób z zaburzeniami organicznymi, to: zniekształcenia, opuszczenia, rotacje, perseweracje, podwójne linie, powiększenia w porównaniu z wzorem, wykorzystanie linii arkusza testowego.

</doc>
<doc id="842251" url="https://pl.wikipedia.org/wiki?curid=842251" title="Shlomo Mintz">
Shlomo Mintz

Shlomo Mintz (ur. 30 października 1957 w Moskwie) – amerykański wirtuoz gry na skrzypcach pochodzenia rosyjskiego, altowiolista, dyrygent. Regularnie pojawia się z orkiestrami i dyrygentami na estradach międzynarodowych całego świata podczas recitali i koncertów muzyki kameralnej.
Życiorys.
W 1959 zamieszkał w Izraelu. Zadebiutował w 1968 z Izraelską Orkiestrą Filharmoniczną. W 1981 ułończył Juilliard School w Nowym Jorku. Dyrygent Israel Chamber Orchestra (1989–1993) i laureat francuskiej nagrody Grand Prix du Disque (kilkakrotnie). W 2001 pełnił funkcję przewodniczącego jury XII Międzynarodowego Konkursu Skrzypcowego im. Henryka Wieniawskiego w Poznaniu.
Gra na skrzypcach i na altówce . 

</doc>
<doc id="842252" url="https://pl.wikipedia.org/wiki?curid=842252" title="Wilhelm IV z Bawarii">
Wilhelm IV z Bawarii

Wilhelm IV Wittelsbach (ur. 13 listopada 1493 w Monachium; zm. 7 marca 1550 tamże) – książę Bawarii od 1508 do 1550.
Rządy.
Jego rodzicami byli: książę Albrecht IV Wittelsbach i Kunegunda Habsburżanka, arcyksiężniczka austriacka. Wilhelm otrzymał władzę dopiero w 1511 roku, jednak tytuł księcia Bawarii dzielił z bratem Ludwikiem X. Dopiero po jego śmierci w 1545 roku objął samodzielne rządy. Działając w porozumieniu z papieżem nie dopuścił w sposób zdecydowany do rozprzestrzenienia się reformacji w Bawarii. W latach 1546–1547 uczestniczył w religijnej wojnie szmalkaldzkiej, po stronie cesarza Karola V.
5 października 1522 w Monachium ożenił się z Marią Jakobiną Badeńską (1507–1580), córką margrabiego Badenii Filipa I (1479–1533) i Elżbiety Wittelsbach (1483–1522), księżniczki Palatynatu Reńskiego. Para miała czwórkę dzieci:
Piwo.
Dnia 23 kwietnia 1516, doceniając znaczenie jakości artykułów spożywczych, wydał postanowienie "Reinheitsgebot" określające składniki piwa, zniesione dopiero przez UE w 1987 roku (jednakże dla celów marketingowych także dzisiaj wiele browarów podpiera się deklaracją zgodności swojego piwa z "Reinheitsgebot"). Toteż dzień 23 kwietnia jest obchodzony w Niemczech jako "Dzień piwa".

</doc>
<doc id="842261" url="https://pl.wikipedia.org/wiki?curid=842261" title="Nelson Goerner">
Nelson Goerner

Nelson Goerner (ur. 1969 w San Pedro) – argentyński pianista. 
Życiorys.
Na fortepianie zaczął grać w wieku kilku lat. Ukończył studia w Konserwatorium w Buenos Aires i Konserwatorium w Genewie. Osiągnął sukcesy na kilku konkursach pianistycznych:
Od połowy lat 90. XX wieku występuje w wielu krajach Europy, Azji i w obu Amerykach. Brał udział w pracach jurorów XVII i XVIII Międzynarodowego Konkursu Pianistycznego im. Fryderyka Chopina w Warszawie.
Repertuar i dyskografia.
Dysponuje bogatym repertuarem, w którym znajdują się utwory m.in. Chopina, Beethovena, Schumanna, Liszta, Busoniego, Rachmaninowa i Janáčka. Nagrał wiele płyt, m.in. z muzyką Chopina (EMI, CD Accord Music Edition), Rachmaninowa, Liszta i Busoniego („Cascavelle Disques”). Jego płyty z muzyką Chopina („The Real Chopin” dla NIFC) i Debussy'ego (Outhere/ZigZag Territoires) otrzymały nagrody Diapason d’Or.

</doc>
<doc id="842262" url="https://pl.wikipedia.org/wiki?curid=842262" title="Epimenides z Krety">
Epimenides z Krety

Epimenides z Krety (gr. Επιμενίδης) – grecki kapłan, wieszcz, poeta i filozof grecki, uchodzący w Atenach za cudotwórcę, żył na przełomie VII i VI wieku p.n.e., ostatni z „siedmiu mędrców”. Pochodzić miał z Fajstos. Około roku 596 p.n.e. został wezwany do Aten nawiedzonych wówczas przez zarazę, celem przebłagania bogów. Ułamki jego pism („Teogonia” i „Kretika”) zachowały się jako cytaty u innych autorów. Według Epimenidesa świat rozwijał się w pięciu etapach, a pramaterią tego było powietrze i noc.
Według legendy Epimenides w dzieciństwie zasnął w jaskini i obudził się po 57 latach obdarzony zdumiewającą mądrością, miał dożyć 157 lub 299 lat.
Epimenidesowi przypisuje się dwie wypowiedzi zacytowane w Biblii, obie prawdopodobnie pochodzą z jednego fragmentu jego poematu "Kretika" ("Κρητικά"). Jeden z cytatów pochodzi z przemówienia apostoła Pawła wygłoszonego na Areopagu w Atenach: "Albowiem w nim żyjemy i poruszamy się, i jesteśmy, jak to i niektórzy z waszych poetów powiedzieli; Z jego bowiem rodu jesteśmy". (Drugi cytat w tym wersecie pochodzi z dzieła Aratosa).
Inna wypowiedź Epimenidesa znalazła się w liście Pawła do Tytusa 1:12. Apostoł charakteryzując mieszkańców Krety napisał: "Powiedział jeden z nich, ich własny wieszcz: Kreteńczycy zawsze kłamcy, złe bestie, brzuchy leniwe.".
Ponieważ Epimenides sam był Kreteńczykiem, więc wypowiedź "Kreteńczycy zawsze kłamią" znana jest jako Paradoks Epimenidesa.

</doc>
<doc id="842263" url="https://pl.wikipedia.org/wiki?curid=842263" title="Kristin Stoermer Steira">
Kristin Stoermer Steira



</doc>
<doc id="842264" url="https://pl.wikipedia.org/wiki?curid=842264" title="Morze Davisa">
Morze Davisa

Morze Davisa – morze u wybrzeży Antarktydy, pomiędzy lodowcami szelfowymi Shackletona i Zachodnim. Sąsiaduje z innymi morzami Oceanu Południowego: Wspólnoty ("Mackenzie") i Mawsona. Pokrywa lodowa występuje na nim przez cały rok. Na wybrzeżu znajduje się rosyjska stacja polarna Mirnyj.
Morze odkryte podczas australijskiej wyprawy antarktycznej (1911-1914) na statku "Aurora". Nazwa pochodzi od nazwiska odkrywcy, kapitana J. Davisa.

</doc>
<doc id="842265" url="https://pl.wikipedia.org/wiki?curid=842265" title="Autyzm schizofreniczny">
Autyzm schizofreniczny

Autyzm schizofreniczny (gr. αυτος "autos", sam) – jeden z objawów osiowych schizofrenii według Bleulera. Występuje u 50–60% chorych. 
Polega na wycofaniu się z kontaktów z innymi ludźmi, zamknięciu w sobie i rosnącym (aż do wyłączności) pochłonięciu na przeżywaniu świata wewnętrznego. Kontakt z otoczeniem jest zwykle niedostosowany i znacznie ograniczony. Nasilenie tego autyzmu zwykle ma związek z nasileniem innych objawów choroby i jest największe w ostrej fazie. Może się utrwalić w zaburzeniach przewlekłych.
Objawy autyzmu schizofrenicznego, w tym urojenia, medycznie nie mają nic wspólnego ze spektrum zaburzeń autystycznych.

</doc>
<doc id="842272" url="https://pl.wikipedia.org/wiki?curid=842272" title="Kevin Kenner">
Kevin Kenner

Kevin Kenner (ur. 19 maja 1963 roku w Coronado w USA) – amerykański pianista, laureat konkursów pianistycznych, w tym II nagrody na XII Międzynarodowym Konkursie Pianistycznym im. Fryderyka Chopina w Warszawie (1990).
Życiorys.
Wykształcenie i praca pedagogiczna.
Na fortepianie zaczął grać w wieku kilku lat. Uczył się w College of Music w San Diego, Akademii Muzycznej w Krakowie, San Francisco Conservatory of Music, Birgham Young University, Peabody Institute i Hochschule für Musik w Hanowerze.
Od 2000 roku prowadzi klasy fortepianu i muzyki kameralnej w Royal College of Music w Londynie. Prowadzi też mistrzowskie kursy pianistyczne.
Kariera pianistyczna.
W trakcie swojej kariery wziął udział w wielu konkursach pianistycznych:
Ponadto w 1990 otrzymał International Terence Judd Award. Po konkursowych sukcesach rozpoczął międzynarodową karierę. Występował jako solista ze światowej klasy orkiestrami, m.in. Halle Orkiestra, BBC Symphony Orchestra, Orkiestra Filharmonii Narodowej w Warszawie, NHK Symphony of Japan, Orkiestra Filharmonii Radia i Telewizji w Brukseli, Orkiestra Filharmonii w Oslo i USA oraz Śląską Orkiestrą Kameralną. Koncertuje na licznych festiwalach, m.in. na Międzynarodowym Festiwalu Chopinowskim w Dusznikach-Zdroju.
W lutym 2010 występował w Polsce z okazji 200. rocznicy urodzin Fryderyka Chopina. Zasiadał w jury XVI i XVIII Międzynarodowego Konkursu Pianistycznego im. Fryderyka Chopina w Warszawie.
19 grudnia 2018 roku otrzymał tytuł doktora honoris causa Akademii Muzycznej w Łodzi; laudację wygłosiła prof. Katarzyna Popowa-Zydroń.
Repertuar i dyskografia.
W jego repertuarze są utwory m.in. Fryderyka Chopina, Ludwiga van Beethovena, Roberta Schumanna, Maurice'a Ravela i Ignacego Jana Paderewskiego. Nagrał wiele płyt m.in. dla wytwórni Dux i Glossa Music.

</doc>
<doc id="842275" url="https://pl.wikipedia.org/wiki?curid=842275" title="Polacy na zawodach Grand Prix w łyżwiarstwie figurowym">
Polacy na zawodach Grand Prix w łyżwiarstwie figurowym

Polacy na zawodach Grand Prix w łyżwiarstwie figurowym – występy reprezentantów Polski w zawodach z cyklu Grand Prix (do 1997 r. pod nazwą "Champions Series").

</doc>
<doc id="842276" url="https://pl.wikipedia.org/wiki?curid=842276" title="Marion hrabina Dönhoff">
Marion hrabina Dönhoff



</doc>
<doc id="842278" url="https://pl.wikipedia.org/wiki?curid=842278" title="Phillip Anthony Bardsley">
Phillip Anthony Bardsley



</doc>
<doc id="842280" url="https://pl.wikipedia.org/wiki?curid=842280" title="Prosta Simsona">
Prosta Simsona



</doc>
<doc id="842284" url="https://pl.wikipedia.org/wiki?curid=842284" title="Phil Bardsley">
Phil Bardsley



</doc>
<doc id="842285" url="https://pl.wikipedia.org/wiki?curid=842285" title="Philip Bardsley">
Philip Bardsley



</doc>
<doc id="842287" url="https://pl.wikipedia.org/wiki?curid=842287" title="Organiczne zaburzenie neurologiczne">
Organiczne zaburzenie neurologiczne



</doc>
<doc id="842288" url="https://pl.wikipedia.org/wiki?curid=842288" title="Sade Adu">
Sade Adu

Sade Adu (wym. [ʃɑːˈdeɪ]), właśc. Helen Folasade Adu (ur. 16 stycznia 1959 w Ibadanie) – brytyjska piosenkarka, kompozytorka, autorka tekstów i producentka muzyczna nigeryjskiego pochodzenia. Liderka i wokalistka grupy muzycznej Sade.
Życiorys.
Sade Adu, córka nigeryjskiego ekonomisty i angielskiej pielęgniarki, urodziła się w Nigerii, a wychowała we wschodniej Anglii (w hrabstwie Essex).
Jej zespół jest laureatem Brit Awards za najlepszy album ("Diamond Life") i trzech Nagród Grammy: w 1986 w kategorii „Best New Artist”, w 1994 w kategorii „Best R&amp;B Performance by a Duo or Group with Vocals” (utwór „No Ordinary Love”) oraz w 2002 w kategorii „Best Pop Vocal Album” (płyta "Lovers Rock"). Grupa nominowana była do American Music Awards i MTV Video Music Awards. Jest zdobywcą platynowych płyt.
W 2002 roku Sade Adu została odznaczona Orderem Imperium Brytyjskiego (OBE). Zadedykowała to wyróżnienie „wszystkim czarnym kobietom w Anglii”.

</doc>
<doc id="842291" url="https://pl.wikipedia.org/wiki?curid=842291" title="Osiedle Zastalowskie">
Osiedle Zastalowskie

Osiedle Zastalowskie - osiedle mieszkalne Zielonej Góry położone w północnej części miasta obok Trasy Północnej, która jest główną droga wylotową na obwodnicę Zielonej Góry. Na terenie osiedla i w jego pobliżu zlokalizowano trzy duże hipermarkety: Intermarché, Tesco i Auchan.
Nazwa osiedla jak i ulic na nim, związana jest z firmą Zastal i zawodami, które wykonywano na jej terenie, stąd ulice takie jak: Spawaczy, Konstruktorów, Mechaników, Technologów czy Franciszka Rzeźniczaka (dyrygent zakładowej orkiestry).
Na osiedlu znajduje się Szkoła Podstawowa nr 11 oraz boisko ze sztucznym oświetleniem.

</doc>
<doc id="842298" url="https://pl.wikipedia.org/wiki?curid=842298" title="Michel Mathieu">
Michel Mathieu

Michel Mathieu (ur. 25 lipca 1944 w Montpellier, zm. 1 października 2010 w Paryżu) – francuski polityk. Wysoki Komisarz Republiki w Nowej Kaledonii od 9 września 2005 do 25 października 2007. Wcześniej od 17 listopada 2001 do 30 lipca 2005 był Wysokim Komisarzem Republiki w Polinezji Francuskiej.
Mathieu ukończył francuską École nationale d’administration. W przeszłości zajmował wiele stanowisk w administracji lokalnej we Francji. W 1979 został prefektem Cognac, w 1989 prefektem Eure, w 1992 prefektem Oise, w 1999 prefektem Val-d’Oise.
14 października 2007 Mathieu ogłosił swoją rezygnację ze stanowiska Wysokiego Komisarza z powodu otwartego konfliktu i różnicy zdań z francuskim Sekretarzem Stanu ds. Terytoriów Zamorskich, Christianem Estrosim. 25 października 2007 został zastąpiony przez Yves’a Dassonville.
Michel Mathieu zmarł 1 października 2010.

</doc>
<doc id="842306" url="https://pl.wikipedia.org/wiki?curid=842306" title="Radio Jutrzenka">
Radio Jutrzenka

Radio Jutrzenka (pełna nazwa: Polskie Radio Armii Krajowej „Jutrzenka” im. gen. „Grota” Stefana Roweckiego) – niszowa, całkowicie społeczna rozgłośnia radiowa z siedzibą w Warszawie. Nadaje na częstotliwości 99,5 MHz od godziny 12.00 do 24.00.
Historia.
Twórcą i właścicielem Jutrzenki był emerytowany elektronik, uczestnik powstania warszawskiego, Andrzej Cielecki. Radio nadaje od 14 grudnia 1981 roku. Był to dzień po wprowadzeniu stanu wojennego w Polsce. O godzinie 10.00 na falach krótkich w dwóch pasmach częstotliwości morskich rozległ się nadawany alfabecie Morse’a angielskojęzyczny komunikat o wprowadzeniu stanu wojennego oraz sygnał SOS.
Podczas stanu wojennego Jutrzenka korzystała z nadajników typu „Zazula”. Pracowały one na częstotliwości 73 MHz i miały zasięg nieprzekraczający kilkuset metrów. Montowano je w szybach wentylacyjnych bloków i na windach. Krótkie audycje, trwające po około 15 minut, prowadzone były przez Jadwigę Augustyńską-Latoszyńską, żołnierza Armii Krajowej. Poświęcone były one historii Polski, w tym sytuacji Polaków w czasie II wojny światowej, zbrodni Katyńskiej oraz planom budowy Polski Sowieckiej. Wyemitowano w sumie czterdzieści takich audycji.
11 listopada 1990 radio rozpoczęło bez koncesji emisję na częstotliwości 98,1 MHz, kilka razy w tygodniu.
W 1999 roku Ministerstwo Łączności przyznało Jutrzence częstotliwość 99,5 MHz.
24 lipca 2001 Jutrzenka otrzymała koncesję na częstotliwość 99,5 MHz, która zezwala na nadawanie w Warszawie od godz. 12.00 do 24.00. Nie może emitować reklam ani audycji sponsorowanych.
W lutym 2007 Krajowa Rada Radiofonii i Telewizji wszczęła postępowanie o cofnięcie radiu koncesji na nadawanie. Przyczyną miało być łamanie przez właściciela Jutrzenki postanowień koncesji, przede wszystkim nadawanie zbyt rzadko. Według „Gazety Wyborczej” częstotliwością zajmowaną przez Jutrzenkę zainteresowane było Polskie Radio. Ostatecznie postępowanie zostało umorzone.
Od 3 listopada 2010, w godzinach przedpołudniowych (od północy do południa), na tej samej częstotliwości (99,5 MHz) nadaje warszawskie Radio Nostalgia (od lipca 2015 roku zamiast Nostalgii w eterze nadaje Radio Pogoda). Radio Jutrzenka skarżyło się na regularne włączanie przez Nostalgię nadajnika poza czasem otrzymanym w koncesji i zagłuszanie w ten sposób sygnału Jutrzenki.
8 lipca 2016 zmarł Andrzej Cielecki, założyciel rozgłośni. 
Oferta programowa.
Jutrzenka nadaje program o charakterze społeczno-kulturalnym. Na antenie dominują stare piosenki, wspomnienia (przede wszystkim z czasu okupacji), dzienniki powstańcze oraz literatura piękna, np. fragmenty "Pana Tadeusza". Od poniedziałku do piątku prezentowane są utwory instrumentalne, muzyka filmowa, poezja śpiewana oraz piosenki z lat 20., 30., 40. i 50. XX wieku. W soboty i niedziele nadawana jest muzyka poważna, a codziennie jest nadawany cogodzinny magazyn kulturalny Pełna?Kultura!.
Redakcja.
Siedziba rozgłośni mieści się w bloku mieszkalnym na warszawskim Ursynowie przy ul. Dereniowej 4. Poza Andrzejem Cieleckim, w radiu pracuje społecznie pięć osób: dwie prezenterki, redaktor tekstów i dwóch stałych felietonistów.

</doc>
<doc id="842309" url="https://pl.wikipedia.org/wiki?curid=842309" title="La Gazzetta dello Sport">
La Gazzetta dello Sport

La Gazzetta dello Sport – największy włoski dziennik sportowy, należący do koncernu medialnego RCS MediaGroup. 
Historia.
Pierwszy numer ukazał się 3 kwietnia 1896 w nakładzie 20 tys. kopii. Dziennik powstał w wyniku fuzji dwóch tytułów: "Il Ciclista" pod redakcją Eliso Rivery (Mediolan) i "La Tripletta" pod redakcją Eugenio Camillo Costamagna (Turyn). Pierwsze wydania ukazywały się na zielonym papierze, na czterech stronach w cenie 0,04 lira. Siedziba redakcji od początku istnienia dziennika mieści się w Mediolanie. Średni nakład wynosi 142 248 wydrukowanych egzemplarzy. Sobotnim dodatkiem do gazety jest magazyn "Sportweek". Cena wynosi 1,00 € (wydania sobotniego 1,50 €).
Pierwsza nazwa czasopisma brzmiała "La Gazzetta dello Sport Il Ciclista e la Tripletta".
Przez pierwsze lata ukazywała się w formie periodyku dwa razy w tygodniu, w poniedziałki i czwartki. Opisywała najważniejsze wydarzenia sportowe we Włoszech, które miały miejsce najczęściej w niedziele i środy. Od 6 kwietnia, rozpoczęcia pierwszych nowożytnych igrzysk olimpijskich w Atenach trzy razy w tygodniu ukazywała się "La Gazzetta ad Atene". Od 1 stycznia 1897 czasopismo nosi obecną nazwę.
Gazeta zmieniała kolory papieru od początku istnienia. Po zielonym zaczęto ją wydawać w barwie żółtej, białej a od 1899, aż do dziś, charakteryzuje się różowym kolorem stron, które są jej symbolem.
W 1902 roku nakład wzrósł do 36 000 egzemplarzy. Lepsze czasy nastały już wkrótce, od 1906 udziały w gazecie nabyli Giovanni Agnelli i Edoardo Bianchi. W 1907 roku nakład wyniósł już 102 000 egzemplarzy.
W 1908 roku dziennik zainicjował wyścig kolarski Giro d'Italia. Po konflikcie z "Il Corriere della Sera" mediolańskie pismo przejęło, i czyni to do dziś, organizację tej imprezy. Kolarze jeżdżą kaskach z symbolicznymi, różowymi elementami gazety, a od 1931 roku koszulka lidera wyścigu ("maglia rosa") ma charakterystyczny różowy kolor.
La Gazzetta w 1913 zaczęła wychodzić codziennie.
Periodyk stał się już ważnym tytułem na włoskim rynku. W 1917 drukowano dodatkowe 30 000 egzemplarzy dla żołnierzy walczących na froncie I wojny światowej.
W 1926 została ukończona budowa siedziby na via Galileo Galilei w Mediolanie. Redakcja wprowadziła się do niego w następnym roku. Dzisiejsza ekipa urzęduje na via Solferino 28. W 1929 roku Alberto Bonacossa przejął 4/5 pakietu akcji gazety, która wciąż się rozwijała.
Prawdziwy boom nastąpił w latach 80. Jeszcze w 1975 roku gazeta miała 1 220 000 czytelników (czwarty dziennik w kraju), w 1980 liczba ta ewoluowała do 1 961 000 (drugie miejsce), a już w 1982 z 2 811 000 czytelników La Gazzetta była największym włoskim dziennikiem. Rok później mediolańskie pismo czytało już średnio ponad trzy miliony ludzi (3.078.000).
12 lipca 1982, dzień po triumfie Włochów w hiszpańskich mistrzostwach świata w piłce nożnej, La Gazzettę kupiło 1 469 043 ludzi. Po kolejnym włoskim zwycięstwie w mundialu, 10 lipca 2006 roku mediolański dziennik sprzedał się w 2 302 808 egzemplarzy.
Po pierwszym wydaniu ilustrowanym w 1898, i dodatku "Lo Sport Illustrato", wychodzącym od 1913 roku przez 50 lat (kiedy zaczęło wychodzić samodzielnie), la Gazzetta 31 października 1995 zaproponowała dodatek sobotni, najpierw zatytułowany "La Gazzetta dello Sport Magazine", a od 2000 roku "Sportweek".
26 sierpnia 1997 uruchomiono stronę internetową www.gazzetta.it. 16 grudnia 2004 miało miejsce niecodzienne wydarzenie: dziennik po ponad stu latach wyszedł na zielonym papierze, a wszystko z okazji premiery filmu "Shrek 2".
Oprócz Giro d'Italia, la Gazzetta organizuje również inne wyścigi kolarskie: od 1905 Giro di Lombardia, a od 1907 roku Mediolan-San Remo. Dziennik był inicjatorem mistrzostw Włoch w snowboardzie i siatkówce plażowej, maratonu mediolańskiego i innych imprez, w licznych dyscyplinach. Pierwsze manifestacje sportowe dziennikarze prowadzili już w kilka miesięcy po założeniu pisma.
Aktualnie la Gazzetta posiada 8 centrów prasowych w kraju i 3 zagranicą. Na koniec 2006 roku była dziennikiem z największa liczbą czytelników (około 3 600 000 dziennie).
W wyniku strajku pracowników działów niedziennikarskich przeciw grupowym zwolnieniom w RCS MediaGroup, 10 lipca 2015 roku nie ukazało się piątkowe wydanie dziennika.

</doc>
<doc id="842310" url="https://pl.wikipedia.org/wiki?curid=842310" title="Francisco Maturana">
Francisco Maturana

Francisco Antonio Maturana García (ur. 15 lutego 1949 w Quibdó) – piłkarz kolumbijski grający na pozycji obrońcy, a obecnie trener. Nosi przydomek „Pacho”. Maturana z zawodu jest dentystą. Ukończył studia stomatologiczne na Uniwersytecie Antioquia w Medellin.
Kariera piłkarska.
Piłkarską karierę Maturana rozpoczynał w 1970 w Atlético Nacional, w którym grał przez okres 10 lat. Największymi sukcesami jakie odniósł z klubem z Medellin były dwa mistrzostwa Kolumbii w latach 1973 i 1976. Pod koniec kariery Maturana grał jeszcze w Atlético Bucaramanga oraz Deportes Tolima, ale nie odniósł z tymi klubami większych sukcesów. Karierę zakończył w 1982 w wieku 33 lat.
W swojej karierze Maturana występował także w reprezentacji Kolumbii i zagrał między innymi w 6 meczach eliminacji do Mistrzostw Świata w Hiszpanii.
Kariera trenerska.
Trenerską karierę Maturana rozpoczął w 1986 i został wówczas szkoleniowcem Once Caldas. Rok później został szkoleniowcem reprezentacji Kolumbii, którą doprowadził do 3. miejsca i brązowego medalu turnieju Copa América 1987. W tym samym roku został także szkoleniowcem Atlético Nacional Medellin, które w 1989 doprowadził do triumfu w Copa Libertadores (0:2, 2:0 z Olimpią Asuncion. Wtedy też z Kolumbią przeszedł pomyślnie eliminacje do Mistrzostw Świata we Włoszech. Na Mundialu w Italii zaszedł z kadrą do 1/8 finału, co jest najlepszym wynikiem w historii występów Kolumbii na mistrzostwach świata.
Po mistrzostwach we Włoszech Maturana został trenerem hiszpańskiego Realu Valladolid. Zespół ten trenował blisko rok i wrócił do kraju, do Ameriki Cali, z którą w 1992 zdobył mistrzostwo kraju. W 1993 został wybrany Najlepszym Trenerem Ameryki Południowej w plebiscycie „El Pais”, a hiszpańska Marca uznała go trzecim trenerem świata. Wtedy też z Kolumbią po raz drugi z rzędu awansował do finałów mistrzostw świata, w po drodze zespół ten między innymi rozgromił 5:0 Argentynę na jej terenie. Tym samym Kolumbia była stawiana w roli faworyta Mistrzostw Świata w USA. Drużyna przegrała jednak dwa pierwsze mecze: z Rumunią 1:3 i USA 1:2 i odpadła z dalszych rozgrywek (wygrała jedynie ze Szwajcarią 2:0 w ostatnim meczu). Maturana został zwolniony ze stanowiska.
Niedługo potem kolumbijski szkoleniowiec trafił do Atlético Madryt, jednak nie wytrzymał tam zbyt długo. W 1995 pracował jako selekcjoner reprezentacji Ekwadoru. Po nieudanych kwalifikacjach do Mistrzostw Świata we Francji został zwolniony ze stanowiska i został trenerem Millonarios FC.
W 1999 Maturana był selekcjonerem reprezentacji Kostaryki, a w 2000 parę miesięcy trenował Peru. W 2001 wrócił na stanowisko reprezentacji Kolumbii i wygrał z nią Copa América 2001. Później pracował w saudyjskim Al-Hilal i wygrał z tym klubem mistrzostwo kraju oraz Azjatycką Ligę Mistrzów, a następnie w argentyńskim Colon Santa Fe.
Obecnie Maturana pracuje w FIFA jako konsultant techniczny i między innymi uczestniczy obok Fabio Capello czy Cesara Menottiego w międzynarodowych seminariach na temat piłki nożnej.

</doc>
<doc id="842312" url="https://pl.wikipedia.org/wiki?curid=842312" title="Privoxy">
Privoxy

Privoxy – oprogramowanie serwera pośredniczącego (ang. "proxy") dla protokołów HTTP i SSL, udostępniane wraz z kodem źródłowym na licencji GPL. Powstało na bazie programu Internet Junkbuster Proxy, którego rozwój został zakończony w roku 1998.
Zadaniem Privoxy jest ochrona prywatności użytkownika poprzez:
Privoxy charakteryzuje się dużą elastycznością konfiguracji; umożliwia też zmianę ustawień przy pomocy interfejsu webowego.
Program może działać pod kontrolą systemów operacyjnych: Linux, Windows, Solaris, NetBSD, FreeBSD, OpenBSD, OS/2, OS X, AmigaOS.

</doc>
<doc id="842315" url="https://pl.wikipedia.org/wiki?curid=842315" title="Ballance">
Ballance

Ballance – logiczna gra komputerowa. Gra stworzona została przez Cyparade i wydana przez Atari. W Polsce gra dostępna jest wraz z marcowym 2007 wydaniem czasopisma CD-Action.
Rozgrywka.
Rozgrywka jest podobna do "Marble Madness": gracz kontroluje kulkę, którą musi przeturlać z jednego punktu do drugiego nie spadając z platform. W grze dostępnych jest 12 poziomów.
Z Internetu można ściągnąć trzynasty poziom gry za darmo, ale wymagane jest posiadanie pełnej wersji gry.
Dostępne kulki.
Podczas gry gracz ma możliwość w wyznaczonych punktach zmienić postać kulkę na papierową, drewnianą lub kamienną.
Papierowa kulka jest najlżejsza, co powoduje, że może być uniesiona przez podmuch wentylatorów oraz utrzymać się na nierównych powierzchniach. Jest zrobiona z gazety i trochę się kiwa, więc w momentach gdzie trzeba przebyć coś z wielką dokładnością nie jest przydatna.
Kamienna kulka jest najcięższa i nadaje się do przesuwania różnych obiektów.
Kulka drewniana może przesuwać lżejsze obiekty i jednocześnie utrzymać równowagę na pewnych nierównościach.

</doc>
<doc id="842317" url="https://pl.wikipedia.org/wiki?curid=842317" title="Ułas Samczuk">
Ułas Samczuk

Ułas Samczuk () (ur. w Dermaniu, zm. 9 lipca 1987 w Toronto) – ukraiński pisarz i publicysta.
Urodził się w wiosce Dermań niedaleko miasta Ostróg (Wołyń) w zamożnej ukraińskiej rodzinie chłopskiej. Późniejsze dziecięce lata spędził w Tylawce koło Krzemieńca. Uczył się w gimnazjum w Krzemieńcu – wtedy zaczął pisać swoje pierwsze wiersze i opowiadania. W 1927 roku wyjechał za granicę i osiedlił się w Niemczech, gdzie rozpoczął studia w Uniwersytecie Wrocławskim. Następnie wyjechał do Pragi, gdzie w latach 1929-1931 kontynuował studia w Wolnym Uniwersytecie Ukraińskim.
Od 1929 roku współpracował z „Literaturno-Naukowym Wisnykiem”, „Dzwonami”, „Samostijną Dumką”, „Rozbudową naciji” i innymi ukraińskimi czasopismami literacko-artystycznymi.
W 1933 roku wydał drukiem powieść "Maria", która opisuje tragedię sztucznie wywołanego głodu w Ukraińskiej SRR w latach 1932-1933. Rok wcześniej ukazała się powieść "Kułak", w której ukazał absurd przymusowej kolektywizacji. W 1936 roku wydał "Odnaleziony raj", a w latach 1932-1937 słynną trylogię "Wołyń", która przyniosła mu powszechne uznanie. W 1934 roku za powieść "Wołyń" otrzymał Ukraińską Nagrodę Literacką przyznaną przez działające w ówczesnej Polsce Ukraińskie Towarzystwo Literatów i Dziennikarzy im. Iwana Franki. "Wołyń" to rozłożyste epickie płótno, które ukazuje życie ukraińskiego chłopa w okresie wojen i rewolucji. Główny bohater dzieła – Wołod’ka Dobenko – przez wszystkie kataklizmy życiowe przenosi wiarę w niezniszczalność narodu. W kolejnej powieści pt. "Góry mówią" (1936) autor w patriotycznym uniesieniu opisuje heroiczną historię Ukrainy Zakarpackiej.
W latach 1938–1939 brał czynny udział w zmaganiach niepodległościowych na Zakarpaciu (Ukraina Karpacka). W okresie okupacji niemieckiej kontynuował swoją działalność kulturalno-oświatową będąc m.in. redaktorem ukraińskiej gazety „Wołyń”, która ukazywała się w Równem na Wołyniu. Ale już w 1943 roku został aresztowany przez hitlerowców.
W okresie powojennym osiedlił się w Kanadzie. Tutaj opublikował swą drugą trylogię "Ost" – "Chutor Morozów" (1948), "Ciemnota" (1957) i "Ucieczka przed sobą" (1982). Jest autorem wspomnień "Na białym koniu" (1955), w których wiele miejsca poświęca walce narodowowyzwoleńczej. Dzieło "Na twardej ziemi" (1967) ukazuje trudny los ukraińskich emigrantów w Kanadzie. Jest autorem także następujących utworów: "Dlaczego nie płonie ogień" (1959), "Na siwym koniu" (1975), "Planeta Di-Pi" (1979). Ułas Samczuk zmarł 9 lipca 1987 roku w Kanadzie.
Pamięć Ułasa Samczuka jest kultywowana w niepodległej Ukrainie. W wiosce Tylawka w obwodzie tarnopolskim utworzono w 1993 roku Muzeum Ułasa Samczuka w chacie, gdzie minęły lata dziecięce pisarza. Również w izbie gimnazjum dermańskiego stworzono maleńkie muzeum poświęcone życiu i drodze twórczej Samczuka. W dniu 26 stycznia 2005 roku została wprowadzona do obiegu przez Narodowy Bank Ukrainy moneta o nominale 2 hrywien w serii „Wybitne osobistości Ukrainy”. Na rewersie monety umieszczono stylizowany pod grawiurę portret Ułasa Samczuka oraz lata jego życia.

</doc>
<doc id="842322" url="https://pl.wikipedia.org/wiki?curid=842322" title="Międzynarodowy Festiwal Pieśni Sakralnej Łapskie Te Deum">
Międzynarodowy Festiwal Pieśni Sakralnej Łapskie Te Deum

Festiwal Pieśni Sakralnej "Łapskie Te Deum" powstał w 1998 roku. Odbywa się corocznie w czasie trwania Miesiąca Miłosierdzia Bożego, w Łapach. Festiwal objęli swym patronatem Biskup Łomżynski, Marszałek Województwa Podlaskiego oraz Starostwo Powiatu Białostockiego. 
Historia.
Początkowo festiwal miał jedynie charakter wojewódzki. W 1999 roku zyskał charakter ogólnopolski, a w 2000 roku stał się festiwalem międzynarodowym. Od 2001 roku w ramach festiwalu organizowane jest seminarium dla dyrygentów chórów. 
Uczestnicy.
Festiwal skierowany jest do chórów amatorskich, działających przy parafiach w polsce i za granicą. Minimalny wiek uczestników wynosi 16 lat. Każdy chór musi wykonać jeden utwór obowiązkowy, związany z tematyką Wielkanocy.

</doc>
<doc id="842324" url="https://pl.wikipedia.org/wiki?curid=842324" title="Łapskie Te Deum">
Łapskie Te Deum



</doc>
<doc id="842326" url="https://pl.wikipedia.org/wiki?curid=842326" title="Samigina">
Samigina

Samigina – w tradycji okultystycznej, demon, markiz piekła. Znany również pod imionami Gamigin, Gamygin, Gamygyn i Gamigm. Rozporządza 30 legionami istot piekielnych. W "Lemegetonie" jest czwartym, a w "Pseudomonarchii Daemonum" czterdziestym siódmym duchem.
W demonologii.
By go przywołać i podporządkować potrzebna jest jego pieczęć, która według "Sztuki Goecji" powinna być zrobiona ze srebra.
Rozprawia o naukach wyzwolonych. Może również pokazywać martwe dusze osób, które umarły w grzechu.
Ukazuje się pod postacią małego konia lub osła. Na rozkaz przyzywającego może przyjąć ludzkie kształty. Jego znakiem rozpoznawczym jest chrapliwy głos.

</doc>
<doc id="842329" url="https://pl.wikipedia.org/wiki?curid=842329" title="Rejestr zabytków (Polska)">
Rejestr zabytków (Polska)

Rejestr zabytków – wykaz obiektów zabytkowych, objętych szczególną ochroną prawną na terenie Polski. 
Historia.
Próby dokonania inwentaryzacji polskich zabytków podejmowano od połowy XIX wieku. Jednym z takich działań były prace historyka Kazimierza Stronczyńskiego, któremu udało się opisać: 416 zabytków architektury położonych 386 miejscowościach, a także 309 rozmaitych dzieł sztuki. Początki prowadzenia w Polsce zestawień o charakterze współczesnego rejestru zabytków są następstwem zapisu w Dekrecie Rady Regencyjnej z 31 października 1918 roku. Dekret ten przewidywał objęcie ochroną zabytków kultury i sztuki wpisanych do inwentarzy, które tworzyli okręgowi konserwatorzy zabytków. Pojawił się wówczas, odmienny od dzisiejszego, podział na zabytki ruchome i nieruchome. Zabytkami ruchomymi były np.: wyposażenie kościoła: dzwony, chrzcielnice, ołtarze, a zabytkami nieruchomymi, poza budynkami, takie obiekty jak: nagrobki, pomniki, kapliczki. Zasady prowadzenia inwentarza zabytków określało Rozporządzenie z 5 maja 1919 roku w przedmiocie wpisywania zabytków sztuki i kultury do inwentarza („Monitor Polski” nr 81). Inwentarz zmieniono na rejestr zabytków – w 1928 roku ukazało się Rozporządzenie Ministra Wyznań Religijnych i Oświecenia Publicznego o prowadzeniu rejestru zabytków z 17 VII 1928 roku (Dziennik Ustaw, Nr 76, poz. 625). 
Rozporządzenie wprowadzało następujący podział zabytków w rejestrach wojewódzkich:
I: dział zabytków nieruchomych:
II: Dział zabytków ruchomych:
Działania dążące do pełnej inwentaryzacji wszystkich polskich zabytków zostały przerwane wybuchem II wojny światowej. Powojenne zasady ochrony zabytków sformułował Jan Zachwatowicz w artykule "Program i zasady konserwacji zabytków" w 1946 roku. Jan Zachwatowicz przyjął kryterium chronologiczne i uznał za zabytki jedynie obiekty powstałe do 1850 roku. Takie podejście obowiązywało do czasu uchwalenia ustawy "O ochronie dóbr kultury i muzeach" w 1962 roku. Od lat 60. do początku lat 70. XX wieku obowiązywała klasyfikacja zabytków według klas I-IV, w której ponadto najcenniejsze obiekty określono klasą „0” (np. zespół zabudowy Ostrowia Tumskiego we Wrocławiu, Sukiennice w Krakowie). Obecnie kryteria uznania obiektu za zabytek podano w "Ustawie o ochronie zabytków i opiece nad zabytkami" z 23 lipca 2003 roku (Dziennik Ustaw z dnia 17 września 2003 r., nr 162 poz. 1568, art. 3, §. 1) i są nimi: wartość historyczna, artystyczna i naukowa. 
Charakterystyka.
W Polsce rejestr zabytków tworzy się na podstawie decyzji wydanej przez Wojewódzkiego Konserwatora Zabytków (WKZ) dla obiektów z terenu właściwego dla danego WKZ województwa. Wpis do rejestru zabytków jest jedną z form ochrony zabytków.
Procedura wpisu.
Wpis do rejestru zabytków jest działaniem administracyjnym prowadzonym przez Wojewódzkiego Konserwatora Zabytków na wniosek strony – właściciela obiektu, lub z urzędu – bez wniosku strony ani też zadeklarowanej jego zgody. Przed dokonaniem wpisu prowadzone jest postępowanie przygotowawcze polegające na gromadzeniu informacji i materiałów dokumentacyjnych, które potwierdzają wartość danego obiektu m.in. w wyniku oględzin obiektu. Postępowanie to zakończone jest wydaniem przez WKZ decyzji, która – o ile strony nie wnoszą sprzeciwu czy uwag – nabiera mocy prawnej i zabytek otrzymuje numer rejestru zgodny z kolejnym zapisem w księdze rejestru zabytków.
Struktura.
Zabytek może zostać wpisany w 3 kategoriach, dla których prowadzone są odrębne księgi:
Księga rejestru zabytków składa się z następujących rubryk:
Do rejestru wpisywane są kolejne zabytki. Do rejestru zabytków może być również wpisane otoczenie obiektu lub jego nazwa geograficzna, historyczna lub tradycyjna.
Zmiany w rejestrze.
Obiekt może zostać wykreślony z rejestru, gdy uległ zniszczeniu w stopniu powodującym utratę jego wartości historycznej, artystycznej lub naukowej albo gdy jego wartość, będąca podstawą wydania decyzji o wpisie do rejestru, nie została potwierdzona w nowych ustaleniach naukowych. Z rejestru zabytków wykreśla się również obiekty, które wpisane zostały do inwentarza muzeum lub weszły w skład narodowego zasobu bibliotecznego. Decyzje o skreśleniu obiektu z rejestru zabytków wydaje Generalny Konserwator Zabytków działający w imieniu Ministra Kultury i Dziedzictwa Narodowego. Są to jednak przypadki wyjątkowe.
Rejestr zabytków jest stale uaktualniany i tak np. w roku 2006 wpłynęło 805 decyzji o wpisie do rejestru zabytków nowych obiektów lub zespołów, 65 decyzji o skreśleniu z rejestru zabytków lub ich części i 727 postanowień o zmianach dotychczasowych decyzji. Rejestr ten publikowany jest m.in. przez Narodowy Instytut Dziedzictwa (NID), dawniej Krajowy Ośrodek Badań i Dokumentacji Zabytków, przy czym odpowiada stanowi z dnia aktualizacji spisu, a nie z dnia odwiedzenia strony.

</doc>
<doc id="842330" url="https://pl.wikipedia.org/wiki?curid=842330" title="Marco Storari">
Marco Storari

Marco Storari (ur. 7 stycznia 1977 w Pizie) – włoski piłkarz występujący na pozycji bramkarza.

</doc>
<doc id="842333" url="https://pl.wikipedia.org/wiki?curid=842333" title="Marie-Noëlle Thémereau">
Marie-Noëlle Thémereau

Marie-Noëlle Thémereau (ur. 18 maja 1950) – polityk, przewodnicząca rządu Nowej Kaledonii od 29 czerwca 2004 do 24 lipca 2007. Z wykształcenia jest magistrem prawa, specjalizuje się w prawie pracy. Jest członkinią antyniepodległościowej partii Wspólna Przyszłość ("Avenir ensemble"). 
W wyborach w maju 2004 partia ta zdobyła 16 mandatów w 54-osobowym Zgromadzeniu Terytorialnym (parlamencie), tyle samo co Zgromadzenie na rzecz Kaledonii w Republice.
24 lipca 2007 Marie-Noëlle Thémereau ustąpiła ze stanowiska, co spowodowało także rozwiązanie jej gabinetu.

</doc>
<doc id="842334" url="https://pl.wikipedia.org/wiki?curid=842334" title="Gamigin">
Gamigin



</doc>
<doc id="842335" url="https://pl.wikipedia.org/wiki?curid=842335" title="Media Student">
Media Student

„Media Student” to inicjatywa powstała w 2004 roku, mająca na celu zintegrowanie środowiska polskich mediów studenckich. Zamierzeniem projektu jest stworzenie warunków i zasad współpracy młodych dziennikarzy oraz doskonalenie umiejętności. Jest to realizowane poprzez organizowanie corocznych konferencji oraz warsztatów, podczas których uczestnicy mają możliwość dyskusji na interesujące ich tematy oraz spotykają się i uczą od znanych i cenionych profesjonalistów. Do tej pory zawsze odbywały się zimowe Warsztaty Prasowe Media Student oraz wiosenna Ogólnopolska Konferencja Media Student, która jest większym wydarzeniem i uczestniczą w niej również stacje radiowe. Wszystkie edycje Media Studenta to imprezy darmowe, odbywające się dzięki sponsorom i dofinansowaniu uczelni warszawskich.
Do tej pory gośćmi Media Studenta byli m.in.: Jacek Żakowski, Janina Paradowska, Michał Ogórek, Bartek Chaciński, Piotr Metz, Piotr Gembarowski, Mariusz Szczygieł, Tomasz Sianecki, Hanna Krall, Jacek Hugo-Bader, Wojciech Jagielski, Bronisław Wildstein, Grzegorz Miecugow, Tomasz Zimoch, Piotr Pytlakowski, Adam Krzemiński, Igor Janke, Adam Szostkiewicz, Piotr Zaremba.
Konferencje odbywały się do tej pory w budynkach Szkoły Głównej Handlowej bądź Szkoły Głównej Gospodarstwa Wiejskiego a jej organizatorami byli: NMS SGH Magiel, Niezależny Akademicki Portal Informacyjny Stolicy „napis.pl”, Radio Kampus oraz Miesięcznik „i.pewu”.

</doc>
<doc id="842336" url="https://pl.wikipedia.org/wiki?curid=842336" title="Stereophonics">
Stereophonics

Stereophonics – walijski zespół rockowy założony w 1992 roku.
Historia.
Zespół rozpoczął swoją działalność w 1992 roku pod nazwą „Tragic Love Company”. W tamtym okresie zespół występował w klubach i grał głównie covery innych wykonawców. Później członkowie zespołu zmienili nazwę na „Stereophonics”.
Przełom w historii zespołu nastąpił w 1996 roku, kiedy to zespół podpisał kontrakt z nowo powstałą wytwórnią płytową V2 Records. W 2003 roku perkusista Stuart Cable został wyrzucony z zespołu przez Kelly’ego Jonesa z powodu braku zaangażowania. Nowym perkusistą Stereophonics został Javier Weyler.
Na początku października 2012 roku zespół zaprezentował teledysk do singla "Violins And Tambourines", który promował ósmą płytę walijskiego zespołu.

</doc>
<doc id="842337" url="https://pl.wikipedia.org/wiki?curid=842337" title="Obwodnica Olsztyna">
Obwodnica Olsztyna

Obwodnica Olsztyna – dwujezdniowa trasa umożliwiająca obejście Olsztyna w ciągu dróg krajowych numer: 16 i 51. Przebiega przez tereny miasta oraz sąsiednie gminy: Gietrzwałd, Stawiguda, Purda, Barczewo a po powstaniu północnego fragmentu będzie przebiegała także przez teren gminy Dywity.
Obwodnica ma na celu:
Przebieg.
Odcinki obwodnicy pomiędzy ww. trasami określane są w różnych opracowaniach jako:
Według początkowych koncepcji cała obwodnica miała tworzyć trasę o długości 36,5 km. W związku z uchyleniem decyzji o środowiskowych uwarunkowaniach dla obwodnicy północno-wschodniej wprowadzono rozwiązania zamienne w ramach których na odcinku II zrezygnowano m.in. z budowy węzła Wójtowo i zakończenie opracowania za węzłem Olsztyn Wschód (skrócenie odcinka o 1,9 km).
Odcinki istniejące.
"węzeł Olsztyn Zachód – Olsztyn Południe".
Część obwodnicy południowej (10 km) w ciągu drogi krajowej nr 16 – umowę na budowę odcinka podpisano 18 sierpnia 2015 z konsorcjum firm INTERCOR Sp. z o.o. z Zawiercia oraz MOST Sp. z o.o. z Sopotu. Konsorcjum wybuduje drogę za 387,5 mln zł w terminie 28 miesięcy bez wliczania okresów zimowych od 15 grudnia do 15 marca. 6 grudnia 2018 roku oddano ten odcinek do ruchu.
"węzeł Olsztyn Południe – węzeł Olsztyn Wschód".
Odcinek obwodnicy południowej o długości 14,7 km w ciągu drogi ekspresowej S51. 22 marca 2016 r. została podpisana umowa na realizację odcinka w systemie „Projektuj i buduj” z firmą Budimex SA. Wartość kontraktu wynosi 913 mln zł, a termin wykonania to 28 miesięcy z wyłączeniem okresów zimowych (15 grudnia – 15 marca). 20 grudnia 2018 roku oddano do użytku pierwszy fragment obwodnicy o długości ok. 3 km od Wójtowa do węzła Olsztyn Wschód. Południowa obwodnica Olsztyna została oddana do użytku 1 lipca 2019 roku o godzinie 14:00.

</doc>
<doc id="842345" url="https://pl.wikipedia.org/wiki?curid=842345" title="Sebastian Brant">
Sebastian Brant

Sebastian Brant (ur. 1457 w Strasburgu, zm. 10 maja 1521 tamże) – niemiecki humanista i satyryk.
Życiorys.
Studiował w Bazylei, gdzie w 1489 roku odebrał tytuł doktora prawa. Później wrócił do Strasburga, objął funkcję syndyka.
Pisał w języku łacińskim, początkowo tworzył utwory poetyckie. Obecnie jest jednak znany z satyry "Okręt błaznów" (1494, wyd. polskie 2010), której popularność wówczas nie ograniczała się tylko do terytorium Niemiec. Używając alegorii, opisuje statek pełen błaznów, sterowany przez błaznów, który zmierza do raju dla błaznów zwanego "Narragonia". Satyra ta odnosi się do sytuacji polityczno-społecznej średniowiecznej Europy.
Mimo tego iż w sprawach religijnych był – podobnie jak wielu innych niemieckich myślicieli – konserwatystą, jego utwory doskonale wpisywały się w klimat towarzyszący reformacji. Jego dzieła były edytowane po śmierci pisarza przez innych filozofów, takich jak Anglik Alexander Barclay, nie zdobyły już jednak takiej popularności jak pierwowzory.

</doc>
<doc id="842348" url="https://pl.wikipedia.org/wiki?curid=842348" title="I liga urugwajska w piłce nożnej (1923)">
I liga urugwajska w piłce nożnej (1923)

W roku 1923 Urugwaj miał dwóch mistrzów w rozgrywkach organizowanych przez dwie konkurencyjne federacje piłkarskie. Do podziału w futbolu urugwajskim doszło z powodu wykluczenia przez federację Asociación Uruguaya de Fútbol klubów CA Peñarol i Central Montevideo. Z inicjatywy wykluczonych klubów powstała konkurencyjna federacja piłkarska Federación Uruguaya de Football, która zorganizowała własne mistrzostwa.
Mistrzem Urugwaju w ramach rozgrywek organizowanych przez federację piłkarską Asociación Uruguaya de Fútbol został klub Club Nacional de Football, natomiast tytuł wicemistrza Urugwaju zdobył klub Rampla Juniors.
Mistrzem Urugwaju w ramach rozgrywek organizowanych przez federację piłkarską Federación Uruguaya de Football został klub Atlético Wanderers, natomiast tytuł wicemistrza Urugwaju zdobył klub CA Peñarol.
Primera División – Asociación Uruguaya de Fútbol.
Mistrzostwa Urugwaju federacji Asociación Uruguaya de Fútbol w roku 1923 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División – Federación Uruguaya de Football.
Mistrzostwa Urugwaju federacji Federación Uruguaya de Football w roku 1923 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym po jednym meczu, a o tytule mistrza i dalszej kolejności decydowała końcowa tabela. Ponieważ spadło 15 klubów i nikt nie awansował, liga zmniejszona została z 32 do 17 klubów.

</doc>
<doc id="842350" url="https://pl.wikipedia.org/wiki?curid=842350" title="Sebastian Brandt">
Sebastian Brandt



</doc>
<doc id="842352" url="https://pl.wikipedia.org/wiki?curid=842352" title="Telecanthus">
Telecanthus



</doc>
<doc id="842354" url="https://pl.wikipedia.org/wiki?curid=842354" title="Stare Miasto (Gniezno)">
Stare Miasto (Gniezno)

Stare Miasto – osiedle w centralnej części Gniezna, ok. 18 000 mieszkańców. Powstało w wyniku połączenia dawnych osad o charakterze miejskim Wzgórza Lecha, Wzgórza Panieńskiego (okolic obecnego Rynku).
Ulice.
Na osiedlu istnieją przychodnie rodzinne i specjalistyczne, żłobek, przedszkola, szkoły podstawowe, gimnazja, szkoły średnie ogólnokształcące i zawodowe, uczelnie, urzędy pocztowe, banki. Centralne położenie skupiające główne węzły komunikacyjne MPK (prawie wszystkie linie) i dobrze rozwinięta sieć ulic zapewniają doskonałe połączenia z innymi osiedlami na terenie miasta. Od północy osiedle graniczy z dzielnicami Winiary i Kustodia, od południa z dzielnicami Osiedle Grunwaldzkie i Kawiary, od wschodu z dzielnicami Osiedle Tysiąclecia i Konikowo, od zachodu z dzielnicami Dziekanka, Dalki, Piekary.

</doc>
<doc id="842364" url="https://pl.wikipedia.org/wiki?curid=842364" title="Andrzej Cielecki">
Andrzej Cielecki

Andrzej Waldemar Cielecki ps. "Andrzejek" (ur. 24 czerwca 1928 w Warszawie, zm. 6 lipca 2016 tamże) – polski elektronik, wynalazca, powstaniec warszawski (najmłodszy oficer batalionu Zośka), doktor inżynier elektroniki, pracownik naukowy PAN, działacz społeczny, więzień niemieckich obozów jenieckich (nr 103342) i Urzędu Bezpieczeństwa.
Życiorys.
Urodził się 24 czerwca 1928 w Warszawie w rodzinie Jana Cieleckiego i Zofii z domu Przesmyckiej.
W powstaniu warszawskim w stopniu plutonowego podchorążego w szeregach kompanii „Topolnicki” pułku „Broda 53" Zgrupowania „Radosław”. Jego szlak bojowy prowadził z Woli, poprzez Stare Miasto skąd kanałami przedostał się do Śródmieścia. Po upadku powstania przebywał w niewoli w stalagach 344 Lamsdorf, IV B Mühlberg oraz IV G Cottbus. 
Po zakończeniu wojny powrócił do Warszawy i kontynuował naukę. Początkowo w szkole Wawelberga na wydziale łączności, a następnie na Politechnice Warszawskiej, gdzie obronił doktorat z optoelektroniki. W 1949 trafił do aresztu Urzędu Bezpieczeństwa. Przesłuchiwała go osobiście Julia Brystygierowa słynąca z sadystycznych tortur. Żadnych nazwisk nie zdradził. Po wyjściu na wolność otrzymał przydział pracy do Zakładów Telewizyjnych.
Twórca i właściciel niszowej, społecznej rozgłośni radiowej Jutrzenka, która nadaje od lat 90. z bloku na warszawskim Ursynowie. Pierwsze odbiorniki radiowe budował już jako nastolatek. Tworzył i nadawał programy radiowe od 14 grudnia 1981. W latach 80. nadawał na falach krótkich audycje Radia „Solidarność”.
Zmarł 6 lipca 2016 w Warszawie w wieku 88 lat. Został pochowany na cmentarzu Wojskowym na Powązkach w Warszawie (kwatera 22D-13-2).
Życie prywatne.
Jego żoną była Elżbieta Żełabin-Cielecka, współzałożycielka radia Jutrzenka.

</doc>
<doc id="842366" url="https://pl.wikipedia.org/wiki?curid=842366" title="Katechizm Heidelberski">
Katechizm Heidelberski

Katechizm Heidelberski (nazywany także "Katechizmem Palatyńskim") – jeden z podstawowych dokumentów, zawierających doktrynę teologiczną reformowanego chrześcijaństwa (w tym kalwinizmu). Został napisany w 1563 w formie pytań i odpowiedzi oraz przetłumaczony na wiele języków.
Książę-elektor Palatynatu Fryderyk III Wittelsbach (panował od 1559 do 1576) polecił teologom: Zachariusowi Ursinusowi i Casparowi Olevianusowi, aby napisali katechizm reformowany na podstawie dzieł najwybitniejszych reformatorów. Fryderyk III pragnął stworzyć dzieło zwalczające teologię katolicką na podstawie cytatów z Biblii i jednocześnie tworzące płaszczyznę porozumienia między luteranami i reformowanymi. Katechizm opublikowano w języku niemieckim z przedmową Fryderyka III 19 stycznia 1563. Drugie i trzecie wydanie niemieckie, z niewielkimi uzupełnieniami, a także łacińskie tłumaczenie, opublikowano w tym samym roku w Heidelbergu. Na język niderlandzki został przetłumaczony przez Petrusa Dathenusa i wydany łącznie z Psałterzem genewskim w 1566. W Niderlandach spopularyzował to dzieło pastor Piotr Gabriel.
Katechizm składa się z 52 rozdziałów, kolejno przeznaczonych do nauczania na każdą niedzielę w roku. Został zatwierdzony w 1563 przez Synod Heidelberski. Na użytek Niderlandów został zaaprobowany w latach 1618-1619 przez Synod w Dort jako jedna z Trzech Form Jedności, obok Konfesji Belgijskiej i Kanonów z Dort. Od tej pory wszyscy pastorzy zostali zobowiązani do nauczania wiernych Katechizmu w każdą niedzielę (ta praktyka jest do dziś kontynuowana w niektórych parafiach holenderskich).
W obecnej formie Katechizm składa się ze 129 pytań i odpowiedzi, podzielonych na 3 główne części:
Ta część omawia upadek Adama, status człowieka wobec Boga i boskie prawa wobec człowieka.
Ta część podkreśla konieczność Zbawiciela, ważność wiary (przedstawionej za pomocą 12 artykułów wiary chrześcijańskiej, podzielonych na sekcje: "Bóg Ojciec i stworzenie", "Bóg Syn i zbawienie", "Bóg Duch Święty i uświęcenie", "Usprawiedliwienie", "Sakramenty chrztu i wieczerzy").
Ta część omawia: nawrócenie, 10 przykazań, Modlitwę Pańską.
Pierwsza część stanowi podsumowanie całego Katechizmu, który ma charakter raczej pobożny, niż dogmatyczny. Widoczne jest to w pierwszym pytaniu: "W czym znajdujesz jedyną pociechę w życiu i wobec śmierci? W tym, że ciałem i duszą należę – zarówno teraz, gdy żyję, jak i wtedy, gdy umrę – nie do siebie, ale do Jezusa Chrystusa, mego wiernego Zbawiciela. To On swą drogą krwią dał całkowite zadośćuczynienie za moje grzechy, wyzwolił mnie z mocy diabła, to On strzeże mnie tak dobrze, że nawet włos z głowy mi nie spadnie bez woli Ojca niebiańskiego, co więcej – wszystko musi służyć mojemu dobru. Dlatego – przez Ducha Świętego – daje mi On pewność życia wiecznego i pozwala, abym od tej chwili z całego serca pragnął żyć dla Niego".
Katechizm jako „pomost” między luteranami i reformowanymi podkreśla rolę Prawa Bożego jako źródła wiedzy o nieprawości i niedoli człowieka oraz jako źródła wiedzy o woli Boga, który oczekuje od człowieka doskonalenia się i wdzięczności. Katechizm wywarł także wpływ na doktrynę anglikanizmu.

</doc>
<doc id="842369" url="https://pl.wikipedia.org/wiki?curid=842369" title="Rubén Felgaer">
Rubén Felgaer

Rubén Felgaer (ur. 4 kwietnia 1981 w Buenos Aires) – argentyński szachista, arcymistrz od 2002 roku.
Kariera szachowa.
W latach 2000 i 2001 dwukrotnie zwyciężył w mistrzostwach panamerykańskich juniorów. Jest wielokrotnym medalistą indywidualnych mistrzostw Argentyny: pięciokrotnie złotym (2001, 2007, 2008, 2010, 2014), trzykrotnie srebrnym (2000, 2004, 2006) oraz brązowym (2003). W roku 2001 podzielił I m. w turnieju strefowym (eliminacji mistrzostw świata) w Mar del Placie oraz wystąpił w Moskwie na mistrzostwach świata rozegranych systemem pucharowym (w I rundzie przegrał z Loekiem van Wely). W 2002 zwyciężył w Aarhus oraz podzielił I m. (wraz z Aleksandrem Bielawskim oraz Siergiejem Tiwiakowem) w otwartym turnieju w Kopenhadze. W 2003 triumfował w kolejnym turnieju strefowym, rozegranym w Asuncion. W 2004 zajął I m. w Ayamonte oraz po raz drugi wystąpił na mistrzostwach świata, awansując w Trypolisie (po zwycięstwie nad Baadurem Dżobawą) do II rundy, w której wyeliminowany został przez Aleksieja Driejewa. W 2005 w hiszpańskim mieście Sort podzielił I m., w 2006 zwyciężył w La Pobla de Lillet, a w 2007 – w Lienzu i w Rio de Janeiro. W 2008 podzielił I m. w Cannes (z m.in. Christianem Bauerem) oraz w Santiago (z Salvadorem Alonso). W 2010 zwyciężył w Santiago.
Jest podstawowym zawodnikiem reprezentacji Argentyny, w latach 2002–2008 czterokrotnie uczestniczył w szachowych olimpiadach, za każdym razem na I szachownicy.
Najwyższy ranking w dotychczasowej karierze osiągnął 1 października 2005, z wynikiem 2624 punktów zajmował wówczas 86. miejsce na światowej liście FIDE (oraz pierwsze wśród argentyńskich szachistów).

</doc>
<doc id="842371" url="https://pl.wikipedia.org/wiki?curid=842371" title="Ruben Felgaer">
Ruben Felgaer



</doc>
<doc id="842372" url="https://pl.wikipedia.org/wiki?curid=842372" title="Matt Cameron">
Matt Cameron

Matt Cameron (ur. 28 listopada 1962 w San Diego, Kalifornia) – amerykański perkusista zespołów grunge Soundgarden (1986-1997, od 2010) i Pearl Jam (od 1998).
Początki.
Cameron bardzo wcześnie zaczął grać na perkusji. W wieku 13 lat wraz z kolegami założył zespół "Kiss", który grał covery. Jednakże grupa rozpadła się po otrzymaniu listu od menedżera zespołu KISS, w którym oskarżał chłopców o plagiat.
Soundgarden.
W 1986 roku Matt został przyjęty do zespołu Soundgarden, gdzie zastąpił Scotta Sundquista. Zespół był wtedy bardzo mało znany, dopiero po przyjściu Camerona zaczął odnosić sukcesy.
W 1991 roku wydali album Badmotorfinger, na którym znalazł się utwór "Jesus Christ Pose", który przeszedł do historii jako największy popis perkusyjny Camerona i jeden z największych w ogóle.
Będąc członkiem Soundgarden, Matt Cameron brał udział w tworzeniu następujących utworów:
W 2010 Cameron powrócił do zreaktywanego Soundgarden.
The Smashing Pumpkins.
W 1997 roku grupa rozpadła się, a Matt trafił na moment do zespołu The Smashing Pumpkins. Zagrał na perkusji w utworze "For Martha" na albumie Adore.
Wkrótce pojawiły się plotki dotyczące dołączenia Matta do Smashing Pumpkins, ten jednak nigdy nie ukrywał, że nie ma zamiaru zostać w zespole.
Pearl Jam.
W 1998 zespół Pearl Jam zaprosił Matta do wzięcia udziału w koncercie promującym najnowszy album, Yield, w zastępstwie Jacka Ironsa, który z powodu złego stanu zdrowia nie mógł wziąć w nim udziału. Cameron zgodził się, a po koncercie dostał propozycję wstąpienia do zespołu i gra w nim do dziś.
Będąc członkiem Pearl Jam, Cameron brał udział w powstawaniu następujących utworów:

</doc>
<doc id="842374" url="https://pl.wikipedia.org/wiki?curid=842374" title="Journal des sçavans">
Journal des sçavans



</doc>
<doc id="842382" url="https://pl.wikipedia.org/wiki?curid=842382" title="Amulet (album Harlemu)">
Amulet (album Harlemu)

Amulet – trzecia płyta rockowego zespołu Harlem. Album ukazał się w 2000 roku.

</doc>
<doc id="842389" url="https://pl.wikipedia.org/wiki?curid=842389" title="Ostara">
Ostara

Ostara – święto sięgające do tradycji wierzeń germańskich obchodzone przez wiccan i wyznawców rodzimowierstwa germańskiego w tym Asatru, tzw. mały sabat, obchodzony między 21 a 23 marca (na półkuli południowej między 21 a 23 września), związany z radosnym momentem wiosennego zrównania dnia i nocy. Nazwa święta pochodzi od imienia germańskiej bogini Ostary (lub Eostre), stanowiącej uosobienie wiosny, budzącego się życia i powracającej wegetacji. Trudno dociec jak pierwotnie wyglądała, obecnie wyobraża się ją jako młodą dziewczynę w białej szacie i wianku wiosennych kwiatów. Często towarzyszy jej zając – święte zwierzę bogini. 
Ostara wyznacza początek wiosny. Symboliczny moment kiedy dzień (światło) wygrywa z nocą (ciemnością) jest początkiem okresu radości, płodności i rozmnażania się. 
Tradycyjnym symbolem tego dnia jest jajko, które symbolizuje odrodzenie i powstanie nowego życia. Podobnie w tradycji chrześcijańskiej jajko jest symbolem związanym z Wielkanocą, która ma miejsce w pierwszą niedzielę po pierwszej wiosennej pełni Księżyca. 
Zwyczajem praktykowanym tego dnia jest sadzenie kwiatów, drzew i ziół.

</doc>
<doc id="842390" url="https://pl.wikipedia.org/wiki?curid=842390" title="Guan Moye">
Guan Moye



</doc>
<doc id="842392" url="https://pl.wikipedia.org/wiki?curid=842392" title="Flaga Piaseczna">
Flaga Piaseczna



</doc>
<doc id="842394" url="https://pl.wikipedia.org/wiki?curid=842394" title="Oblężenie Rodos">
Oblężenie Rodos

Oblężenie Rodos – oblężenie przez Turków, które miało miejsce w dniach 26 czerwca 1522 r. do 1 stycznia 1523 r. i zakończyło się wycofaniem się joannitów z wyspy.
Wprowadzenie.
W czasach krucjat antymuzułmańskich powstało w Europie kilka zakonów rycerskich m.in. zakon joannitów. Po opuszczeniu w roku 1291 przez krzyżowców Palestyny, joannici osiedlili się na Cyprze, podbijając także do roku 1309 wyspę Rodos, będącą odtąd ich nową bazą wypadową. Z tego to miejsca statki joannitów przypuszczały ataki na flotę muzułmańską we wschodnim rejonie Morza Śródziemnego, kontrolując tamtejszy handel morski.
Od czasów najazdów Mongołów w wieku XIII ludy pochodzenia tureckiego zamieszkujące Azję Centralną wywędrowały do Anatolii, zakładając tam państwo Seldżuków. Na początku XIV stulecia Osman I utworzy tam państwo Osmanów, któremu do połowy XV stulecia uda się podbój mocno osłabionego Cesarstwa Bizantyjskiego, zakończony zdobyciem Konstantynopola w roku 1453.
Kolejne lata to próby poszerzenia przez Turków swoich zdobyczy terytorialnych w rejonie wysp Morza Egejskiego. Jednym z punktów oporu antytureckiego na Morzu Egejskim, oprócz kilku twierdz weneckich i genueńskich stała się wyspa Rodos. W roku 1480 doszło do pierwszego oblężenia wyspy przez wojska tureckie, zakończonego jednak niepowodzeniem. W kolejnych latach Osmanowie kontynuowali podboje zakończone w roku 1517 zdobyciem Egiptu. Dzięki temu Turcy uzyskali swobodne połączenia pomiędzy Konstantynopolem a miastami Aleksandrii, jednak oczyszczenie dróg morskich wymagało czasu. Tureckie plany ekspansji skutecznie niweczyli joannici, których flota niejednokrotnie utrudniała handel Osmanom. W roku 1522 wielka flota Osmanów wypłynęła ku Rodos.
Oblężenie.
Początek oblężenia.
26 czerwca 1522 r. około 300 statków tureckich dobiło do wyspy, wysadzając na ląd ogromną liczbę żołnierzy. Liczbę osmańskiej armii inwazyjnej szacuje się na 160 000 ludzi, a także 10 000 doświadczonych janczarów. Rozpoczęła się blokada wyspy i portu Rodos. Od czasu ostatniego oblężenia w roku 1480 a także po trzęsieniu ziemi w roku 1481, joannici znacznie rozbudowali swoje umocnienia obronne. Twierdzę opinał potrójny pierścień murów obronnych. Dostęp do portu od strony morza zagradzał olbrzymi łańcuch, za którym chroniła się flota joannitów. Rycerze podzielili obronę na kilka części, powierzając poszczególne odcinki różnym dowódcom. Strony północno-zachodniej miasta bronili rycerze francuscy, dalej znajdowali się Niemcy, Hiszpanie, Anglicy i Prowansalczycy. Południowo-wschodniego odcinka obrony strzegli Włosi. Łącznie w mieście znajdować się miało 180 odłamów zakonu rycerskiego w sile kilku tysięcy ludzi. Głównym dowódcą obrony miasta był wielki mistrz Filip de Villiers de L' Isle Adam.
Pierwsze szturmy.
Artyleria osmańska rozpoczęła ostrzał miasta z trzech stron. 28 czerwca sułtan Osmanów Sulejman I przybył na wyspę, aby przejąć osobiście dowodzenie nad swoimi wojskami. Potężna kanonada z dział, stopniowo wyrządzała w miejskich murach coraz większe szkody. Ponawiane tygodniami kolejne szturmy, z wielkim trudem odpierane były przez obrońców, zadających mimo to dotkliwe straty Turkom.
Dnia 24 września Osmanowie przypuścili kolejny wielki szturm, niemalże zakończony powodzeniem. I tym razem joannitom udało się jednak odeprzeć przeciwnika. Atak kosztował Osmanów kilka tysięcy ludzi, w tym wielu janczarów. Kolejne dni to kontynuacja ostrzału artyleryjskiego i próby zakończonych niepowodzeniem szturmów.
Zdrada i rokowania pokojowe.
Dnia 27 października 1522 r. kanclerz zakonu joannitów nakazał swojemu słudze potajemnie przedostać się do obozu przeciwnika, któremu zamierzał poddać miasto. Przygotowywany spisek wydał się jednak, a obaj zostali oskarżeni o zdradę i straceni. Walki o miasto toczyły się dalej, aż do końca roku, kiedy to sytuacja obrońców pozbawionych nadziei pomocy z zewnątrz stała się dramatyczna. W dniach 11-13 grudnia zarządzono zawieszenie broni, podczas którego doszło do rozmów z Turkami. Obrońcy odrzucili jednak tureckie żądania poddania miasta, wobec czego walki wybuchły na nowo. Kolejny szturm przeprowadzony 17 grudnia uszkodził znacznie wieżę obronną bronioną przez Hiszpanów. Przewidując bezcelowość dalszej walki, 22 grudnia joannici skapitulowali, otrzymując obietnicę swobodnego opuszczenia wyspy. Dnia 1 stycznia 1523 r. rycerze zakonni wraz z kilkoma tysiącami mieszkańców wyspy opuścili Rodos, kierując się na Kretę.
Podsumowanie.
Oblężenie Rodos zakończyło się sukcesem Osmanów, którzy ponieśli jednak olbrzymie straty. Zdobycie wyspy było ważnym krokiem ku całkowitemu panowaniu w rejonie wschodniego Morza Śródziemnego. Joannici po wycofaniu się na Kretę, osiedlili się w końcu na Malcie, która w roku 1530 stała się ich nową bazą. Powstały na wyspie zakon maltański kontynuował ataki na miasta i okręty muzułmańskie. W roku 1565 Turcy rozpoczęli oblężenie Malty, zakończone jednak niepowodzeniem, dzięki świetnym umocnieniom twierdzy.

</doc>
<doc id="842399" url="https://pl.wikipedia.org/wiki?curid=842399" title="Różowy trójkąt">
Różowy trójkąt

Różowy trójkąt () – jeden z symboli oznakowania więźniów niemieckich obozów używany w III Rzeszy do oznaczenia w obozach koncentracyjnych mężczyzn, którzy zostali umieszczeni tam za orientację homoseksualną. Homoseksualne kobiety dla odmiany oznaczano w obozach koncentracyjnych czarnym trójkątem.
Po II wojnie światowej różowy trójkąt stał się symbolem walki o prawa osób homoseksualnych oraz pamięci o ich prześladowaniach. Wiele pomników upamiętniających homoseksualne ofiary narodowego socjalizmu przyjmuje kształt różowego trójkąta.
Historia.
Oznakowanie więźniów nazistowskich obozów.
W nazistowskich obozach koncentracyjnych, każdy więzień był zobowiązany do noszenia na piersi naszywki przedstawiającej skierowany w dół trójkąt równoboczny (tzw. winkiel), którego kolor miał wskazywać przyczynę uwięzienia. Przestępcy kryminalni byli oznaczani zielonym trójkątem, więźniowie polityczni czerwonym, a Żydzi dwoma nakładającymi się żółtymi trójkątami (tworząc Gwiazdę Dawida).
Na początku więźniowie homoseksualni byli oznaczani trójkątem zielonym, liczbą 175 (odnoszącą się do paragrafu 175 z niemieckiego kodeksu karnego, który to penalizował homoseksualizm) lub literą A (od niem. wulgaryzmu "Arschficker", dosłownie „dupojebca”). Dopiero później ustalono, że więźniowie zidentyfikowani jako homoseksualni mężczyźni będą oznaczani różowym trójkątem (Rosa Winkel).
Ten system kategoryzowania więźniów stworzył hierarchię społeczną w obozach koncentracyjnych. Więźniowie oznaczeni różowym trójkątem często otrzymywali najgorsze obowiązki i prace oraz byli nieustannie nękani i bici zarówno przez strażników, jak i innych więźniów. Mężczyźni, którzy byli homoseksualnymi Żydami nosili nakładające się na siebie żółty i różowy trójkąt i znajdowali się na samym dole drabiny społecznej w obozie koncentracyjnym.
Sytuacja więźniów oznaczonych różowym trójkątem.
Szacuje się, że w latach 1933-1945 w obozach koncentracyjnych zostało osadzonych od 5000 do 15000 osób homoseksualnych skazanych w oparciu o paragraf 175.
Według pierwotnych zamiarów nazistów nie przewidywano masowej eksterminacji homoseksualistów, lecz reedukację poprzez pracę. Była to najczęściej wyniszczająca, bezcelowa i bezsensowna praca ponad ludzkie siły. Poza tym, nieheteronormatywnych więźniów spotykały także inne formy prześladowania. Powszechnie stosowano kastrację i sterylizację, a zdarzało się także, że wykorzystywano ich jako „króliki doświadczalne” do prób nowych szczepionek przez Instytut Higieny SS.
Opuszczając obóz, nadal żyli w strachu o własne życie i własną wolność, bowiem między 1953 a 1965 r. policja zarejestrowała ponad 100 tysięcy homoseksualistów, a liczba uwięzionych z paragrafu 175 w pierwszych 10 latach Republiki Federalnej Niemiec dalece przekracza liczbę uwięzionych z okresu Republiki Weimarskiej. Między 1950 a 1965 r. skazywano rocznie około 2800 osób o nieheteronormatywnej orientacji seksualnej.
W takiej atmosferze ocaleni ukrywali się i zatajali swoją obozową przeszłość w obawie przed interwencją policji, aresztowaniem i osadzeniem w więzieniu. Powszechny był bowiem pogląd, że więźniowie, którzy w obozach koncentracyjnych oznaczani byli różowym trójkątem, stanowili tę część niemieckiego społeczeństwa, która z założenia jest zdemoralizowana i kryminogenna. Takie poglądy uznawały wydawane w okresie III Rzeszy wyroki ich uwięzienia za jak najbardziej uzasadnione, co w konsekwencji spowodowało, że cierpienie osób z odmienną od heteronormatywnej orientacji seksualnej nie było uznawane za część nazistowskiej zbrodni wobec ludzkości, a im samym odmówiono statusu oﬁar. Wykluczono ich nie tylko z narracji o oﬁarach, ale także – na podstawie decyzji zachodnioniemieckiej komisji ds. rekompensat dla byłych więźniów nazistowskich obozów w 1956 r. – jednoznacznie pozbawiono ich prawa do zadośćuczynienia i renty. 
Symbol LGBT.
W latach siedemdziesiątych aktywiści LGBT z Europy i Ameryki Północnej zaczęli używać różowego trójkąta, aby uświadomić ludzi jaka była jego rola w nazistowskich Niemczech. Większą uwagę na symbol zwrócono w 1972 roku, gdy ukazała się autobiograficzna książka Heinza Hegera "Die Männer mit dem rosa Winkel" ("Mężczyźni z różowym trójkątem"), opowiadająca o losach Josefa Kohouta, homoseksualnego więźnia, który przeżył Holocaust.
W 1973 roku niemiecka grupa Homosexuelle Aktion Westberlin wezwała homoseksualistów do noszenia różowego trójkąta w celu upamiętnienia byłych ofiar i protestowania przeciwko dalszej dyskryminacji osób LGBT.
W filmie The Rocky Horror Picture Show z 1975 roku, biseksualna, trans postać dr Frank N. Furter nosi znaczek z różowym trójkątem na jednym ze swoich strojów.
W latach osiemdziesiątych różowy trójkąt był coraz częściej wykorzystywany nie tylko jako memoriał, ale jako pozytywny symbol tożsamości własnej i wspólnotowej. Zwykle reprezentował zarówno tożsamość gejów, jak i lesbijek, i został włączony do logo takich organizacji i firm. Używany był również przez osoby prywatne, czasem dyskretnie lub dwuznacznie, jako „poufny” kod nieznany ogółowi społeczeństwa.
Kiedy popularność trójkąta zaczęła wzrastać, ACT-UP (AIDS Coalition To Unleash Power) przyjęła go jako swój symbol, ale podniosła go do góry, aby zaproponować aktywną walkę, a nie pasywną rezygnację.
Miejsca pamięci.
Symbol różowego trójkąta widnieje na licznych publicznych zabytkach i pomnikach. W 1995 r. w Dachau Memorial Museum zainstalowano różową tablicę w kształcie trójkąta, upamiętniającą cierpienie gejów i lesbijek podczas II wojny światowej. W 2015 roku różowy trójkąt został włączony do Chicago Legacy Walk. Jest on także podstawą projektu Homomonument w Amsterdamie i pomnika Holocaustu dla gejów i lesbijek w Sydney. W San Francisco symbol różowego trójkąta zainspirował zarówno Pink Triangle Park w Castro, jak i Pink Triangle na Twin Peaks, który jest wyświetlany co roku podczas weekendu Pride. Różowy trójkąt jest także podstawą pomników LGBTQ w Barcelonie, Sitges i Montevideo.

</doc>
<doc id="842400" url="https://pl.wikipedia.org/wiki?curid=842400" title="Ten Harlem (album)">
Ten Harlem (album)

Ten Harlem – czwarta płyta rockowego zespołu Harlem. Album został wydany w 2004 roku, na dziesięciolecie istnienia zespołu.

</doc>
<doc id="842402" url="https://pl.wikipedia.org/wiki?curid=842402" title="Julita Emanuiłow">
Julita Emanuiłow

Julita Emanuiłow (ur. 1972) – polska realizatorka dźwięku współpracująca ze studiem CD Accord. Absolwentka Wydziału Reżyserii Dźwięku Akademii Muzycznej im Fryderyka Chopina w Warszawie. Współpracowała przy powstawaniu albumów muzycznych wielu wykonawców, m.in. Ich Troje, Vader, Edyta Bartosiewicz, Voo Voo, Kasia Kowalska, Wilki, Hey, Elektryczne Gitary. Kilkukrotnie nominowana do nagrody Fryderyki w kategoriach płyt z muzyką rozrywkową. Zrealizowane przez nią płyty z muzyką poważną wielokrotnie otrzymały nagrodę Fryderyki (nie przyznaje się tych nagród realizatorom płyt z muzyką poważną).

</doc>
<doc id="842407" url="https://pl.wikipedia.org/wiki?curid=842407" title="Skrytoocze">
Skrytoocze

Skrytoocze (łac. "cryptophthalmia, cryptophthalmos") – wada rozwojowa polegająca na nierozdzieleniu brzegów powiek (prawidłowo zachodzącym w 26 tygodniu życia płodowego) i ślepocie noworodka.

</doc>
<doc id="842409" url="https://pl.wikipedia.org/wiki?curid=842409" title="Peter Sutcliffe">
Peter Sutcliffe

Peter William Sutcliffe, znany również jako Peter William Coonan (ur. 2 czerwca 1946 w Bingley, zm. 13 listopada 2020 w Durham) – brytyjski seryjny morderca, nazywany przez prasę Rozpruwaczem z Yorkshire (aluzja do Kuby Rozpruwacza). 22 maja 1981 r. został uznany winnym zamordowania trzynastu kobiet w okolicach Leeds oraz usiłowania zabójstwa siedmiu innych w latach 1975-1980. Został skazany jednocześnie na dwadzieścia kar dożywocia, które w 2010 r. zamieniono na karę dożywotniego pozbawienia wolności bez możliwości zwolnienia warunkowego. Większość morderstw popełnił w West Yorkshire, dwa pozostałe w Manchester.
Sutcliffe początkowo atakował kobiety i dziewczęta w dzielnicach mieszkalnych, ale wyglądało na to, że przeniósł się do dzielnic czerwonych latarni, ponieważ przyciągnęła go wrażliwość prostytutek. Po aresztowaniu w Sheffield przez policję w South Yorkshire za jazdę z fałszywymi tablicami rejestracyjnymi w styczniu 1981 r., Sutcliffe został przewieziony do policji w West Yorkshire, która przesłuchała go w sprawie zabójstw. Przyznał się do bycia sprawcą morderstw, tłumacząc je otrzymaną od Boga misją zabicia prostytutek. Podczas procesu, Sutcliffe nie przyznał się do morderstwa z powodu zmniejszonej poczytalności, ale został skazany za morderstwo na podstawie werdyktu większości. Po skazaniu, Sutcliffe zaczął używać panieńskiego nazwiska swojej matki - Coonan.
Policja z West Yorkshire była krytykowana za niepowodzenie w zatrzymaniu Sutcliffe'a, mimo dziewięciokrotnego przesłuchiwania go w trakcie pięcioletniego śledztwa. Ze względu na sensacyjny charakter sprawy, policja zajęła się wyjątkowo dużą ilością informacji, z których część wprowadzała w błąd (w tym nagrana wiadomość o mistyfikacji Wearside Jacka i listy od rzekomego „Rozpruwacza”). Po skazaniu Sutcliffe'a, rząd nakazał rozpatrzenie śledztwa znanego jako "Raport Byforda" prowadzonego przez Głównego Inspektora Policji - Lawrence'a Byforda. Wyniki zostały w pełni upublicznione w 2006 r. i potwierdziły słuszność krytyki wobec policji. Raport doprowadził do zmian w procedurach dochodzeniowych, które zostały przyjęte przez brytyjską policję. W 2019 r. The Guardian opisał obławę jako „oszałamiająco źle przeprowadzoną”.
Sutcliffe został przeniesiony z więzienia do szpitala psychiatrycznego o zaostrzonym rygorze w marcu 1984 r. po zdiagnozowaniu schizofrenii paranoidalnej. Wysoki Trybunał oddalił apelację Sutcliffe'a w 2010 r., utwierdzając, że będzie podlegał dożywotniemu wyrokowi i nigdy nie zostanie zwolniony z aresztu. W sierpniu 2010 r. orzeczono, że Sutcliffe był psychicznie zdolny do powrotu do więzienia i w tym miesiącu został przeniesiony do HM Prison Frankland w Durham. Sutcliffe zmarł 13 listopada 2020 r. w wieku 74 lat, chorował na COVID-19.
Życiorys.
Młodość.
Urodził się w Bingley, w Yorkshire. Jego ojciec pracował w młynie. Sutcliffe był postrzegany w szkole jako samotnik, zakończył edukację w wieku 15 lat. Po opuszczeniu szkoły podejmował różne prace, był m.in. grabarzem. Następnie dostał pracę w lokalnej fabryce, na nocnej zmianie.
W 1966 roku poznał Sonię Szurmę, którą poślubił osiem lat później, 10 sierpnia 1974 r. Wkrótce został zwolniony z pracy w fabryce, jednak wyrobił prawo jazdy na samochody ciężarowe i 29 września 1975 r. rozpoczął pracę jako kierowca. Jego żona kilkukrotnie poroniła, a lekarze orzekli, że nie będzie mogła mieć dzieci. Sonia Sutcliffe ukończyła kurs przygotowujący do zawodu nauczyciela i w 1977 r. podjęła pracę w tym zawodzie, dzięki czemu mogła wraz z mężem nabyć pierwszy dom w Heaton, Bradford, dokąd przeprowadzili się w tym samym roku.
Pierwsze ataki.
Jego pierwszy znany atak na kobietę miał miejsce w Keighley, nocą 5 lipca 1975. Ofiarą była trzydziestosześcioletnia Anna Rogulskyj, którą Sutcliffe ogłuszył młotkiem, po czym pociął jej brzuch nożem, jednak spłoszony przez mieszkającego w pobliżu mężczyznę uciekł. Anna Rogulskyj, znaleziona przez przypadkowego przechodnia i poddana dwunastogodzinnej operacji, podczas której z jej mózgu wyjmowano odłamki kości, przeżyła.
Morderca ponownie zaatakował już w sierpniu, napadając na czterdziestosześcioletnią Olive Smelt na ulicach Halifax. Smelt, sprzątaczka biurowa, spędzała piątkową noc 15 sierpnia 1975 r. na mieście, w gronie przyjaciół, w tym samym pubie, w którym bawił Sutcliffe i jego znajomy, Trevor Birdsall. Po zakończeniu spotkania Olive, wraz z jednym z przyjaciół została podwieziona przez dwóch mężczyzn i wysiadła samotnie na Boothtown Road, niedaleko domu. W tym samym czasie Sutcliffe i Birdsall również opuścili pub i - jadąc przez miasto - napotkali samotnie wędrującą Smelt, rozpoznaną przez Sutcliffe’a jako widziana w pubie prostytutka. Sutcliffe zatrzymał samochód i pozostawiwszy w jego wnętrzu Birdsalla, ruszył alejką równoległą do tej w którą skręciła Smelt. Po dogonieniu kobiety, uderzył ją dwa razy młotkiem w głowę, po czym pociął jej nożem pośladki. Nadjeżdżający samochód spłoszył jednak Sutcliffe'a, który uciekł do swojego auta.
27 sierpnia 1975 roku ofiarą Sutcliffe’a padła czternastoletnia Tracy Browne. Miało to miejsce na odludnej wiejskiej drodze w okolicach Silsden. Morderca zadał Browne pięć ciosów młotkiem w głowę, gdy po raz kolejny spłoszył go nadjeżdżający samochód. Przestraszony Sutcliffe przerzucił okrwawioną Browne przez płot. Mimo ran, dziewczyna zdołała przejść jeszcze czterysta metrów. Tracy Browne przeżyła, choć musiała przejść skomplikowaną operację głowy.
Następny atak miał miejsce 30 października 1975 roku w Leeds. Ofiarą była dwudziestoośmioletnia Wilma McCann. Około pierwszej w nocy McCann, będąc pod wpływem alkoholu, wyszła z klubu nocnego niosąc pod pachą pojemnik z curry i frytkami. Mimo iż do domu miała stosunkowo niedaleko, postanowiła pojechać autostopem, machała więc na przejeżdżające samochody. Kierowcą, który się zatrzymał, był Peter Sutcliffe. Ciało McCann, leżące na trawiastym wzgórku, z opuszczonymi spodniami i podniesionym stanikiem, znaleźli następnego dnia mleczarz, Alan Routledge, i jego młodszy brat. Wilma McCann została uderzona dwukrotnie młotkiem w głowę i wielokrotnie pchnięta nożem w brzuch, szyję i klatkę piersiową. Była pierwszą śmiertelną ofiarą mordercy znanego jako „Rozpruwacz z Yorkshire”.
Kolejne morderstwa i śledztwo.
Nadzór nad śledztwem w sprawie zabójstwa Wilmy McCann objął superintendent Dennis Hoban. 150 policjantów przeprowadziło przesłuchania każdego, kto miał powiązania z McCann. Przepytano sześć tysięcy kierowców ciężarówek. Przesłuchania nie doprowadziły jednak do schwytania mordercy.
Tymczasem 20 listopada 1975 r. w garażu w Preston, Lancashire, znaleziono zwłoki dwudziestosześcioletniej Joan Harrison. Została uderzona obcasem buta w tył głowy, po czym skopana na śmierć. Początkowo policja nie łączyła tego morderstwa ze sprawą Wilmy McCann, jednak później, gdy korespondujący z policjantami mężczyzna, utrzymujący że jest Rozpruwaczem z Yorkshire, wspomniał w liście o Preston, zaczęto błędnie mniemać, iż Joan Harrison jest jedną z ofiar Rozpruwacza. Sutcliffe zaatakował jednak po raz kolejny dopiero 20 stycznia 1976 r. Zabił czterdziestodwuletnią Emily Jackson, która w pubach Leeds dorabiała jako prostytutka. Jej okaleczone ciało znaleziono 800 metrów od pubu Gaiety. Morderca ogłuszył ją za pomocą młotka i zadał 51 ciosów śrubokrętem, zostawił także na jej ciele odcisk ciężkiego gumiaka.
W marcu 1976 r. George Oldfield z West Yorkshire Police Headquarters odebrał pierwszy z serii listów wysłanych przez osobę utrzymującą, iż jest poszukiwanym seryjnym mordercą, odpowiedzialnym za śmierć Joan Harrison. List ten został uznany przez Oldfielda za fałszywy, napisanyprzez kogoś o niestabilnym umyśle. 9 maja 1976, po raz kolejny w Leeds, Sutcliffe zaatakował Marcellę Claxton, dwudziestoletnią prostytutkę. Claxton, dwukrotnie uderzona w głowę młotkiem, przeżyła, jednak przypłaciła spotkanie z Rozpruwaczem lękiem przed mężczyznami, zawrotami głowy i głęboką depresją. Kolejne morderstwo miało miejsce po kilkumiesięcznej przerwie, 5 lutego 1977 roku, a jego ofiarą padła dwudziestoośmioletnia Irene Richardson. Tym razem morderca, oprócz zadania ran kłutych, rozciął kobiecie także brzuch.
Kolejne ofiary to Patricia Atkinson, zamordowana 23 kwietnia 1977 r. i Jayne MacDonald, która zginęła 25 czerwca 1977 r. Po morderstwie tej ostatniej nadzór nad śledztwem przejął George Oldfield. Policja zacieśniła współpracę z mediami, przepytywała kolejnych świadków, tymczasem Peter Sutcliffe wciąż pozostawał na wolności. Było to częściowo spowodowane przez rozmiar śledztwa oraz mnogość przewijających się zeznań, wątków i tropów do sprawdzenia. Za przykład mogą posłużyć odciski opon zostawione przez mordercę przy ciele Irene Richardson - na ich podstawie ustalono, że Rozpruwacz posiada średnich rozmiarów sedana lub vana, a z pomocą producentów opon udało się sporządzić listę dwudziestu sześciu możliwych marek. Policji udało się zawęzić pole poszukiwań do stu tysięcy samochodów.
10 lipca 1977 roku w Bradford napadł na czterdziestodwuletnią Maureen Long, która przeżyła, mimo wielu ran zadanych w klatkę piersiową i brzuch. Ponieważ stróż nocny opisał samochód, którym odjechała Long wraz z nieznanym mężczyzną jako białego Forda Cortinę, podejrzenia policji skierowały się na taksówkarzy. Jeden z nich, Terry Hawkshaw, nie dysponujący przekonującym alibi, a odpowiadający swym wyglądem opisom świadków, został umieszczony pod stałą obserwacją. Policja przeszukała bez rezultatu również jego dom. Pobrano próbki jego krwi i włosów, zabrano do badania odzież i dywaniki z samochodu.
1 października 1977 r. Rozpruwacz zabił po raz kolejny, tym razem w Manchesterze. Dwudziestoletnia prostytutka, Jean Jordan, wsiadła do samochodu Sutcliffe’a, który zawiózł ją w odludne miejsce niedaleko Cmentarza Południowego. Tam zmiażdżył jej czaszkę trzynastoma ciosami młotka, a ciało ukrył pod płotem cmentarza. Sutcliffe powrócił tam parę dni później, by pastwić się nad rozkładającym się ciałem swej ofiary. Zwłoki Jordan odnaleziono 10 października. 14 grudnia 1977 r. w Leeds, morderca zaatakował dwudziestopięcioletnią Marylin Moore, która zdołała przeżyć. 21 stycznia 1978 r. zginęła Yvonne Pearson, której okaleczone ciało odnaleziono dopiero w marcu. Podobnie, jak w wypadku Jean Jordan, Sutcliffe również znęcał się nad martwym ciałem ofiary. Dziesięć dni później Rozpruwacz zamordował Helen Rytka. 10 marca 1978 roku George Oldfield otrzymał kolejny list od rzekomego mordercy, ponownie wysłany z Sunderland. Autor po raz kolejny wspominał morderstwo Joan Harrison i zapowiadał, że jego kolejna ofiara będzie stara. Niedowierzanie policji co do tożsamości autora listów z Rozpruwaczem z Yorkshire wzrosło po odnalezieniu zwłok Yvonne Pearson, o której w ostatnim liście nie było wzmianki.
Vera Millward, czterdziestojednoletnia mieszkanka Manchesteru została zabita przez Rozpruwacza 16 maja 1978 roku. Jej krzyki o pomoc zostały zignorowane przez świadków, jako że okolica w której miało to miejsce znana była z różnych hałasów. Po tym zabójstwie nastała jedenastomiesięczna przerwa w działalności Petera Sutcliffe.
Ślepa uliczka.
Autor anonimowych listów nadesłał kolejne listy do George’a Oldfielda 23 marca 1979 roku. Badania śliny pozostawionej na kopertach wykazały, że jej właściciel posiadał rzadką odmianę grupy krwi B, podobnie jak morderca Joan Harrison. To, oraz pewien medyczny szczegół tyczący zabójstwa Very Millward, a poruszony w najnowszym z listów, zachwiały przekonaniem detektywów, iż jest to oszustwo. Autor listu zaś zapowiadał, że następną ofiarą będzie „stara dziwka” w Bradford albo Liverpoolu.
Treść listu okazała się błędna, gdyż 4 kwietnia, gdy Sutcliffe zamordował dziewiętnastoletnią Josephine Whittaker, urzędniczkę w firmie budowlanej. Whittaker, w przeciwieństwie do wielu poprzednich ofiar Rozpruwacza, cieszyła się dobrą reputacją i nie była prostytutką. W ranach Josephine odkryto olej mineralny, podobny do tego, jaki znaleziono na anonimach z Sunderland. To sprawiło, że listy zaczęto postrzegać jako istotny trop, prowadzący do mordercy z Yorkshire.
16 kwietnia George Oldfield zwołał konferencję prasową, na której ogłosił przełom w sprawie Rozpruwacza z Yorkshire. Do Sunderland wysłano ekipę złożoną z czterech detektywów, która miała sprawdzić którzy mieszkańcy tego regionu przebywali w Leeds i okolicach w czasie popełnienia morderstw. Ponadto Oldfield poprosił firmy z zachodniego Yorkshire, aby sprawdziły czy nie wysyłały swoich pracowników do Sunderland między marcem 1978 a marcem 1979.
Dwa miesiące później Oldfield otrzymał przesyłkę zawierającą kasetę magnetofonową, pochodzącą od autora anonimowych listów. Zawartości kaset przeciekła do prasy. Zwołano konferencję prasową, podczas której odtworzono taśmę, zawierającą nagranie męskiego głosu mówiącego z akcentem z Sunderland. Ekipa policjantów w Sunderland została zwiększona do stu osób. Po dwóch dniach liczba odebranych telefonów wzrosła do tysiąca, tak, że ekipa pracowała nad sprawą jeszcze w sierpniu, kiedy to Stanley Ellis, ekspert z uniwersytetu w Leeds, zawyrokował, że akcent głosu na taśmie Oldfielda pochodzi z okolic Castletown. Ekipa policyjna z Sunderland została przesunięta do Castletown. Tymczasem George Oldfield na skutek śledztwa dostał trzech ataków serca i musiał odejść na urlop zdrowotny, wracając do pracy dopiero w 1980 r.
Z końcem sierpnia 1979 roku, kiedy śledztwo nie przyniosło skutku, ponownie zaczęto kwestionować autentyczność taśm i listów.
„Niewinne ofiary”.
2 września 1979 Rozpruwacz w Yorkshire zamordował Barbarę Leach, dwudziestoletnią studentkę Bradford University. Zabójstwo kolejnej ofiary niebędącej prostytutką wzburzyło opinię publiczną, ponieważ rozszerzało grono potencjalnych ofiar. Tymczasem wysiłki policji wciąż koncentrowały się na człowieku z akcentem „Geordie”, co zmieniło się dopiero 13 września, kiedy ukazał się raport policyjny będący podsumowaniem wiedzy o Rozpruwaczu, a w którym zrezygnowano z tej koncepcji.
W tym czasie Sutcliffe wciąż nie był postrzegany jako „mocny” kandydat na Rozpruwacza, mimo iż jego samochód widywano w rejonach okupowanych przez prostytutki, jego powierzchowność zgadzała się z rysopisami podawanymi przez świadków, miał grupę krwi B i właściwy rozmiar obuwia, a jego nazwisko znajdowało się na liście 300 potencjalnych odbiorców banknotu pięciofuntowego znalezionego w torebce Jean Jordan. Mimo iż był wielokrotnie przesłuchiwany, nie pobrano od niego próbki krwi ani nie sprawdzono jego butów. Peter Sutcliffe unikał zbytniej podejrzliwości organów ścigania dzięki temu, że żona dostarczała mu mocnego alibi, oraz nie mówił z akcentem z Sunderland.
20 sierpnia 1980 Rozpruwacz uderzył kolejny raz w jednej dzielnicy Leeds, Farsley. Ofiarą była Marguerite Walls, czterdziestosiedmioletnia pracownica Wydziału Edukacji i Nauki. Uderzona młotkiem w głowę zaczęła krzyczeć, a gdy drugi cios jej nie uciszył przerażony morderca udusił ją rękami, co spowodowało, że początkowo wykluczono ją z grona ofiar Rozpruwacza z Yorkshire. Okaleczone ciało Walls odnaleziono następnego dnia rano, sto metrów od jej domu.
Następną ofiarą była Upadhya Bandara, naukowiec z Singapuru. Morderca ogłuszył ją ciosem młotka w głowę, nie zdążył jednak jej zabić, spłoszony przez przechodnia. Po raz kolejny zaatakował 5 listopada, uderzając młotkiem w głowę szesnastoletniej Theresy Sykes, pod jej domem w Huddersfield. Rozpaczliwe krzyki dziewczyny zaalarmowały sąsiadów i jej chłopaka, który wybiegł pospiesznie z domu, zmuszając Sutcliffe’a do odwrotu.
Po raz ostatni Sutcliffe zabił 17 listopada 1980 roku, atakując dwudziestoletnią Jacqueline Hill, na terenie Leeds. Ogłuszył ją ciosem młotka w tył głowy, a konającą zaciągnął na opuszczoną parcelę. Tam, pod osłoną gęstych krzaków, zadał jej wiele ciosów nożem, między innymi wykłuwając oko. W zamieszaniu morderca zapomniał o torebce i okularach Hill, które pozostały na chodniku, tam gdzie upadły.
Policja i media w odniesieniu do sześciu ostatnich ofiar Sutcliffe’a, które nie miały nic wspólnego z prostytucją, używały określenia „niewinne”, co wywołało oburzenie rodzin pozostałych ofiar oraz feministek, bowiem sugerowało winę ofiar.
Aresztowanie i proces.
2 stycznia 1981 roku Peter Sutcliffe zaczepił dwudziestoczteroletnią prostytutkę z Sheffield, Olivię Reivers, oferując 10 funtów za jej usługi. Zaparkowany przy odludnej drodze koło fabryki rover, w którym Sutcliffe z prostytutką uprawiał seks, zwrócił uwagę patrolujących okolicę policjantów, sierżanta Roberta Ringa i konstabla Roberta Hydesa. Policjanci przepytali znajdującą się w pojeździe parę. Sutcliffe przedstawił się jako Peter Williams, zaś Olivia powiedziała, że jest jego dziewczyną. W międzyczasie policjanci sprawdzili numery rovera, które okazały się należeć do skody. Po bliższym zbadaniu okazało się, że tablice rejestracyjne samochodu przymocowane były taśmą izolacyjną. Tymczasem Ring rozpoznał w towarzyszce Sutcliffe’a prostytutkę z wyrokiem w zawieszeniu i zaprosił ją do radiowozu. Peter oświadczył, że musi oddać mocz i oddalił się w ciemność, pod której osłoną ukrył młotek i nóż w szczelinie między ścianą budynku a cysterną paliwową.
Na posterunku Sutcliffe poprosił o pozwolenie skorzystania z łazienki, w której to łazience ukrył drugi nóż. Przyznał się do używania fałszywego nazwiska, jak również do kradzieży tablic rejestracyjnych, to ostatnie uzasadniając faktem, iż skończyło mu się ubezpieczenie, a ponieważ niedługo miał stanąć przed sądem za jazdę po pijanemu, był przekonany, że straci prawo jazdy, nie widział więc sensu w odnawianiu ubezpieczenia. W innych warunkach wyszedłby z aresztu za kaucją, jednakże akurat wydano wtedy rozporządzenie, w myśl którego każdy mężczyzna zatrzymany z prostytutką miał być zbadany przez ekipę prowadzącą śledztwo w sprawie Rozpruwacza z Yorkshire.
Peterowi pobrano próbkę krwi, która okazała się być rzadkiej grupy B. Następnego dnia po zatrzymaniu Sutcliffe’a sierżant Ring, odnalazł młotek i nóż schowany przez Petera, co sprawiło, że Sutcliffe, stał się głównym podejrzanym. Przesłuchano Sonię Sutcliffe, której zeznania tym razem nie potwierdziły słów męża, nie dając mu alibi. Przesłuchany ponownie Sutcliffe spokojnie przyznał się, iż jest Rozpruwaczem z Yorkshire.
Proces rozpoczął się 5 maja 1981 roku. Oskarżał prokurator generalny Michael Havers. Obrona wniosła o uznanie Sutcliffe’a za niewinnego z powodu niepoczytalności, wyjaśniając iż oskarżony cierpi na schizofrenię paranoidalną. Sutcliffe oświadczył, że gdy pracował na cmentarzu w Bingley w 1967 roku, usłyszał przemawiający do niego głos, a napis w języku polskim na pobliskim nagrobku upewnił go, że przemawia do niego Jezus. To właśnie głos miał mu nakazać zabijanie prostytutek.
22 maja 1981 roku Peter William Sutcliffe został uznany za winnego wszystkich zarzucanych mu czynów i skazany na dożywotnie więzienie, z możliwością ubiegania się o zwolnienie warunkowe najwcześniej po trzydziestu latach.
Więzienie.
Osadzono go w więzieniu Parkhurst. Jednak doktor David Cooper i profesor John Gunn uznali, iż, jako chory psychicznie, powinien zostać przeniesiony do szpitala psychiatrycznego Broadmoor, przeznaczonego dla wyjątkowo niebezpiecznych przestępców. 10 stycznia 1983 roku jeden z więźniów, James Costello, zaatakował Rozpruwacza, tnąc mu twarz kawałkiem stłuczonego kubka. Mimo to Home Office odrzucało prośby o przeniesienie Sutcliffe’a do Broadmoor. Ostatecznie Rozpruwacz stał się pacjentem tego szpitala 27 marca 1984 r.
Podczas pobytu w Broadmoor został zaatakowany dwukrotnie. Raz więzień przyznający się do nienawiści do przestępców seksualnych próbował Sutcliffe’a udusić, za drugim razem napastnik próbował wykłuć mu oczy flamastrem.
Sutcliffe odbierał 30 listów od wielbicielek tygodniowo.
Od sierpnia 2016 r. przebywał w HMP Frankland w Durham.
Śmierć.
13 listopada 2020 roku BBC podało do informacji publicznej, iż Sutcliffe trafił do University Hospital of North Durham z powodu zakażenia koronawirusem (SARS-CoV-2), gdzie odmawiał leczenia. Wiadomo też, że od dawna borykał się różnymi problemami zdrowotnymi, które zwiększyły podatność na zachorowanie, a w efekcie śmierć na COVID-19. W chwili śmierci cierpiał z powodu otyłości, cukrzycy czy choroby serca. W chwili śmierci miał 74 lata.

</doc>
<doc id="842413" url="https://pl.wikipedia.org/wiki?curid=842413" title="Kazimierz Lagosz">
Kazimierz Lagosz

Kazimierz Lagosz (ur. 29 lutego 1888 w Krośnie, zm. 20 września 1961 w Warszawie) – polski duchowny katolicki, wikariusz kapitulny archidiecezji wrocławskiej (1951–1956) z uprawnieniami biskupa rezydencjalnego, członek ruchu księży patriotów.
Życiorys.
Syn Józefa. Święcenia kapłańskie przyjął 2 lipca 1911 w archidiecezji lwowskiej. Następnie pracował jako wikary w Monasterzyskach, Jagielnicy i Trembowli. W czasie I wojny światowej był sekretarzem generalnym Centralnego Komitetu Opieki nad Ludnością Ewakuowaną z Galicji. Po wojnie pracował jako wikariusz w katedrze lwowskiej, następnie w Horodence, Kałuszu i Złoczowie. W latach 30. był przejściowo zawieszony w sprawowaniu czynności kapłańskich, a następnie został przeniesiony na emeryturę. Mieszkał w Złoczowie, gdzie był członkiem rady miejskiej i Towarzystwa Szkoły Ludowej. Po wybuchu II wojny światowej przedostał się do Krakowa, następnie pracował we Wróblowicach i Kobierzynie.
W maju 1945 przyjechał do Wrocławia jako członek grupy Bolesława Drobnera organizującego polską administrację w mieście. Pierwsze msze odprawił – 13 maja 1945 w kościele św. Antoniego, 20 maja 1945 – w kościele św. Bonifacego. Od władz państwowych otrzymał stanowisko referenta do spraw Kościoła rzymskokatolickiego na terenie Wrocławia. Nie posiadał przy tym pełnomocnictwa do działania w imieniu polskich władz kościelnych. Jurysdykcję do działania otrzymał natomiast na miejscu od przebywającego wciąż we Wrocławiu p.o. wikariusza generalnego ks. Josepha Kramera. Niemiecka administracja kościelna wykorzystywała ks. Lagosza w kolejnych miesiącach jako pośrednika w kontaktach z kolejnymi zgłaszającymi się polskimi księżmi, otrzymał on także pełnomocnictwo do organizowania polskiego duszpasterstwa na Dolnym Śląsku. Po śmierci arcybiskupa Wrocławia kard. Adolfa Bertrama ubiegał się bezskutecznie o stanowisko wikariusza kapitulnego, wobec niepowodzeń tych starań próbował zwołać synod diecezjalny duchowieństwa polskiego, atakował sprzyjającą mu początkowo niemiecką kurię.
Ustanowiony w sierpniu 1945 administrator apostolski ks. Karol Milik mianował go z dniem 1 września 1945 dziekanem wrocławskim i proboszczem parafii św. Bonifacego, w 1948 tzw. archiprezbitrem kierującym bieżącą pracą czterech dekanatów istniejących na terenie Wrocławia. Równocześnie był członkiem Rady Miejskiej i przedstawicielem władz kościelnych w kontaktach z Zarządem Miejskim. Należał do Komisji Księży przy ZBoWiD. 14 października 1949 został aresztowany pod zarzutem przywłaszczenia mienia poniemieckiego, zwolniono go 18 lutego 1950, a sprawę przeciwko niemu umorzono. Po aresztowaniu przez władze komunistyczne ks. K. Milika został w dniu 26 stycznia 1951 wybrany wikariuszem kapitulnym. Wybór ten dokonany pod presją władz przez jedynego kanonika kapituły wrocławskiej pozostającego w tym mieście – ks. Franciszka Niedźbałę był nieważny z punktu widzenia prawa kanonicznego. Prymas Stefan Wyszyński zdecydował się jednak w dniu 8 lutego 1951 udzielić mu jurysdykcji kanonicznej, aby uniknąć schizmy.
Jako wikariusz kapitulny starał się rozszerzyć swoje kompetencje, m.in. bez zgody prymasa powołał dodatkowych kanoników honorowych kapituły wrocławskiej, ubiegał się o możliwość wyboru biskupa wrocławskiego bezpośrednio przez miejscową kapitułę tak, by samemu objąć ten urząd. Doprowadził równocześnie do odbudowy zniszczonej w 1945 katedry wrocławskiej, poświęconej 29 lipca 1951. Po aresztowaniu Stefana Wyszyńskiego w 1953 potępił jego działalność jako szkodliwą. Pod presją władz państwowych wydał w 1954 decyzję o likwidacji niektórych śląskich domów zakonnych. W 1955 szykanował księży, którzy odmówili udziału w propagandowym proteście przeciwko umieszczeniu w Annuario Pontificio nazw diecezji na ziemiach polskich według stanu przed II wojną światową, m.in. usunął ze stanowiska wykładowcy w seminarium duchownym ks. Wincentego Urbana. W tym samym roku podjął próbę zwołania synodu diecezjalnego, czego ostatecznie zabroniła Stolica Apostolska. W grudniu 1956 został zwolniony z urzędu i przekazał swoje obowiązki przybyłemu do Wrocławia bp Bolesławowi Kominkowi, sam zaś wyjechał do Warszawy. Po 1956 prowadzono przeciwko niemu wewnątrzkościelne postępowanie, w trakcie którego bp Kominek ocenił jego działalność niezwykle krytycznie.
Zmarł w zapomnieniu w 1961 i został pochowany na Cmentarzu Powązkowskim w Warszawie.
W 2004 szczątki doczesne ks. Lagosza przywieziono z Cmentarza Powązkowskiego i złożono w podziemiach kościoła św. Wojciecha we Wrocławiu (upamiętnia to tablica przy wejściu do zakrystii).
Odznaczony Srebrnym Krzyżem Zasługi (1946) oraz Krzyżem Komandorskim (1952) i Krzyżem Komandorskim z Gwiazdą (1953) Orderu Odrodzenia Polski.

</doc>
<doc id="842426" url="https://pl.wikipedia.org/wiki?curid=842426" title="Żmija łańcuszkowa">
Żmija łańcuszkowa

Żmija łańcuszkowa, daboja, ("Daboia russelii") – gatunek jadowitego węża z podrodziny żmij (Viperinae) w rodzinie żmijowatych (Viperidae).
Występowanie.
Wąż ten żyje w południowo-wschodniej Azji: na subkontynencie indyjskim, na półwyspie indochińskim, w południowych Chinach i na Tajwanie. Z powodu ich bardzo efektywnego jadu i częstego pojawiania się w miejscach zamieszkanych przez ludzi, żmija ta jest uważana za najniebezpieczniejszego węża Azji Południowej, przypisywanych jej jest około 900 przypadków śmiertelnych rocznie.
Opis.
Wielkość węża jest zróżnicowana regionalnie. Populacje na Sri Lance są relatywnie małe, o przeciętnej długości ok. 0,90 m do maksymalnie 1,5 m. W Chinach węże te osiągają rozmiary od 1,0 do 1,2 m, niektóre mają nawet 1,67 m, natomiast w Indiach przeciętna długość wynosi 1,20 m, największe osobniki mają tam ok. 1,85 m. Głowa węża o długości 1,20 m ma około 5 cm. Daboja łańcuszkowa w porównaniu do innych żmij nie cechuje się okazałą budową ciała. Głowa jest spłaszczona i ma kształt trójkątny, wyraźnie odstaje od reszty korpusu.
Tryb życia.
Daboja łańcuszkowa jest aktywna głównie nocą, szczególnie zaraz po zachodzie słońca. Jednakże przy szczególnie zimnej pogodzie ich aktywność przypada także za dnia. Żyje przeważnie na ziemi, chowa się z zaroślach i wysokiej trawie, dobrze się kamuflując. Porusza się dosyć ospale, jednak młodsze osobniki są bardziej aktywne.
W razie zagrożenia wąż zwija się i unosi przednią część ciała, sycząc przy tym wyraźnie i głośno. Z tej pozycji, przy ataku porusza swoje ciało z wielką siłą naprzód, tak że niekiedy traci ono chwilowo kontakt z podłożem. Generalnie dorosłe osobniki są spokojniejsze i mniej drażliwe niż młodsze.
Jad.
Ich jad jest śmiertelnie niebezpieczny dla człowieka. U większości ludzi dawka od 40 do 70 mg jest śmiertelna, co czyni ich jad o wiele bardziej efektywnym w porównaniu do innych rodzajów węży, takich jak kobry, grzechotniki czy mamby. Przeciętnie żmija przy ugryzieniu wstrzykuje około 72 mg jadu, przy niektórych egzemplarzach stwierdzono nawet ilości od 150 do 250 mg na jedno ukąszenie, co odpowiada całej zawartości ich gruczołów jadowych.

</doc>
<doc id="842431" url="https://pl.wikipedia.org/wiki?curid=842431" title="Andrew O’Brien">
Andrew O’Brien

Andrew James O’Brien (ur. 26 czerwca 1979 w Harrogate) – irlandzki piłkarz grający na pozycji obrońcy. Wielokrotny reprezentant kraju.
Kariera klubowa.
Andrew O’Brien urodził się w Harrogate. Zarówno naukę, jak i karierę rozpoczynał w tamtejszej szkole, która nosi nazwę St. John Fisher Catholic High School. Pierwszym klubem w karierze Irlandczyka był Bradford City. Zaczynał w kadrze juniorskiej, ale kilka lat później zadebiutował jako senior w pierwszej drużynie. W 1997 zaliczył debiut w Premier League, w meczu przeciwko Queens Park Rangers. Od marca 2001, czyli przed Mundialem 2002, został kupiony za 200.000 funtów do Newcastle United FC. Zagrał w nim łącznie 120 meczów i zdobył 6 goli. 13 czerwca 2005 podpisał kontrakt z Portsmouth FC. Kwota, jaką musiały zapłacić władze tego klubu wyniosła 200.000 funtów. W nowym zespole zadebiutował 13 sierpnia 2005 w meczu przeciwko Tottenhamowi Hotspur. W 2007 roku O’Brien odszedł do Bolton Wanderers F.C. W 2010 roku został wypożyczony do Leeds United. W 2011 roku został wykupiony przez Leeds. W 2012 przeszedł do Vancouver Whitecaps FC. W 2014 zakończył karierę.
Kariera reprezentacyjna.
Karierę reprezentacyjną O'Brien rozpoczął w reprezentacji Irlandii U-21. W tej kategorii wiekowej rozegrał łącznie 8 spotkań i zdobył jedną bramkę.
W dorosłej drużynie narodowej zadebiutował 6 czerwca 2001 przeciwko reprezentacji Estonii w ramach eliminacji do Mistrzostw Świata 2002. Mecz został wygrany 2:0, a Irlandia zakwalifikowała się do mundialu, na którym O'Brien wystąpił, ale jego reprezentacja odpadła w 1/8 finału.
O’Brien rozegrał w kadrze narodowej 26 spotkań i zdobył jedną bramkę - 9 lutego 2005 w meczu z drużyną Portugalii.

</doc>
<doc id="842435" url="https://pl.wikipedia.org/wiki?curid=842435" title="Ferdinand Piontek">
Ferdinand Piontek

Ferdinand Piontek (ur. 5 listopada 1878 w Głubczycach zm. 2 listopada 1963 w Görlitz) – niemiecki duchowny katolicki, wikariusz kapitulny archidiecezji wrocławskiej, administrator niemieckiej części archidiecezji wrocławskiej w latach 1947-1963.
Życiorys.
Pochodził z rodziny Ślązaków. Stąd mówił zarówno po niemiecku jak i po polsku. Ukończył Gimnazjum Królewskie w Raciborzu, a następnie studiował teologię i filozofię na Uniwersytecie Wrocławskim. W 1907 uzyskał doktorat z teologii.
Od 1903 ksiądz rzymskokatolicki. Pracował początkowo w Berlinie (Weissensee, Lichterfelde), a następnie w Koszalinie. Podczas pobytu na Pomorzu został kapelanem wojskowym dla katolików w Koszalinie i Białogardzie. 0d 1921 pracował w duszpasterstwie i administracji kościelnej we Wrocławiu. Od 1921 był kanonikiem kapituły katedralnej, od 1933 prałatem i proboszczem parafii archikatedralnej, a od 1939 dziekanem kapituły katedralnej. W kurii biskupiej zajmował się m.in. sprawami komisariatów arcybiskupich w Czechosłowacji. 
W 1945 przed oblężeniem opuścił Wrocław i udał się do Lubania, a następnie do Litomierzyc. Po zakończeniu działań wojennych przebywał krótko w Zgorzelcu i Legnicy. 16 lipca 1945 po śmierci kardynała Adolfa Bertrama został wybrany na wikariusza kapitulnego archidiecezji wrocławskiej. Po spotkaniu z kardynałem Augustem Hlondem i przejęciu archidiecezji przez polskich administratorów (Gorzów, Opole, Wrocław) w miarę możliwości organizował życie religijne dla pozostających jeszcze na Śląsku niemieckich katolików. 
W 1946 wyjechał z Wrocławia. Przebywał w Peine w Brytyjskiej Strefie Okupacyjnej. W 1947 osiadł w Görlitz w Radzieckiej Strefie Okupacyjnej. Objął rządy w niemieckiej części archidiecezji wrocławskiej. Mimo trudności podjął się reorganizacji podległego mu ordynariatu. Zorganizował kurię w Görlitz, seminarium duchowne w Neuzelle. Podzielił też administraturę zgorzelecką na sześć dekanatów.
W 1953 otrzymał przywilej noszenia infuły i pastorału. W 1959 został nominowany administratorem apostolskim w Görlitz i konsekrowany biskupem tytularnym Barca. W 1963 został mianowany asystentem tronu papieskiego.
Pochowany został przy kościele św. Jakuba w Görlitz.

</doc>
<doc id="842437" url="https://pl.wikipedia.org/wiki?curid=842437" title="Grand Prix Wielkiej Brytanii na Żużlu 1998">
Grand Prix Wielkiej Brytanii na Żużlu 1998

Wyniki Grand Prix Wielkiej Brytanii, czwartej eliminacji Mistrzostw Świata Grand Prix w sezonie 1998.
Lista startowa.
Stawkę 21 stałych uczestników Grand Prix uzupełniło 3 zawodników z dziką kartą: Antonín Kasper, Joe Screen, oraz Martin Dugard. W nawiasach podano numery stałe.
Opis.
Zawodu po raz drugi w karierze wygrał Jason Crump. W finale pokonał Jimmy Nilsena, Tomasza Golloba i Ryana Sullivana. Słaby start zanotował lider klasyfikacji GP Tony Rickardsson i jego przewaga nad Nilsenem zmalała do 10 punktów. Gollob zajmując miejsce na podium awansował z 6 na 3 miejsce w klasyfikacji generalnej. Pozostali Polacy spisali się słabo, Piotr Protasiewicz był 21, a Sebastian Ułamek zajął ostatnią, 24 lokatę.

</doc>
<doc id="842438" url="https://pl.wikipedia.org/wiki?curid=842438" title="Lipnik (Królewiec)">
Lipnik (Królewiec)

Lipnik (niem. "Löbenicht", ros. "Лёбенихт") – historyczna dzielnica Królewca. Powstał jako "Nowe Miasto" w miejscu pruskiej osady. Od 1255 do 1724 Lipnik był samodzielnym miastem od zachodu graniczącym bezpośrednio ze Starym Miastem, od wschodu z wolnizną Sackheim. Znajdowały się tu przede wszystkim warsztaty rzemieślnicze. Od 1506 do Lipnika należały wolnizny Anger i Stegen, o charakterze gospodarczym. Lipnik, Stare Miasto i Knipawa zostały w 1724 połączone w jedno miasto - Królewiec.
Gotycki kościół parafialny św. Barbary (niem. "St. Barbara auf dem Berge"), po reformacji określany był jako kościół lipnicki (niem. Löbenichtsche Kirche). Został zbudowany 1333-1354 i przebudowany 1474, spłonął 1764. Nowy był barokową salową budowlą z wieżą od zach., z 1776 r. (proj. Johann Ernst Löckell). 
W 1349 wielki mistrz Henryk Dusemer ufundował klasztor cysterek, następnie benedyktynek, z którego do 1945 przetrwało kilka gotyckich obrazów i rzeźb. 1530 przekształcony w szpital, zwany Wielkim Szpitalem (niem. Grosses Hospital) lub szpitalem lipnickim (niem. Löbenichtsches Hospital). Nowy budynek szpitalny z kościołem wzniesiono po pożarze 1764, kolejny gmach 1903 w innym miejscu. Jednym z kapelanów szpitalnych był kartograf Caspar Henneberger.
Lipnickie gimnazjum realne wywodziło się z miejskiej szkoły łacińskiej założonej 1525. Przy ul. Długiej Lipnickiej (niem. Löbenichtsche Langgasse), w miejscu ratusza, od XVIII w. mieściła się znana drukarnia Hartunga.
Obecnie na miejscu dawnego Lipnika przebiega Moskiewski prospekt (ros. Московский проспект), znajdują się tereny zielone i bloki mieszkalne z wielkiej płyty. Przetrwał gmach szpitalny, z reliktami rokokowej bramy wjazdowej z 1771, obok którego nad Pregołą zlokalizowano prowizoryczne zabudowania katolickiej parafii Świętej Rodziny.

</doc>
<doc id="842441" url="https://pl.wikipedia.org/wiki?curid=842441" title="Makroglosja">
Makroglosja

Makroglosja (łac. "macroglossia") – stan, w którym język jest nieprawidłowo duży. Może to być zaburzenie rozwojowe lub stan spowodowany np. chorobą spichrzeniową (amyloidoza, choroba Pompego) albo guzem nowotworowym języka.
Etiologia.
Choroby w których obrazie klinicznym występuje makroglosja:

</doc>
<doc id="842442" url="https://pl.wikipedia.org/wiki?curid=842442" title="Groteska (ornament)">
Groteska (ornament)

Groteska – ornament roślinny powstały w starożytności. Groteska składa się z wici roślinnej, w którą nierozerwalnie są wplecione inne elementy, takie jak postacie ludzkie, zwierzęta, części uzbrojenia, obrazy, owoce i inne. Groteska może także być pozbawiona wici, zamiast której występuje ornament popularny w danej epoce (tzw. groteska stelażowa).
Ornament narodził się w I wieku n.e. w sztuce rzymskiej. W sztuce nowożytnej pojawił się za sprawą odkryć archeologicznych z końca XV wieku w Złotym Domu Nerona (Domus Aurea) oraz w innych pałacach i willach (tzw. grotach rzymskich). Wkrótce po tym odkryciu groteski zostały spopularyzowane przez włoskich artystów, którzy równocześnie nieco ją przekształcili i dostosowali do ówczesnych potrzeb. Jednym z najwcześniejszych przykładów są grafiki Giovanniego Pietro da Birago z końca XV wieku. Groteska pojawia się także na freskach Filippino Lippiego w kaplicy Carafa w bazylice Najświętszej Maryi Panny powyżej Minerwy w Rzymie (1489-1493), freskach Perugina w Collegio del Cambio w Perugii (1499), freskach Luca Signorelli w katedrze w Orvieto (1499-1503), w cyklu fresków Pinturicchio w Appartamento Borgia w Watykanie oraz w loggiach watykańskich Rafaela (1518-1520).
W latach 30. XVI wieku na polecenie Franciszka I Rosso Fiorentino i Primaticcio ozdobili jego zamek w Fontainebleau, wykorzystując m.in. ornament groteskowy. W drugiej połowie XVI wieku ryciny z przedstawieniami dekoracji z Fontainebleau rozprzestrzeniły się po Europie.
Pierwsze przykłady groteski na terenie Polski pochodzą z kaplicy Zygmuntowskiej (1519-1533).

</doc>
<doc id="842443" url="https://pl.wikipedia.org/wiki?curid=842443" title="Brock (postać)">
Brock (postać)

Brock (jap. "Takeshi") – fikcyjna postać ze świata Pokémon, jeden z głównych bohaterów anime pod tym samym tytułem.
Brock to były lider Stadionu Pokémon w Marmorii (specjalność: Pokémony kamienne). Jego ojciec opuścił rodzinę, by zostać trenerem Pokémon, natomiast matka zmarła. Z tego powodu Brock musiał opiekować się dziesięciorgiem rodzeństwa.

</doc>
<doc id="842447" url="https://pl.wikipedia.org/wiki?curid=842447" title="Gregory Sedoc">
Gregory Sedoc

Gregory Sedoc (ur. 16 października 1981 w Amsterdamie) – holenderski lekkoatleta, płotkarz, halowy mistrz Europy.
Największym osiągnięciem Sedoca jest złoty medal w biegu na 60 metrów przez płotki halowych mistrzostw Europy w 2007. Wcześniej (od 2002) startował w wielu międzynarodowych zawodach seniorskich, ale bez większych sukcesów, był m.in. 2. w Halowym Pucharze Europy (Bieg na 60 m przez płotki Lipsk 2004). Na tym samym dystansie wywalczył srebro Halowych Mistrzostw Europy (Turyn 2009).

</doc>
<doc id="842455" url="https://pl.wikipedia.org/wiki?curid=842455" title="Anwil">
Anwil

Szwajcaria:
Osoby:
Inne:
Zobacz też:

</doc>
<doc id="842456" url="https://pl.wikipedia.org/wiki?curid=842456" title="Wincenty Urban">
Wincenty Urban

Wincenty Urban (ur. 13 lutego 1911 w Grodzisku Dolnym, zm. 13 grudnia 1983 we Wrocławiu) – polski duchowny rzymskokatolicki, profesor historii Kościoła, patrologii oraz historii sztuki, archiwista, biskup pomocniczy wrocławski w latach 1960–1983 (do 1967 formalnie gnieźnieński).
Życiorys.
W 1931 ukończył gimnazjum w Leżajsku. Po święceniach kapłańskich, które przyjął 28 czerwca 1936 we Lwowie z rąk arcybiskupa Bolesława Twardowskiego, prowadził działalność katechetyczną, duszpasterską i naukową. Był proboszczem w Biłce Szlacheckiej od 1940, w 1945 w wyniku ekspatriacji Polaków z Kresów Wschodnich wraz z parafiami osiadł na Śląsku Opolskim. W latach 1946–1983 dyrektor Archiwum, Biblioteki Kapitulnej i Muzeum Archidiecezjalnego we Wrocławiu.
21 października 1959 został mianowany biskupem tytularnym Abitinae i biskupem pomocniczym archidiecezji gnieźnieńskiej i skierowany do pracy duszpasterskiej w archidiecezji wrocławskiej. Sakry biskupiej udzielił mu 7 lutego 1960 kardynał Stefan Wyszyński. 16 października 1967 został oficjalnie mianowany biskupem pomocniczym archidiecezji wrocławskiej, w latach 1974–1976 był wikariuszem kapitulnym archidiecezji. Profesor Papieskiego Wydziału Teologicznego we Wrocławiu i Akademii Teologii Katolickiej w Warszawie, autor licznych prac z zakresu historii Kościoła.
W 1965 uczestniczył w IV sesji soboru watykańskiego II.
Został pochowany w krypcie archikatedry św. Jana Chrzciciela we Wrocławiu.

</doc>
<doc id="842465" url="https://pl.wikipedia.org/wiki?curid=842465" title="Marita Lindahl">
Marita Lindahl

Marita Lindahl (ur. 17 października 1938 w Helsinkach, zm. 21 marca 2017) – fińska Miss World, zwyciężczyni siódmego konkursu, który odbył się w 1957 roku.
W 1970 poślubiła Marttiego Kirsitie, z którym miała syna.

</doc>
<doc id="842471" url="https://pl.wikipedia.org/wiki?curid=842471" title="Regionalna Giełda Papierów Wartościowych w Abidżanie">
Regionalna Giełda Papierów Wartościowych w Abidżanie

Regionalna Giełda Papierów Wartościowych w Abidżanie (fr. "Bourse Régionale des Valeurs Mobilières SA" lub BRVM) – giełda papierów wartościowych obsługująca następujące kraje Afryki:
Giełda powstała w 1973 i była podzielona na regiony. W obecnej formie działa od 1998 roku. 
Podstawowym indeksem jest BRVM Composite.

</doc>
<doc id="842473" url="https://pl.wikipedia.org/wiki?curid=842473" title="Bouabdellah Tahri">
Bouabdellah Tahri

Bouabdallah Tahri (język arabski: أبو عبدالله الطاهري; ur. 20 grudnia 1978 w Metz) – francuski lekkoatleta, specjalizujący się w biegu na 3000 m z przeszkodami i w biegach długich (3000 m i 5000 m). 

</doc>
<doc id="842474" url="https://pl.wikipedia.org/wiki?curid=842474" title="Bourse Regionale des Valeurs Mobilieres">
Bourse Regionale des Valeurs Mobilieres



</doc>
<doc id="842479" url="https://pl.wikipedia.org/wiki?curid=842479" title="Proteoglikany">
Proteoglikany

Proteoglikany – wielkocząsteczkowe składniki substancji pozakomórkowej złożone z rdzenia białkowego połączonego kowalencyjnie z łańcuchami glikozaminoglikanów (siarczanu heparanu, siarczanu dermatanu, siarczanu keratanu, siarczanu chondroityny) o wysokim stopniu zróżnicowania.
Do grupy proteoglikanów nie wchodzi kwas hialuronowy, ponieważ nie tworzy wiązań kowalencyjnych z rdzeniem białkowym.
Mogą zawierać jednakowe (rzadko) lub różne GAG (glikozoaminoglikany).

</doc>
<doc id="842481" url="https://pl.wikipedia.org/wiki?curid=842481" title="Marian Gumowski">
Marian Gumowski

Marian Gumowski (ur. 30 września 1881 w Krościenku nad Dunajcem, zm. 1 października 1974 w Toruniu) – polski numizmatyk i sfragistyk, historyk, w latach 1919–1932 dyrektor Muzeum Wielkopolskiego w Poznaniu, od 1955 profesor Uniwersytetu Mikołaja Kopernika w Toruniu.
Życiorys.
Był synem Franciszka (znanego, długoletniego lekarza w Krościenku nad Dunajcem i Szczawnicy) i Józefiny ze Stehrów; bratem Jana – malarza i grafika. Uczęszczał do gimnazjów w Jaśle i Tarnowie, maturę zdał w Gimnazjum św. Anny w Krakowie w 1899 roku. Studiował na Uniwersytecie Jagiellońskim (jego wykładowcami byli m.in. Franciszek Piekosiński i Stanisław Krzyżanowski), a także w Monachium i we Włoszech.
W 1909 roku uzyskał stopień doktora pod opieką Stanisława Krzyżanowskiego. Tematem jego rozprawy doktorskiej była "Grzywna i moneta piastowska". W 1913 roku uzyskał na Uniwersytecie Jagiellońskim habilitację z numizmatyki, na podstawie rozprawy "Moneta złota w Polsce średniowiecznej", rozszerzoną na historię starożytną. 
W latach 1899-1916 pracował przy zbiorach numizmatycznych Andrzeja Potockiego. Członek Komitetu Obywatelskiego Polskiego Skarbu Wojskowego w sierpniu 1914 roku. W latach 1903-1919 kierował Muzeum Czapskich w Krakowie. W okresie 1919-1932 był dyrektorem Muzeum Wielkopolskiego w Poznaniu. Pracował na Uniwersytecie Jagiellońskim (1909-1919) i Uniwersytecie Poznańskim (1920-1930). 
W okresie 1908-1919 był redaktorem czasopisma "Wiadomości Numizmatyczno-Archeologiczne".
W okresie przedwojennym był członkiem m.in.:
Po II wojnie światowej został zatrudniony na Uniwersytecie Mikołaja Kopernika w Toruniu. W 1946 roku otrzymał tytuł profesora. W 1960 roku przeszedł na emeryturę. 
Był autorem około 400 publikacji z dziedziny heraldyki, numizmatyki, sfragistyki, historii i sztuki. Kolekcjonował także ekslibrisy, których zgromadził około 4 000. Cały jego zbiór ekslibrisów zaginął w 1939 roku.
Zmarł w 1974 roku w Toruniu, pochowany został na Cmentarzu św. Jerzego w Toruniu.
Życie prywatne.
Marian Gumowski ożenił się w 1909 roku z Elizą Barańską, miał czworo dzieci, Jana, Antoniego, Marię oraz Irenę (1912-1991), dziennikarkę i popularyzatorkę zdrowego stylu życia. Jego brat, Jan Kanty Gumowski (1883-1946) był znanym malarzem i grafikiem.

</doc>
<doc id="842482" url="https://pl.wikipedia.org/wiki?curid=842482" title="Wulkanodon">
Wulkanodon

Wulkanodon ("Vulcanodon karibaensis" Raath, 1972) – dinozaur roślinożerny, żył we wczesnej jurze około 200 mln lat temu na terenie dzisiejszego Zimbabwe. Osiągał 8 metrów długości i ważył około 1 tony. Wulkanodon był jednym z najstarszych znanych zauropodów.
Nazwa.
"Vulcanodon" oznacza "wulkaniczny ząb". Nazwa nawiązuje do faktu, że skamieniałości okazu holotypowego, odkryte na wyspie na jeziorze Kariba, znajdowały się pomiędzy skałami pochodzenia wulkanicznego, a wraz z nimi odkryto także duże zęby przypominające kształtem zęby teropodów; zęby te prawdopodobnie nie należą do wulkanodona, lecz do teropoda, który pożywiał się ciałem okazu holotypowego "V. karibaensis".

</doc>
<doc id="842485" url="https://pl.wikipedia.org/wiki?curid=842485" title="Wermacht">
Wermacht



</doc>
<doc id="842486" url="https://pl.wikipedia.org/wiki?curid=842486" title="Przedgłowie">
Przedgłowie

Przedgłowie (łac. "caput succedaneum") – niewielki i szybko ustępujący obrzęk surowiczo-krwotoczny tkanek miękkich u noworodka, spowodowany uciskiem główki w kanale rodnym w trakcie akcji porodowej. Wylew krwawy wiąże się z zastojem żylnym i limfatycznym, wchłania się samoistnie wkrótce po porodzie i w związku z tym nie wymaga leczenia. Wymaga różnicowania z krwiakiem podokostnowym.

</doc>
<doc id="842490" url="https://pl.wikipedia.org/wiki?curid=842490" title="Concepción Montaner">
Concepción Montaner

Concepción Montaner (ur. 14 stycznia 1981) – hiszpańska lekkoatletka, skoczkini w dal. 
W 1999 była druga podczas mistrzostw Europy juniorów. Rok później zdobyła tytuł mistrzyni świata juniorów. W 2001 sięgnęła po srebro młodzieżowych mistrzostw Europy oraz złoty medal igrzysk śródziemnmorskich (Radis 2001). W 2002 zajęła wysokie 4. miejsce na mistrzostwach Europy, była ponadto 3. w pucharze świata (Madryt 2002). Srebrna medalistka igrzysk śródziemnomorskich (2005). W 2006 zdobyła brązowy medal (po dyskwalifikacji Tatjany Kotowej halowych mistrzostwach świata, gdzie skoczyła na odległość 6,76 m - tyle samo co druga w konkursie Portugalka Naide Gomes. Brązowy medal przypadł wówczas reprezentatnce Portugalii, która miała lepszy od Montaner drugi wynik w tym konkursie. W 2007 zdobyła srebrny medal halowych mistrzostw Europy, przegrywając ponownie z Gomes. Montaner ma w dorobku również drugie miejsca w innych międzynarodowych imprezach: Superlidze Pucharu Europy (Florencja 2003) oraz Halowym pucharze Europy (Moskwa 2008). Medalistka mistrzostw ibero-amerykańskich (w tym złoto w 2010). Piętnastokrotnie sięgała po złote medale mistrzostw Hiszpanii.

</doc>
<doc id="842491" url="https://pl.wikipedia.org/wiki?curid=842491" title="Common-Rail">
Common-Rail



</doc>
<doc id="842495" url="https://pl.wikipedia.org/wiki?curid=842495" title="Karin Stanek">
Karin Stanek

Karin Stanek (ur. 18 sierpnia 1943 w Bytomiu, zm. 15 lutego 2011 w Wolfenbüttel) – polska piosenkarka bigbitowa, wokalistka zespołu Czerwono-Czarni, ceniona za energię i wyrazistość sceniczną, określana jako jeden z symboli bigbitu. Uznana za jedną z „50 najlepszych polskich wokalistek” według czasopisma "Machina". W latach 60. należała do najpopularniejszych polskich piosenkarek, lansując takie przeboje jak „Malowana piosenka” (znana powszechnie pod tytułem „Malowana lala”), „Chłopiec z gitarą”, „Jedziemy autostopem”, „Jimmy Joe” czy „Wala twist”. W latach 70. wyemigrowała z Polski do Niemiec, gdzie wydawała niemiecko- i anglojęzyczne nagrania. W latach 90. wznowiła występy w Polsce wciąż ciesząc się dużą popularnością, choć do końca życia mieszkała na stałe w Niemczech, gdzie zmarła na skutek komplikacji chorobowych w 2011 roku.
Życiorys.
Rok urodzenia Karin Stanek jest kwestią sporną. Choć najczęstszą i najbardziej prawdopodobną wersją jest rok 1943, to według niektórych źródeł Karin urodziła się trzy lata później i jako nastolatka zawyżyła swój wiek, by móc wcześniej podjąć pracę.
Pochodziła z wielodzietnej rodziny górniczej, była trzecim z sześciorga dzieci. Z powodu trudnej sytuacji materialnej musiała przejąć domowe obowiązki i opiekować się młodszym rodzeństwem. Po ukończeniu siedmiu klas szkoły podstawowej pracowała jako goniec w Przedsiębiorstwie Instalacyjnym Przemysłu Węglowego. Była muzycznym samoukiem i karierę zaczynała w amatorskich zespołach młodzieżowych działających na Górnym Śląsku. W 1961 roku została zakwalifikowana do organizowanego przez Polskie Radio konkursu piosenki.
Lata 60. – z Czerwono-Czarnymi.
Debiutowała piosenką „Jimmy Joe” w marcu 1962, którą wygrała konkurs "Czerwono-Czarni szukają młodych talentów", zostając tym samym wokalistką grupy. W lipcu 1962 zakwalifikowała się do finałowej dziesiątki I Festiwalu Młodych Talentów w Szczecinie i wystąpiła z Czerwono-Czarnymi na festiwalu w Sopocie, gdzie wykonana przez nią „Malowana piosenka” została entuzjastycznie przyjęta przez publiczność. W roku 1963 wzięła udział w I Krajowym Festiwalu Piosenki Polskiej w Opolu, gdzie wykonała przeboje „Autostop” i „Chłopiec z gitarą”, dostając wyróżnienie. Pojawiła się w filmie dokumentalnym pt. "Gdzieś w Polsce", a następnie w produkcji fabularnej Janusza Morgensterna "Dwa żebra Adama". W 1964 roku wystąpiła ponownie na festiwalu w Sopocie, a także na II festiwalu w Opolu, gdzie odebrała nagrodę specjalną za piosenkę „Jedziemy autostopem”. W Opolu pojawiła się jeszcze w 1965 roku z piosenką „Tato, kup mi dżinsy”. Wtedy też zdobyła III nagrodę na IV Międzynarodowym Festiwalu Krajów Nadbałtyckich. Już jako znana artystka uzupełniła wieczorowo wykształcenie i zdała maturę. Wcześniej piosenkarka była krytykowana przez opinię publiczną za brak wykształcenia, na które w rzeczywistości nie mogła sobie pozwolić przez trudną sytuację materialną rodziny. Zmagała się też z dyskryminacją ze względu na śląskie pochodzenie i dialekt.
W 1966 roku w Stanach Zjednoczonych ukazała się pierwsza długogrająca płyta Karin, składająca się z jej największych przebojów. Wcześniej nagrała w Polsce tylko cztery tzw. „czwórki” jako solowa wokalistka z Czerwono-Czarnymi jako zespołem akompaniującym. Pojawiła się też na dwóch longplayach grupy: imiennym "Czerwono-Czarni" z 1966 roku oraz "17.000.000" wydanym w roku 1967. Razem z zespołem występowała w wielu krajach Europy, a także w USA i Kanadzie, choć rząd komunistyczny w tamtym czasie niejednokrotnie uniemożliwiał Stanek wyjazdy zagraniczne. W 1968 roku koncertowała z Czerwono-Czarnymi w ZSRR, jednak jej współpraca z zespołem dobiegła końca latem 1969 roku, kiedy to wokalistka odeszła z powodu trudnej atmosfery w zespole. Poznała wówczas Annę Kryszkiewicz, która miała zostać jej wieloletnią menadżerką i przyjaciółką.
Lata 70. i 80. – kariera solowa.
Stanek rozpoczęła pisanie własnych piosenek i krótko współpracowała z czeską grupą The Samuels. Mimo iż nowe utwory podobały się publiczności, piosenkarka stała się obiektem wrogich ataków ze strony mediów, które szerzyły nieprawdziwe informacje na jej temat. Z powodzeniem koncertowała jednak w Europie i Związku Radzieckim. W 1974 roku wystąpiła na I edycji Polskich Targów Estradowych w towarzystwie zespołu Schemat. W tym samym roku pojawiła się też dwa razy na XII KFPP w Opolu – podczas koncertu z okazji XXX-lecia PRL-u, wykonując trzy stare przeboje, oraz w plebiscycie "Premiery", gdzie zaprezentowała nowy utwór „Dyskoteka rock”. Choć publiczność przyjęła oba wystąpienia bardzo pozytywnie, to zostały one wycięte z transmisji telewizyjnej i w większości skrytykowane przez prasę. Mimo to, piosenkarce przyznano wówczas odznakę za zasługi dla miasta Opola. Ze względu na nieustającą niechęć środowiska muzycznego sabotującego jej karierę, Stanek w 1975 roku skupiła się na występach za granicą. Na przełomie 1976 i 1977 roku przez kilka miesięcy występowała w USA, a następnie wyjechała do Niemiec, by tam rozpocząć działalność muzyczną.
W 1979 roku wystąpiła w popularnym zachodnioniemieckim programie "Disco" z piosenką „Ich mag dich so wie du bist” i wydała album "Das geballte Temperament mit der unerhörten Stimme" nagrany w całości w języku niemieckim. Oryginalnie wydany tylko na kasecie magnetofonowej, pojawił się w dystrybucji cyfrowej ponad 30 lat później. W roku 1981 wydała singel „Let's Have a Party” pod pseudonimem Cory Gun, a w 1982 roku dwa single nagrane z zespołem Blackbird, również po angielsku, z powodzeniem koncertując. Nowe nagrania zostały jednak pozbawione promocji, jako że agentka artystki, przebywająca wówczas w Polsce, napotkała trudności z powrotem do Niemiec. Stanek wyprowadziła się wówczas z Kolonii do Wolfenbüttel, gdzie mieszkała jej rodzina. Tam przyjęła niemieckie obywatelstwo i skierowana została na kurs językowy dla przesiedleńców. Postanowiła tymczasowo zawiesić karierę, występując dopiero pod koniec lat 80. w USA, a także w Niemczech.
Ostatnie lata.
Karin Stanek powróciła do Polski dopiero po 15-letniej przerwie, w 1991 roku, śpiewając w sopockiej Operze Leśnej na koncercie poświęconym legendom polskiego rocka. Jej występ otrzymał entuzjastyczne przyjęcie zarówno publiczności jak i mediów. Rok później ponownie wystąpiła w Sopocie świętując XXX-lecie swojej działalności artystycznej, a na rynku pojawiło się pierwsze wydawnictwo CD w jej dorobku, kompilacja przebojów "Greatest Hits". W 1993 roku ukazała się biografia "Malowana lala" autorstwa menadżerki artystki, Anny Kryszkiewicz, a w roku 1995 Stanek wzięła udział w programie "Szansa na sukces" u boku Heleny Majdaniec i Jacka Lecha. Następnie nawiązała krótką współpracę z zespołem Gang Olsena, z którym wystąpiła w rodzinnym Bytomiu w 1997 roku po 30 latach nieobecności. Nagrała nowe wersje „Tyle razy były już” i „Jedziemy autostopem”, które ukazały się na składance "Jedziemy autostopem – Złota kolekcja" w 2002 roku. Podczas obchodów 750-lecia Bytomia, otrzymała odznakę za szczególne zasługi dla miasta. Regularnie pojawiała się w kraju, udzielając dużych koncertów. Nie wróciła jednak na stałe do Polski, m.in. ze względu na mieszkającą w Niemczech matkę, którą się opiekowała.
Ostatni występ Karin Stanek w Polsce miał miejsce w Szczecinie w 2005 roku. Wtedy też ukazało się jej ostatnie nagranie, wydana w Niemczech piosenka „Sex”, utrzymana w stylu eurodance. W 2007 roku piosenkarka podupadła na zdrowiu i przez kolejne lata odmawiała proponowanych jej licznych koncertów w Polsce i za granicą. Zmarła 15 lutego 2011 w Niemczech z powodu ciężkiego zapalenia płuc, z którym walczyła w szpitalu przez kilka tygodni. Pochowana została w Wolfenbüttel. W 2011 roku w opolskiej Alei Gwiazd odbyło się odsłonięcie gwiazdy Karin Stanek, a następnie ukazało się trzypłytowe wydawnictwo "Autostopem z malowaną lalą" zawierające największe przeboje Stanek oraz utwory nigdy wcześniej niewydane. W Bytomiu imieniem piosenkarki nazwano plac przed Centrum Kultury, a w 2013 roku postawiono tam pomnik artystki. W roku 2015 opublikowana została uaktualniona wersja biografii Karin.

</doc>
<doc id="842496" url="https://pl.wikipedia.org/wiki?curid=842496" title="Bouabdallah Tahri">
Bouabdallah Tahri



</doc>
<doc id="842497" url="https://pl.wikipedia.org/wiki?curid=842497" title="Concepcion Montaner">
Concepcion Montaner



</doc>
<doc id="842500" url="https://pl.wikipedia.org/wiki?curid=842500" title="ETS">
ETS



</doc>
<doc id="842501" url="https://pl.wikipedia.org/wiki?curid=842501" title="Ultima (album)">
Ultima (album)

Ultima – szósty studyjny, solowy, a siódmy w ogóle album polskiego wykonawcy poezji śpiewanej Grzegorza Turnaua, wydany w 1999 roku przez Pomaton EMI. Nagrania przeprowadzono na jesieni 1998, w Studio S4 Polskiego Radia w Warszawie.
Album uzyskał status złotej płyty.
Na płycie znajduje się piętnaście utworów, z czego piętnasty jest drugą, rozbudowaną wersją czternastego.
Muzykę do wszystkich utworów skomponował Grzegorz Turnau, jest on również autorem słów do jednej piosenki: „Ultima Thule”. Najwięcej, bo aż pięć piosenek zostało napisanych do tekstów Michała Zabłockiego. Do piosenki pt. „Wiem” ze słowami Andrzeja Poniedzielskiego został zrealizowany teledysk w reżyserii Bolesława Pawicy.
Płyta została opatrzona następującymi komentarzami: „Panie Boże, zabierz mnie do siebie i posadź mnie po swojej prawicy i spraw, żebym był czysty i nie uganiał się za kobietami, ale jeszcze nie teraz... (św. Augustyn)” oraz „Najdalszym ze wszystkich znanych krajów jest Thule. W czasie przesilenia dnia z nocą, gdy Słońce przechodzi przez znak Raka, nie ma tam nocy; w zimie dzień trwa krótko, a noce są bardzo długie. Niektórzy twierdzą nawet, że tak jest przez sześć miesięcy bez przerwy (Pliniusz, I w.n.e.). Od Orkadów do Thule żegluje się pięć dni i pięć nocy. Mimo północnego położenia Thule jest urodzajne i obfituje w późno dojrzewające owoce. Od początku wiosny tubylcy żyją tam na pastwiskach wraz ze swoim bydłem. Żywią się mlekiem i ziołami, owoce natomiast przechowują na zimę (Solinus, III w. n.e.)”
Na płycie znajduje się utwór "Nowa prognoza pogody", będący nową instrumentalną wersją piosenki "Bracka" z płyty "To tu to tam". 
Lista utworów.
Teksty Michała Zabłockiego wykorzystane na płycie „Ultima” pochodzą z telewizyjnego cyklu „Twój dekalog” i pierwotnie opublikowane były pod następującymi tytułami:
Wykonawcy.
Kierownik produkcji: Elżbieta Pobiedzińska; realizacja nagrań Leszek Kamiński.

</doc>
<doc id="842503" url="https://pl.wikipedia.org/wiki?curid=842503" title="Wskaźnik protrombinowy">
Wskaźnik protrombinowy

Wskaźnik protrombinowy (spotykany skrót: PR od ang. "Prothrombin Ratio", dawna nazwa: "wskaźnik Quicka") – badanie diagnostyczne krwi stosowane w celu oceny zewnątrzpochodnej (egzogennej) drogi krzepliwości krwi.
Oznaczenie.
Wartość wskaźnika jest zależna od stężenia w osoczu krwi takich czynników krzepnięcia jak: czynnik II, czynnik V, czynnik VII, czynnik X i fibrynogenu, a więc do oceny zewnątrzpochodnej drogi aktywacji trombiny. PR oznacza się najczęściej metodą koagulometryczą według Quicka. Metoda oznaczenia polega na dodaniu do osocza cytrynianowego preparatu czynnika tkankowego (TF), aby aktywować czynnik VII. Dzięki związaniu jonów wapnia przez kwas cytrynowy nie następuje aktywacja czynnika X przez VIIa (aktywowany czynnik VII), gdyż jony wapnia są potrzebne w tym etapie. Po inkubacji mierzy się czas od dodania jonów wapnia (co przy obecnym VIIa aktywuje czynnik X) do skrzepnięcia próbki.
Reakcje te zachodzą w analizatorze działającym automatycznie lub półautomatycznie. Wykonanie badania trwa kilka minut.
Istnieje jeszcze inna metoda wykonania badania, wykorzystująca substraty chromogenne. Podaje się substancję, do której trombina wykazuje powinowactwo przekraczające jej powinowactwo do fibrynogenu, a w wyniku reakcji, z którą powstaje barwny produkt. Szybkość reakcji jego tworzenia można zmierzyć spektrofotometrem, odpowiada ona stężeniu trombiny.
Oznaczenie PR można przeprowadzić w domu, za pomocą analizatora paskowego z kropli krwi z żyły lub naczynia włosowatego.
Są różne konwencje podawania wyników badania. Może on być podawany jako czas protrombinowy PT w jednostkach czasu i wtedy norma mieści się w zakresie 12-16 s, zależąc od aktywności osoczowej tromboplastyny. Można też podawać odsetek wartości prawidłowej, wtedy wynik prawidłowy mieści się w zakresie od 70 do 130%.
PT przelicza się na PR wedle następującego wzoru:
formula_1
Często jednak PT przelicza się na międzynarodowy współczynnik znormalizowany, czyli INR, uwzględniający w ISI aktywność tromboplastyny:
formula_2
Badania kliniczne.
Zwiększenie wyniku obserwuje się w następujących stanach:
Zbyt mały wynik świadczy natomiast o nadkrzepliwości. Nie ma on jednak znaczenia w stawianiu diagnozy, w przeciwieństwie do zbyt dużych wartości wskaźnika.

</doc>
<doc id="842505" url="https://pl.wikipedia.org/wiki?curid=842505" title="Kot snowshoe">
Kot snowshoe

Kot snowshoe (inna nazwa: "Silver Laces") – amerykańska rasa krótkowłosych kotów o charakterystycznych białych skarpetkach (stąd nazwa), powstała z krzyżowania kotów amerykańskich krótkowłosych i syjamów. Rasa ta jest rzadko spotykana na wystawach, nawet w swojej ojczyźnie. Mimo tego rasa snowshoe została uznana przez wiele stowarzyszeń, szczególnie przez TICA.
Wygląd.
Snowshoe łączą mocną budowę kotów amerykańskich krótkowłosych z wydłużonym ciałem syjamów. Także dzięki tym drugim, snowshoe są rasą z oznakami, ale, podobnie jak koty birmańskie, mają białe łapki. Dozwolony jest każdy kolor oznak, oczy są niebieskie. Budową ciała przypominają koty syjamskie starego typu.
Charakter.
Koty snowshoe są żywe, inteligentne i przyjacielskie, przywiązują się do swojego właściciela.

</doc>
<doc id="842506" url="https://pl.wikipedia.org/wiki?curid=842506" title="Ulica Foksal w Warszawie">
Ulica Foksal w Warszawie

Ulica Foksal – ulica w śródmieściu Warszawy.
Nazwa.
Obecna nazwa ulicy Foksal to spolszczona nazwa angielska "Vauxhall" w Londynie. Był to ogród spacerowy – miejsce zabaw publicznych założone w 1772 przez bankiera Fryderyka Kabryta. Dawna aleja ogrodowa w XIX wieku przekształciła się w ulicę, która odziedziczyła nazwę ogrodu.
17 czerwca 1934 roku nazwę ulicy zmieniono na "Pierackiego", dla upamiętnienia ministra spraw wewnętrznych Bronisława Pierackiego, który dwa dni wcześniej zginął tam w zamachu ukraińskich nacjonalistów (przed warszawskim Klubem Towarzyskim pod nr 3).
W okresie okupacji niemieckiej ulicy nadano nowe nazwy: polską "Foksal" i niemiecką "Foksalstrasse". W latach 1946–1950, dla upamiętnienia ochotniczych grup młodzieży pracujących przy odgruzowywaniu pobliskiego Nowego Światu, ulica nosiła nazwę "Jugosłowiańskiej Brygady Pracy". Zwyczajowo była nazywana ulicą "Młodzieży Jugosłowiańskiej". Jugosłowianie byli najaktywniejszą i najliczniejszą grupą młodzieży zagranicznej uczestniczącej w odgruzowywaniu zniszczonego miasta.
W 1951 roku przywrócono ulicy nazwę Foksal. Powodem był konflikt Kominformu z Jugosławią.
Historia.
Tereny zajmowane dzisiaj przez ulicę Foksal należały w XVIII wieku do dóbr rodziny Czapskich, znajdowała się tu podmiejska rezydencja, sąsiadując z zabudowaniami jurydyki Bożydar-Kałęczyn. W 1746 roku Walenty A. Czapski sprzedał rezydencję Marii Annie Brühlowej, która na nowo urządziła tu ogród. Po jej śmierci zainteresowani byli posiadłością m.in. Ignacy Krasicki, choć ostatecznie właścicielem został bankier Fryderyk Kabryt. Zaprosił on do spółki dworzanina króla Stanisława Augusta Poniatowskiego Franciszka Ryxa, znanego w tym czasie z organizacji licznych widowisk.
W 1776 roku urządzono w tutejszych ogrodach miejsce rozrywki dla zamożnych mieszkańców Warszawy, nadając mu angielską nazwę „Vauxhall”, będącą określeniem istniejącego ogrodu w Londynie, w dzielnicy o tej samej nazwie. Otwarcie nastąpiło 15 maja tego roku – ogród czynny był w czwartki i niedziele, w 4 pawilonach symbolizujących pory roku znajdowała się gastronomia, jedzenie można było nabyć też w namiotach. Wstęp kosztował 4 złote, 8 zł zaś wstęp do pawilonu, gdzie odbywały się przedstawienia teatralne, koncerty i popisy ekwilibrystyczne. Ogród był iluminowany, szczególnie z okazji balów i redut. Wszystkiemu towarzyszyła muzyka w wykonaniu dobrej orkiestry. 10 maja 1789 Jean-Pierre Blanchard dokonał w tym miejscu jednego z pierwszych w Warszawie lotów balonem. W kolejnych latach na Foksalu przeprowadzano kolejne starty balonów, m.in. w 1806 dokonał tego Jordaki Kuparentko.
W końcu lat 70. XIX wieku Przeździeccy, następni właściciele dóbr, przeprowadzili ich parcelację. Nadany wtedy kształt ulicy przetrwał do dzisiaj, przekształcony z parkowej alei. W latach 1875–1877 w końcu ulicy wzniesiono pałac Konstantego Zamoyskiego. W 1880 zburzono kamienicę zamykającą wylot ulicy w kierunku Nowego Światu, a nowej ulicy nadano nazwę Foksal.
W latach 1939–1940 pod nr 17 działała kawiarnia Café Bodo.
W czasie powstania warszawskiego przebiegała tu II linia obrony Powiśla, tędy powstańcy wycofywali się do śródmieścia, barykada znajdowała się na wysokości domu nr 11. W budynku przy Foksal 3/5 działał szpital powstańczy, a sam budynek został zniszczony w ponad 70%.
Ulica i jej zabudowa przetrwała wojnę poza tym bez większych zniszczeń. Doszczętnie zbombardowany został tylko budynek pod numerami 14 i 12. Bomba spadła również na kamienicę numer 15, ale był to niewypał.
W okresie PRL w budynku pod nr 10 miał siedzibę Dom Radzieckiej Nauki i Kultury.
W 2016 roku tylko dwie kamienice 13 i 15 pozostały jeszcze niewyremontowane z uwagi na ciągnący się proces o odzyskanie ich własności. W trakcie remontu kamienic nr 13 i 15, których właścicielem jest firma Ghelamco, odkryto elementy bogatego wystroju wnętrz, co wpłynęło na decyzję o remoncie kamienic, a nie ich rozbiórce jak poprzednio planowano. Inwestor planuje też rekonstrukcję neobarokowej fasady kamienicy nr 13.

</doc>
<doc id="842507" url="https://pl.wikipedia.org/wiki?curid=842507" title="Foksal">
Foksal



</doc>
<doc id="842509" url="https://pl.wikipedia.org/wiki?curid=842509" title="Skrzydlak">
Skrzydlak

Skrzydlak (samara) – owoc suchy i niepękający (typu orzech lub niełupka), o owocni zaopatrzonej w skrzydlaste wyrostki ułatwiające rozsiewanie. Skrzydlaki należą do diaspor zwanych meteochorami lub też lotnikami i szybownikami tj. takich organów rozprzestrzeniania, które zaopatrzone są w urządzenia zwalniające opadanie w powietrzu i pozwalające na pokonywanie w powietrzu znacznych odległości. Cechą wyróżniającą skrzydlaki od innych meteochorów jest cienki, zwykle błoniasty wyrostek w formie skrzydełka lub skrzydełek. 
Wyróżnia się dwa rodzaje skrzydlaków – szybujące i dynamiczne – różniące się budową skrzydełka i sposobem lotu. W pierwszym przypadku urządzenia lotne umieszczone są symetryczne, a nasiono zajmuje pozycję środkową. Przykładami takich skrzydlaków są owoce wiązów, olszy, brzóz i parczeliny. Skrzydlaki dynamiczne mają środek ciężkości położony niesymetrycznie, dzięki czemu spadając wpadają w ruch wirowy, co pozwala na przemieszczanie się w powietrzu na większe odległości. Dodatkowym przystosowaniem zwiększającym prawdopodobieństwo dalekiego rozsiania skrzydlaków bywa ich silne przytwierdzenie do rośliny macierzystej tak, że tylko podczas silnych wiatrów mogą być oderwane (tak jest u jesiona). Dynamiczne skrzydlaki wykształcają m.in. sosny, klony. Wieloskrzydełkowe owoce wytwarzają też rośliny zielne, np. szczawie. 
Dzięki skrzydlastym wyrostkom owoce np. jawora mogą pokonać 5 km, a sosny 2 km.

</doc>
<doc id="842512" url="https://pl.wikipedia.org/wiki?curid=842512" title="Manises">
Manises

Manises – miasto leżące w comarce Horta Sud we wspólnocie autonomicznej Walencji we wschodniej Hiszpanii. Populacja miasta 28 866 osób (2005). Manises słynie z bogatych tradycji w przemyśle ceramicznym (produkcja między innymi azulejo), oraz portu lotniczego dla miasta Walencja noszącego nazwę "València-Manises" (kod ICAO LEVC).
Geografia.
Manises leży na zachodnim końcu regionu Horta de València, czyli Horta Oest na prawym brzegu rzeki Turia. Dojazd z Walencji autostradą A-3 i V-11. Gmina Manises graniczy z gminami Cuart de Poblet, Paternal i Ribarroja of the Turia, także należącymi do wspólnoty autonomicznej Walencja.

</doc>
<doc id="842513" url="https://pl.wikipedia.org/wiki?curid=842513" title="Scelidozaur">
Scelidozaur

Scelidozaur ("Scelidosaurus", z greki „nożny jaszczur” od "skelos/σκελος" – ‘noga’ i "saurus//σαυρος" – ‘jaszczur’) – rodzaj czworonożnego roślinożernego dinozaura z niewielkimi płytami, mierzącego około 4 m długości. Żył on we wczesnej jurze od hettangu do synemuru – od 200 do 190 milionów lat temu. Jego skamieniałości odnaleziono na terenie dzisiejszego Tybetu, Ameryki Północnej (Stany Zjednoczone – stan Arizona) oraz Europy (hrabstwo Dorset w Anglii, tropy wiązane ze scelidozaurem znaleziono także w utworach hettangu Gór Świętokrzyskich). Nazywa się go najwcześniejszym kompletnym dinozaurem.
Zwierzę opisał w 1859 anatom porównawczy Richard Owen. Dzisiaj za pewny uznaje się tylko jeden gatunek tego rodzaju, "S. harrisonii", chociaż w przeszłości zaproponowano kilka innych. Jest przedstawicielem najprymitywniejszych tyreoforów, jednak dokładne stanowisko systematyczne w obrębie tego podrzędu nie jest do dziś jasno określone, co wynika m.in. z niewielkiej ilości informacji o jego najbliższych krewnych.
Morfologia.
Dorosły "Scelidosaurus" osiągał raczej niewielkie rozmiary w porównaniu z większością innych dinozaurów. Jego długość szacuje się na 4 metry. Zwierzę poruszało się na czterech kończynach, tylne długością znacznie przewyższały przednie. Mogło co prawda stawać na tylnych kończynach, np. by dosięgnąć liści drzew, ale jego ręce przypominały wielkością stopy, co oznacza, że zwykle chodził na wszystkich czterech kończynach. Kończyły się one czterema palcami, z których najbardziej wewnętrzny był najmniejszy.
Czaszka.
Inaczej, niż w przypadku późniejszych ankylozaurów, czaszka scelidozaura była niska, dłuższa niż szersza i miała trójkątny kształt. Podobny kształt czaszki posiadały inne prymitywne ptasiomiedniczne. Mała głowa scelidozaura łączyła się z szyją dłuższą, niż u większości dinozaurów pancernych. Miał bardzo małe, liściokształtne zęby policzkowe odpowiednie do ścinania roślinności. Sądzi się, że jadł dzięki prostym ruchom szczęk w górę i w dół, gdy zęby zachodziły na siebie, wkłuwając się i miażdżąc jedzenie. Scelidozaur, podobnie jak pozostałe prymitywne ptasiomiedniczne, miał jeszcze pięć par okien w czaszce, w przeciwieństwie do późniejszych ankylozaurów, a jego zęby zachowały liściowaty kształt w większym stopniu, niż u przyszłych dinozaurów pancernych.
Pancerz.
Najbardziej rzucająca się w oczy cecha scelidozaura to jego opancerzenie składające się z kostnych tarczek osadzonych w skórze. Te osteodermy tworzyły równoległe poziome rzędy wzdłuż ciała zwierzęcia, biegnące od głowy po ogon. Były także pionowe rzędy na kończynach. Osteodermy u scelidozaura różniły się kształtem i rozmiarami. Większość stanowiły niewielkie, płaskie płytki, chociaż pojawiały się też grubsze. Płytki na kończynach i ogonie były mniejsze niż na tułowiu. Boczne osteodermy przybierały raczej kształt stożka w odróżnieniu od łopatkowatych tworów skutellozaura i użyto ich do wyróżnienia rodzaju. Za głową widniała dodatkowa para wyróżniających się tarczek o trzech wierzchołkach. Jednakże w porównaniu z późniejszymi ankylozaurami opancerzenie scelidozaura sprawiało wrażenie skromnego.
Odnaleziono także skamieniałe odciski skóry, toteż wiadomo, że pomiędzy osteodermami występowały zaokrąglone łuski podobne do tych jakie ma współczesna heloderma arizońska. Pomiędzy łuskami widniały niewielkie, mierzące od 5 do 10 mm płaskie „granulki” kostne rozmieszczone wewnątrz skóry. W toku późniejszej ewolucji tyreoforów przekształcą się one w większe osteodermy, łączące się w pancerz obserwowany u rodzajów takich, jak ankylozaur
Pożywienie.
Jak i pozostałe tyreofory, "Scelidosaurus" żywił się roślinami. Podczas, gdy większość innych ptasiomiednicznych miała zęby zdolne do ścierania pokarmu roślinnego, scelidozaur dysponował mniejszymi, mniej złożonymi zębami i szczękami pozwalającymi jedynie na proste ruchy góra-dół. Przypominał w tym względzie stegozaury, także mające prymitywne zęby i nieskomplikowane szczęki. Niezdolny do żucia, mógł tak jak one połykać gastrolity, by wspomóc trawienie żywności. Podobnie postępują krokodyle i niektóre współczesne ptaki. Jego dieta opierała się na liściach i nasionach.
Klasyfikacja.
"Scelidosaurus" był dinozaurem ptasiomiednicznym klasyfikowanym raz jako ankylozaur, kiedy indziej znów jako stegozaur. Debata nad tym nie zakończyła się jeszcze, ale obecnie uważa się go za bliżej spokrewnionego z dinozaurami pancernymi niż ze stegozaurami, a więc za przedstawiciela właściwych ankylozaurów, lub też bazalnego w stosunku do rozejścia się linii filogenetycznej na Ankylosauria i Stegosauria. Dzisiaj już nie umieszcza się go pośród stegozaurów, co można znaleźć w starszych książkach. Pomimo tego wykazuje on podobieństwa do członków tej grupy: najwyższy punkt jego ciężkiego ciała przypadał na biodra, a grzbiet pokrywały płyty.
"Scelidosaurus" użyczył swej nazwy rodzinie scelidozaurów (Scelidosauridae), grupie prymitywnych ptasiomiednicznych bliskich przodkom ankylozaurów i stegozaurów. Zaliczają się do niej także bienozaur i prawdopodobnie skutellozaur. Wydzielenie rodziny przez Cope w 1869, zostało potwierdzone przez chińskiego paleontologa Donga Zhiminga w 2001, po badaniach bienozaura wykazujących liczne podobieństwa pomiędzy nim i scelidozaurem. Scelidosauridae znajdywano w formacjach dolnojurajskich, być może przetrwały one aż do późnej jury. Ich skamieniałości pochodzą z Chin, Anglii i Arizony. Niektórzy paleontolodzy twierdzą, że grupa ta jest parafiletyczna, lecz Michael J. Benton (2004) uznaje jej monofiletyzm.
Skamieniałe szczątki tyreoforów bardziej bazalnych od scelidozaura należą do rzadkości. Takim taksonem jest prymitywniejszy od niego skutellozaur, także pochodzący z dzisiejszej Arizony. Skutellozaur mógł częściowo poruszać się na dwóch nogach. Ślady mogące należeć do jakiegoś wczesnego dinozaura tyreofora sprzed około 195 milionów lat odnaleziono we Francji. Przodkowie tych prymitywnych tyreoforów wyewoluowali z wczesnych ptasiomiednicznych żyjących w późnym triasie, a przypominających wczesnojurajskiego lesotozaura w.
Gatunki.
Jedynym gatunkiem obecnie zaliczanym do rodzaju "Scelidosaurus" jest opisany przez Owena "S. harrisonii", reprezentowany przez kilka prawie kompletnych szkieletów. W 1996 Spencer G. Lucas badając fragmentaryczne szczątki osobnika z synemurskiej formacji Dolny Lufeng opisane przez D.J. Simmonsa w 1965 jako nowy gatunek "Tatisaurus oehleri" uznał, że należą one do scelidozaura i dokonał przeniesienia tego taksonu do "Scelidosaurus oehleri". Jednak przeniesienie to nie zostało przyjęte przez innych badaczy.
Historia badań.
W 1858 James Harrison z Charmouth w Anglii badał klify Black Ven (pomiędzy Charmouth i Lyme Regis), prawdopodobnie pod kątem przydatności tutejszych skał dla fabryki cementu. W trakcie badań znalazł kilka fragmentarycznych skamieniałości kości kończyn. Wysłał je profesorowi Richardowi Owenowi z Muzeum Historii Naturalnej w Londynie. Razem z późniejszymi znaleziskami z tego samego miejsca dały one prawie kompletny szkielet. Rok po odkryciu Harrisona Owen nadał im nazwę "Scelidosaurus", jednak pełny opis nie pojawił się przed 1863. Nie zauważono wówczas, że zebrane kości należą do dwóch różnych taksonów i że w materiale kostnym zaliczonym do scelidozaura znajdują się także szczątki teropoda. Błąd ten stwierdził dopiero B.H. Newman w 1968. W dodatku okazało się wówczas, że stawu kolanowego wybrany w 1888 przez Lydekkera na lektotyp scelidozaura w istocie rzeczy należy do innego dinozaura, zdaniem Newmana do megalozaura. Z tego powodu Newman ubiegał się w Międzynarodowej Komisji Nomenklatury Zoologicznej o zmianę lektotypu. W 1995 Wells i współpracownicy nieformalnie uznali te kości za kość udową i fragment piszczeli „merozaura”.
Pozycja systematyczna scelidozaura również nie jest jasna. Von Zittel (1902), Swinton (1934) i Appleby "et al." (1967) widzieli w nim stegozaura. W pracy z 1968 Romer dowodził, że chodzi o dinozaura pancernego. W 1977 Richard Thulborn z University of Queensland zaproponował uznanie dinozaura za ornitopoda podobnego do tenontozaura lub iguanodona, ze względu na jego lekką budowę i dwunożność, które to cechy zdaniem badacza świadczyły o dobrym przystosowaniu do biegania. Teorię tę odrzucono.
W 1989 tarczki zidentyfikowane jako należące do scelidozaura, znalezione w formacji Kayenta (Glen Canyon Group) w północnej Arizonie, pomogły ustalić wiek warstwy na około 200 milionów lat. Sugerują one także istnienie powiązań geograficznych pomiędzy Ameryką Północną a Europą, gdzie wcześniej znaleziono szczątki tego samego rodzaju.
W 2000 Martill i współpracownicy ogłosili odkrycie resztek tkanki miękkiej w znalezisku scelidozaura składającym się z ośmiu kręgów ogonowych w płycie mułowca węglanowego datowanej na późny hettang lub synemur. Niektóre elementy tych skamieniałości zachowały się w ten sposób, że stworzyły jakby kopertę z tkanką miękką zachowaną wokół kręgów. Zaobserwowano także obecność warstwy naskórka na osteodermach. Naukowcy sformułowali dzięki temu wniosek, że twory te u bazalnych dinozaurów pancernych pokrywała mocna, prawdopodobnie skeratynizowana warstwa skóry
W kulturze.
Chociaż rodzaj ten nie jest tak popularny w kulturze, jak spokrewnione z nim ankylozaur czy stegozaur, to pojawiał się, choć nieczęsto, w mediach. Wymienić tu można grę wideo Nintendo "", gdzie gracz kontroluje menażerię dinozaurów, w tym scelidozaura. Dziecięcy serial telewizyjny "Harry and His Bucket Full of Dinosaurs" przedstawia scelidozaura o imieniu Sid jako jednego z przyjaciół tytułowego bohatera. Tyreofor ten obecny jest na ekspozycji Charmouth Heritage Coast Centre w Charmouth w Anglii. Centrum to prezentuje zarówno model, jak i odcisk osobnika, którego skamieniałości odnaleziono w okolicy.

</doc>
<doc id="842515" url="https://pl.wikipedia.org/wiki?curid=842515" title="Roman Stopa">
Roman Stopa

Roman Stopa (ur. 8 lipca 1895 w Woli Batorskiej, zm. 15 kwietnia 1995 w Krakowie) – polski językoznawca, afrykanista, folklorysta.
Był uczniem językoznawcy prof. Jana Michała Rozwadowskiego, wybitnym polskim specjalistą w zakresie języków mlaskowych. W latach 1935–1936 prowadził badania językowe i folklorystyczne wśród Buszmenów i Hotentotów w Afryce Południowo-Zachodniej.
Był wykładowcą języków afrykańskich: suahili, hausa, ewe, hotentockich, buszmeńskich. Był również wykładowcą muzykologii porównawczej Afryki. Od 1962 był profesorem UJ. Pochowany na Cmentarzu Rakowickim w Krakowie.
Był autorem wielu prac, m.in.:

</doc>
<doc id="842516" url="https://pl.wikipedia.org/wiki?curid=842516" title="Otherside">
Otherside

Otherside – ballada rockowa kalifornijskiej grupy Red Hot Chili Peppers, którą wydano jako trzeci singel z ich siódmego albumu studyjnego "Californication" (1999).

</doc>
<doc id="842520" url="https://pl.wikipedia.org/wiki?curid=842520" title="Give It Away">
Give It Away

Give It Away – dziewiąty utwór i zarazem pierwszy singel z albumu "Blood Sugar Sex Magik" grupy Red Hot Chili Peppers, który został wydany w 1991 roku, nakładem wydawnictwa Warner Music, jego producentem był Rick Rubin.
Lista utworów.
Pierwsze wydanie CD (1991)
Drugie wydanie CD (1991)
Trzecie wydanie CD (1991)
Czwarte wydanie CD (1991)
Kaseta magnetofonowa (1991)

</doc>
<doc id="842522" url="https://pl.wikipedia.org/wiki?curid=842522" title="Steve Zahn">
Steve Zahn

Steven James Zahn (ur. 13 listopada 1967 w Marshall) – amerykański aktor filmowy i telewizyjny.
Życiorys.
Wczesne lata.
Urodził się w Marshall w stanie Minnesota jako syn Zeldy, która pracowała dla YMCA, i Carletona Edwarda Zahna, emerytowanego pastora luterańskiego Missouri Synod. Jego ojciec był pochodzenia niemieckiego i szwedzkiego, a jego matka – niemieckiego. Zahn spędził część swojego dzieciństwa w Mankato w stanie Minnesota, gdzie ukończył Kennedy Elementary School, a później przeniósł się na przedmieścia Minneapolis. Edukację kontynuował w Robbinsdale Cooper High School i Gustavus Adolphus College. Studiował aktorstwo na Uniwersytecie Harvarda.
Kariera.
W 1990 roku trafił na szklany ekran w roli Spence’a w operze mydlanej ABC "Wszystkie moje dzieci" ("All My Children"). W latach 1992-93 występował na scenie jako Hugo Peabody w musicalu "Bye, Bye, Birdie" u boku Tommy’ego Tune'a. Później występował w nowojorskich teatrach w sztukach: "Sophistry" Jonathana Marca Shermana jako Willy w Playwrights Horizons Theatre (1993), "Dzikie psy!" ("Wild Dogs!") jako Ringo w Malaparte Theatre Company, Theatre Row Theatre (1993), "SubUrbia" Erica Bogosiana jako Buff w Lincoln Center Theatre (1994), a także w stanie Minnesota w "Biloxi Blues" Neila Simona.
Na dużym ekranie debiutował w roli Jeremy’ego Tannera w filmie science fiction "Cel uświęca środki" ("Rain Without Thunder", 1993) z udziałem Jeffa Danielsa, Frederica Forresta i Roberta Earla Jonesa, a następnie dostał rolę Sammy’ego Graya w komediodramacie Bena Stillera "Orbitowanie bez cukru" ("Reality Bites", 1994) z Winoną Ryder i Ethanem Hawkiem.
W październiku 1995 pojawił się jako Duncan Sullivan, mąż Phoebe Buffay w jednym z odcinków sitcomu NBC "Przyjaciele" ("Friends") – pt. „The One with Phoebe's Husband”. Jego przełomową rolą ekranową był Wayne Wayne Wayne Jr. (David) w komedii Marka Illsleya "Happy, Texas" (1999). Kreacja ta przyniosła mu Independent Spirit Award dla najlepszego aktora drugoplanowego, Nagrodę Specjalną Jury dla najlepszej roli komediowej oraz nominację do Nagrody Satelity dla najlepszego aktora w filmie komediowym lub musicalu.

</doc>
<doc id="842524" url="https://pl.wikipedia.org/wiki?curid=842524" title="Joseph Vacher">
Joseph Vacher

Joseph Vacher (ur. 16 listopada 1869 w Beauford – zm. 31 grudnia 1898) zwany Francuskim Rozpruwaczem, seryjny morderca działający na terenie Francji.
Urodzony jako ostatnie z piętnaściorga dzieci w ubogiej wiejskiej rodzinie, Vacher w poszukiwaniu lepszego losu wstąpił do wojska. Później dwukrotnie próbował popełnić samobójstwo. Pierwszą nieudaną próbę wykonał podcinając brzytwą gardło, zawiedziony nie otrzymaniem awansu w wojsku. Następnym razem usiłował się zabić strzelając sobie w głowę, przy czym akt ten powiązany był z próbą zabójstwa dziewczyny, która odrzuciła jego zaloty. Skutkiem prób samobójczych był jednostronny paraliż twarzy, martwe oko i rozległa blizna na gardle, maskowana zwykle gęstą, czarną brodą. Po drugiej próbie samobójczej Vacher został zamknięty w szpitalu dla umysłowo chorych w Saint-Robert. Zwolniono go stamtąd w roku 1894, a wśród rzeczy jakie Vacher zabrał z sobą, znalazła się kolekcja stu kilkudziesięciu noży.
Wkrótce po opuszczeniu szpitala Vacher zaczął zabijać. Jego ofiarą padło jedenaście osób, zabitych poprzez wielokrotne pchnięcie nożem, niekiedy wypatroszonych. Bezdomny morderca przemierzał południową Francję ukrywając się w lasach, stąd jego ofiarą padali najczęściej robotnicy rolni.
4 sierpnia 1897 roku Vacher napadł na kobietę, zbierającą szyszki w lesie koło Touman. Ta wezwała na pomoc męża, który zbierał szyszki nieopodal. We dwójkę zdołali obezwładnić napastnika i w efekcie Vacher trafił do aresztu. Skazano go za napaść na trzy miesiące więzienia, jednak Joseph wysłał do sądu list, w którym opisał wszystkie swe zbrodnie. Winą za swe mordercze skłonności obarczył wściekłego psa, który ugryzł go w dzieciństwie.
Po zbadaniu przez zespół lekarzy pod przewodem Alexandra Lacassagne, Vacher został uznany za poczytalnego i postawiony przed sądem. Skazano go na śmierć przez zgilotynowanie. Wyrok wykonano 31 grudnia 1898 roku.

</doc>
<doc id="842526" url="https://pl.wikipedia.org/wiki?curid=842526" title="Święta Mariamna">
Święta Mariamna

Święta Mariamna, Mariamna sprawiedliwa, cs. "Prawiednaja Mariamna" (zm. w I wieku) – siostra św. Filipa Apostoła, święta Kościoła prawosławnego i greckokatolickiego.
Niewiele wiadomo o jej życiu. Hagiografowie najczęściej wspominają, iż żyła w dziewictwie i towarzyszyła w drodze apostołom Filipowi i Bartłomiejowi, pomagając im w trudach dnia codziennego. Historyk Kościoła Nikifor Kallist wspomina o ich tragicznym w skutkach pobycie we frygijskim Hierapolis, gdzie zostali zatrzymani i zamknięci w więzieniu. Filipa miano wtedy skazać na śmierć przez powieszenie na krzyżu, podczas gdy jego siostra Mariamna i Bartłomiej zostali uwolnieni. Wówczas apostoł Bartłomiej miał wyprawić się na głoszenie Ewangelii do Indii. Święta Mariamna opłakując ciało swego brata Filipa, głosiła Ewangelię w Likaonii (Azja Mniejsza), gdzie w pokoju miała odejść do Pana.
Wspomnienie liturgiczne w Kościele greckokatolickim i prawosławnym obchodzone jest 17 lutego/2 marca, tj. 2 marca (lub 1 marca w latach przestępnych) według kalendarza gregoriańskiego.

</doc>
<doc id="842528" url="https://pl.wikipedia.org/wiki?curid=842528" title="Archidiecezja Berlina">
Archidiecezja Berlina

Archidiecezja Berlina (łac.: "Archidioecesis Berolinensis", niem.: "Erzbistum Berlin") – katolicka archidiecezja niemiecka położona w północno-wschodniej części kraju, obejmująca swoim zasięgiem terytoria trzech landów: Berlin, część Brandenburgii, Meklemburgii-Pomorza Przedniego. Siedziba arcybiskupa znajduje się w katedrze św. Jadwigi w Berlinie.
Historia.
W XIX w. ustanowiona została dla katolików mieszkających w stolicy Prus "Delegatura Apostolska Brandenburgia-Pomorze" (Książęco-biskupia Delegatura Brandenburgii i Pomorza; niem. Fürstbischöfliche Delegatur Brandenburg und Pommern), która została umiejscowiona w katolickiej parafii św. Jadwigi w Berlinie. Obejmowała ona swoim zasięgiem Brandenburgię, Pomorze Przednie i tereny po biskupstwie kamieńskim. W dwudziestoleciu międzywojennym, po upadku monarchii w Niemczech, uczyniono pierwsze kroki zmierzające do utworzenia diecezji katolickiej na tym terenie: 19 lutego 1923 papież Pius XI powołał Josefa Deitmera na pierwszego biskupa pomocniczego diecezji wrocławskiej z siedzibą w Berlinie. Został on konsekrowany 1 maja 1923 przez kardynała Adolfa Bertrama.
13 sierpnia 1930 bullą "Pastoralis officii nostri" erygowano diecezję Berlina, która swoim terytorium miała objąć ziemie historycznych diecezji: Havelberg, Brandenburg, Kamień Pomorski i Lubusz. Na pierwszego biskupa wyznaczono Christiana Schreibera. Wchodziła w skład metropolii wrocławskiej.
27 czerwca 1994 diecezja została podniesiona przez papieża Jana Pawła II konstytucja apostolską "Certiori Christifidelium" do rangi archidiecezji i metropolii.
W 2003 archidiecezja zmagała się z ogromnymi problemami finansowymi, w wyniku których sprzedała niektóre kościoły i ograniczyła liczbę parafii z 207 do 108.
Podział administracyjny.
Współcześnie archidiecezja Berlina składa się z 17 dekanatów, w skład których wchodzi 150 parafii:
Patroni.
Archidiecezja Berlina posiada trzech patronów:

</doc>
<doc id="842529" url="https://pl.wikipedia.org/wiki?curid=842529" title="Hey Jude">
Hey Jude

Hey Jude – ballada rockowa zespołu The Beatles. Została napisana przez Paula McCartneya. Ta trwająca 7 minut i 9 sekund piosenka przez dwa tygodnie była numerem jeden na brytyjskich listach przebojów, zaś w Stanach Zjednoczonych pozostała na szczycie listy magazynu „Billboard” przez dziewięć tygodni, co stanowi rekord, jeśli chodzi o piosenki tego zespołu. Był to drugi najlepiej sprzedający się singiel zespołu, zaraz po „I Want to Hold Your Hand”.
Piosenka, pierwotnie zatytułowana "Hey Jules", została napisana przez McCartneya dla syna Johna Lennona, Juliana, aby załagodzić jego cierpienia związane z rozwodem ojca z Cynthią Powell. Piosenka ta trafiła na wiele list "Best of…", włączając w to te, które zostały utworzone przez magazyn „Rolling Stone”.
Inspiracja, kompozycja.
Po rozwodzie Johna i Cynthii Paul McCartney odwiedził ich syna, Juliana. Ze względu na długoletnią przyjaźń między muzykami czuł się zobowiązany do pomocy tej rodzinie w trudnych momentach. Według słów artysty właśnie wtedy powstał pomysł na utwór, zatytułowany początkowo „Hey Jules”, a następnie przemianowany na „Hey Jude” ze względu na lepsze brzmienie tytułu. Cynthia Powell zaś odebrała kompozycję jako troskę McCartneya o losy jej rodziny.
Julian Lennon, który miał bliższy kontakt z McCartneyem niż z ojcem, dowiedział się o tym, że „Hey Jude” została zadedykowana jemu, niemalże dwadzieścia lat później. Niezależnie od intencji artysty wiele osób było zdania, że piosenka ta jest skierowana do nich, włączając w to Johna Lennona.
Poza Lennonem, za odbiorcę tej piosenki uważała się także dziennikarka „Daily Express”, Judith Simons. Wiele osób (w tym Lennon) wysuwało też hipotezy, że McCartney, mając problemy z Jane Asher, jego byłą partnerką, napisał "Hey Jude" jako podświadome „przesłanie dla siebie”. Kiedy Lennon wspomniał, że myślał, że „Hey Jude” została napisana dla niego, McCartney zaprzeczył, po czym powiedział Johnowi, że napisał piosenkę o sobie.
McCartney początkowo grał tę piosenkę dla swoich przyjaciół i innych muzyków, podobnie zresztą postąpił z „Yesterday”.
Nagranie.
The Beatles nagrali łącznie 25 kompletnych wersji tego utworu 29 i 30 lipca 1968 w studiu przy Abbey Road w Londynie. Najważniejszą zaplanowali jednak nagrać w Trident Studios, ze względu na to, iż tamtejsze pomieszczenie posiadało lepsze wyposażenie. Jedna z nich jest dostępna na 3. wydaniu "Antologii" zespołu. Najważniejsze elementy ścieżki nagrano w Tridencie 31 lipca. Producentem został George Martin. Stworzono cztery wersje utworu, za najlepszą uchodzi najwcześniejsza. Piosenkę ukończono 1 sierpnia, dodając do niej partię orkiestry złożonej z 10 skrzypiec, 3 wiolonczeli, 3 altówek, 2 fletów, 1 kontrafagotu, 1 fagotu, 1 klarnetu, 1 klarnetu kontrabasowego, 4 trąbek, 2 waltorni, perkusji, 2 kontrabasów i puzonu – łącznie 36 instrumentów. Podczas końcowych nagrań The Beatles poprosili członków zespołu, aby ci klaskali podczas refrenu w ustalonym rytmie. Większość przystała na tę propozycję.
Ringo Starr niemal spóźnił się ze swoim wejściem. Opuścił studio niezauważony przez innych członków zespołu, podczas gdy rozpoczęto nagrywanie. Powrócił jednak na czas, by rozpocząć swoją partię. Podczas nagrywania głównej wersji utworu odpowiednio w 2:56 i 2:58 minutach nagrania Lennon krzyknął: "Wrong chord!", "Fucking hell!". Ma to miejsce po tym, jak śpiewa „let her into your skin”, McCartney zaś w tym momencie wykonuje „let her under your skin”. Dźwiękowiec obecny wtedy w studiu, Ken Scott, przyznał, że podczas obróbki obsceniczny zwrot wycięto.
George Harrison podczas prób dodawał własne partie gitarowe, co wywoływało konflikt z McCartneyem. W wywiadzie z 1994 roku McCartney wyznał, że narzucał członkom zespołu swój punkt widzenia pod wpływem stresu i presji popularności grupy.
Ron Richards, który pracował dla George’a Martina, odkrywca zespołu The Hollies, uczestniczył w wielu sesjach nagraniowych The Beatles. Stwierdził on, że podczas prób McCartney narzucał własne porządki, nie znosił sprzeciwu i był gotów do wszelkich poświęceń dla osiągnięcia jak najlepszych efektów.
Singiel.
Chociaż piosenka ta została nagrana podczas przygotowywania płyty "The Beatles", zawsze była uważana za singiel, nie zaś część tego wydawnictwa. Singiel „Hey Jude” ukazał się nakładem Apple Records 26 sierpnia 1968 w Stanach Zjednoczonych, a 30 sierpnia w Wielkiej Brytanii; na jego stronie B znalazła się piosenka „Revolution”. Płyta stała się najlepiej sprzedającym się singlem w historii, w liczbie ośmiu milionów egzemplarzy, dochodząc na szczyty list przebojów w jedenastu krajach.
Lennon chciał, aby to utwór „Revolution” znalazł się na stronie A, jednak nie zgodzili się na to pozostali członkowie zespołu. W wywiadach dla amerykańskich czasopism „Rolling Stone” (1970) i „Playboy” (1980) nadal nie zgadzał się z tą decyzją.
Teledysk.
The Beatles zatrudnili Michaela Lindsay-Hogga do nakręcenia teledysku do „Hey Jude”. Ten miał już doświadczenie przy podobnych produkcjach, stworzył m.in. wideoklip do „Paperback Writer”. Wcielili w życie pomysł wykonania na żywo z udziałem moderowanej publiczności. Utwór wykonano podczas "The Frost Programme", obecni goście wykonali razem z zespołem drugą część piosenki.
Popularność.
Piosenka „Hey Jude” była nominowana do nagród Grammy w 1968 roku w kategoriach: piosenka roku, płyta roku i najlepszy koncert grupy popowej roku, jednak nie odniosła zdobyła wyróżnienia w żadnej z kategorii. Utwór ten zdobył liczne inne wyróżnienia, przyznawane przez czasopisma branżowe, m.in. dla najlepiej sprzedającego się singla czy piosenki roku. W 2001 roku piosenka znalazła się w Panteonie Sławy Recording Academy, organizacji zrzeszającej instytucje zajmujące się przemysłem muzycznym. W 2004 roku utwór został sklasyfikowany na 8. miejscu listy 500 utworów wszech czasów czasopisma „Rolling Stone”. Channel 4 umieścił ją na 3. miejscu w kategorii „100 najlepszych singli”. Była także drugim singlem The Beatles na szczycie listy „Billboard” Hot 100, wcześniej znalazło się tam „I Want to Hold Your Hand”. Później trafiła tam jeszcze inna piosenka McCartneya, „Silly Love Songs” (1976).
Stany Zjednoczone.
Singiel z „Hey Jude” dostał się na listę przebojów Hot 100 14 września, gdzie pozostawał przez kolejnych 19 tygodni, dwa tygodnie później trafiła na 1. miejsce, na którym utrzymywał się przez kolejnych 9. Stał się tym samym najdłużej utrzymującym się na szczycie singlem The Beatles, będąc jednocześnie najdłuższą w historii piosenką na szczycie zestawienia. Ponieważ amerykańskie stacje radiowe nie emitowały utworów trwających dłużej niż trzy lub cztery minuty, specjalnie dla nich przygotowano skróconą wersję tej piosenki.
Ze względu na praktykowane w USA osobne zaliczanie w rankingach stron A i stron B, na drugim miejscu pod względem sprzedaży znajdowała się "Revolution". Była to także pierwsza płyta The Beatles, w której zamiast tradycyjnego zdjęcia okładką była zwykła kartka z nadrukiem. W pięć miesięcy po wydaniu sprzedano 3,75 miliona egzemplarzy singla, wkrótce wynik wzrósł do 5 milionów sztuk w samych Stanach Zjednoczonych. Płyta uzyskała tytuł złotej jeszcze zanim trafiła na listę przebojów, status platynowej uzyskała jednak po ponad trzydziestu latach – 17 lutego 1999.
Wielka Brytania.
W Wielkiej Brytanii „Hey Jude” singiel znajdował się na liście przebojów przez szesnaście tygodni, począwszy od 7 września 1968, na jej szczyt trafił tydzień później. W ojczyźnie zespołu, w przeciwieństwie do USA, przetrwała na najwyższej pozycji tylko 2 tygodnie, został z niej wyparty przez „Those Were the Days” Mary Hopkin, inny singel wytwórni Apple.
„Hey Jude” pozostaje największym komercyjnym sukcesem zespołu, mimo silnej konkurencji ze strony takich utworów jak „Let It Be” czy „Yesterday”, które także zostały stworzone przez McCartneya. Trwa ponad siedem minut – jedyną tak długą piosenką, która trafiła na światowe listy przebojów w latach 60., była „MacArthur Park” Richarda Harrisa. MacArthur Park nie odniósł jednak sukcesu na Wyspach – tam „Hey Jude” pozostawał najdłuższym utworem, który trafił na szczyt listy przebojów przez ćwierć wieku, do momentu kiedy był notowany singiel „I’d Do Anything for Love (But I Won’t Do That)” Meat Loafa, który trwa 7:58 w wydaniu singlowym.
Sprzedaż tekstu piosenki.
W 1996 roku Julian Lennon zapłacił na aukcji 25 tys. funtów za notatki z nagrania piosenki. Potem wydał kolejnych 35 tys. na zakup pamiątek po ojcu. Według Johna Cousinsa, managera Juliana, Lennonem kierowały pobudki osobiste.
Później Lennon odsprzedał te notatki z powrotem McCartneyowi. W 2006 roku prawa autorskie do „Hey Jude” posiadał Julian Lennon – są to jedne z nielicznych praw, których nie kontrolował Michael Jackson.
W 2002 roku oryginalny tekst piosenki został niemal sprzedany na aukcji w londyńskim domu aukcyjnym Christie’s. Wartość kartki papieru z odręcznie napisanymi słowami była szacowana na około 80 tys. funtów, zapowiedziano ją na 20 kwietnia 2002. McCartney zwrócił się w tej sprawie do sądu, dowodząc, że przedmiot ten został skradziony z jego londyńskiego domu. Richard Morgan, reprezentujący dom aukcyjny, uważał, że piosenkarz nie ma żadnych dowodów na to, że był w posiadaniu tejże kartki. Sąd orzekł na korzyść McCartneya i zatrzymał aukcję. Do Christie’s przedmiot wysłał Francuz, Florrent Tessier, który twierdził, że kupił ją na ulicznym targu w Londynie na początku lat siedemdziesiątych za 10 funtów. W oryginalnym katalogu z tamtej aukcji Julian Lennon wpisał słowa: „Dziwne uczucie wiedzieć, że ktoś napisał o tobie piosenkę. To ciągle mnie porusza.”.
Opinie.
Krytyk muzyczny, Alan Pollock, odniósł się pozytywnie do niezrozumiałego sformułowania. Stwierdził także, że nie jest to typowa długa piosenka, gdyż łączy elementy zwykle przypisywane hymnom przy użyciu ledwie kilku akordów. Po wprowadzeniu piosenki, w nieco późniejszym momencie, ma miejsce długi, dwuminutowy fragment, kiedy "Na, na, na…Hey Jude" powtarzane jest osiemnaście razy. Pollock opisał to jako „zdumiewająco transcendentalny efekt”, inny krytyk zaś zaobserwował, że ostateczny efekt powtarzania fascynuje.
Nowe aranżacje.
Piosenka „Hey Jude” doczekała się kilku coverów:

</doc>
<doc id="842530" url="https://pl.wikipedia.org/wiki?curid=842530" title="Idomeneo, król Krety">
Idomeneo, król Krety



</doc>
<doc id="842531" url="https://pl.wikipedia.org/wiki?curid=842531" title="Brodawka sutkowa">
Brodawka sutkowa

Brodawka sutkowa (łac. "mammilla", "papilla mammae", "thelium") – w anatomii człowieka znajdująca się na szczycie gruczołu mlecznego wypukłość, u kobiet miejsce ujścia przewodów mlecznych. Fizjologiczna funkcja brodawki sutkowej u kobiet polega na dostarczaniu mleka karmionemu dziecku. 
Położenie.
Brodawka sutkowa u zdrowych mężczyzn znajduje się na poziomie IV przestrzeni międzyżebrowej, w linii środkowoobojczykowej, zwanej w tym wypadku również linią sutkową. U kobiet może znajdować się na poziomie od III do VI przestrzeni międzyżebrowej w zależności od ukształtowania sutka. Kształt sutka wpływa również na jej położenie względem linii środkowoobojczykowej, brodawka sutkowa znajduje się jednak zawsze w jej najbliższej okolicy.
Budowa.
Brodawka sutkowa ma kształt stożkowaty lub cylindryczny. Wokół niej znajduje się otoczka sutkowa ("areola"). Skóra brodawki i otoczki jest cienka i wrażliwa na bodźce zewnętrzne. Zarówno wielkość jak i barwa brodawki sutka wraz z otoczką u człowieka różnią się w zależności od płci, rasy, i wykazują osobnicze różnice. U kobiet o jasnej karnacji, szczególnie nieródek, kolor otoczki jest bardziej różowy niż kolor otaczającej skóry; u kobiet o ciemnej karnacji kolor otoczki jest ciemniejszy. Na powierzchni brodawki mają swoje ujścia przewody mlekonośne ("ducti lactiferi"), dlatego jej powierzchnia jest nieregularna i pofałdowana. Znajdują się na niej także ujścia gruczołów łojowych i apokrynowych gruczołów potowych, których wydzielina chroni skórę sutka, co jest szczególnie ważne u kobiet w okresie laktacji. Na szczycie każdej z drobnych brodawek na powierzchni brodawki sutkowej (dawniej zwanych brodawkami Morgagniego) znajduje się kilka ujść podskórnych gruczołów Montgomery'ego ("glandulae aberrantes lactiferi"), które są dużymi gruczołami łojowymi. Brodawka sutkowa wraz z otoczką wyposażona jest w aparat sprężysto-mięśniowo-naczyniowy brodawki i otoczki sutkowej (ang. nipple-areolar complex) zbudowany z włókien sprężystych, włókien mięśni gładkich i splotu naczyń żylnych. Aparat ten u kobiet pełni funkcję zwieracza gruczołu sutkowego a u obu płci odpowiada za erekcję brodawki sutkowej. Erekcja brodawki zachodzi pod wpływem czynników mechanicznych (np. karmienie), termicznych (ekspozycja na zimno) lub psychicznych, w czasie podniecenia seksualnego, za co odpowiada oksytocyna.

</doc>
<doc id="842536" url="https://pl.wikipedia.org/wiki?curid=842536" title="Andrzej Olejnik">
Andrzej Olejnik

Andrzej Olejnik (ur. 15 lutego 1970 roku we Wrocławiu) – polski aktor teatralny, filmowy, dubbingowy i telewizyjny oraz lektor.
W 1996 roku ukończył studia na Wydziale Aktorskim Państwowej Wyższej Szkoły Teatralnej im. Ludwika Solskiego we Wrocławiu. Na drugim roku studiów zadebiutował na scenie w sztuce szekspirowskiej "Romeo i Julia" (1994) w roli muzykanta. Śpiewał szanty w zespołach związanych z Klubem Żeglarskim AZS Wrocław. Od 1995 roku pracuje jako lektor.

</doc>
<doc id="842537" url="https://pl.wikipedia.org/wiki?curid=842537" title="Peterborough Panthers">
Peterborough Panthers

Peterborough Panthers – brytyjski klub żużlowy z Peterborough. Zespół trzykrotnie zdobywał tytuł mistrza Wielkiej Brytanii (1999, 2006, 2021).
W sezonie 2022 klub występuje w SGB Premiership – najwyższej klasie rozgrywkowej drużynowych mistrzostw Wielkiej Brytanii na żużlu.
Skład na sezon 2022.
Stan na maj 2022
Dawni i obecni żużlowcy.
Znani i wyróżniający żużlowcy

</doc>
<doc id="842538" url="https://pl.wikipedia.org/wiki?curid=842538" title="Puchar Świata w biathlonie 2005/2006">
Puchar Świata w biathlonie 2005/2006

Puchar Świata w biathlonie 2005/2006 to 29. sezon w historii tej dyscypliny sportu. Pierwsze zawody odbyły się 26 listopada 2005 w Östersund, a ostatnie 26 marca 2006 w Chanty-Mansyjsku. Najważniejszą imprezą tego sezonu były igrzyska olimpijskie w Turynie, które „zastępowały” mistrzostwa świata.
Klasyfikacje generalną pań wygrała Niemka Kati Wilhelm zdobywając 969 punktów. Druga w klasyfikacji Anna Carin Olofsson ze Szwecji zdobyła 818 punktów zaś trzecia Martina Glagow, także z Niemiec, 694 punkty. Wśród Polek najlepsza była Magdalena Gwizdoń, która zajęła 35. miejsce gromadząc 139 punktów. Klasyfikacje sprintu oraz biegu pościgowego również wygrała Wilhelm. W biegu indywidualnym najlepsza okazała się Rosjanka Swietłana Iszmuratowa, zaś w biegu masowym Martina Glagow. „Małą kryształową kulę” za wygranie klasyfikacji sztafet zdobyły Rosjanki, a w pucharze narodów najlepsze okazały się Niemki.
Wśród panów kolejny raz najlepszy okazał się Norweg Ole Einar Bjørndalen, który zdobył 812 punktów i o 119 wyprzedził Francuza Raphaëla Poirée oraz o 138 Niemca Svena Fischera. Tuż za Niemcem uplasował się Tomasz Sikora, który zgromadził 605 punktów, poza tym polski zawodnik wygrał klasyfikację sprintu oraz zajął trzecie miejsce w klasyfikacji biegu masowego. „Małą kryształową kulę” za wygranie klasyfikacji biegu masowego oraz biegu pościgowego zdobył Bjørndalen. W biegu indywidualnym zwyciężył Niemiec Michael Greis, który wspólnie z kolegami z drużyny triumfował również w klasyfikacji sztafet oraz w pucharze narodów.
Wyniki Polaków.
Drużynowo.
"(do uzupełnienia)"

</doc>
<doc id="842539" url="https://pl.wikipedia.org/wiki?curid=842539" title="Kumbhamela">
Kumbhamela

Kumbhamela (dewanagari कुंभमेला) – święto hinduistyczne, podczas którego zbierają się pielgrzymi oraz święci, mistrzowie duchowi i jogini. Najznakomitsza z kumbhamel to Mahakumbhamela (wielka-kumbhamela) odbywa się co 12 lat na przemian w jednym z czterech następujących miast: Allahabad, Haridwar, Ujjain, Nashik. Nieco mniejsze znaczenie dla prominentów i wyznawców całego hinduistycznego środowiska mają Ardhakumbhamele (pół-kumbhamele).
Według hinduistów Kumbhamela powinna być okazją do odnowienia starożytnej kultury hinduistycznej, umocnienia się w wierze i wprowadzania w życie nakazów religijnych wyznawców.
W 2017 roku kumbhamela została wpisana na listę niematerialnego dziedzictwa UNESCO.
USA.
10 września 2006 w Kalifornii odbyła się pierwsza amerykańska kumbhamela, wzorowana na indyjskich obchodach święta.

</doc>
<doc id="842544" url="https://pl.wikipedia.org/wiki?curid=842544" title="Kumbha Mela">
Kumbha Mela



</doc>
<doc id="842546" url="https://pl.wikipedia.org/wiki?curid=842546" title="Vladimíra Uhlířová">
Vladimíra Uhlířová

Vladimíra Uhlířová (ur. 4 maja 1978 w Czeskich Budziejowicach) – czeska tenisistka.
Kariera.
Jej występy na światowych kortach rozpoczęły się w 2002 roku, turniejem na Majorce. Pierwsze kwalifikacje do zawodowego turnieju zagrała dopiero w 2005 roku w Pradze. Los chciał, że nigdy nie udało się jej zagrać w singlowym zawodowym turnieju tenisowym, stąd bardzo odległe miejsce na liście światowej.
W światowym tenisie jej postać została zauważona dopiero w roku 2006 dzięki dobrym wynikom odnoszonym przez Vladimírę w grze podwójnej. Jedna z jej pierwszych poważniejszych imprez tenisowych to igrzyska olimpijskie w Atenach, gdzie z Serbką Timotić odpadła w pierwszej rundzie. W lutym 2005 roku zagrała w jednych z pierwszych profesjonalnych turniejów, dochodząc nawet do półfinału w Acapulco. W maju 2005 doszła do deblowego ćwierćfinału w Pradze oraz Stambule. Później osiągnęła także półfinał w Palermo i ćwierćfinał w Budapeszcie. W roku 2006 powtórzyła półfinał z Acapulco z Gabrielą Navrátilovą. W Warszawie doszła do ćwierćfinału, podobnie w Pradze. Zadebiutowała w turnieju wielkoszlemowym, grając z Finką Emmą Laine French Open 2006, gdzie jednak już w drugiej rundzie trafiły na najwyżej rozstawione Samanthę Stosur i Lisę Raymond. Odpadła w pierwszej rundzie deblowego US Open.
Rok 2007 to ćwierćfinał w Hobarcie z Akiko Morigami, druga runda Australian Open z Sofią Arvidsson, finał w Paryżu z Gabrielą Navratilovą, ćwierćfinał w Dubaju oraz finał w Ad-Dausze z Ágnes Szávay. Vladimíra zaczęła wspinać się w klasyfikacji deblistek. Pod koniec kwietnia w parze z Węgierką Szávay ziściła swoje marzenia, wygrywając pierwszy zawodowy turniej. Miało to miejsce w Budapeszcie. W finale węgiersko-czeski duet pokonał parę Gabriela Navrátilová / Martina Müller. Dla obydwu zawodniczek było to pierwsze zwycięstwo w karierze zawodowej (z tą różnicą, że Ágnes miała wówczas 18 lat, a Vladimíra 29). Po pewnego rodzaju tenisowym impasie dopiero w maju w Strasburgu przeszła pierwszą rundę, ale na kortach Roland Garros razem z Szávay doszły już do rundy trzeciej. Po drodze pokonały Klaudię Jans i Alicję Rosolską, a uległy najwyżej rozstawionym Lisie Raymond i Samancie Stosur. W Eastbourne i na Wimbledonie wygrała po jednym spotkaniu, eliminując w pierwszym z turniejów Agnieszkę Radwańską i Jill Craybas. W pierwszej edycji imprezy WTA w Bad Gastein osiągnęła finał, w którym z Szávay przegrały 3:6, 5:7 z Czeszkami Hradecką i Voráčovą. Uhlířová i Szávay poczynały sobie coraz odważniej, na US Open dochodząc do półfinału. W trzeciej rundzie wygrały z mistrzyniami French Open, Alicią Molik i Marą Santangelo. U boku Michaëlli Krajicek Vladimíra doszła do jednej drugiej finału w Luksemburgu oraz ćwierćfinałów w Stuttgarcie i Linzu. Sezon rozgrywkowy zakończyła na dziewiętnastym miejscu w gronie deblistek kuli ziemskiej, a 1 października była nawet osiemnasta.

</doc>
<doc id="842547" url="https://pl.wikipedia.org/wiki?curid=842547" title="Kumbh Mela">
Kumbh Mela



</doc>
<doc id="842548" url="https://pl.wikipedia.org/wiki?curid=842548" title="Linia M2 metra w Budapeszcie">
Linia M2 metra w Budapeszcie

Czerwona linia metra w Budapeszcie – druga linia budapeszteńskiego metra. Jej budowa rozpoczęła się w XX w. – w latach 50. i trwała aż do 1972 r. Obecnie linia ta posiada 11 stacji i prowadzi od Örs vezér tere (wschodni Peszt) aż do Déli Pályaudvar – południowego dworca kolejowego w Budzie. Metro to jest bardzo głębokie i posiada wagony produkcji francuskiej (Alstom).

</doc>
<doc id="842550" url="https://pl.wikipedia.org/wiki?curid=842550" title="XXI Korpus Armijny (III Rzesza)">
XXI Korpus Armijny (III Rzesza)

XXI Korpus Armijny, niem. "XXI. Armeekorps" – jeden z niemieckich korpusów armijnych. 
Utworzony w sierpniu 1939 roku w I Okręgu Wojskowym. Brał udział w kampanii wrześniowej w składzie 3 Armii (Grupa Armii Północ). Rozformowany w marcu 1940 roku (przekształcony w tzw. Grupę XXI).
Dowództwo.
Szef sztabu

</doc>
<doc id="842551" url="https://pl.wikipedia.org/wiki?curid=842551" title="Wilczy Potok (dopływ Łomniczki)">
Wilczy Potok (dopływ Łomniczki)

Wilczy Potok (niem. ) – potok górski, lewy dopływ Łomniczki o długości około 1,9 km.
Potok płynie w Sudetach Zachodnich, w Karkonoszach, w woj. dolnośląskim. W części źródliskowej składa się z kilku potoków, wypływających wachlarzowato z zalesionego północno-wschodniego zbocza Kopy w Karkonoszach, z których najdłuższy wypływa ze źródła na wysokości około 920 m n.p.m. Potok w górnym biegu płynie stromą, zalesioną, rozległą i płytką doliną, położoną na terenie Karkonoskiego Parku Narodowego, w dolnym biegu płynie skrajem lasu regla dolnego w kierunku Łomniczki, do której wpada na wysokości ok. 650 m n.p.m. w okolicy południowo-zachodnich obrzeży Karpacza. Zasadniczy kierunek biegu potoku jest północno-wschodni. Potok nieuregulowany o wartkim prądzie wody, w okresach wzmożonych opadów i wiosennych roztopów.
Potok przecinają dwa szlaki turystyczne:

</doc>
<doc id="842554" url="https://pl.wikipedia.org/wiki?curid=842554" title="Joga Sutry">
Joga Sutry



</doc>
<doc id="842555" url="https://pl.wikipedia.org/wiki?curid=842555" title="Kościół św. Mikołaja w Królewcu (staromiejski)">
Kościół św. Mikołaja w Królewcu (staromiejski)

Kościół św. Mikołaja w Królewcu – dawny kościół farny pod wezwaniem św. Mikołaja na Starym Mieście w Królewcu, założony w 1264 r. i wielokrotnie przebudowywany. Znajdował się u stóp Zamku Królewieckiego na późniejszym placu Cesarza Wilhelma. Został rozebrany w latach 1826–1828 z powodu złego stanu technicznego. Był budowlą gotycka, halową, wzniesioną około 1360 r., sklepienia dopiero 1504–1537. Posiadał masywną wieżę zach., zwieńczoną strzelistym hełmem. W 1523 były głoszone w nim pierwsze ewangelickie kazania przez mnicha Joh. Amandusa. W 1575 r. przed ołtarzem został tu pochowany Johannes Luther (1526–1575), pierworodny syn reformatora. Do bardziej znanych miejscowych duchownych należał Valentin Thilo (Starszy).
Nowy kościół św. Mikołaja (Staromiejski).
W dniu 15 października 1845 r. odbyła się konsekracja nowego kościoła staromiejskiego (niem. Altstädtische Kirche) przy ulicy Pocztowej (Poststrasse). Został on wzniesiony według projektu Karla Friedricha Schinkla w stylu neogotyckim na rzucie krzyża greckiego, z wysoką wieżą od wschodu. Przeniesiono do niego większość wyposażenia ze starego kościoła (m.in. ołtarz z 1606 i wiszący świecznik maryjny z rogów jelenich).
Kościół miał 3 dzwony z lat 1469, 1622 i 1711. 
Został zniszczony 28 sierpnia 1944 przez angielskie lotnictwo. Dalsze zniszczenia spowodowała Armia Czerwona w czasie ataku na miasto. Po wojnie kościół został rozebrany w połowie lat 50.
Kościół św. Mikołaja w Steindamm.
Wezwanie św. Mikołaja nosił również filialny i cmentarny kościół na przedmieściu Steindamm, założony jako najstarsza świątynia miasta ok. 1255, w XVI-XIX w. służący Polakom-luteranom. Także w farze w XVI-XVIII w. odbywały się - obok niemieckich - także polskie nabożeństwa ewangelickie, odprawiane od 1529 przez ks. Jana Wnorowskiego, a następnie przez duchownych ze Steindamm.

</doc>
<doc id="842558" url="https://pl.wikipedia.org/wiki?curid=842558" title="Łożysko kulkowe">
Łożysko kulkowe

Łożysko kulkowe – rodzaj łożysk tocznych, elementami tocznymi są w nim kulki. Łożyska te w zależności od kształtu bieżni mogą przenosić obciążenia promieniowe, jak i osiowe. 
Łożyska kulkowe posiadają znormalizowany szereg wymiarów, który dostępny jest w katalogach firm je produkujących.
Podział łożysk kulkowych.
Grupę łożysk kulkowych można podzielić na:

</doc>
<doc id="842565" url="https://pl.wikipedia.org/wiki?curid=842565" title="Czarny Książę">
Czarny Książę

Czarny Książę (ang. Black Beauty, inne polskie tłumaczenie – Mój Kary) – powieść Anny Sewell dla dzieci i młodzieży opublikowana w 1877. Książka jest pisana w pierwszej osobie, narratorem jest koń – Czarny Książę. Opowiada on historię swojego życia, od narodzin po wiek sędziwy.
"Czarny Książę" to jedyna powieść Anny Sewell, napisana na krótko przed śmiercią pisarki. Dzieło bardzo szybko stało się bestsellerem. Na jego podstawie nakręcono kilka filmów i seriali.
Autorka chciała przez swoje dzieło zwrócić uwagę na częste, jej zdaniem, okrutne traktowanie koni. Dlatego pierwotnie książka była adresowana głównie do właścicieli koni, z czasem stając się książką dla dzieci.
Książka nosi podtytuł "Autobiografia opowiedziana przez pewnego konia" – Anna Sewell często mówiła, że nie napisała Czarnego Księcia, ale tylko przetłumaczyła go z języka końskiego na angielski.

</doc>
<doc id="842567" url="https://pl.wikipedia.org/wiki?curid=842567" title="Jerzy Twardokens">
Jerzy Twardokens

Jerzy Twardokens (ur. 9 grudnia lub 11 grudnia 1931 w Poznaniu, zm. 26 lipca 2015) – polski szermierz, wielokrotny mistrz Polski we florecie i szabli, olimpijczyk. Po zakończeniu kariery sportowej pracownik naukowy University of Nevada w Reno (Stany Zjednoczone).
Twardokens był trzykrotnie indywidualnym mistrzem Polski we florecie (1951, 1953, 1957), a raz w szabli (1955). Drużynowo zdobywał mistrzostwo kraju 5 razy: trzykrotnie we florecie (1951, 1953, 1955) i dwukrotnie w szabli (1953, 1956). W 1952 startował na Igrzyskach Olimpijskich w Helsinkach we florecie indywidualnie (odpadł w ćwierćfinale) i w szabli drużynowo (sklasyfikowani na 5.-8. miejscu). Największym sukcesem Twardokensa były dwa brązowe medale (szabla indywidualnie i drużynowo) zdobyte na mistrzostwach świata w Filadelfii w 1958.
Po tym turnieju Jerzy Twardokens postanowił pozostać w Stanach Zjednoczonych. Od tej pory używał imienia George Twardokens. Początkowo pracował jako nauczyciel wychowania fizycznego. Później obronił doktorat na University of Nevada w Reno z zakresu biomechaniki. Otrzymał tutaj posadę profesora na Wydziale Zdrowia. Twardokens jest autorem licznych publikacji naukowych, zwłaszcza z zakresu technik narciarskich (m.in. podręcznik "Skiing" z 1971).
W marcu 2013 na Uniwersytecie Jagiellońskim w Krakowie otrzymał Medal „Kalos Kagathos”.
Jego córka, Eva Twardokens, uprawiająca wyczynowo narciarstwo alpejskie, dwukrotnie reprezentowała USA na Zimowych Igrzyskach Olimpijskich: w 1992 i w 1994.
Występował w barwach Stali Katowice oraz Wisły Kraków.

</doc>
<doc id="842569" url="https://pl.wikipedia.org/wiki?curid=842569" title="Wyka">
Wyka

Wyka ("Vicia" L.) – rodzaj roślin zielnych należący do rodziny bobowatych. Obejmuje co najmniej 232 gatunki (tyle uznanych zostało za zaakceptowane w bazie taksonomicznej The Plant List, w niektórych źródłach, zwłaszcza dawniejszych, podawana jest znacznie mniejsza ogólna liczba gatunków, np. 140, 160, 200). W większości występują one na półkuli północnej, w strefie klimatu umiarkowanego. Zasiedlają zazwyczaj suche, trawiaste łąki i murawy, zarośla, wydmy piaszczyste i żwirowe. Wiele gatunków to rośliny uprawne, w tym jadalne i pastewne, nieliczne uprawiane są jako rośliny ozdobne. Do gatunków o największym znaczeniu należy bób (wyka bób) uprawiany już w neolicie na Bliskim Wschodzie.
Rozmieszczenie.
Przedstawiciele rodzaju rozprzestrzenieni są szeroko na półkuli północnej w strefie klimatu umiarkowanego, zwłaszcza w Eurazji. Największe zróżnicowanie jest w rejonie Turcji, w której rośnie 59 gatunków – tyle samo co w całej Europie. Kilkadziesiąt gatunków występuje na kontynentach amerykańskich, w tym wzdłuż Andów sięgając daleko na południe (w Chile stwierdzono ok. 30 gatunków). Nieliczne gatunki spotykane są także we wschodniej Afryce oraz na Hawajach.
W Polsce rodzimych jest 9 gatunków:
Jako gatunki częściej uprawiane i zdziczałe notowane są w Polsce:
Systematyka.
Rodzaj dzielony jest na dwa podrodzaje "Vicia" i "Vicilla", a następnie każdy z nich odpowiednio na 9 i 17 sekcji. Rodzaj "Vicia" jest tradycyjnie wyodrębniany w plemieniu obejmującym poza tym rodzaje: soczewica ("Lens"), groch ("Pisum"), groszek ("Lathyrus") i "Vavilovia". Z analiz molekularnych wynika, że tradycyjny podział taksonomiczny w obrębie tego plemienia nie odzwierciedla powiązań filogenetycznych, a rodzaj "Vicia" w tradycyjnym ujęciu ma charakter parafiletyczny. W obrębie tego rodzaju zagnieżdżony jest klad obejmujący rodzaj soczewica ("Lens"). Tu też powinien być klasyfikowany tradycyjnie do rodzaju groszek gatunek "Lathyrus saxatilis" (Vent.) Vis., który klasyfikowany powinien być jako "Vicia saxatilis" (Vent.) Tropea. 
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l.". W obrębie podrodziny należy do plemienia "Fabeae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), podrodzina "Vicioideae" Burnett, plemię "Vicioideae" Burnett, podplemię "Viciinae" Bronn., rodzaj wyka ("Vicia" L.).
Gromada okrytonasienne, klasa dwuliścienne ("Magnoliopsida" Brongn.), podklasa różowe ("Rosidae" Takht.), rząd bobowce ("Fabales" Bromhead), rodzina bobowate ("Fabaceae" Lindl).

</doc>
<doc id="842573" url="https://pl.wikipedia.org/wiki?curid=842573" title="Pierre Cosso">
Pierre Cosso

Pierre Cosso, właśc. Pierre-Alexandre Cosso (ur. 24 września 1961 w Algierze) – francuski aktor i piosenkarz.
Życiorys.
Kariera.
Zdobył sympatię widzów swoją debiutancką rolą Philippe Berthiera w cieszącej się sporym zainteresowaniem francuskiej komedii romantycznej "Prywatka 2" ("La Boum 2", 1982) u boku Sophie Marceau i Lamberta Wilsona. Rok potem wystąpił jako Miguel Eugitio Marc Antonio Gherardeschi w melodramacie muzycznym "Kopciuszek ’83" ("Cenerentola ’80", 1983), gdzie ujawnił swój talent wokalny. W marcu 1983 trafił na okładkę magazynu „Bravo”.
Nagrana w duecie z Lory (Bonnie) Bianco piosenka „Stay” została wydana na singlu w 1984 we Włoszech i 1987 w Niemczech i trafiła na szczyty list przebojów. Bianco i Cosso gościnnie wystąpili na 34. Festiwalu Piosenki Włoskiej w San Remo (1984).
Wystąpił w głównych rolach w produkcjach telewizyjnych, m.in. "Les Coeurs brulés" (1992) i "Les Yeux d’Hélène" (1994). W latach 2000–2002 na scenie Théâtre Rive Gauche w Paryżu i w spektaklu "Ladies Night", komedii, która zainspirowała została filmem "Goło i wesoło" ("The Full Monty" z 1997), a następnie odbywał tournée. W 2008 wystąpił jako Ferdinando Ferrari w serialu "Anna i piątka" ("Anna ei cinque"), który stała się wielkim sukcesem we Włoszech.
W lutym 2016 brał udział w 11. edycji włoskiej wersji "Tańca z Gwiazdami" pod nazwą "Balllando con le stelle". W sierpniu 2019 w Le Petit Théâtre grał prezentera Jacquesa Belina w przedstawieniu "Pijana noc" ("Nuit d’ivresse"). W listopadzie 2019 powrócił do muzyki z albumem "Le Gang des rêve", sygnowanym przez Cosso Gang, grupę muzyczną z tendencją do pop rocka. Zespół wystąpił na koncercie 1 grudnia 2019 na Tahiti i odniósł tam sukces.
Życie prywatne.
Od lipca 1982 do 1984 romansował z aktorką Sophie Marceau.
Jako pasjonat żeglarstwa, w 2002 kupił katamaran i wypłynął na Ocean Spokojny. Zamieszkał na małej wyspie na zachód od Tahiti na Polinezji Francuskiej. Ze związku z artystką malarką Mathilde (2003) ma syna Lino (ur. 18 stycznia 2005), a ze związku z Rauteą ma córkę Noę (ur. 20 grudnia 2011 w Polinezji).

</doc>
<doc id="842576" url="https://pl.wikipedia.org/wiki?curid=842576" title="Biskupstwo Münsteru">
Biskupstwo Münsteru

Biskupstwo Münsteru było kościelnym księstwem Świętego Cesarstwa Rzymskiego, położonym w północnej części dzisiejszej Nadrenii Północnej-Westfalii i zachodniej Dolnej Saksonii. W XVIII wieku biskupstwo wspólnie z sąsiednim Biskupstwem Paderborn i Arcybiskupstwem Kolonii tworzyło unię personalną. Księstwo Münster graniczyło na zachodzie z Holandią, Kleve i Vest Recklinghausen, na południu z Hrabstwem Mark, na wschodzie z Biskupstwem Paderborn i Biskupstwem Osnabrücku. Na północy graniczyło z Oldenburgiem i Fryzją Wschodnią. Na północnym wschodzie znajdował się elektorat Hanoweru.
Historia.
Diecezja w Münsterze założona została przez Karola Wielkiego około 795 roku w czasie trwającej wojny Franków z Sasami jako sufragania Kolonii.
Pierwszym biskupem został Lüdiger lub Liudger, od roku 787 prowadzący działalność misyjną we Fryzji. Terytorium diecezji Münster graniczyło od zachodu, południa i północnego zachodu z diecezjami Kolonii i Utrechtu, na wschodzie i północnym wschodzie z biskupstwem Osnabrücku. W skład diecezji weszły także terytoria oddzielne od głównych ziem biskupstwa. Było to pięć okręgów fryzyjskich leżących nad dolnym Ems (Hugmerki, Hunusgau, Fivelgau, Federitgau oraz Emsgau).
Większość terytoriów należących do biskupstwa leżała na północ od rzeki Lippe i ciągnęła się aż do górnego biegu rzeki Ems i Lasu Teutoburskiego. Najważniejsze rozszerzenie obszaru biskupstwa nastąpiło w roku 1252, kiedy dołączono ziemie zakupionego hrabstwa Vechta wraz z okręgiem Meppen. Kraj znajdujący się między tymi dwoma nabytkami dołączono do biskupstwa w późniejszym okresie. W 1403 roku przyłączono do biskupstwa Cloppenburg z okolicami oraz Oyte, a w 1406 roku posiadłość Ahaus jako lenno i zamek Stromberg z przypisanymi mu posiadłościami. W 1429 biskupstwo Münster uzyskało jako zastaw od arcybiskupstwa bremeńskiego Wildeshausen. Ten ostatni nabytek utworzył nowe terytorium, które było całkowicie oddzielone od diecezji i ponieważ leżało na południu, jako całość zwane było „niższą diecezją”. Terytorium to pozostało w rękach Münsteru aż do okresu Reformacji, kiedy to obszar biskupstwa został częściowo zredukowany.
W XII wieku nastąpił znaczący wzrost świeckiej potęgi biskupstwa. Biskup Ludwik I, hrabia Tecklenburga (1169-73), dodał do biskupstwa posiadłości wchodzące w skład hrabstwa Tecklenburga. Herman II, tak jak jego następcy Fryderyk II, hrabia Are (1152-68) oraz Ludwik I byli zwolennikami cesarza Fryderyka Rudobrodego. Wraz z obaleniem w roku 1181 księcia saskiego Henryka Lwa, zniknęła ostatnia przeszkoda do całkowitej suwerenności biskupstwa, a biskup Herman stał się wielkim władcą feudalnym cesarstwa. W roku 1220 cesarz Fryderyk II Hohenstauf uznał biskupstwo Münster za księstwo Cesarstwa, a panujący wówczas biskup Herman II był ostatnim biskupem Münsteru bezpośrednio mianowanym przez cesarza. Po śmierci Hermana II, ze względu na kłótnie w związku z wyznaczeniem jego następcy, cesarz Otto IV postanowił, że odtąd biskupa wybierać będzie kapituła katedralna. Pierwszym biskupem Münsteru, który nie został wyznaczony przez cesarza został hrabia Oldenburga Otto I (1204-18). Władza świecka biskupów była w ważnych sprawach ograniczona, szczególnie w dziedzinie podatków, do których pobierania konieczna była zgoda ciał reprezentatywnych. Na początku XIII wieku była to kapituła katedralna, później dołączyła szlachta, a na koniec miasto Münster. Z biegiem czasu kapituła katedralna rozszerzyła swoje prawa poprzez zawieranie umów z kandydatami na biskupa jeszcze przed elekcją.
Świecka potęga księstwa znacznie wzrosła za panowania biskupa Ottona II, hrabiego Lippe (1247-59). W tym okresie miasto Münster z pomocą kapituły katedralnej próbowało uniezależnić się od biskupa, jednak bez powodzenia. Już w XI wieku narodziła się praktyka, że wszyscy biskupi należeli do rodów magnackich mających swe posiadłości w okolicach. Z tego powodu diecezja częściej rządzona była tak, by przynosić korzyść dla rządzącego nią rodu niż dla Kościoła. Konsekwencją tego było częste mieszanie się biskupów w spory między rodami szlacheckimi. Cierpiały na tym zarówno sprawy kościelne, jak i mieszkańcy księstwa. Warunki panujące w państwie przekroczyły granice możliwości jego mieszkańców, gdy doszło do wojny o władzę nad biskupstwem w latach 1450–1457. Bezwzględny sposób sprawowania władzy przez biskupa Henryka II z Moers (1424-50) w znaczącym stopniu zwiększył stopień niezadowolenia poddanych, szczególnie w mieście Münster. Po jego śmierci większość kapituły katedralnej wybrała Walrama z Moers, brata zmarłego Henryka, będącego jednocześnie arcybiskupem Kolonii. Jednak miasto Münster i mniejsza część kapituły katedralnej żądała wyboru Eryka z Hoya, brata hrabiego Jana z Hoya. Pomimo tego, że elekcja Walrama została zatwierdzona przez papieża, wybuchła wojna między pretendentami do władzy nad księstwem, podczas której Walram nie był w stanie rozciągnąć swej władzy nad miastem Münster. W roku 1457, po śmierci Walrama, doszło do ugody między obu walczącymi stronami, w której potwierdzono przywileje dla miasta. Jednak niespodziewanie dla obu zwaśnionych stron papież mianował biskupem Jana II, hrabiego palatyna Simmern (1457-66).
Pod rządami nieudolnego i w pełni skoncentrowanego na doczesnych sprawach biskupa Fryderyka III (1522-1532), brata arcybiskupa Kolonii Hermana z Wied, w księstwie szybko rozprzestrzeniał się Luteranizm, szczególnie w mieście. Jego następca, Franz z Waldeck (1532-1553) nie tylko nie przeciwstawiał się Reformacji, ale ją nawet wspierał. Obok biskupstwa Münster miał on wówczas we władaniu jeszcze dwa inne biskupstwa – Minden i Osnabrück. Wykorzystując Reformację zamierzał zsekularyzować wszystkie trzy biskupstwa, połączyć je i utworzyć z nich świeckie księstwo. Ze względu na zajmowane stanowisko zobowiązany był do działań przeciwko Anabaptystom, których poglądy szczególnie szerzyły się w mieście Münster. Jednak nie tylko nic nie robił dla odzyskania pozycji utraconych przez Kościół katolicki, lecz wręcz przeciwnie, gdyż w końcu przystąpił do Ligi Szmalkaldzkiej, której zadaniem była obrona protestantyzmu na terenie Rzeszy Niemieckiej. Kolejny biskup, Wilhelm Kettler (1553-57) był bardziej protestantem niż katolikiem. Chociaż uważał się za administratora Kościoła katolickiego i uznał postanowienia soboru trydenckiego, odmówił jednak zastosowania się do poleceń Rzymu i zrezygnował w roku 1557.
Biskup Jan Wilhelm z Kleve (1574-1585) w 1575 roku odziedziczył Księstwo Kleve, a gdy wziął ślub, zrezygnował z władzy nad diecezją Münster. Jednak z powodu przeciągającej się wojny dyplomatycznej o władzę nad biskupstwem między katolikami a protestantami, diecezja była aż do 1585 roku zarządzana przez byłego biskupa, a w tym okresie jedynie księcia Kleve, Jana Wilhelma. Utrzymanie religii katolickiej w diecezji zostało zapewnione dzięki zwycięstwu Ernesta Bawarskiego (1585-1612), który w tym czasie był także biskupem Freising, Hildesheim i Liège, oraz arcybiskupem Kolonii. Z wielką gorliwością podjął się działań kontrreformacyjnych, zapraszając przy tym do pomocy jezuitów i zachęcając do zakładania klasztorów ze starą regułą, lecz pomimo tych wysiłków nie zdołał naprawić wszystkich poniesionych przez katolicyzm strat. W roku 1569 zachodniofryzyjska część biskupstwa została wcielona do nowo powstałych biskupstw Groningen i Deventer, co spowodowało, że wraz z nimi dostała się pod wpływy protestanckie.
Niewątpliwie najwybitniejszym władcą w historii księstwa był panujący po Ferdynandzie Wittelsbachu biskup Christoph Bernhard Freiherr von Galen (1650-78). Był równie efektywnym władcą w sprawach kościelnych, jak i świeckich. Na początek po długim oblężeniu zmusił buntujące się miasto Münster do uznania jego władzy. Po uwolnieniu swego terytorium od obcych wojsk, przyłączył do swego państwa część Arcybiskupstwa Bremy, a w walkach ze Szwedami podczas wojny Francji z koalicją zdobył część biskupstwa Verdun. Przywrócił należytą dyscyplinę w kościele i w oparciu o Kościół utworzył system oświatowy na terytorium swego państwa.
Biskup Klemens August Bawarski (1719-61), wnuk władcy Rzeczypospolitej Jana III Sobieskiego, był frywolny, pusty i lubował się w pompatycznych ceremoniach. Był także elektorem Kolonii, biskupem Paderborn, Hildesheim i Osnabrücku, a przede wszystkim od roku 1732 był wielkim mistrzem zakonu krzyżackiego. Czasy jego panowania to okres wielkich klęsk dla biskupstwa, szczególnie w latach 1734–1735 podczas polskiej wojny sukcesyjnej oraz podczas wojny siedmioletniej. Zniszczenia wojenne doprowadziły księstwo na skraj ruiny finansowej. Kolejny biskup, Maksymilian Fryderyk z Königsegg-Rottenfels (1761-84) także był elektorem Kolonii. Oceniany jest jako władca słaby, choć mający dobrą wolę. Na szczęście zrezygnował z rządów nad diecezją na rzecz młodego kanonika katedralnego Franza Friedricha Wilhelma von Fürstenberga, który okazał się znakomitym administratorem, dzięki czemu księstwo znalazło się w okresie niespotykanego w swych dziejach rozwoju. Jednak podczas elekcji von Fürstenberg pokonany został przez elektora Kolonii Maksymiliana Franciszka Austriackiego (1774-1801), który okazał się być ostatnim księciem-biskupem Münsteru w historii. Wkrótce po śmierci Maksymiliana Franciszka na księcia-biskupa wybrany został arcyksiążę Antoni Wiktor, jednak nie mógł objąć władzy nad księstwem ze względu na stanowisko Prus, zmierzających do zawładnięcia majątkami Kościoła w północnych Niemczech.
W roku 1803 liczące wówczas 310 tys. mieszkańców księstwo przestało istnieć z powodu decyzji cesarskiej o sekularyzacji biskupstwa i podziale jego ziem na liczne części.
Największa wschodnia część dostała się w marcu 1803 roku w ręce pruskie. Oldenburg otrzymał północną część (z miastami Vechta i Cloppenburg). Pozostałe części jako rekompensata dostały się dawnym władcom ziem położonych na zachód od Renu (czyli władcom Arenbergu, Looz-Corswarem, Salm i domowi Croÿ). Wkrótce jednak wszystkie te tereny dostały się pod panowanie francuskie.
Po zakończeniu wojen napoleońskich w 1815 roku Prusy dostały południową część ("Oberstift"), a Królestwo Hanoweru większość północnej części ("Niederstift"). Wielkie Księstwo Oldenburga zachowało w swych rękach okolice Cloppenburga i Vechty.

</doc>
<doc id="842577" url="https://pl.wikipedia.org/wiki?curid=842577" title="3 Armia (III Rzesza)">
3 Armia (III Rzesza)

3 Armia, niem. "3. Armee" – jedna z niemieckich armii w czasie II wojny światowej. 
Formowania i walki.
Utworzona w sierpniu 1939 jako armia ćwiczebna, pod koniec miesiąca otrzymała właściwą nazwę. 
Po kampanii wrześniowej, w której brała udział (w składzie Grupy Armii Północ) atakując z Prus Wschodnich na Warszawę, przekształcona w Dowództwo Odcinka Granicznego Północ, znalazła się na linii demarkacyjnej między Niemcami a ZSRR. 
W drugiej połowie października 1939 roku rozwiązana. Większość sztabu posłużyła do utworzenia 16 Armii.

</doc>
<doc id="842578" url="https://pl.wikipedia.org/wiki?curid=842578" title="Aurangzeb">
Aurangzeb

Aurangzeb (w jęz. perskim: اورنگ‌زیب, czyli: "Ozdoba tronu"), właściwie: Abu Muzaffar Muhi ad-Din Muhammad Aurangzeb Alamgir (ur. 3 listopada 1618, zm. 3 marca 1707) – szósty władca Imperium Mogołów w Indiach od 1658 do 1707. Rozszerzył granice imperium, jednak jego fanatyczne propagowanie islamu i prześladowanie innych religii przyczyniło się do osłabienia państwa.
Życiorys.
Był trzecim synem Szahdżahana (budowniczego Tadź Mahal) i Mumtaz Mahal. W 1634 ojciec mianował go gubernatorem Dekanu. W 1637 Aurangzeb poślubił Rabię Daurrani. Po 1645 popadł w niełaskę i stracił stanowisko. W 1647 ojciec wysłał go do Afganistanu, gdzie Aurangzeb wyróżnił się jako zdolny dowódca wojskowy i fanatyczny wyznawca islamu (przerywający nawet bitwę dla odmówienia modlitwy). Ponownie mianowany gubernatorem Dekanu w 1652, zaczął systematycznie burzyć świątynie hinduistyczne w tej prowincji i prześladować nie-muzułmanów.
Choroba ojca spowodowała, że zaczął walczyć ze swoimi braćmi o władzę. Po wielu krwawych walkach, uwięzieniu ojca i zabiciu brata Dary, Aurangzeb koronował się w Delhi w 1659. Nowy władca zerwał z raczej tolerancyjną polityką Mogołów wobec w większości nie-muzułmańskiej ludności Indii. Starał się także wykorzenić nowatorskie prądy ideowe w islamie (takie jak sufizm) i narzucał ścisłe przestrzeganie skodyfikowanego prawa islamskiego (szariatu). Był pierwszym w historii władcą narzucającym szariat nie-muzułmańskiej ludności. Fanatyczne rozumienie islamu spowodowało, że zabronił nawet wykonywania muzyki, tańca i śpiewu oraz świętowania urodzin cesarza. Zakazał malowania słynnych mogolskich miniatur i nakazał zniszczenie nie tylko wizerunków żywych istot, ale nawet roślin. Nakazał burzenie świątyń innych wyznań, zamknięcie nie-islamskich szkół religijnych i zakazał praktykowania nie-islamskich religii pod karą śmierci. Te działania oraz rygorystyczne pobieranie „podatku od niewiernych” ("dżizja") spowodowały wybuch wielu buntów przeciwko niemu (m.in. rebelii w Marwarze i Mewarze). Aurangzeb nakazał torturowanie i zabicie Dziewiątego Guru Sikhów – Teg Bahadura za odmowę przyjęcia islamu. Ta zbrodnia spowodowała wybuch walk z Sikhami. Faworyzował przymusowe nawrócenia na islam, często za pomocą przekupstwa.
Z drugiej strony Aurangzeb rozpoczął intensywną i kosztowną militaryzację państwa, aby rozszerzyć władzę islamu na cały Półwysep Indyjski. Jednak jego fanatyzm powodował zaciekły opór ze strony hinduistycznych władców i chociaż wielokrotnie zwyciężał (zdobył Bidźapur i Golkondę), to ogromnym kosztem. Nierozstrzygnięte walki trwały ponad 20 lat, wyczerpując skarb państwa.
Zyskał kontrowersyjną sławę niszczyciela tysięcy świątyń (w tym wielkiej świątyni Narodzenia Kryszny w Mathurze oraz wszystkich świątyń w Waranasi); często wznosił meczety na ich ruinach. Hindusi broniący świątyń byli masakrowani. Po śmierci Aurangzeba rządy objął jego najstarszy syn Bahadur Szah I, który wkrótce musiał stawić czoła siłom odśrodkowym uruchomionym polityką ojca. Po rychłej śmierci Bahadura (1712) imperium się rozpadło pod naporem wojowniczych Marathów, których Aurangzeb bezskutecznie próbował poskromić.
Historycy oceniają rządy Aurangzeba negatywnie jako początek końca potęgi Mogołów w Indiach. Skutki nietolerancji Aurangzeba są widoczne do dzisiaj w postaci ostrego konfliktu między indyjskimi wyznawcami islamu i hinduizmu, często dotyczącymi sporów o miejsca święte, zniszczone przez Aurangzeba.

</doc>
<doc id="842579" url="https://pl.wikipedia.org/wiki?curid=842579" title="Eva Twardokens">
Eva Twardokens

Eva Twardokens (ur. 28 kwietnia 1965 w Reno) – amerykańska narciarka alpejska, brązowa medalistka mistrzostw świata.
Kariera.
Pierwsze punkty do klasyfikacji generalnej Pucharu Świata wywalczyła 17 grudnia 1982 roku w Piancavallo, zajmując trzynaste miejsce w kombinacji. Na podium zawodów tego cyklu po raz pierwszy stanęła 26 stycznia 1985 roku w Arosa, kończąc rywalizację w supergigancie na drugiej pozycji. W zawodach tych rozdzieliła na podium Marinę Kiehl z RFN i Szwajcarkę Michelę Figini. Jeszcze dwa razy stanęła na podium zawodów pucharowych: 10 lutego 1991 roku w Zwiesel była druga, a 20 stycznia 1992 roku w Piancavallo trzecia w gigancie. Najlepsze wyniki osiągnęła w sezonie 1990/1991, kiedy zajęła czternaste miejsce w klasyfikacji generalnej, a w klasyfikacji giganta była czwarta.
Największym osiągnięciem Twardokens był brązowy medal w gigancie wywalczony podczas mistrzostw świata w Bormio w 1985 roku. Wyprzedziły ją tam jedynie jej rodaczka Diann Roffe i Austriaczka Elisabeth Kirchler. Był to jej jedyny medal wywalczony na międzynarodowej imprezie tej rangi. Była też między innymi piąta w tej samej konkurencji na mistrzostwach świata w Saalbach sześć lat później. W 1992 roku wystartowała na igrzyskach olimpijskich w Albertville, gdzie była siódma w gigancie i ósma w supergigancie, a rywalizacji w slalomie nie ukończyła. Brała też udział w igrzyskach w Lillehammer w 1994 roku, gdzie była szósta w gigancie, a slalomu ponowne nie ukończyła. Ponadto w 1983 roku wzięła udział w mistrzostwach świata juniorów w Sestriere, gdzie była dziewiąta w slalomie i dwunasta w zjeździe.
Córka polskiego szermierza Jerzego Twardokensa, który od 1958 roku mieszkał i pracował w USA.

</doc>
<doc id="842581" url="https://pl.wikipedia.org/wiki?curid=842581" title="Anna Sewell">
Anna Sewell

Anna Sewell (ur. 30 marca 1820 w Great Yarmouth, zm. 25 kwietnia 1878 w Old Catton, obecnej dzielnicy Norwich) — brytyjska pisarka. 
Życiorys.
Pochodziła z kwakierskiej rodziny. Jej rodzicami byli Isaac Sewell i jego żona Mary z domu Wright, znana podówczas pisarka. Miała brata Philipa. 
Cierpiała z powodu słabego zdrowia. Z racji problemów z chodzeniem od dzieciństwa poruszała się przeważnie wozem. Jest znana jako autorka klasycznej powieści "Black Beauty" (polskie tłumaczenie: "Mój Kary", "Czarny Książę" lub "Czarny Diament"), opublikowanej w 1877. Jest to jedyne dzieło jej autorstwa. Zmarła na gruźlicę lub zapalenie wątroby kilka miesięcy po ukończeniu dzieła, które przyniosło jej sławę.

</doc>
<doc id="842582" url="https://pl.wikipedia.org/wiki?curid=842582" title="Stopień kwasowości">
Stopień kwasowości

Stopień kwasowości – liczba cm3 wodorotlenku sodu (NaOH), o stężeniu 1 mol/dm3, zużyta do zobojętnienia związków o charakterze kwaśnym, zawartych w 100 cm3 lub w 100 g badanego produktu.

</doc>
<doc id="842583" url="https://pl.wikipedia.org/wiki?curid=842583" title="Hsing I">
Hsing I



</doc>
<doc id="842585" url="https://pl.wikipedia.org/wiki?curid=842585" title="Nawet">
Nawet

Nawet – siódmy studyjny, solowy, a ósmy w ogóle (nie licząc płyty z 2000 roku pt. „Kawałek Cienia” wydanej w ramach projektu „Złota kolekcja”) album polskiego wykonawcy poezji śpiewanej Grzegorza Turnaua, wydany w 2002 roku przez Pomaton EMI. Nagrania przeprowadzono między czerwcem a wrześniem 2002 roku w Studio Nieustraszonych Łowców Dźwięków oraz Centrum Sztuki i Techniki Japońskiej „Manggha” w Krakowie.
Na płycie znajduje się szesnaście utworów (w tym utwór dodatkowy będący drugą wersją piosenki „Kwiat” - zajmującej na płycie numer 5). Prócz piosenki „Kwiat”, do której muzykę skomponował Manolis Famellos, twórcą muzyki wszystkich utworów jest Grzegorz Turnau. On sam jest również autorem tekstu do tytułowej piosenki „Nawet” oraz współautorem słów do utworu „Przez siedem mórz” (wraz z Jarosławem Kilianem). 
Wspomnianą piosenkę „Kwiat” („Louloudi”) Turnau śpiewa w duecie z greckim wokalistą Georgiosem Dalarasem. Nagrano ją w listopadzie 2001 roku w Odeon Studio w Atenach (drugą wersję utworu wykonuje wyłącznie Turnau - utwór dodatkowy).
Do piosenki „Liryka, liryka” otwierającej album (sł. Konstanty Ildefons Gałczyński) został zrealizowany teledysk w reżyserii Michała Zabłockiego.
Wykonawcy.
Wykonawcy utworu „Louloudi”:

</doc>
<doc id="842586" url="https://pl.wikipedia.org/wiki?curid=842586" title="Warstwa (matematyka)">
Warstwa (matematyka)



</doc>
<doc id="842587" url="https://pl.wikipedia.org/wiki?curid=842587" title="Reading Racers">
Reading Racers

Reading Racers – żużlowy klub z Reading (Anglia).

</doc>
<doc id="842589" url="https://pl.wikipedia.org/wiki?curid=842589" title="Ryszard Wolbach">
Ryszard Wolbach

Ryszard Grzegorz Wolbach (ur. 2 marca 1954) – polski wokalista rockowy, autor tekstów, kompozytor, gitarzysta.
Życiorys.
Absolwent Akademii Wychowania Fizycznego w Gdańsku, w przeszłości czynnie uprawiał lekkoatletykę – skok w dal.
Był jednym z założycieli zespołu Babsztyl, po jego reaktywacji ponownie został jego członkiem.
Laureat Festiwalu Polskiej Piosenki w Opolu. Ośmiokrotne występował na Pikniku Country w Mrągowie. Z zespołem Harlem związany był od 1993 do końca 2008 roku. Jak podaje komunikat na oficjalnej stronie zespołu Harlem – od początku 2009 roku zaprzestał w nim działalności. Po odejściu od Harlemu postanowił rozpocząć solową karierę. 
Od 2012 roku realizuje wraz z Agencją IDO projekt „Kolory Nadziei”, w ramach którego powstała pierwsza solowa płyta artysty pod tytułem „Wielki Dzień”. Odpowiada on w nim za kompozycje, teksty, wyraz artystyczny, stylistykę oraz produkcję muzyczną (wraz z Ryśkiem Szmitem), wokal i gitarę akustyczną. Towarzyszą mu na tej płycie: Piotr Banaszek (klawisze i sytuacje samplowe), Piotr Szymański (gitara), Maciek Magnuski (gitara basowa), Zbyszek „Cizio” Chrzanowski (bębny). W jednej z piosenek zaśpiewała Beata Bednarz. Partie dud to dzieło Hevii, który wniósł w jednym z utworów ciepło asturyjskiego słońca. Pojawia się na niej również Michał Jelonek (skrzypce) oraz tacy muzycy jak: Bartek Krauz (akordeon), Marcin Rumiński (Tin whistle), Grzegorz Piotrowski (saxofony), Wiesiu Sałata (bas) i Marek Kisieliński (git. akustyczna). Chórki zaśpiewali: Ola Chudek oraz Piotr Tazbir.
Ryszard Wolbach jest również współproducentem widowiska muzyczno-tanecznego „Kolory Nadziei” oraz wraz z Barbarą Szafraniec prowadzi warsztaty motywacyjne. Projekt ma zwrócić uwagę na możliwości ukryte w każdym człowieku, zachęcić do samorealizacji oraz uwolnić pokłady dobrej energii w celu osiągnięcia szczęścia.
Życie prywatne.
Ryszard Wolbach był żonaty, ma dwoje dzieci. Obecnie mieszka w Płocku.

</doc>
<doc id="842592" url="https://pl.wikipedia.org/wiki?curid=842592" title="Elektronika samochodowa">
Elektronika samochodowa

Elektronika samochodowa — dział elektroniki użytkowej z zastosowaniem w motoryzacji.
Podstawowy podział elektroniki samochodowej:

</doc>
<doc id="842593" url="https://pl.wikipedia.org/wiki?curid=842593" title="Flawian (patriarcha Konstantynopola)">
Flawian (patriarcha Konstantynopola)

Flawian, gr. Φλαβιανός (zm. 449 w Hypaipie) – patriarcha konstantynopolitański (446–449), wyznawca (cs. "Swiatitiel Fławian ispowiednik, patriarch Konstantinopolskij"), święty Kościoła prawosławnego i katolickiego.
Hagiografia.
Od bardzo wczesnych lat poświęcił się służbie Bogu. Przez pewien czas był proboszczem soboru Mądrości Bożej (Sofijskim) w Konstantynopolu. W 446 r. wybrano go patriarchą konstantynopolitańskim.
Flawian był gorliwym i oddanym obrońcą czystości wiary chrześcijańskiej. Sprawując urząd patriarchy popadł w konflikt z cesarskim urzędnikiem Chryzatem, który spodziewał się, że za udzielone biskupowi poparcie otrzyma kosztowny prezent. Nie doczekawszy się podarunku swymi intrygami próbował go usunąć. Na synodzie zwołanym przez Flawiana w 448 r. z powodu głoszenia błędnej nauki o Chrystusie z urzędu opata odwołano Eutychesa, ojca chrzestnego Chryzata. Eutyches odwołał się do Rzymu. W odpowiedzi papież Leon skierował list do Flawiana, w którym wyłożył doktrynę ortodoksji.
Celem omówienia spornej kwestii cesarz Teodozjusz II zwołał w 449 r. w Efezie sobór, jak się później okazało bardzo burzliwy. Przewodniczył mu patriarcha Aleksandrii Dioskur. Dioskur poparł Eutychesa, a Flawiana odwołano z urzędu. Został potraktowany bardzo okrutnie. Najpierw żołnierze cesarscy pobili go, a następnie wtrącili do więzienia w Hypaipa w Lidii. Tam po trzech dniach zmarł. Z tego też powodu otrzymał tytuł wyznawcy. Na soborze tym (nazwanym później zbójeckim) starły się dwie frakcje: diofizytów i monofizytów. Flawian reprezentował tę pierwszą. Podstawą sporu między Flawianem a monofizytami była różnica w postrzeganiu natury Jezusa. Monofizyci uważali, że Jezus miał jedną, boską naturę, zaś Flawian oponował, twierdząc, że zbawiciel świata był wewnętrznie podzielony na boski i ludzki pierwiastek. 
Na soborze w Chalcedonie w 451 r. patriarcha Flawian został zrehabilitowany. W tym samym roku św. Pulcheria sprowadziła jego prochy do Konstantynopola.
Kult.
Jego wspomnienie liturgiczne w Cerkwi prawosławnej obchodzone jest 18 lutego/3 marca, tj. 3 marca (lub 2 marca w latach przestępnych) według kalendarza gregoriańskiego. W Kościele katolickim 18 lutego.
W ikonografii święty przedstawiany jest jako brodaty mężczyzna w biskupich szatach, prawą ręką błogosławi, w lewej trzyma Ewangelię.

</doc>
<doc id="842596" url="https://pl.wikipedia.org/wiki?curid=842596" title="Moskwa-Passażyrskaja-Jarosławskaja">
Moskwa-Passażyrskaja-Jarosławskaja

Moskwa-Passażyrskaja-Jarosławskaja (ros. "Москва-Пассажирская-Ярославская") – jedna z głównych stacji kolejowych Moskwy, w Rosji, nazywana również Dworcem Jarosławskim (ros. "Ярославский вокзал"). Obsługuje ona połączenia ze wschodem kraju i miastami w Azji. W szczególności jest to stacja początkowa Kolei Transsyberyjskiej, którą dojechać można stąd bezpośrednimi pociągami m.in. do Pekinu, Irkucka, Ułan Bator i Władywostoku.

</doc>
<doc id="842597" url="https://pl.wikipedia.org/wiki?curid=842597" title="I liga urugwajska w piłce nożnej (1922)">
I liga urugwajska w piłce nożnej (1922)

Mistrzostwa Urugwaju w roku 1922 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División.
Po 16 kolejce wykluczone zostały kluby CA Peñarol i Central Montevideo. Pozostałe mecze z udziałem tych klubów zweryfikowano jako walkowery dla przeciwników. W następnym roku doprowadziło to do podziału w urugwajskim futbolu i organizacji mistrzostw przez dwie konkurencyjne względem siebie federacje piłkarskie.

</doc>
<doc id="842607" url="https://pl.wikipedia.org/wiki?curid=842607" title="Droga radiacyjna">
Droga radiacyjna

Droga radiacyjna, długość radiacyjna – własność ośrodka materialnego, charakteryzująca oddziaływanie z nim wysokoenergetycznych elektronów i fotonów. Długość radiacyjna zdefiniowana jest:
Drogę radiacyjną oznacza się zwykle symbolem "X0" i definiuje:
formula_1
gdzie "LRAD" i "L’RAD" wyliczone przez Tsai są podane w tabeli:
oraz funkcja "f(Z)", będąca sumą nieskończoną, w zakresie Z do 92 (uran) może być przybliżona do postaci:
formula_2
gdzie formula_3.
Powyższą definicję "X0" można przybliżyć wyrażeniem znalezionym przez Dahla, dające wartości zgodne z Tsai z błędem nie mniejszym niż 2.5% (dla helu wartość jest zaniżona o około 5%):
formula_4
Droga radiacyjna zależy przede wszystkim od ładunku jąder (czyli liczby atomowej) atomów wchodzących w skład ośrodka i od jego gęstości. Dokładne wzory pozwalające na jej wyliczenie są dosyć skomplikowane, w przybliżeniu jest ona odwrotnie proporcjonalna do kwadratu liczby atomowej i odwrotnie proporcjonalna do gęstości jąder atomowych w materiale (liczby atomów na jednostkę objętości).
Droga radiacyjna mierzona jest w jednostkach długości (zwykle cm). Niekiedy tablicowane są wartości drogi pomnożone przez gęstość materiału, wyrażone wobec tego w jednostkach g/cm². To ostatnie jest szczególnie użyteczne w wypadku gazów, których gęstość zależy od ciśnienia i temperatury. Droga radiacyjna wyrażona w g/cm² jest niezależna od gęstości gazu.
Przykładowe wartości drogi radiacyjnej dla kilku materiałów przedstawia tabela
Droga radiacyjna jest naturalną jednostką długości przy badaniu rozwoju kaskady elektromagnetycznej w materiale. Poza tym znajomość drogi radiacyjnej pozwala m.in.

</doc>
<doc id="842609" url="https://pl.wikipedia.org/wiki?curid=842609" title="Del primato morale e civile degli Italiani">
Del primato morale e civile degli Italiani



</doc>
<doc id="842610" url="https://pl.wikipedia.org/wiki?curid=842610" title="Instytut Stosunków Międzynarodowych Uniwersytetu Mikołaja Kopernika">
Instytut Stosunków Międzynarodowych Uniwersytetu Mikołaja Kopernika

Instytut Stosunków Międzynarodowych Uniwersytetu Mikołaja Kopernika w Toruniu - jedna z siedmiu jednostek dydaktycznych wchodzących w skład Wydziału Nauk Historycznych UMK. Stosunki międzynarodowe są jednym z najmłodszych kierunków UMK. Zakład SM powstał na uniwersytecie w 1999 roku. Początkowo kierował nim prof. Sławomir Kalembka. 1 kwietnia 2000 roku zakład został przekształcony w Katedrę, pod kierownictwem prof. Zbigniewa Karpusa i od tego momentu jest samodzielną jednostką organizacyjną. W 2006 roku, katedra została awansowana do rangi instytutu.
Siedziba Instytutu znajduje się przy ulicy Stefana Batorego 39L, jednak nieliczne zajęcia dla jego studentów odbywają się także w wielu innych budynkach UMK.
Obecnie w skład Instytutu wchodzi sześć zakładów naukowych:
Instytut Stosunków Międzynarodowych organizuje, przy współudziale innych jednostek Uniwersytetu Mikołaja Kopernika, studia na kierunku stosunki międzynarodowe. Są to:
1 września 2009 ISM połączono z Instytutem Politologii (jednostka Wydziału Humanistycznego) i utworzono Wydział Politologii i Studiów Międzynarodowych.

</doc>
<doc id="842613" url="https://pl.wikipedia.org/wiki?curid=842613" title="Długość radiacyjna">
Długość radiacyjna



</doc>
<doc id="842615" url="https://pl.wikipedia.org/wiki?curid=842615" title="Kosma Jachromski">
Kosma Jachromski

Kosma Jachromski, mnich (cs. "Prepodobnyj Kosma Jachromskij"), święty Kościoła prawosławnego.
Żył w XV w. Śluby zakonne złożył w Monasterze Kijowsko-Pieczerskim, gdzie mieszkał przez pewien czas. Gdy otrzymał od Boga objawienie, opuścił braci i osiadł nad rzeką o nazwie Jachroma, w okolicach Suzdala na wschód od Moskwy. Tam założył monaster i został jego przełożonym. 
Święty prowadził wyjątkowo surowe, ascetyczne życie, dając przykład innym jak należy poświęcać się Bogu. Ze szczególną miłością przyjmował pielgrzymów i osoby poszukujące porady duchowej. Zmarł w głębokiej starości w 1492 r. Został pochowany pod cerkwią Zaśnięcia Matki Bożej, założonej przez niego wspólnoty. O świętości życia mnicha zaświadczały liczne przypadki uzdrowień, jakie miały miejsce przy jego grobie. Jego kult ma charakter lokalny. 
Wspomnienie liturgiczne tego świętego przypada na 18 lutego.
Na ikonach święty przedstawiany jest jako starzec w mniszym habicie. W oczy rzuca się szczególnie jego długa (sięgająca prawie do pasa) i zwężająca się ku dołowi, siwa broda. Prawą dłoń ma uniesioną w błogosławieństwie, w lewej trzyma zwój ze słowami pouczenia. 

</doc>
<doc id="842616" url="https://pl.wikipedia.org/wiki?curid=842616" title="Swindon Robins">
Swindon Robins

Swindon Robins – żużlowy klub z Blunsdon na południowy zachód od Swindon (Anglia). Zespół pięciokrotnie (ostatnio w 2019) zdobył tytuł mistrza Wielkiej Brytanii.

</doc>
<doc id="842618" url="https://pl.wikipedia.org/wiki?curid=842618" title="Biblia ostrogska">
Biblia ostrogska

Biblia ostrogska – pierwsze pełne wydanie drukowane wszystkich ksiąg Pisma Świętego przetłumaczonego na język cerkiewnosłowiański. Wydrukowana została w Ostrogu przez drukarza Iwana Fedorowa w latach 1580–1581. Adresatami tej Biblii byli wyznawcy Kościoła Wschodniego, posługujący się językiem cerkiewnosłowiańskim. Przedsięwzięcie to było możliwe dzięki swobodom zapewnionym prawosławiu na ziemiach ruskich Rzeczypospolitej.
Geneza.
Biblia ostrogska ukazała się dwadzieścia lat po wydaniu katolickiej Biblii w języku polskim, Biblii Leopolity. W 1563 roku ukazała się w języku polskim kalwińska Biblia brzeska, a w 1572 roku Biblia nieświeska w przekładzie unitarianina Szymona Budnego. Stąd po ukazaniu się katolickich i protestanckich przekładów Biblii powstała potrzeba opracowania prawosławnego tłumaczenia Pisma Świętego, które można byłoby przeciwstawić przekładom polskim.
Wydanie Biblii ostrogskiej miało duże znaczenie dla stosunków panujących w Rzeczypospolitej. Dało też prawosławnym wiernym znaczący atut w polemice z protestantami i katolikami.
Opis.
Analiza filologiczna przeprowadzona przez A.A. Aleksiejewa wykazała, iż przekład Biblii ostrogskiej bazował na rękopisie Biblii Gennadiusza ukończonym w roku 1499. Przekład został skonfrontowany z greckim tekstem Septuaginty (wydanie Aldina, Wenecja 1518), łacińską Wulgatą, czeską Biblią Melantricha, białoruską Biblią Franciszka Skaryny oraz przekładem Psałterza Maksyma Greka. Ten ostatni przekład stanowił dla redaktorów Biblii ostrogskiej wzór zgodności z tekstem greckim.
Druk rozpoczęto w 1580 roku a zakończono w sierpniu 1581. Zachowane egzemplarze mają dwie różne daty zakończenia prac: najczęściej jest to 12 sierpnia 1581, lecz niektóre posiadają datę 12 lipiec 1580. Opóźnienia w druku wynikały z problemów w tłumaczeniu przede wszystkim Starego Testamentu jednocześnie przyczyniło się to do kilkakrotnego zwiększania nakładu już w trakcie druku. W tekście zauważalne są pewne różnice tekstowe pomiędzy egzemplarzami z 1580 a 1581 roku. Nakład szacuje się na 1000–1500 egzemplarzy.
W księdze została umieszczona przedmowa Konstantego Wasyla Ostrogskiego. Jej autorem był Herasym Smotrycki, który napisał ją w imieniu księcia Ostrogskiego.
W celu wydania przekładu zostały odlane nowe czcionki, z których złożono 3 240 000 znaków drukarskich na 1256 stronicach.
Znaczenie.
Biblia ostrogska stała się swoistym świadectwem dojrzałości ideologicznej i moralnej narodów wschodniosłowiańskich. Książę Konstanty Wasyl Ostrogski podarował ją papieżowi Grzegorzowi XIII, zaś car Iwan Groźny ambasadorowi królowej Elżbiety I Johnowi Horse’owi. Zachował się egzemplarz Biblii, który był własnością króla Gustawa II Adolfa. Do XXI wieku zachowało się około 300 egzemplarzy. Biblia ostrogska znajduje się w muzeach, bibliotekach i archiwach Ukrainy, Rosji, Białorusi, Litwy, Rumunii, Watykanu, Grecji oraz Serbii (także w Wiedniu, Londynie, Paryżu i Nowym Jorku). W Polsce m.in. w Warszawie, Krakowie czy Wrocławiu.
Przekład został opublikowany ponownie w Supraślu w roku 1743 na koszt bp. pińskiego Jerzego Bułhaka przez bazylianów Innocentego Charkiewicza i Teofila Lacewicza. Poprawioną wersją Biblii ostrogskiej była Biblia moskiewska wydana w roku 1663 w Moskwie. Przez ponad 200 lat, do wydania Biblii Elżbietańskiej w 1751, w różnych krajach była uważana za obowiązujący przekład dla prawosławnych wiernych.
Przekład Biblii ostrogskiej stanowił podstawę późniejszych tłumaczeń Pisma Świętego na język rosyjski i ukraiński.

</doc>
<doc id="842619" url="https://pl.wikipedia.org/wiki?curid=842619" title="Napoleon Siess">
Napoleon Siess

Napoleon Siess (ur. 20 września 1931 w Rybniku, zm. 26 listopada 1986 w Katowicach) − polski dyrygent i działacz muzyczny.
Życiorys.
Uczeń Artura Malawskiego w Państwowej Wyższej Szkole Muzycznej w Katowicach.
W latach 1957–1963 był dyrygentem Filharmonii Śląskiej w Katowicach, w 1959 roku dyrygował Chórem „Echo” z Łazisk Górnych, 1963–1966 kierownikiem artystycznym. Od 1971 należał do PZPR. W latach 1971–1986 był dyrektorem artystycznym Opery Śląskiej w Bytomiu. W latach 1957–1986 wykładał w Państwowej Wyższej Szkole Muzycznej w Katowicach (później Akademia Muzyczna w Katowicach).
W czasie swej działalności w kraju wystawił 50 oper i baletów (w tym 11 prapremier). Odznaczony m.in.: Krzyżem Kawalerskim Orderu Odrodzenia Polski, Srebrnym Krzyżem Zasługi, Medalem 30-lecia Polski Ludowej i odznaką „Zasłużony Działacz Kultury”.
Zmarł w trakcie prowadzenia próby opery "Halka". Został pochowany w części katolickiej cmentarza parafialnego przy ul. Francuskiej w Katowicach.

</doc>
<doc id="842629" url="https://pl.wikipedia.org/wiki?curid=842629" title="Jarosław Zdankiewicz">
Jarosław Zdankiewicz

Jarosław Zdankiewicz – współzałożyciel oraz perkusista rockowego zespołu Harlem.
Zadebiutował w olsztyńskich formacjach Goliat, Tensing oraz Medium.
Współpracował z Czerwonym Tulipanem, Czarkiem Makiewiczem i z zespołem Babsztyl. Uczestniczył w nagraniu płyty Krzysztofa Jaworskiego pt. "Mucha".

</doc>
<doc id="842630" url="https://pl.wikipedia.org/wiki?curid=842630" title="Łukasz Simlat">
Łukasz Simlat

Łukasz Simlat (ur. 11 grudnia 1977 w Sosnowcu) – polski aktor.
Życiorys.
Absolwent II Liceum Ogólnokształcącego im. Emilii Plater w Sosnowcu. Przez dwa lata uczęszczał do studia aktorskiego „Art-Play” Doroty Pomykały i Danuty Owczarek w Katowicach. W 2000 ukończył studia w Akademii Teatralnej w Warszawie (bez dyplomu).
Po ukończeniu studiów występował gościnnie w kilku teatrach bez stałego etatu. Od 3 grudnia 2007 jest etatowym aktorem warszawskiego Teatru Powszechnego. W 2012 dzięki Agnieszce Glińskiej został członkiem zespołu artystycznego Teatru Studio w Warszawie.
Jego teatralne dokonania artystyczne zostały wielokrotnie docenione i nagrodzone. Krytycy podkreślają bogactwo środków artystycznych, jakie aktor ten potrafi wydobyć i zastosować w kreowaniu różnych – często zupełnie kontrastowych – postaci.
Jest żonaty.
Role filmowe.
W filmie zadebiutował rolą epizodyczną w serialu "Dom" (2000). Przez jakiś czas grał drobne role w filmach (m.in. "Warszawa") i serialach. Na planie II części "Bożej podszewki" dostrzegła go reżyser Izabella Cywińska, mimo iż spędził tam zaledwie jeden dzień zdjęciowy, i wkrótce powierzyła mu ambitną rolę rozdartego wewnętrznie Arka w produkcji "Kochankowie z Marony" (2005). Później Simlat miał też okazję zagrać Szymona w uhonorowanym kilkoma nagrodami filmie "Statyści" Michała Kwiecińskiego (2006) oraz drugoplanową, ale dającą się zapamiętać, rolę ojca Adasia we "Wszyscy jesteśmy Chrystusami" Marka Koterskiego. Grał rolę księgowego Adama Turka w serialu "BrzydUla", emitowanym w stacji TVN.

</doc>
<doc id="842631" url="https://pl.wikipedia.org/wiki?curid=842631" title="Płomnica">
Płomnica

Płomnica ("Czerniawka", niem. ) – potok górski, prawy dopływ Łomniczki o długości 4,23 km.
Potok płynie w Sudetach Zachodnichch w Karkonoszach w woj. dolnośląskim. W części źródliskowej składa się z dwóch potoczków: Płóknicy i Niedźwiady, wypływających wachlarzowato z zalesionego północno-wschodniego zbocza Czarnego Grzbietu. Dłuższy, Płóknica (925 m), wypływa ze źródła na wysokości około 1200 m n.p.m., a krótszy, Niedźwiada (800 m), ma źródło poniżej Przełęczy Sowiej, na wysokości około 1145 m n.p.m. Oba potoki płyną przez teren Karkonoskiego Parku Narodowego i na jego końcu łączą się, tworząc Płomnicę. Potok w górnym biegu płynie zalesioną, stromą, ale wąską i głęboką Sowią Doliną, w dolnym biegu płynie przez teren Karpacza w kierunku Łomniczki, do której wpada na wysokości ok. 560 m n.p.m. Zasadniczy kierunek biegu potoku jest północno-zachodni. 
Potok w większości nieuregulowany, o wartkim prądzie wody, zwłaszcza w okresach wzmożonych opadów i wiosennych roztopów. Wzdłuż niego prowadzi czarny szlak turystyczny z Karpacza do turystycznego przejścia granicznego z Czechami na Przełęczy Sowiej ("Sovi sedlo").

</doc>
<doc id="842632" url="https://pl.wikipedia.org/wiki?curid=842632" title="Waga laboratoryjna">
Waga laboratoryjna



</doc>
<doc id="842637" url="https://pl.wikipedia.org/wiki?curid=842637" title="Mecz Gwiazd PLK 2007">
Mecz Gwiazd PLK 2007

Mecz Gwiazd Dominet Bank Ekstraligi 2007 rozegrany został 3 marca w Hali Ludowej we Wrocławiu. Była to 14. impreza tego typu. Transmisję z meczu nadawały Polsat oraz Polsat Sport. Spotkanie gwiazd odbyło się w konwencji Północ – Południe. Po raz pierwszy odbył się także Mecz Gwiazd Pierwszej Ligi.
Głosowanie.
"Łącznie w głosowaniu na portalu www.meczgwiazd.interia.pl oraz za pomocą SMS-ów oddano 36342 głosy, w tym 6980 na kandydatów do konkursu wsadów oraz 29362 na kandydatów do pierwszych piątek Meczu Gwiazd."
Mecz Gwiazd Dominet Bank Ekstraligi.
Pogrubienie – oznacza zawodnika składu podstawowego
Mecz Gwiazd I Ligi.
Trener drużyny Północy: Tadeusz Aleksandrowicz (Zastal), asystent: Grzegorz Chodkiewicz (Tarnovia) 
Trener drużyny Południa: Radosław Czerniak (Górnik), asystent: Dariusz Kaszowski (Sokół)
MVP.
Nagrodzony został także Aaron Pettway (środkowy, Kager Gdynia).

</doc>
<doc id="842638" url="https://pl.wikipedia.org/wiki?curid=842638" title="Język kele">
Język kele



</doc>
<doc id="842641" url="https://pl.wikipedia.org/wiki?curid=842641" title="XLooking Forwardx">
XLooking Forwardx

xLooking Forwardx, xLFx - amerykański zespół sxe hardcore punk, pochodzący z Bel Air, Maryland.
Zespół tworzą: 
Justin i Joshua Chaillou są braćmi, a Kevin Doherty jest ich kuzynem. Zespół oficjalnie został uformowany w 1999 roku. W Maju 2000 roku nagrali swoje pierwsze demo nazwane "1117" od miejsca, gdzie mieszkał wówczas Josh. Cały materiał z dema, został nagrany później ponownie na ich pierwszy album: "Ahoy Crew Memebers!", wydany przez profesjonalną wytwórnię DFF Records w sierpniu 2002 roku. W kolejnych latach zespół nagrał kolejne 2 krążki: "What that is mean to me" nakładem wytwórni Blood Ink Records, oraz "The Path We Tread" wydany przez dużą wytwórnię - Facedown Records.
Muzycznie xLFx jest inspirowana różnymi gatunkami muzyki, choć najbardziej słychać wpływy wczesnego thrash metalu, "new-school" hardcore oraz youth crew hardcore. Wszyscy członkowie zespołu deklarują silną wiarę w Boga. Lirycznie i ideologicznie zespół związany jest z ruchem i filozofią straight edge.

</doc>
<doc id="842643" url="https://pl.wikipedia.org/wiki?curid=842643" title="Paul Telfer (piłkarz)">
Paul Telfer (piłkarz)

Paul Norman Telfer (ur. 21 października 1971 w Edynburgu) – szkocki piłkarz występujący najczęściej na pozycji prawego obrońcy. Obecnie nie jest zawodnikiem żadnego klubu. Wcześniej występował kolejno w takich klubach jak Luton Town F.C., Coventry City F.C., Southampton F.C., Celtic F.C., A.F.C. Bournemouth oraz Leeds United A.F.C.
Sukcesy.
Southampton
Celtic F.C.

</doc>
<doc id="842644" url="https://pl.wikipedia.org/wiki?curid=842644" title="XLFx">
XLFx



</doc>
<doc id="842645" url="https://pl.wikipedia.org/wiki?curid=842645" title="Paulo Lins">
Paulo Lins

Paulo Lins (ur. 1958 w Rio de Janeiro) – brazylijski pisarz.
Dorastał w Cidade de Deus ("Miasto Boga"), jednej z fawel Rio. Ukończył studia na Uniwersytecie Federalnym w tym mieście, w latach 1986–1993 brał udział w badaniach antropologicznych dzielnic biedoty i opierając się na ich wynikach oraz na własnym doświadczeniu, napisał powieść ukazującą realia życia w faweli, w której się wychował.
Bohaterami "Miasta Boga" są młodzi, najwyżej dwudziestoletni, handlarze narkotyków stopniowo przejmujący kontrolę nad dzielnicą. Główna partia książki rozgrywa się w połowie lat 70., a jej fabuła jest zbudowana z kilkudziesięciu wątków poświęconych różnym postaciom z półświatka.
Wydana w 1997 książka spotkała się z żywym przyjęciem, a pięć lat później została sfilmowana. Filmowe "Miasto Boga" było jednym z najgłośniejszych obrazów sezonu, zostało m.in. nominowane do Oscara w czterech kategoriach.

</doc>
<doc id="842656" url="https://pl.wikipedia.org/wiki?curid=842656" title="Teatr Pantomimy w Lublinie">
Teatr Pantomimy w Lublinie

Teatr Pantomimy w Lublinie – powstał w 1982 roku w Lublinie. 
Początkowo (1982-1992) zespół funkcjonował przy Zakładowym Domu Kultury FSC w Lublinie. Z tego okresu pochodzą spektakle: 
Jest laureatem wielu nagród i wyróżnień na ogólnopolskich festiwalach, m.in. 
Od 1997 roku działa przy Centrum Kultury. W tym czasie zrealizował następujące spektakle: 
oraz miniatury pantomimiczne:
Teatr Pantomimy współpracuje z teatrami z Litwy, z którymi wymienia doświadczeń i organizuje warsztaty teatralne: (Wojdaty’2001, Wilno’2002, Ejszyszki,’2003 i ‘2004).

</doc>
<doc id="842662" url="https://pl.wikipedia.org/wiki?curid=842662" title="Trasa W-Z (Warszawa)">
Trasa W-Z (Warszawa)



</doc>
<doc id="842664" url="https://pl.wikipedia.org/wiki?curid=842664" title="Autostrada A21 (Francja)">
Autostrada A21 (Francja)

Autostrada A21 (fr. "Autoroute A21"), także "Rocade Minière" (pol. "Obwodnica Górnicza)" - autostrada w północnej Francji.

</doc>
<doc id="842665" url="https://pl.wikipedia.org/wiki?curid=842665" title="Fort Zachodni w Świnoujściu">
Fort Zachodni w Świnoujściu

Fort IV Zachodni (niem. "Westbatterie", początkowo "Batterie A", w latach 1939–45 "Fort Henningsen") – fort pruskiej Twierdzy Świnoujście, wybudowany w latach 1856-1861, przeznaczony do obrony portu przed wrogimi okrętami. Składa się on z jednokondygnacyjnej reduty na planie kwadratu, do roku 1863 wzmocnionej murowanymi skrzydłami i otoczonej wałem ziemnym oraz fosą wodną. Po 1878 roku ufortyfikowana bateria nadbrzeżna z tarasem artyleryjskim i podziemnymi kazamatami.
W II połowie XIX wieku mała reduta artyleryjska przekształciła się w fort redutowy. Na usypywanym od północy wale ziemnym projektowano kolejne stanowiska dla armat. Na początku XX wieku pojawiły się tu karabiny maszynowe i lekkie moździerze. Po I wojnie światowej fort rozbrojono. W okresie XX-lecia międzywojennego znów zainstalowano tutaj baterię 4 dział nadbrzeżnych kalibru 150 mm, których stanowiska zbudowano na koronie północnego wału ziemnego. W 1941 roku na zachodnim skrzydle fortu wzniesiono betonowy bunkier dowodzenia. Po 1945 Rosjanie zbudowali w centrum i na obu krańcach fortu 3 betonowe bunkry dla armat nadbrzeżnych kalibru 127mm.
Do początku XX wieku fort obsadzony był przez piechurów i artylerzystów, przez ok. 300 ludzi. Po wojnie zainstalowano tu szkolną baterię nadbrzeżną III Oddziału Artylerii Morskiej. Na początku 1945 r. bateria wzięła udział w ostrzeliwaniu celów lądowych, po czym jej obsługa zniszczyła działa i ewakuowała się okrętem na zachód. Po wojnie fort wykorzystywała sowiecka marynarka. W 1962 r. obiekt przekazano miastu.
W 1939 roku, Niemcy przemianowali Fort Zachodni w Świnoujściu na Fort Henningsen, na cześć śmiertelnie rannego w trakcie ataku na Westerplatte – oberleutnanta Wilhelm Henningsena. Na bramie fortu znajdowała się także upamiętniająca go tablica.

</doc>
<doc id="842667" url="https://pl.wikipedia.org/wiki?curid=842667" title="Jesper Christensen">
Jesper Christensen

Jesper Christensen (ur. 16 maja 1948 w Kopenhadze) – duński aktor filmowy, występował w roli pana White’a w 21, 22 oraz 24 filmie z serii o Jamesie Bondzie: "Casino Royale", "Quantum of Solace" i "Spectre".

</doc>
<doc id="842674" url="https://pl.wikipedia.org/wiki?curid=842674" title="Caterina Murino">
Caterina Murino

Caterina Murino (ur. 15 września 1977 w Cagliari) – włoska aktorka, która zagrała m.in. Solange w filmie "Casino Royale".

</doc>
<doc id="842675" url="https://pl.wikipedia.org/wiki?curid=842675" title="Język chidigo">
Język chidigo



</doc>
<doc id="842677" url="https://pl.wikipedia.org/wiki?curid=842677" title="Warner Bros. Pictures">
Warner Bros. Pictures

Warner Bros. Pictures (dawniej znana jako Warner Bros. Pictures, Inc., Warner Bros.-Seven Arts, Inc. i Warner Bros. Inc.) – amerykańskie przedsiębiorstwo zajmujące się produkcją i dystrybucją filmów, będące własnością Warner Bros. Discovery.
Studio zostało założone w 1923 roku przez Harry’ego, Alberta, Sama i Jacka L. Warnerów.
Siedziba studia znajduje się przy Warner Bros. Studios, w Burbank, w stanie Kalifornia.
Franczyzy.
Wytwórnia filmowa Warner Bros. Pictures jest właścicielem poniższych franczyz:

</doc>
<doc id="842678" url="https://pl.wikipedia.org/wiki?curid=842678" title="Paramount">
Paramount



</doc>
<doc id="842680" url="https://pl.wikipedia.org/wiki?curid=842680" title="Włodzimierz Kunz">
Włodzimierz Kunz

Włodzimierz Kunz (ur. 25 lipca 1926 w Dąbrowie Tarnowskiej, zm. 6 czerwca 2002 w Krakowie) – polski malarz, grafik, pedagog, profesor sztuk plastycznych.
Kariera naukowa.
Ukończył studia na Wydziale Malarstwa krakowskiej Akademii Sztuk Pięknych (dyplom w 1954 w pracowni prof Hanny Rudzkiej-Cybis). Przeszedł całą karierę naukową na uczelni, od stopnia asystenta po profesora zwyczajnego (od 1986). Piastował funkcje kierownika Katedry Litografii, dziekana Wydziału Grafiki, kierownika Pracowni Malarskiej na Wydziale Malarstwa. Trzykrotnie wybrany rektorem ASP w Krakowie (1980–1986 i 1993–1996). W 1996 przeszedł na emeryturę.
Pełnione funkcje.
Rzeczoznawca Ministerstwa Kultury i Sztuki do spraw sztuki współczesnej. Członek Rady Artystycznej Wyższego Szkolnictwa Artystycznego. Członek ZPAP i członek czynny PAU. Przewodniczący Komisji Nagród Ministerstwa Kultury i Sztuki. 
Twórczość.
Miał ponad 30 wystaw indywidualnych w Polsce i na świecie. Prace prof. Włodzimierza Kunza znajdują się w wielu muzeach w kraju i za granicą (Wrocław, Kraków, Warszawa, Tokio, Muzeum Guggenheima w Nowym Jorku, Bibliotece Kongresu w Waszyngtonie, Hawanie, Norymberdze, Darmstadt) i w wielu zbiorach prywatnych.
Włodzimierz Kunz został pochowany w Alei Zasłużonych krakowskiego Cmentarza Rakowickiego (kwatera LXIX pas B-2-19).

</doc>
<doc id="842681" url="https://pl.wikipedia.org/wiki?curid=842681" title="Derek Riordan">
Derek Riordan

Derek George Riordan (ur. 16 stycznia 1983 w Edynburgu) – szkocki piłkarz występujący na pozycji napastnika.

</doc>
<doc id="842682" url="https://pl.wikipedia.org/wiki?curid=842682" title="Mundialito 1980–81">
Mundialito 1980–81

Mundialito (Copa d'Oro, Copa de Oro de Campeones Mundiales) 1980-81 - "hiszp. "Mały Puchar Świata lub "Puchar Zwycięzców Mundiali"", pojedynczy, międzynarodowy turniej piłkarski, rozegrany w stolicy Urugwaju - Montevideo w dniach 30 grudnia 1980 - 10 stycznia 1981. Turniej został zorganizowany z okazji 50. rocznicy MŚ w piłce nożnej, które odbyły się w Urugwaju w 1930.
Uczestnicy.
, zwycięzca mundialu z 1966, zrezygnowała z rozgrywek.

</doc>
<doc id="842683" url="https://pl.wikipedia.org/wiki?curid=842683" title="Derek George Riordan">
Derek George Riordan



</doc>
<doc id="842690" url="https://pl.wikipedia.org/wiki?curid=842690" title="Oscar za najlepszy film">
Oscar za najlepszy film

Nagroda Akademii za najlepszy film ("The Academy Award for Best Motion Picture") to jedna z Nagród Akademii Filmowej (Oscarów). Kategoria za najlepszy film jest jedyną kategorią Oscarów, w której uprawnienia do głosu posiada każdy członek Amerykańskiej Akademii Sztuki i Wiedzy Filmowej.
Oscar w tej kategorii jest praktycznie nagrodą za najlepszy anglojęzyczny film fabularny – jak dotąd, poza kilkoma wyjątkami, nominacje otrzymywały wyłącznie filmy w języku angielskim.
W 2009 roku po zmianie regulaminu, w tej kategorii Akademia znów zaczęła nominować 10 filmów (dotychczas 5).
Laureaci i nominowani.
Laureaci są wyróżnieni żółtym kolorem tła i pogrubieniem pisma

</doc>
<doc id="842692" url="https://pl.wikipedia.org/wiki?curid=842692" title="Coventry Bees">
Coventry Bees

Coventry Bees – żużlowy klub z Coventry (Anglia), startujący w brytyjskiej Elite League. Zespół ośmiokrotnie zdobył tytuł mistrza Wielkiej Brytanii. Swoje mecze domowe rozgrywają na torze na Brandon Stadium. Tor ma długość 301 metrów. Jego rekord (57,6 s) należy do Chrisa Harrisa i został ustanowiony 23 maja 2009 w czasie meczu ligowego z Eastbourne Eagles.
Grand Prix.
W latach 1998–2000 klub zorganizował trzy rundy w ramach Grand Prix Wielkiej Brytanii.

</doc>
<doc id="842693" url="https://pl.wikipedia.org/wiki?curid=842693" title="Inge I Garbaty">
Inge I Garbaty

Inge I Garbaty, norw. "Inge I (Haraldsson) Krokrygg" (ur. 1135, zm. 1161) – król Norwegii 1136-1161, z dynastii Yngling.
Urodzony w 1135 roku, syn króla Norwegii Haralda IV Gille (zm. 1136) i Ingrid ks. szwedzkiej (zm. po 1161), córki Rangvalda, syna króla Szwecji Inge I Starszego z rodu Stenkila (zmarł po 1112). Imię otrzymał po dziadku swej matki. Był jedynym prawowitym synem króla Norwegii Haralda IV, a przyrodnim bratem Sigurda II Gęby i Eysteina II. W 1136 r. został władcą krainy Viken (południowo-wschodnia część kraju wokół Oslofjord), a po śmierci swego ojca, zamordowanego przez uzurpatora Sigurda III Złego Diakona, został obwołany królem Norwegii. Faktyczną władzę podczas małoletniości króla sprawował regent Ogmund Dreng, który walczył z pretendentami do korony: Sigurdem III i jego sojusznikiem Magnusem IV Ślepym. Po trwających trzy lata walkach Sigurd III i Magnus IV zostali pokonani w bitwie pod Holmengra (1139), gdzie Magnus IV zginął, a Sigurd III został wzięty do niewoli i wkrótce zamordowany.
Po kilku latach spokoju w królestwie rozpoczęły się walki między królem Inge a jego przyrodnimi braćmi, którzy formalnie również nosili tytuły królewskie. Bratobójcze walki doprowadziły do podziału kraju między braci (Sigurd II w płd. części kraju, Eystein II w krainie Trondelag), jednak król Inge I zachował władzę zwierzchnią. Za czasów króla w 1152 roku wcześniejsze biskupstwo w Nidaros (dzisiejsze Trondheim), stolicy państwa do 1217, zostało podniesione do rangi arcybiskupstwa, co oznaczało uniezależnienie się Kościoła norweskiego od duńskiej archidiecezji z siedzibą w Lund.
W następnych latach Inge I, dążąc do zdobycia pełnej władzy w kraju, zabił obu swych przyrodnich braci (Sigurda II w 1155, Eysteina II w 1157), potem jednak musiał walczyć ze swymi bratankami: Haakonem II Barczystym i Sigurdem Markusfostre, którzy pokonali króla w bitwie pod Oslo 4 lutego 1161, podczas której Inge poległ. Po śmierci Inge I królem Norwegii został Haakon II Barczysty.
Inge I nie był żonaty, nie miał też potomstwa. W rok po śmierci króla Magnusa V, panującego w latach 1161-1184, niejaki Jon Kuvlung, wcześniej będący klerykiem, został przywódcą buntu przeciwko możnym, następnie obwołał się synem Inge I i zajął krainę Viken, a także udało mu się zdobyć stołeczne Nidaros. Zginął on w bitwie w 1188 r. Okres panowania króla Inge I, jak również jego poprzedników i następców, był okresem wieloletniej wojny domowej (lata 1130-1240) pomiędzy władcami norweskimi, okres ten w historii Norwegii znany jest pod nazwą 'borgerkrigstid'.

</doc>
<doc id="842694" url="https://pl.wikipedia.org/wiki?curid=842694" title="Język kinyakyusa">
Język kinyakyusa



</doc>
<doc id="842696" url="https://pl.wikipedia.org/wiki?curid=842696" title="Język kirangi">
Język kirangi



</doc>
<doc id="842698" url="https://pl.wikipedia.org/wiki?curid=842698" title="Nowe Życie">
Nowe Życie

Nowe Życie – dolnośląskie pismo katolickie założone w 1983. Początkowo dwutygodnik, od stycznia 1993 miesięcznik. Jego wydawcą jest Wrocławska Kuria Metropolitalna.
„Nowe Życie” na swych łamach koncentruje się na sprawach dotyczących wiary oraz życia kościoła katolickiego lokalnego i powszechnego. Poruszane są też problemy/sprawy społeczno-polityczne, psychologiczne, historyczne, młodzieżowe i kulturalne.
Pierwszy numer „Nowego Życia” ukazał się tuż przed pielgrzymką papieża Jana Pawła II we Wrocławiu (21 czerwca 1983) z datą 19 czerwca 1983. Pierwszym redaktorem naczelnym pisma był ks. Henryk Szareyko. Nakład wynosił wówczas 20 tys. egz. Pismo wydawane było na papierze gazetowym w formacie A4. Pod koniec 1991 zawieszono wydawanie dwutygodnika. W styczniu 1993 na mocy decyzji kard. Henryka Gulbinowicza wydawanie wznowiono, ale w zmienionej szacie graficznej, z kolorową okładką i w formie miesięcznika. 
Redaktorem naczelnym został ks. Roman Drozd, po nim funkcję tę pełnił od 1995 do tragicznej śmierci w grudniu 2011 ks. Piotr Nitecki. Od marca 2012 redaktorem naczelnym jest ks. Zbigniew Stokłosa. Pismo rozprowadzane jest przez parafie archidiecezji wrocławskiej. W 2015 redaktorem naczelnym został ks. dr hab. Grzegorz Sokołowski.
Wraz ze zmianą redaktora naczelnego zmienił się wygląd pisma. Poszerzono grono redaktorów i stałych współpracowników. Pozwoliło to na dotarcie do szerszego kręgu odbiorców.

</doc>
<doc id="842704" url="https://pl.wikipedia.org/wiki?curid=842704" title="Cukunft">
Cukunft

Cukunft (, „Przyszłość”), właśc. Związek Młodzieży "Cukunft" – lewicowa żydowska organizacja młodzieżowa Bundu. Została założona w 1910 roku, a w 1916 roku otrzymał oficjalnie nazwę "Jugnt Bund Cukunft". Organem prasowym organizacji był „Jugnt Weker”.
W 1921 roku w wyniku rozłamu w organizacji powstała Komcukunft.
Cukunft wziął udział w powstaniu w getcie warszawskim w ramach Żydowskiej Organizacji Bojowej.

</doc>
<doc id="842705" url="https://pl.wikipedia.org/wiki?curid=842705" title="Lichtenstein">
Lichtenstein

Niemcy:
Osoby:
Inne:
Zobacz też:

</doc>
<doc id="842706" url="https://pl.wikipedia.org/wiki?curid=842706" title="Indywidualne Mistrzostwa Świata na Żużlu 1970">
Indywidualne Mistrzostwa Świata na Żużlu 1970

Indywidualne Mistrzostwa Świata na Żużlu 1970 – cykl turniejów żużlowych, mających wyłonić najlepszych żużlowców na świecie. Tytuł obronił Nowozelandczyk Ivan Mauger, któremu jako jedynemu zawodnikowi udało się go zdobyć trzy razy z rzędu.
Po raz pierwszy w Polsce odbył się Finał Światowy, gdzie zdobyli medale Polacy Paweł Waloszek – (srebro) i Antoni Woryna – (brąz). O medale walczyli również inni rodacy Henryk Glücklich, Andrzej Wyglenda, Jan Mucha, Zygfryd Friedek i rezerwowy Edmund Migoś. Polacy jako gospodarze nie musieli uczestniczyć w eliminacjach.
Eliminacje europejskie.
Eliminacje kontynentalne.
Ćwierćfinały.
Miśnia (1).
Awans: 8 do półfinału kontynentalnego
Tabela (9-16) → "brak danych"
Miszkolc (2).
Awans: 8 do półfinału kontynentalnego
Tabela (9-16) → "brak danych"
Graz (3).
Awans: 8 do półfinału kontynentalnego
Tabela (9-16) → "brak danych"
Zagrzeb (4).
Awans: 8 do półfinału kontynentalnego
Tabela (10-16) → "brak danych"
Półfinały.
Pardubice (1).
Awans: 8 do Finału Kontynentalnego
Bydgoszcz (2).
Awans: 8 do Finału Kontynentalnego
Uwaga! Jurij Czekranow zastąpił Pavla Mareša
Tabela (15-16) → "brak danych"
Finał Kontynentalny.
Awans: 8 do Finału Europejskiego
Uwaga! Zawody przerwano po 16. biegu
Punktacja (11-16) → "brak danych"
Eliminacje skandynawsko-brytyjskie.
Eliminacje skandynawskie.
Szwecja.
Ćwierćfinały.
Awans: 8+1 do półfinału szwedzkiego
Awans: 8 do półfinału szwedzkiego
Awans: 8+1 do półfinału szwedzkiego
Awans: 8 do półfinału szwedzkiego
Półfinały.
Awans: 4 do Finału Skandynawskiego
Uwaga! Sigvard Johansson zastąpił Leifa Johanssona
Awans: 4 do Finału Skandynawskiego
Finał Skandynawski.
Awans: 8 do Finału Brytyjsko-Skandynawskiego
Eliminacje brytyjskie.
Półfinały.
Leicester (1).
Awans: 8 do Finału Brytyjskiego
Sheffield (2).
Awans: 8 do Finału Brytyjskiego
Finał Brytyjski.
Awans: 8 do Finału Brytyjsko-Skandynawskiego
Finał Skandynawsko-Brytyjski.
Awans: 8 do Finału Europejskiego
Finał Europejski.
Awans: 10 do Finały Światowego
Uwaga! Ove Fundin miał zastąpić Bengta Janssona ale ostatecznie wybór padł na Trevora Hedge’a

</doc>
<doc id="842708" url="https://pl.wikipedia.org/wiki?curid=842708" title="Fort Gerharda w Świnoujściu">
Fort Gerharda w Świnoujściu

Fort Gerharda, zwany również Fortem Wschodnim lub Werk II (dzieło nr 2) – jeden z fortów Twierdzy Świnoujście. Położony jest we wschodniej części Świnoujścia, w dzielnicy Warszów, na wyspie Wolin, w pobliżu latarni morskiej.
Historia.
Fort należy do najlepiej zachowanych do obecnych czasów pruskich nadbrzeżnych fortów artyleryjskich w Europie. Położony na wyspie Wolin, administracyjnie należy do Świnoujścia. Powodem budowy fortów w Świnoujściu był incydent, do którego doszło podczas I wojny prusko-duńskiej, kiedy to w 1848 roku duńska fregata zablokowała Świnę na kilka miesięcy powodując przy tym duże straty związane z brakiem możliwości handlu. Po zakończeniu blokady Prusy od razu podjęły środki aby ta sytuacja się nie powtórzyła i rozpoczęto budowę twierdzy. Fort Wschodni wybudowany został w latach 1848-1859, przeznaczony do obrony portu oraz Cieśniny Świny przed nieprzyjacielską flotą. Pierwotnie dzielił się na dwie części: dzieło (niem. Werk) oraz baterię artyleryjską.
Zadaniem baterii artyleryjskiej znajdującej się w północno-wschodniej części fortyfikacji było ostrzeliwanie wrogich okrętów wroga chcących zablokować wejście do ważnej strategicznie Cieśniny Świny (wiodącej dalej na Zalew Szczeciński i portu Szczecina). Uzbrojona była w pruskie armaty ładowana odprzodowo, osłaniane przez wały ziemne.
Dzieło Fortu stanowiła dwukondygnacyjna redita otoczona mokrą fosą, półkaponiera oraz dwie kaponiery. Jej zadaniem było odpieranie potencjalnego ataku desantujących się sił wroga. Uzbrojona w 25 armat 12-funtowych umieszczonych w kazamatach artyleryjskich znajdujących się na obu piętrach budynku. Dodatkowo redita posiadała strzelnice karabinowe skierowane na dziedziniec dzieła. 
Przebudowy.
Po wygranej przez Prusy wojny prusko-francuskiej, w latach 1876–1877 rozpoczęto przebudowę fortu korzystając z funduszy stanowiących reparacje wojenne otrzymane od Francji. Zrezygnowano z podziału fortyfikacji na dwie części (bateria i dzieło) tworząc jedna spójną całość otoczoną nową, mokrą fosą o długości ponad 800 metrów. Głównym uzbrojeniem fortu stały się potężne armaty umiejscowione na nowo usypanych tarasach artyleryjskich przekierowując w ten sposób uwagę obrońców bardziej na północ. Dolny taras artyleryjski wyposażono w 4 armaty produkcji Kruppa kalibru na podstawie fortecznej, górny taras natomiast w 7 armat 21 cm (Niemcy podawali kaliber armat w centymetrach). Wybudowano dodatkowe magazyny amunicyjne. Przebudowano również budynek redity, z którego wszelkie uzbrojenie przekształcając ją na budynek koszarowy. Dawne strzelnice poszerzono i wstawiono okna aby polepszyć komfort bytowania żołnierzy.
Fort uzbrojony był również w artylerię polową i później w karabiny maszynowe. Na południowym i północnym odcinku fosy zbudowano 2 schrony strzeleckie połączone podziemnymi tunelami z dziedzińcem fortu. Z kolei na przełomie XIX i XX doprowadzono łączność telegraficzną oraz kolej wąskotorową.
Fortyfikacja ta początkowo obsadzona była przez piechurów i artylerzystów w sile batalionu ok. 300 ludzi. Po I wojnie światowej obiekt przeszedł pod zarząd niemieckiej marynarki wojennej, pełniąc jednocześnie rolę pomocniczą aż do końca II wojny światowej. Po wojnie używany przez Sowietów, od 1962 r. przekazany miastu. Od opuszczenia obiektu przez Armię Radziecką przez kilka lat pełnił funkcje magazynów, a później został opuszczony. W 2001 roku został wydzierżawiony przez fascynatów, którzy na jego terenie prowadzą jedną z najciekawszych inicjatyw związanych z tzw. żywą historią. W Forcie rezyduje historyczny komendant Twierdzy Morskiej, a po całym obiekcie oprowadzają przebrani w pruskie mundury studenci. Od 2010 roku w forcie ma swoją siedzibę Muzeum Obrony Wybrzeża.
Zwiedzanie.
Fort można zwiedzać od 11 sierpnia 2011 roku. Można w nim zobaczyć jedna z najlepiej zachowanych w Europie ław artyleryjskich czyli ciągu kamienno-ceglanych stanowisk dla dział nabrzeżnych kalibru 150 mm i 210 mm z zachowanymi reliktami różnych typów mocowań armat. 
Redita pełniła jednocześnie rolę obiektu koszarowego fortu. Nad wejściem umieszczono dwa kamienie granitowe z datą ukończenia budowy. W stropie przy wejściu dwa szyby windy do transportu dział na piętro oraz mniejszej windy amunicyjnej. W jej wnętrzu znajduje się największe prywatne muzeum w Polsce posiadające kolekcję ponad 3000 eksponatów umiejscowionych na 5 wystawach: „Bóg wojny – artyleria”; „Historia Świnoujścia”; „Fortowa kuchnia”; „Zbrojownia” oraz „Broń systemu Kałasznikowa 1947-2019”.
Na północnym i południowym odcinku fosy znajdują się dwie kaponiery, które są połączone z fortem podziemnymi tunelami.
Na placu musztry można zobaczyć wrak transportera Sd.Kfz. 7/2, który został wyciągnięty z morza, w okolicach Dziwnowa (Pomorze Zachodnie) w 2006 roku.

</doc>
<doc id="842709" url="https://pl.wikipedia.org/wiki?curid=842709" title="Belle Vue Aces">
Belle Vue Aces

Belle Vue Aces – brytyjski klub żużlowy z Manchesteru założony w 1928 roku. Zespół trzynastokrotnie zdobywał tytuł mistrza Wielkiej Brytanii (pierwszy raz w 1930, ostatnio w sezonie 2022). Najbardziej utytułowany klub żużlowy w Wielkiej Brytanii – zdobył łącznie 38 medali w lidze. Od 2016 roku drużyna swoje domowe mecze rozgrywa na nowym stadionie National Speedway Stadium.
W sezonie 2022 klub występuje w SGB Premiership – najwyższej klasie rozgrywkowej drużynowych mistrzostw Wielkiej Brytanii na żużlu. Posiada również drugą drużynę – Belle vue Colts – startującą w National Development League (trzeci poziom rozgrywkowy).
Kadra drużyny.
"Stan na 11 lutego 2023"
Osiągnięcia.
Międzynarodowe.
Poniższe zestawienia obejmują indywidualne osiągnięcia zawodników (reprezentujących barwy klubu w danym sezonie) na arenie międzynarodowej:
Znani i wyróżniający się zawodnicy.
W nawiasie podano lata startów dla Belle Vue.

</doc>
<doc id="842711" url="https://pl.wikipedia.org/wiki?curid=842711" title="Ulica Długa w Warszawie">
Ulica Długa w Warszawie

Ulica Długa – ulica w dzielnicy Śródmieście w Warszawie.
Historia.
Jest to jedna z najstarszych warszawskich ulic. Jej początki sięgają średniowiecza. Był to trakt biegnący do Sochaczewa i Łowicza. W tym okresie ulica spełniała również rolę placu targowego; pozostałością tego jest jej bardzo duża szerokość na obszarze Nowego Miasta. Uporządkowanie ulicy i zabudowanie jej pałacami i kamienicami nastąpiło w drugiej połowie XVIII wieku. Z tego okresu pochodzą najcenniejsze zabytki. 
Domek pod numerem 1 u zbiegu ulic Długiej i Freta stanowił najmniejszą nieruchomość hipoteczną w Warszawie.
Wieczorem 29 listopada 1830 powstańcy listopadowi, przy znacznym udziale ludności cywilnej, zdobyli Arsenał, co pozwoliło przechylić szalę zwycięstwa na stronę Polaków podczas walk nocy listopadowej.
26 marca 1943 u zbiegu ulic Bielańskiej, Długiej i Nalewek miała miejsce akcja pod Arsenałem.
Ulica była miejscem walk podczas powstania warszawskiego. Jej wschodni fragment pozostawał w rękach powstańców do zajęcia Starego Miasta przez oddziały niemieckie i ukraińskie 2 września 1944. Wcześniej, 6 sierpnia 1944, w rocznicę wymarszu Pierwszej Kompanii Kadrowej, na Długiej odbyła się jedyna podczas powstania defilada wojsk powstańczych. Żołnierze Batalionu „Gozdawa” przemaszerowali wtedy po mszy od kościoła garnizonowego do pałacu Raczyńskich. 
Zmiany, jakie nastąpiły w Śródmieściu w latach wojny i pierwszych latach powojennych, zmieniły kształt ulicy w jej dalszym biegu: wskutek przebicia Trasy W-Z oraz ul. Nowotki (obecnie ulicy Andersa) Długa kończy się ślepo przy Arsenale i znajdującej się tu stacji metra Ratusz Arsenał. 
W 1965 ulica jako założenie urbanistyczne w całości została wpisana do rejestru zabytków (nr rej. 63).

</doc>
<doc id="842715" url="https://pl.wikipedia.org/wiki?curid=842715" title="Międzynarodowa Konferencja Jeziora Bodeńskiego">
Międzynarodowa Konferencja Jeziora Bodeńskiego

Międzynarodowa Konferencja Jeziora Bodeńskiego (niem. "die Internationale Bodenseekonferenz IBK)" jest organizacją skupiającą regiony nadgraniczne czterech państw:
Regiony te leżą bezpośrednio nad Jeziorem Bodeńskim lub w jego okolicach.
Skład organizacji.
Całkowita powierzchnia, jaką zajmują obszary należące do IBK to 16186,6 km². Powierzchnia rolna zajmuje 55% terytorium, lasy 32%, tereny przeznaczone pod osadnictwo i przemysł – 10%. Między obszarami członkowskimi są bardzo duże różnice w zagospodarowaniu przestrzennym terenu, np. w kantonie Zurych tereny osadnicze to 20% całej powierzchni kantonu, gdy np. w Appenzell Innerrhoden 4%.
Teren ten zamieszkuje 3,7 mln ludzi. Średnia gęstość zaludnienia to 228 osób/km². 2/3 osób czynnych zawodowo pracuje w usługach, jedynie 4,5% ludności pracuje w rolnictwie.
Głównym celem IBK jest stworzenie z regionów Jez. Bodeńskiego atrakcyjnych terenów do życia, turystyki, rozwoju przemysłu, jak również ochrona miejscowych skarbów fauny i flory.
Bardzo ważnym zadaniem, jakie stawiają sobie członkowie, jest szeroko pojęta integracja tych terenów, a także wzmacnianie poczucia regionalnej tożsamości ludności tam zamieszkującej.
Przez wspólnie opracowywanie projekty oraz wspólną politykę w wielu dziedzinach, członkowie chcą wnieść swój wkład w przełamywanie barier, jakimi są granice międzypaństwowe.
Historia Międzynarodowej Konferencji Jeziora Bodeńskiego.
Podjęto wówczas także rezolucję o utworzeniu stałego forum dyskusji i współpracy. Cele i zadania przyszłej organizacji rezolucja określała bardzo ogólnie, zostawiono dużą przestrzeń do dalszych negocjacji. W zamyśle organizatorów, organizacja ta miał być luźnym forum wymiany myśli i doświadczeń, na początku nie przewidywano możliwości instytucjonalizacji współpracy.
Głównymi zagadnieniami, którymi miała zająć się organizacja było wciąż tylko planowanie przestrzenne oraz ochrona środowiska.
Z inicjatywą pogłębienia politycznej współpracy, podczas spotkania szefów regionalnych rządów w Bregencji wyszedł przedstawiciel kraju związkowego Vorarlberg – Herbert Kessler. Obok częstych zebrań przedstawicieli poszczególnych regionów na szczeblu urzędniczym, miały się także odbywać regularnie posiedzenia wysokich przedstawicieli na płaszczyźnie politycznej.
Uchwalono wówczas statut oraz po raz pierwszy wyznaczono długoterminową strategię współpracy. Decyzje podjęte podczas konferencji obowiązywały aż do pierwszego stycznia 2003 roku, kiedy to uchwalono nowy statut.
Statut przyjęty w 1990 roku był niezbędnym kompromisem, aby móc wzmocnić więzi łączące regiony jez. Bodeńskiego oraz poczucie wspólnoty ludzi tam zamieszkujących.
Appenzell-Außerrhoden i Appenzell-Innerrhoden zgodnie z decyzją szefów rządów i resortów zostały przyjęte do IBK podczas 14 konferencji szefów rządu IBK w dniu 3 grudnia 1993 rok.
IBK chce wykorzystywać wielorakie szanse rozwojowe obszaru jeziora Bodeńskiego, szczególnie wspierać rozwój społeczny a także ochronę środowiska, jak również wzmacniać regionalny patriotyzm. Do realizacji tych celów powinny służyć „wiodące wzory”. Program ten został przyjęty 14 grudnia 1994 roku w Meersburgu podczas Konferencji Szefów Rządów. Uchwalenie „Bodenseeleitbild” miało uaktualnić i uzupełnić umowy dwustronne niemiecko – szwajcarskie i niemiecko-austriackie o zagospodarowaniu przestrzennym z 1982 roku. Program ten ukazywał obiektywne obszary, od których uzależniony jest rozwój regionu. Uwzględniał on przy tym różnorakie uwarunkowania przyrodnicze i społeczne obszarów nadgranicznych.
Podczas Konferencji został także przyjęty Statut IBK, określający cele i zasady funkcjonowania organizacji, a także podjęto decyzję o otwarciu REGIO-Büro, które miało być punktem informacyjnym.
Wcześniej regiony te miały status obserwatora, natomiast podczas XIX Konferencji Szefów Rządów 19 listopada 1998 roku uzyskały pełnię praw członkowskich. Od tej pory IBK liczy 10 członków.
W styczniu 2003 roku Biuro IBK z siedzibą w Konstancji przejmuje dotychczasowe zadania REGIO-Büro. Biuro IBK ma podtrzymywać współpracę wewnątrz organizacji oraz jest głównym punktem informacyjnym dla mieszkańców regionu.
Organy Międzynarodowej Konferencji Jeziora Bodeńskiego.
Struktura organizacyjna IBK jest typowa dla tego typu organizacji międzyregionalnych. Wiodącą rolę odgrywają coroczne sesje Konferencji Szefów Rządów oraz Stały Komitet, natomiast działalnością IBK na co dzień zajmuje się Przewodniczący oraz Biuro IBK w Konstancji. Oprócz tego funkcjonują liczne komisje i grupy robocze.
Konferencja Szefów Rządów.
W sesjach Konferencji biorą udział szefowie rządów regionów członkowskich lub też inni przedstawiciele rządów regionów członkowskich, którzy zostali przez te organy regionalne wybrani stałymi przedstawicielami.
Konferencja zajmuje się wytyczaniem długofalowych działań organizacji, a także rozwiązywaniem najpoważniejszych problemów, które wynikły w trakcie działalności IBK, a nie mogą być rozwiązane przez organy niższego szczebla. Organ ten uchwala budżet na następny rok oraz przyjmuje sprawozdanie z wykonania budżetu z minionego okresu. Konferencja ma także prawo wydawania rezolucji i zaleceń regionom członkowskim.
Konferencja Szefów Rządu z reguły odbywa się raz do roku na oficjalnym posiedzeniu, które jest zwoływane przez przewodniczącego IBK. Dodatkowo szefowie regionów spotykają się również co roku na nieformalnym spotkaniu, na tzw. „rozmowach strategicznych”. Spotkanie to stwarza możliwość przedyskutowania w swobodnej atmosferze nowych potrzeb regionu a także najnowszych osiągnięć.
Ostatnia Konferencja Szefów Rządów odbyła się w grudniu 2006 roku w Zurychu. Głównym tematem spotkania było podsumowanie osiągnięć IBK podczas przewodnictwa kantonu Zurych, działalność Międzynarodowej Szkoły Wyższej Bodensee (IBH) oraz wykonywanie zadań Agendy 21.
Przewodnictwo Międzynarodowej Konferencji Jeziora Bodeńskiego.
Od 2003 roku region członkowski, który sprawuje przewodnictwo w IBK, zmienia się co roku. Region ten jest wybierany jednomyślnie podczas Konferencji Szefów Rządów przez wszystkich członków.
Przewodniczącym organizacji jest szef rządu regionu członkowskiego lub stały przedstawiciel w Komitecie.
Przewodniczący IBK reprezentuje organizację na zewnątrz. Jego
zadaniem jest także zwoływanie i prowadzenie Konferencji Szefów Rządu.
Region przewodniczący organizacji rozwiązuje również bieżące problemy IBK. W jego działaniach wspiera go Biuro IBK.
W zeszłym roku regionem, który przewodniczył IBK był kanton Zurych. Natomiast od stycznia 2007 roku organizacją kieruje Otmar Hasler, szef rządu Księstwa Liechtenstein.
Stały Komitet.
Głównym zadaniem Stałego Komitetu jest przygotowanie Konferencji Szefów Rządu, a także nadzór nad wykonywaniem jej postanowień. Składa się ona z kierowniczych urzędników regionów członkowskich.
Do jej obowiązków należą następujące zadania:
Stały Komitet podejmuje także decyzje w pozostałych przypadkach, jeżeli Konferencja Szefów Rządów upoważniła go do tego.
Stałemu Komitetowi przewodniczy region członkowski, który w danym roku przewodniczy IBK.
W obradach Stałego Komitetu bierze udział:
Z reguły posiedzenia Stałego Komitetu odbywają się trzy razy w roku. Każdorazowo Komitet decyduje, w jakim składzie spotka się na kolejnym posiedzeniu.
Siedziba.
Siedzibą Międzynarodowej Konferencji Jeziora Bodeńskiego jest Konstancja, gdzie znajduje się Biuro IBK. Personel biura podlega administracji Prezydium Fryburga.
Zadania Biura IBK:
Tryb głosowania i podejmowania uchwał.
Podczas Konferencji Szefów Rządów regionów członkowskich oraz w Stałym Komitecie, każdy członek dysponuje jednym głosem.
Decyzje podejmowane są jednogłośnie. Jeżeli jakieś region członkowski nie wziął udziału w głosowaniu lub wstrzymał się od głosu, podjęta uchwała nie obejmuje jego terytorium.
Komisje i grupy robocze.
W celu przygotowania i realizacji postanowień podejmowanych podczas Konferencji Szefów Rządów oraz Stałego Komitetu, powołano do życia komisje:
W razie potrzeby, przewodniczący komisji w porozumieniu ze Stałym Komitetem, może także utworzyć grupy robocze. Grupy te są zazwyczaj powoływane na określony czas, aby zrealizować konkretne zadanie. Podlegają one bezpośrednio przewodniczącemu komisji, który tę grupę powołał.
Komisje i grupy robocze są w stałym kontakcie ze Stałym Komitetem. Mają one obowiązek składania sprawozdań ze swojej działalności. Stały Komitet wyłania także spośród regionów członkowskich przewodniczących komisji.
Budżet.
IBK dysponuje rocznym budżetem, który przeznaczany jest na pokrycie kosztów obsługi biura, koszty związane z działalnością publiczną organizacji oraz projekty "ad hoc".
Wielkość budżetu jest corocznie ustalana przez członków, natomiast procentowy wkład każdego członka jest stały i wynosi:
Koszty projektów, które nie są finansowane bezpośrednio z budżetu, pokrywają regiony członkowskie na podobnych zasadach, jak dzielą się wpłatami do budżetu.
Członkowie stowarzyszeni.
Regiony, które są zainteresowane przystąpieniem lub współpracą z IBK, mogą uczestniczyć w pracach IBK jako obserwatorzy.

</doc>
<doc id="842718" url="https://pl.wikipedia.org/wiki?curid=842718" title="Y.M.C.A. (singel)">
Y.M.C.A. (singel)

Y.M.C.A. – utwór amerykańskiego zespołu Village People. W 1978 piosenka wydana została na singlu.
Przekaz utworu.
Wokalista zespołu Victor Willis podkreślił, że wbrew powszechnej opinii, utwór nie jest formą gejowskiego hymnu, ale odzwierciedleniem zabawy młodzieży miejskiej w klubach YMCA.
Popularność.
„Y.M.C.A.” stał się przebojem w styczniu 1979, plasując się na miejscu 2. amerykańskiego zestawienia Hot 100, przygotowywanego przez czasopismo "Billboard". W tym samym czasie w Wielkiej Brytanii mała płyta zajęła pozycję 1. na liście UK Singles Chart, stając się największym przebojem formacji.
Utwór został sklasyfikowany na miejscu 7. listy „100. najlepszych piosenek tanecznych”, sporządzonej przez amerykański kanał telewizyjny VH1.
Nawiązania do utworu.
„Y.M.C.A.” wykorzystano m.in. w jednym z odcinków serialu "Nash Bridges", "Przyjaciele", "Zdarzyło się jutro", "Różowe lata siedemdziesiąte", a także "Świat według Bundych" (w odcinku wyemitowanym 24 października 1993 roku, w którym wystąpili sami muzycy). Był także wykorzystany w filmie "Dotyk miłości" (melodramat, USA, 1999) oraz "" (komedia, Niemcy, 2004).

</doc>
<doc id="842719" url="https://pl.wikipedia.org/wiki?curid=842719" title="Przełęcz Sowia">
Przełęcz Sowia

Przełęcz Sowia (czes. "Soví sedlo", "Můstek") – przełęcz górska na wysokości 1160 m n.p.m. w Sudetach Zachodnich, w Karkonoszach.
Przełęcz położona jest na obszarze Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP"), około 4 km na południowy wschód od Karpacza, na południowej granicy Polski z Czechami.
Przełęcz jest mało widoczna w terenie, kształtem przypomina rozległe wgłębienie o bardzo łagodnych zboczach i stromym północno-zachodnim podejściu. Oddziela masyw Czarnego Grzbietu ("Obří hřeben") od Kowarskiego Grzbietu ("Střecha"). Cały obszar przełęczy porośnięty jest lasem regla górnego.
Na Przełęczy Sowiej znajdowało się przejście graniczne na szlaku turystycznym Sowia Przełęcz-Soví Sedlo (Jelenka).
Szlaki turystyczne.
Przez przełęcz prowadzą dwa szlaki turystyczne:

</doc>
<doc id="842721" url="https://pl.wikipedia.org/wiki?curid=842721" title="Fort I Twierdzy Świnoujście">
Fort I Twierdzy Świnoujście

Fort I – duży fort poligonalny, wchodzący w skład pruskiej Twierdzy Świnoujście. Został zbudowany w latach 1848-1860 w miejscu starej szwedzkiej i pruskiej reduty. Fort posiadał ok. 70 dział. W 1864 fort przebudowano – zlikwidowano południową prochownię, a północny (lewy) odcinek wału wraz z drugą prochownią przebudowano w dwukondygnacyjną podwalnię osłoniętą od strony morza podwójnym wałem. Fort wysadzony i rozebrany został w latach 70. XX wieku w związku z rozbudową portu w Świnoujściu.

</doc>
<doc id="842727" url="https://pl.wikipedia.org/wiki?curid=842727" title="Moskwa-Passażyrskaja-Pawieleckaja">
Moskwa-Passażyrskaja-Pawieleckaja

Moskwa-Passażyrskaja-Pawieleckaja (ros. "Москва-Пассажирская-Павелецкая") – jedna z 9 największych stacji kolejowych w Moskwie, nazywana również Dworcem Paweleckim (ros. "Павеле́цкий вокзал"). Obsługuje połączenia w kierunku południowo-wschodnim od Moskwy. Z dworca odjeżdżają pociągi Aeroexpress na lotnisko Domodiedowo.

</doc>
<doc id="842729" url="https://pl.wikipedia.org/wiki?curid=842729" title="Wolverhampton Wolves">
Wolverhampton Wolves

Wolverhampton Wolves – brytyjski klub żużlowy z Wolverhampton. Zespół pięciokrotnie zdobywał tytuł mistrza Wielkiej Brytanii (ostatnio w sezonie 2016).
W sezonie 2022 klub występuje w SGB Premiership - najwyższej klasie rozgrywkowej drużynowych mistrzostw Wielkiej Brytanii na żużlu.
Skład na sezon 2022.
Stan na maj 2022
Osiągnięcia.
Międzynarodowe.
Poniższe zestawienia obejmują indywidualne osiągnięcia zawodników (reprezentujących barwy klubu w danym sezonie) na arenie międzynarodowej:
Dawni i obecni żużlowcy.
Znani i wyróżniający żużlowcy

</doc>
<doc id="842737" url="https://pl.wikipedia.org/wiki?curid=842737" title="Tydeus (mitologia)">
Tydeus (mitologia)

Tydeus – postać z mitologii greckiej. Był synem Ojneusa, przyrodnim bratem Meleagra i ojcem Diomedesa. Był chroniony przez Atenę, która chciała dać mu nieśmiertelność.
Dopuściwszy się w młodości zabójstwa, musiał iść na wygnanie. Przyjął go Adrastos, który oczyścił go ze zbrodni. Tydeus poślubił jego córkę, Dejpyle. Po ślubie Tydeus wyruszył na wyprawę Siedmiu. Tam, pragnąc się wykazać męstwem i odwagą, walczył z najmężniejszymi Tebańczykami. Zawsze zwyciężał, zanim został śmiertelnie raniony przez Melanipposa. Kiedy przyniesiono mu odrąbaną głowę Melanipposa, Tydeus otworzył czaszkę i pożarł mózg wroga. Czyn ten tak zraził do niego Atenę, że pozwoliła mu umrzeć.

</doc>
<doc id="842739" url="https://pl.wikipedia.org/wiki?curid=842739" title="Szkic">
Szkic

Szkic – wstępna realizacja koncepcji artystycznej: malarskiej, rzeźbiarskiej (bozzetto), literackiej itp.
Szkicem można również nazwać swobodnie wykonany rysunek, często o charakterze notatki, służącej później przy opracowaniu dzieła.
Szkice można podzielić na:
Szkice specjalne to np. szkice: śladów, pomieszczeń, przestrzeni otwartej.
Na szkicach, poszczególne ślady, obiekty i przedmioty są oznaczone odpowiednimi znakami topograficznymi, symbolami liczbowymi lub literowymi opisanymi w legendzie.
Szkic jest wykonywany przez technika kryminalistyki będącego specjalistą.
Każdy szkic powinien być opatrzony:
Wykonanie szkicu odnotowuje się w protokole z dokonanych czynności.

</doc>
<doc id="842742" url="https://pl.wikipedia.org/wiki?curid=842742" title="Władysław Szczepański (grafik)">
Władysław Szczepański (grafik)

Władysław Szczepański (ur. 18 lipca 1951 we Lwowie) – polski artysta grafik, profesor sztuk plastycznych.
Życiorys.
W 1977 ukończył studia z zakresu grafiki w Wyższej Szkole Poligraficznej we Lwowie. Jego nauczycielem był prof. Mieczysław Gębarowicz. Wykształcenie uzupełnił o podyplomowe studia doskonalenia pedagogicznego w Wyższej Szkole Pedagogicznej w Kielcach (1990). Kwalifikacje pierwszego stopnia uzyskał w 1991, natomiast przewód kwalifikacyjny drugiego stopnia przeprowadził w 1995 na Akademii Sztuk Pięknych w Warszawie. Tytuł profesora sztuk plastycznych otrzymał 19 kwietnia 2002.
W latach 1977–1988 kierował Pracownią Sztuk Plastycznych Domu Kultury we Lwowie. Po przyjeździe do Polski, podjął w 1989 pracę w Wyższej Szkole Pedagogicznej w Kielcach, przekształconej następnie w Akademię Świętokrzyską i Uniwersytet Jana Kochanowskiego. Początkowo zatrudniony był na stanowisku starszego asystenta, a później adiunkta (1991) i od 1996 profesora w Instytucie Sztuk Pięknych na Wydziale Pedagogicznym i Artystycznym. Zawodowo związany również z Wydziałem Budownictwa i Architektury Politechniki Świętokrzyskiej.
Uprawia rysunek, malarstwo i grafikę. Po zakończeniu studiów podjął eksperymenty w dziedzinie abstrakcjonizmu. Uczestniczył w wystawach zbiorowych w Polsce, Rosji, Czechach, Rumunii, Belgii i na Węgrzech. Jego prace znajdują się w zbiorach m.in. Florean Museum w Baia Mare i Musée du Petit Format w Viroinval. W 1992 ukazała się, nakładem Zakładu Narodowego im. Ossolińskich, teka jego rysunków: "Lwów w zbiorze rysunków Władysława Szczepańskiego. Oczyma szarego człowieka (1983–1986)". W 2002 Stowarzyszenie Muzealników Polskich Oddział Świętokrzyski wydało album jego prac pt. "O zmierzchu. Kielce".
Odznaczony został m.in. Srebrnym Krzyżem Zasługi.

</doc>
<doc id="842744" url="https://pl.wikipedia.org/wiki?curid=842744" title="Carlo Carcano">
Carlo Carcano

Carlo Carcano (ur. 26 lutego 1891 w Varese, zm. 23 czerwca 1965 w San Remo) – włoski piłkarz i trener piłkarski.
Kariera piłkarska.
Carlo Carcano rozpoczął karierę pomocnika w klubie US Alessandria.
W drużynie narodowej Włoch zadebiutował 31 stycznia 1915 roku, w wieku 23 lat, w meczu przeciwko Szwajcarii.
Kariera trenerska.
Carlo Carcano trenował między innymi zespół SSC Napoli (wówczas nazywał się Internaples). Był także trenerem Juventusu, w sezonach od 1930/1931 do 1934/1935.

</doc>
<doc id="842745" url="https://pl.wikipedia.org/wiki?curid=842745" title="Tydeos">
Tydeos



</doc>
<doc id="842751" url="https://pl.wikipedia.org/wiki?curid=842751" title="Groove Armada">
Groove Armada

Groove Armada – brytyjski duet muzyczny.
Ich twórczość to szeroko pojęta muzyka taneczna, oparta na brzmieniach elektronicznych, house, hip-hop, chill out. Zespół został założony w Cambridge w połowie lat 90. przez Andy'ego Cato (wł. Andrew Cocup) i Toma Findlaya.
Zespół nagrał sześć albumów. Pochodzą z nich takie utwory jak "I See You Baby" (spopularyzowany przez remiks Fatboy Slima), "Superstylin", "But I feel good" czy "My friend".
Zespół wystąpił m.in. 30 czerwca 2007 oraz 1 lipca 2010 w Gdyni na festiwalu Heineken Open'er Festival, a także 5 września 2009 w Warszawie na festiwalu Orange Warsaw Festival.

</doc>
<doc id="842752" url="https://pl.wikipedia.org/wiki?curid=842752" title="Pancerniki typu Florida">
Pancerniki typu Florida

Pancerniki typu Florida – pierwsze pancerniki United States Navy, które miały napęd oparty tylko o turbiny parowe. Generalnie były podobne do poprzedniego typu ("Delaware"), ale były trochę większe i miały nowy rodzaj napędu.
Projekt.
Okręty tego typu miały o około 2000 ton większą wyporność w stosunku do swoich poprzedników, ale miały to samo uzbrojenie główne składające się z 10 dział kalibru 305 mm umieszczonych w pięciu dwudziałowych wieżach. Uzbrojenie pomocnicze składało się z dział 127 mm, ale były to działa o długości luf 51 kalibrów (poprzedni typ miał lufy o długości 50 kalibrów). Zwiększona długość pozwalała na osiągnięcie przez pocisk większej prędkości wylotowej. Maszynownia została powiększona, aby można było w niej zmieścić turbiny parowe systemu Parsonsa. Szerokość okrętu zwiększono o 3 stopy co w rezultacie zwiększyło wyporność pancerników o 2000 ton. Jedyną zmianą opancerzenia, w porównaniu z budowanymi uprzednio pancernikami typu "Delaware", było pogrubienie pancerzy dział kazamatowych, co – wobec braku doświadczenia przy konstrukcji tego typu kadłuba – spowodowało, że skierowane ku przodowi baterie kazamatowe stały się bezużyteczne z wyjątkiem bardzo spokojnego morza i umiarkowanej szybkości.
Dwa pancerniki typu "Florida" zostały zwodowane w 1910 i 1909 (odpowiednio):
Przebudowa.
Okręty przetrwały cięcia floty, jakie nastały po traktacie waszyngtońskim w amerykańskiej flocie, później zostały zmodernizowane. Kotły opalane węglem zmieniono na opalane ropą. Zainstalowano bąble przeciwtorpedowe, co zwiększyło szerokość do 106 stóp. Dwa kominy zostały połączone w jeden. Zmieniono także maszty okrętów. Wiele dział 127 mm przeniesiono na główny pokład z kazamat, co zwiększyło możliwości ich użycia.
Zakończenie służby.
Ustalenia traktatu londyńskiego spowodowały, że USS "Florida" i USS "Utah" zostały rozbrojone. Wieże artylerii głównej zostały usunięte i pancerniki przerobiono na okręty szkolne dla artylerii przeciwlotniczej. USS "Florida" został zezłomowany, natomiast USS "Utah" został zatopiony 7 grudnia 1941 roku w czasie ataku na Pearl Harbor.

</doc>
<doc id="842756" url="https://pl.wikipedia.org/wiki?curid=842756" title="Received Signal Strength Indication">
Received Signal Strength Indication

RSSI (ang. "Received Signal Strength Indication") – wskaźnik mocy (nie jakości) odbieranego sygnału radiowego.
W większości przypadków mierzy, jak dobrze dane radio może usłyszeć inne podłączone radio klienta. W przypadku nadawania na większą odległość sygnał staje się słabszy, a szerokość pasma bezprzewodowego połączenia danych staje się wolniejsza. Prowadzi to do słabszego ogólnego poziomu wyjściowego danych.
Pomiar RSSI.
Pomiary RSSI reprezentują względną jakość odbieranego sygnału na urządzeniu. RSSI wskazuje poziom mocy odbierany po ewentualnej utracie na poziomie anteny i kabla. Im wyższa wartość RSSI, tym silniejszy sygnał. Jeśli uzyskany wynik pomiaru jest bliższy zeru, zwykle oznacza to silny poziom sygnału. Na przykład -50 to całkiem dobry sygnał, -75 – całkiem rozsądny, a –100 to w ogóle brak sygnału.

</doc>
<doc id="842760" url="https://pl.wikipedia.org/wiki?curid=842760" title="11 Dywizja Artylerii Przeciwlotniczej">
11 Dywizja Artylerii Przeciwlotniczej

11 Dywizja Artylerii Przeciwlotniczej (11 DAPlot) – związek taktyczny artylerii przeciwlotniczej Sił Zbrojnych PRL.
Formowanie i zmiany organizacyjne.
Formowanie dowództwa dywizji rozpoczęto w 1951 roku na terenie OW IV w Brzegu. Poszczególne oddziały tworzono na bazie 84 pułku artylerii OPL. wyłączonego ze składu wojsk OPL i przeformowanego na paplot.
W styczniu 1956 roku z dywizji wyłączono 80 pułk artylerii przeciwlotniczej, usamodzielniono go i podporządkowano bezpośrednio dowódcy okręgu.
Wiosną 1957 roku, w ramach kolejnej redukcji, rozformowano 62 pułk artylerii przeciwlotniczej, zmniejszając liczbę pułków w dywizji z trzech do dwóch. 
Jesienią 1963 roku rozformowano dowództwo 11 Dywizji Artylerii Przeciwlotniczej oraz 62 baterię dowodzenia. Wchodzące w skład dywizji pułki usamodzielniono podporządkowując je bezpośrednio dowódcy okręgu.

</doc>
<doc id="842764" url="https://pl.wikipedia.org/wiki?curid=842764" title="Przegięcie Pały">
Przegięcie Pały

Przegięcie Pały: Pismo Ruchu „Wolność i Pokój” – podziemne czasopismo satyryczne (zin), ukazujący się w latach 1988-1989, związane z Ruchem Społeczeństwa Alternatywnego oraz Pomarańczową Alternatywą.
Redagowane głównie przez Krzysztofa Skibę, późniejszego lidera zespołu Big Cyc (założonego w 1988). Debiutowali tu m.in. Paweł „Konjo” Konnak, Piotr Trzaskalski i inni. W sumie ukazało się 8 numerów, po 4 strony formatu A4 każdy; w latach 80. można było je dostać m.in. na koncertach zespołu Big Cyc.

</doc>
<doc id="842765" url="https://pl.wikipedia.org/wiki?curid=842765" title="16 Dywizja Artylerii Przeciwlotniczej">
16 Dywizja Artylerii Przeciwlotniczej

16 Dywizja Artylerii Przeciwlotniczej (16 DAPlot.) – związek taktyczny artylerii przeciwlotniczej Sił Zbrojnych PRL.
Formowanie i zmiany organizacyjne.
Formowanie dowództwa dywizji rozpoczęto w 1951 roku w Koszalinie na terenie OW II.
Poszczególne oddziały tworzono na bazie 88 pułku artylerii OPL wyłączonego ze składu wojsk OPL i przeformowanego na pułk artylerii przeciwlotniczej. 
Na podstawie Rozkazu MON nr 0126/Org z 3 września 1963 oraz Zarządzenia szefa SG WP nr 0133/Org z 13 września 1963 rozformowano dowództwo 16 Dywizji Artylerii Przeciwlotniczej.
Struktura organizacyjna w latach 1951–1955.
dowództwo dywizji – Koszalin
W styczniu 1956 ze składu 16 DAPlot wyłączony został 65 paplot i podporządkowany dowódcy okręgu.

</doc>
<doc id="842766" url="https://pl.wikipedia.org/wiki?curid=842766" title="Zalew Słup">
Zalew Słup

Zalew Słup (Zbiornik Wodny Słup, tzw. Jezioro Słup) – zbiornik retencyjny na Nysie Szalonej położony na Przedgórzu Sudeckim w województwie dolnośląskim, powiecie jaworskim, gminie Męcinka, 1 km na północny zachód od granic administracyjnych miasta Jawora.
Historia.
 Budowa zalewu o powierzchni 4,9 km² i pojemności 38,69 mln m³ została rozpoczęta po przygotowaniach trwających od 1968 r. na mocy uchwały Rady Ministrów nr 156/73 z dnia 6 lipca 1973 r. "o rozwoju przemysłu miedziowego", w której zakładano m.in. budowę wspólnego systemu zaopatrzenia w wodę pitną Legnicy i miast całego Legnicko-Głogowskiego Okręgu Miedziowego w oparciu o wodociąg magistralny bazujący na zasobach wód powierzchniowych zlewni Kaczawy, wyrównanych retencją zbiorników "Słup" na rzece Nysa Szalona oraz "Rzymówka" na rzece Kaczawa (zbiornik Rzymówka nigdy nie został wybudowany). Zadanie, ujęte w pierwszym etapie projektu nazwanego "Wielka Woda", zrealizowało poznańskie przedsiębiorstwo "Energopol-7" wraz z miejscowymi podwykonawcami w latach 1974-1978 według projektu warszawskiego "Hydroprojektu", zatapiając grunty wysiedlonych i zlikwidowanych wsi Brachów i Żarek poprzez przegrodzenie koryta Nysy Szalonej ziemno-betonową zaporą (proj. L.Sochacka) w miejscowości Słup o wysokości 21 m i długości 940 m, posiadającą 1 upust z zamknięciami oraz 1 bez zamknięć o upuście wody o przepustowości 505 m³/sekundę. 
Zbiornik zbudowano celem ochrony przeciwpowodziowej - regulacji przepływów Nysy Szalonej. Nie pełni on już funkcji zaopatrzenia ludności w wodę pitną.
Zalane obiekty.
Pod wodami zalewu znajduje się pałac, w którym rezydował czasowo feldmarszałek Blücher. Tu dowiedział się o nadciągających siłach francuskich i zaplanował bitwę nad Kaczawą (1813). W zalanej wsi Brachów znajduje się oryginalny obelisk upamiętniający bitwę. Jego replikę ustawiono w 1997 r. przy ulicy Starojaworskiej w Jaworze, w pobliżu dawnej stacji "Brachów".
Ekosystem.
Kształtem i charakterem nabrzeża o piaszczysto-żwirowych plażach Zalew Słup przypomina jezioro polodowcowe. Długość linii brzegowej wynosi 19 km. Wody zbiornika, ze względu na pełnioną przezeń funkcję (rezerwuar wody pitnej dla Legnicy) są wyłączone z jakiegokolwiek wykorzystania rekreacyjnego, z wyjątkiem uprawiania wędkarstwa (wody PZW o/Legnica). Posiadają pierwszą klasę czystości, co sprzyja występowaniu tu 18 gatunków ryb, między innymi takich jak:amur biały, boleń, karaś, karp, leszcz, lin, okoń, płoć, pstrąg, sandacz, szczupak, ukleja i inne. Ponadto gnieździ się tu około 25, zaś w okresie przelotów nawet do 80 gatunków ptactwa wodnego, szczególnie w rejonie rozlewiska Nysy na południowych krańcach zalewu.
Inne informacje.
Wzdłuż północnego brzegu zbiornika poprowadzony jest szlak turystyczny PTTK:

</doc>
<doc id="842769" url="https://pl.wikipedia.org/wiki?curid=842769" title="Čestmír Vycpálek">
Čestmír Vycpálek

Čestmír Vycpálek (ur. 15 maja 1921 w Pradze, zm. 5 maja 2002 w Palermo) – czechosłowacki piłkarz grający na pozycji pomocnika (lewoskrzydłowego), trener.
Kariera piłkarska.
Čestmír Vycpálek karierę piłkarską rozpoczął w juniorach Novoměstský Praga, w których występował do 1937 roku. Następnie w latach 1937–1939 reprezentował barwy juniorów Slavii Praga, z którą w 1939 roku podpisał profesjonalny kontrakt i w swoim debiutanckim sezonie 1939/1940 zdobył mistrzostwo Czechosłowacji.
Następnie reprezentował barwy klubów: SK Židenice (1941), ponownie Slavii Praga (1941–1943, 1945–1946 – dwukrotne mistrzostwo Czechosłowacji (1942, 1943)) oraz AC Nitra.
W 1946 roku został zauważony przez działaczy włoskiego Juventusu Turyn i tym samym został zawodnikiem "Starej Damy", w barwach której 6 października 1946 roku zadebiutował w Serie A podczas zremisowanego 3:3 meczu wyjazdowego z AC Milanem, w którym w 76. minucie Vycpálek zdobył bramkę na 3:2 i zarazem swoją pierwszą bramkę w tych rozgrywkach. Jednak po sezonie 1946/1947, w którym rozegrał 27 meczów i strzelił 5 goli, przeniósł się do występującego w Serie B US Palermo, z którą w sezonie 1947/1948 awansował do Serie A. Łącznie w latach 1947–1952 w drużynie z Sycylii rozegrał 143 mecze, w których strzelił 23 gole.
Następnie podpisał kontrakt z występującą w Serie B AC Parmą, z którą w sezonie 1952/1953 zaliczył spadek do Serie C, jednak w następnym sezonie wrócił z zespołem do Serie B. Karierę piłkarską zakończył w 1958 roku w wieku 37 lat.
Kariera trenerska.
Čestmír Vycpálek po zakończeniu kariery piłkarskiej rozpoczął karierę trenerską. W 1958 roku przeniósł się do Palermo wraz z rodziną, która wcześniej mieszkała w Czechosłowacji, jednak jego kraj w tamtym okresie okupowany był przez Związek Radziecki, dlatego postanowił przenieść swych najbliższych do Włoch i tym samym w latach 1958–1960 trenował US Palermo.
Trenował drużyny z niższych lig włoskich: US Siracusa (1960–1961), AC Marzotto Valdagno (1962–1964), juniorów US Palermo, Juve Bagheria, GS Mazara (1970).
Wczesne lata siedemdziesiąte to wyjątkowy okres w życiu Vycpálka. Po zwolnieniu z funkcji trenera drużyny Serie D – GS Mazara postanowił wrócić do Juventusu Turyn. Stało się to możliwe głównie za sprawą Giampiero Bonipertiego, który był jego bliskim przyjacielem. Vycpálek został wówczas trenerem młodzieżówki "Starej Damy", jednak w 1971 roku po przedwczesnej śmierci trenera seniorskiej drużyny klubu – Armando Picchiego, Vycpálek został mianowany jego następcą. Juventus Turyn pod wodzą Vycpálka dwukrotnie zdobyła mistrzostwo Włoch (1972, 1973).
Życie prywatne.
Čestmír Vycpálek jest wujkiem znanego czeskiego trenera piłkarskiego – Zdenka Zemana.
Śmierć.
Čestmír Vycpálek zmarł 5 maja 2002 roku w Palermo w wieku 80 lat w dniu zdobycia przez Juventus Turyn 26. mistrzostwa Włoch.

</doc>
<doc id="842771" url="https://pl.wikipedia.org/wiki?curid=842771" title="Teresa Burbon-Sycylijska">
Teresa Burbon-Sycylijska

Teresa Krystyna Maria Sycylijska, port. "Teresa Cristina Maria Josefa Gaspar Baltazar Melquior Januária Rosália Lúcia Francisca de Assis Isabel Francisca de Pádua Donata Bondosa André d'Avelino Rita Leodegária Gertrudes Venância Tadéia Espiridião Roca Matilda de Bourbon-Sicílias e Bragança" (ur. 14 marca 1822 w Neapolu, zm. 28 grudnia 1889 w Porto) – księżniczka Obojga Sycylii, cesarzowa Brazylii.
Zarys biografii.
Urodziła się jako najmłodsza córka Franciszka I, króla Obojga Sycylii, i jego drugiej żony Marii Izabeli, infantki Hiszpanii. 4 września 1843 w Rio de Janeiro wyszła za mąż za Piotra II, cesarza Brazylii, syna Piotra IV, cesarza Brazylii i króla Portugalii, i jego żony Marii Leopoldyny Habsburg. Teresa była trzy lata starsza od swojego męża.
15 listopada 1889 w wyniku przewrotu wojskowego, Piotr II został zmuszony do abdykacji. Cesarzowa razem z całą rodziną udała się na wygnanie. Kilka dni po przewrocie Teresa doznała nagłego zatrzymania krążenia, a kiedy rodzina wylądowała w portugalskim Porto, cesarzowa była już poważnie chora. Sprowadzony do niej lekarz nie umiał jej pomóc i zmarła miesiąc po przewrocie. Jej mąż zmarł dwa lata później. Oboje zostali pochowani w lizbońskim panteonie dynastii Bragança. W 1922 ich prochy zostały sprowadzone do Brazylii, w 1939 umieszczono je w katedrze São Pedro de Alcântara w Petrópolis. Na jej cześć nazwano miasta: Teresina, Teresópolis, Cristina i Santo Amaro da Imperatriz.
Potomstwo Teresy i Piotra II.
Piotr II i Maria Teresa mieli czwórkę dzieci:

</doc>
<doc id="842777" url="https://pl.wikipedia.org/wiki?curid=842777" title="Moser (liczba)">
Moser (liczba)



</doc>
<doc id="842781" url="https://pl.wikipedia.org/wiki?curid=842781" title="Baghlan (prowincja)">
Baghlan (prowincja)

Baghlan (dari/paszto: بغلان) – jedna z 34 prowincji (wilajet) w Afganistanie, położona na północy kraju. Prowincja Baghlan graniczy z prowincjami Kunduz i Tachar na północy, z prowincjami Bamian i Samangan na zachodzie oraz z prowincjami Pandższir i Parwan na południu. Stolicą prowincji jest Pol-e Chomri, natomiast jej nazwa pochodzi od miasta Baghlan.
Dystrykty.
Prowincja Baghlan dzieli się na 16 dystryktów ("woluswali"):

</doc>
<doc id="842782" url="https://pl.wikipedia.org/wiki?curid=842782" title="Długa">
Długa



</doc>
<doc id="842783" url="https://pl.wikipedia.org/wiki?curid=842783" title="Morganukodonty">
Morganukodonty

Morganukodonty (Morganucodonta) – rząd wymarłych ssakokształtnych, obejmujący rodziny "Morganucodontidae" oraz "Megazostrodontidae". Morganukodonty wywodziły się od cynodontów i były kladem bazalnym dla ssaków. Zamieszkiwały Europę, Azję, Afrykę i Amerykę Północną. Większość zaliczanych do tej grupy taksonów żyła w późnym triasie i wczesnej jurze, a jeden rodzaj ("Wareolestes") żył jeszcze w środkowej jurze. Możliwymi przedstawicielami rodziny są także: środkowojurajski rodzaj "Klamelia" oraz wczesnokredowy "Purbeckodon".
W zależności od przyjętej systematyki morganukodonty mogą być włączane do szerzej definiowanych ssaków bądź też zaliczane nie do węziej definiowanych ssaków, a raczej do bazalnych Mammaliaformes, który to klad definiuje się jako wszystkich potomków ostatniego wspólnego przodka morganukodontów, Docodonta, "Hadrocodium" i grupy koronnej ssaków.
Do morganukodontów zalicza się kilkanaście gatunków grupowanych w obrębie 16 rodzajów, co czyni je najliczniejszym rzędem wczesnych ssaków. Do rodziny Morganucodontidae zalicza się rodzaj "Morganucodon" z gatunkiem typowym "M. watsoni" i ponadto obejmujący "M. heikuopengensis", "M. oehleri", "M. peyeri". Rodzina Megazostrodontidae zawiera rodzaj "Megazostrodon" z gatunkiem typowym "M. rudnerae" i ponadto z "M. chenali". Rodzaju "Brachyzostrodon" z gatunkiem typowym "B. coupatezi" i kolejnym "B. maior" nie zalicza się do żadnej rodziny, podobnie jak "Paceyodon" z gatunkiem "P. davidi" oraz również monotypowego "Rosierodon anceps" czy "Paikasigudodon" z gatunkiem typowym nazywanym uprzednio "Kotatherium yadagirii".
Zwierzęta te cechowały się czaszką o cechach mieszanych, zarówno nawiązujących do niessaczych cynodontów, jak i przypominających spotykane u "Sinoconodon" i "Adelobasileus", mieszczącą większy niż u ich przodków mózg z dobrze rozwiniętymi ośrodkami węchu i słuchu. Miały pojedynczą dużą kość budującą żuchwę (kość zębowa) o trzech dobrze rozwiniętych wyrostkach: dziobiastym, kątowym i stawowym, jednak łączącą się z resztą czaszki jeszcze za pomocą podwójnego stawu. Bocznie znajdował się charakterystyczny dla ssaków staw skroniowy wtórny pomiędzy wyrostkiem kondylarnym a panewką na kości łuskowej, podczas gdy przyśrodkowo od niego mieścił się inny staw, tworzony przez kości kość kwadratową i stawową. Uzębienie było heterodontyczne, z rozróżnieniem na siekacze, kły, przedtrzonowce i trzonowce, przy czym zęby policzkowe miały po 2 korzenie. Podczas ontogenezy rozwijały się 2 zestawy zębów: mleczne i stałe (uzębienie difiodontyczne). Ciało było wydłużone.
Morganukodonty zamieszkiwały w czasie od epoki triasu późnego przez jurę wczesną do środkowej lądy odpowiadające dzisiejszym kontynentom Europy, Azji i Ameryki Północnej. Wiodły najprawdopodobniej nocny tryb życia, posługując się głównie węchem i słuchem. Prawdopodobnie rozwinęły owadożerność bądź wszystkożerność, zapewne utrzymywały stałą temperaturę ciała. Przypuszcza się, biorąc pod uwagę 2 zestawy zębów, że młode mogły żywić się mlekiem matki, choć nie istnieją pewne dowody potwierdzające tą hipotezę.

</doc>
<doc id="842786" url="https://pl.wikipedia.org/wiki?curid=842786" title="Benevento Calcio">
Benevento Calcio

Benevento Calcio – włoski klub piłkarski mający swoją siedzibę w Benewencie w Kampanii. Klub został założony w roku 1929, pod nazwą Sporting Benevento. Reaktywacja klubu miała miejsce w roku 2005. Kolory drużyny to żółty i czerwony. W 2017 roku klub zadebiutował w Serie A i spadł z niej po jednym sezonie. W 2020 roku Benevento wywalczyło ponownie awans do Serie A, w 2021 znów spadło szczebel niżej.
Obecny skład.
"Stan na 1 września 2022"

</doc>
<doc id="842790" url="https://pl.wikipedia.org/wiki?curid=842790" title="1 Dywizja Artylerii Przeciwlotniczej">
1 Dywizja Artylerii Przeciwlotniczej

1 Dywizja Artylerii Przeciwlotniczej (1 DAPlot) - związek taktyczny artylerii przeciwlotniczej ludowego Wojska Polskiego.
Formowanie i zmiany organizacyjne.
Dywizja została sformowana w maju i czerwcu 1944 roku w Sumach na Ukrainie na podstawie rozkazu dowódcy 1 Armii Polskiej w ZSRR. Do końca wojny znajdowała się w składzie 1 AWP.
We wrześniu 1945 r. dywizja została przeformowana w 84 pułk artylerii przeciwlotniczej. Pułk stacjonował w Brzegu i posiadał etat pokojowy – 732 żołnierzy.
Struktura organizacyjna.
dowództwo
Dywizja liczyła etatowo 2337 żołnierzy
Uzbrojenie zasadnicze
Dowódca

</doc>
<doc id="842792" url="https://pl.wikipedia.org/wiki?curid=842792" title="Stockport">
Stockport

Stockport – miasto w północno-zachodniej Anglii, położone w południowej części hrabstwa metropolitalnego Wielki Manchester, w dystrykcie Stockport. Leży 9,8 km na południowy zachód od Manchesteru. Liczy ok. 136 tysięcy mieszkańców (2001).
Historycznie część hrabstwa Cheshire, Stockport w XVI w. był małym miastem położonym na południowym brzegu rzeki Mersey, znanym z uprawy konopi i wyrobu sznurka. W XVIII w. miasto zyskało jedną z pierwszych w Zjednoczonym Królestwie zmechanizowanych fabryk jedwabiu. Jednak dominował przemysł bawełniany. Stockport był też centrum przemysłu kapeluszowego, w 1884 eksportując ponad 6 milionów kapeluszy rocznie. W grudniu 1997 zamknięto ostatnią wytwórnię kapeluszy. Historii kapelusznictwa poświęcone jest muzeum „Hat Works – the Museum of Hatting”.
Od strony zachodniej dominującą budowlą jest wiadukt kolejowy. Wybudowany w latach 40. XIX w., 27-łukowy most nad rzeką Mersey doprowadza kolej z Manchesteru do Birmingham i Londynu. Wiadukt jest tłem wielu pejzaży namalowanych przez L.S. Lowry. Lowry był częstym gościem Stockport War Memorial Gallery na Greek Street, zwłaszcza w trakcie dorocznych wystaw malarstwa i rzeźby Stockport Art Guild.
Historia.
Toponimia.
Pierwsza wzmianka o Stockport była zanotowana jako „Stokeport” w 1170. Obecnie akceptowana etymologia to staroangielskie "stoc", rynek, oraz "port", wioska, sioło (a dokładniej osada wewnątrz majątku); oznaczająca wobec tego wiejski rynek. Starsze wyjaśnienia to: "stock", stos, piętra lub zamek, oraz "port", las; oznaczające leśny zamek. "Zamek" w nazwie prawdopodobnie odnosi się do Stockport Castle, XII-wiecznej rezydencji rycerskiej typu motte, o której pierwsza wzmianka pochodzi z 1173.
Stockport nigdy nie był portem rzecznym ani morskim. Rzeka Mersey nie nadaje się do żeglugi niczym większym od canoe. W centrum Stockport postawiono na rzece Mersey budynki, tworząc przepust, i ulokowano na niej główną ulicę handlową "Merseyway".
Wczesna historia.
Najwcześniejsze znamiona obecności człowieka w okolicy to mikrolity ludów zbieracko-łowieckich z okresu mezolitu (środkowego okresu epoki kamienia, ok. 8000–3500 p.n.e.) oraz broń i narzędzia z okresu neolitu (nowy okres epoki kamienia, ok. 3500–2000 p.n.e.). Pozostałości z wczesnej epoki brązu (2000–1200 p.n.e.) to młoty kamienne, noże z krzemienia, siekiery z brązu oraz urny funeralne; wszystkie znalezione przez przypadek, nie w drodze systematycznych poszukiwań. Luka w datowaniu znalezionych przedmiotów przypada na lata ok. 1200 p.n.e. a okresem rzymskim (tzn. po ok. 70 n.e.). Może to oznaczać, że teren był niezamieszkały, być może z powodu niesprzyjającego klimatu.
Mało dowodów wskazuje na stacjonowanie wojsk rzymskich w Stockport, pomimo silnych przekonań mieszkańców. Uważa się, że drogi z Cheadle do Ardotalia (Melandra) oraz z Manchesteru do Buxton krzyżowały się w pobliżu centrum miasta. Być może było to w okolicach przeprawy (brodu) przez rzekę Mersey, która była już wyłożona chodnikiem w XVIII w., jednak nigdy nie udowodniono, że zrobili to Rzymianie. Hegginbotham donosi (w 1892) o odkryciu mozaik rzymskich na Castle Hill (rejon rynku w Stockport) pod koniec XVIII w., w czasie budowy fabryki, ale podkreśla, że opiera się jedynie na miejscowej legendzie; kamienie w tym rejonie nigdy nie zostały poddane datowaniu przy użyciu nowoczesnych metod. Jednakże w XVIII w. prawdopodobnie znajdywano tam rzymskie monety i ceramikę. Zbiór monet z lat 375–378 mógł zostać znaleziony na brzegu rzeki Mersey na Daw Bank; prawdopodobnie zakopano je tam ze względów bezpieczeństwa.
Sześć monet z okresu panowania anglosaskiego króla Edmunda (panował 939–946) i Eadreda (946–955) znaleziono w czasie orki w Reddish Green w 1789. Inna interpretacja (autorstwa Arrowsmith) uważa to za dowód osadnictwa w tamtych czasach, ale Morris uważa, że mógł to być „pojedynczy przypadek”. Ten mały zbiór jest jedynym anglosaskim znaleziskiem w tym rejonie. Jednak etymologia "Stoc-port" sugeruje zamieszkanie.
Średniowiecze.
Żadna część Stockport nie pojawia się w Domesday Book z 1086. Północna część Mersey należała do setni (ok. 100 domostw, germański system administracji opisany już w 98 n.e. przez Tacyta, do Cheshire wprowadzony przed podbojem normandzkim) w rejonie Salford, która była słabo znana. Południowy rejon Mersey należał do setni Hamestan (Macclesfield). (Wspomniane są Cheadle, Bramhall, Bredbury, i Romiley, ale leżą one już za granicami miasta.) Opisana jest setnia Salford jako całość oraz Cheadle (itd.) za czasów Edwarda Wyznawcy (tzn. tuż przed inwazją Normanów) oraz w czasach współczesnych opisowi. Zmniejszenie ich wartości uważa się za dowód zniszczeń wojsk Wilhelma Zdobywcy w kampaniach znanych jako plądrowanie Północy. Pominięcie Stockport sugeruje tak dotkliwe zniszczenia, że nie było czego opisywać (zob. np. Husain).
Arrowsmith wywodzi z etymologii że Stockport mógł być rykiem związanym z większymi ziemiami, wobec czego nie byłby opisywany osobno. Anglosascy właściciele ziemscy w tym rejonie zostali pozbawieni ziemi, która przypadła nowym panom normandzkim. Pierwszy przywilej miejski został nadany ok. 1220 i był jedyną podstawą działania władz w regionie przez 600 lat.
Zamek należący do Geoffreya de Costentina jest zapisany jako twierdza przeciwko Henrykowi II w latach 1172–1173. Miejscowa legenda błędnie głosi, że Geoffrey był synem króla, Godfryd II Plantagenet, który był jednym z buntowników. Dent określa wielkość zamku na ok. 31 × 60 m, i uważa, że był podobny do zamków w Pontefract i Launceston. Zamek był prawdopodobnie w ruinie w połowie XVI w., i w 1642 postanowiono go zburzyć. Castle Hill, prawdopodobnie podstawa zamku, została zrównana w 1775 aby zrobić miejsce na fabrykę Warrena (patrz niżej). Pobliskie mury, kiedyś uważane za mury zamku lub mury miejskie, teraz uważa się za mur oporowy, zabezpieczający skarpę przed erozją.
Uprzemysłowienie.
Stockport był jednym z prototypowych miast fabrycznych ("mill town"). W początkach XVIII w. produkowany w Anglii jedwab nie był wystarczającej jakości, aby mógł być użyty jako osnowa tkanin. Odpowiedni wątek importowano z Włoch, gdzie był przędzony na maszynach napędzanych wodą. Około 1717 John Lombe pojechał do Włoch i skopiował projekt maszyny. Po powrocie opatentował ten projekt i rozpoczął produkcję w Derby. Kiedy Lombe próbował odnowić swoje prawa do patentu w 1732, pracownicy przędzalni z Manchesteru, Macclesfield, Leek i Stockport wystosowali petycję do parlamentu, aby patentu nie odnawiano. Lombe został spłacony, i w 1732 pierwsza fabryka jedwabiu napędzana wodą w Stockport (i pierwsza napędzana wodą fabryka w północno-zachodniej Anglii) została otwarta na rzece Mersey. Kolejne fabryki otwierano na pobliskich strumykach.
Tkactwo jedwabiu rozwijało się, i do 1769 przemysł ten zatrudniał 2000 ludzi. W 1772 nastąpiło załamanie, prawdopodobnie spowodowane tańszym importem z zagranicy; w późnych latach 70. XVIII w. przemysł ponownie zaczął się rozrastać. Cykliczne załamania i nawroty prosperity trwały przez cały okres tekstylny.
Zarówno dobre zaopatrzenie w wodę rzeczną (opisaną przez Rodgersa jako „zdecydowanie najlepsze ze wszystkich w nizinie” [Manchesteru]), jak i liczba pracowników fabryk pomogły Stockport wykorzystać swoje szanse w przetwórstwie bawełny pod koniec XVIII w. Fabryka Warrena na rynku była pierwsza. Siła pochodziła z koła podsiębiernego w głębokim szybie, zasilanym wodą doprowadzaną tunelem z rzeki Goyt. Pozycja na wysoko położonym gruncie, niezwykła dla fabryki napędzanej wodą, przyczyniła się do wczesnego upadku, ale pomysł doprowadzania wody tunelami się przyjął, i pod miastem wydrążono wiele tuneli doprowadzających wodę z rzeki Goyt do fabryk. W 1796 James Harrisson zbudował kanał łączący rzekę Tame z licznymi fabrykami na obszarze Park w rejonie Portwood, leżącym poza centrum miasta. Inne napędzane wodą fabryki wybudowano na rzece Mersey.
Produkcja kapeluszy datuje się w północnym Cheshire i południowo-wschodnim Lancashire od XVI w. W początkach XIX w. wzrosła liczba wytwórców kapeluszy w tym rejonie, którzy zyskali sobie wysoką reputację. Londyńska firma Miller Christy wykupiła lokalną firmę w 1826, co Arrowsmith określił jako 'punkt zwrotny'. W drugiej połowie XIX w. proces wyrobu kapeluszy zmechanizowano, i ta gałąź przemysłu zatrudniała teraz w Stockport największą liczbę pracowników; rejon ten, wraz z pobliskim Denton, był wiodącym ośrodkiem w kraju. Zaczęły powstawać firmy wytwarzające pokrewne produkty, jak formy do kapeluszy, lamówki, skóra.
Wybuch pierwszej wojny światowej położył kres handlowi z dalej położonymi miastami, co zachwiało lokalnym przemysłem i zmniejszyło jego znaczenie. Mimo to, w 1932 było zatrudnionych ponad 3000 pracowników, czyniąc wytwórstwo kapeluszy trzecim co do wielkości źródłem zatrudnienia, po przemyśle tekstylnym i inżynierii. Depresja lat 30. XX w. i zmiana mody znacznie zmniejszyły popyt na kapelusze, a istniejące zapotrzebowanie zaspokajały tańsze wełniane produkty np. z rejonu Luton. W latach 1966–1967 wszystkie większe firmy połączyły się, tworząc Associated British Hat Manufacturers (Związek Brytyjskich Wytwórców Kapeluszy). Ostały się dwie niezależne wytwórnie: fabryki Christy i Wilsona (w Denton). Fabryka Wilsona upadła pierwsza, a następnie (w 1997) zamknięto wytwórnię Christy, kończąc tym samym 400 lat kapelusznictwa w regionie. Przemysłowi kapeluszowemu poświęcone jest jedyne w UK muzeum kapelusznictwa, Hat Works.
Od XVII w. Stockport był centrum przemysłu kapeluszowego i następnie jedwabniczego. Gwałtowny rozwój Stockport przypadł na czasy Rewolucji przemysłowej, zwłaszcza wytwórstwo bawełny. Potem jednak nastąpił upadek, i XIX-wieczny filozof Friedrich Engels stwierdził w 1844, że Stockport był „znany jako jeden z najbardziej mrocznych, zadymionych dziur w całym okręgu przemysłowym” ("„renowned as one of the duskiest, smokiest holes in the whole of the industrial area”"). Miasto było połączone z krajową siecią kanałów poprzez 8 km odgałęzienie w kierunku Stockport kanału Ashton Canal otwartego w 1797, czynnego do lat 30. XX w. Obecnie jest on w większości zasypany, jednak trwają starania, aby otworzyć go dla celów turystycznych.
Współczesność.
Z początkiem XX w. Stockport przestał być uzależniony od przemysłu bawełnianego i stał się bardziej różnorodny. Muzeum Kapeluszy, schrony przeciwlotnicze z II wojny światowej, późnośredniowieczny dom handlowy na 700-letnim rynku stanowią atrakcje turystyczne.
Stockport leży na trasie samolotów podchodzących do lądowania do pobliskiego lotniska Manchester Airport. 4 czerwca 1967 miała miejsce katastrofa lotnicza, w której samolot British Midland Airways C-4 Argonaut rozbił się w rejonie Hopes Carr, powodując śmierć 72 spośród 84 pasażerów i załogi. 12 osób zostało uratowanych z płonącego samolotu przez przechodniów i policję, zanim w ciągu kilku minut cały wrak objęły płomienie, zabijając pozostałych pasażerów. Katastrofa ta zajmuje czwarte miejsce jako najgorsze wydarzenie w historii brytyjskiego lotnictwa.
W ostatnich latach Stockport Metropolitan Borough Council rozpoczął ambitny plan rewitalizacji pod nazwą "Future Stockport" (Przyszły Stockport). Plan zakłada przyciągnięcie ponad 3,000 rezydentów do centrum miasta, i ożywienie jego rynku mieszkalnego i handlowego, podobnie jak w Manchesterze. Wiele dawnych rejonów przemysłowych w centrum miasta będzie przeznaczonych pod nowe inwestycje mieszkalne i handlowe.
Administracja.
Historia administracyjna.
"Municipal Corporations Act 1835" (ustawa o korporacjach miejskich z 1835) ustanowiła Stockport "municipal borough" (gminą miejską) złożoną z sześciu "wards" (rejonów) z radą złożoną z 14 "Aldermen" (starszych radnych miejskich) i 42 "Councillors" (radnych). W 1888 status został podniesiony do "County Borough" (hrabstwo), o nazwie County Borough of Stockport. Od 1972 Stockport jest miastem partnerskim dla Béziers we Francji. W 1974, na mocy ustawy "Local Government Act 1972" Stockport połączył się z sąsiadującymi dystryktami tworząc Metropolitan Borough of Stockport (dystrykt metropolitalny Stockport) w hrabstwie metropolitalnym Wielki Manchester.
W 1986 roku, w wyniku likwidacji rad w hrabstwach metropolitalnych, pełnię władzy sprawowanej dotychczas przez radę hrabstwa Wielki Manchester (Greater Manchester County Council) przejęła rada dystryktu (Stockport Metropolitan Borough Council).
W 2011 Stockport wystąpił o status "city", jednak go nie otrzymał.
Reprezentacja w Parlamencie.
Na terenie Stockport Metropolitan Borough znajdują się cztery jednostki parlamentarne: Stockport, Cheadle, Hazel Grove, oraz Denton i Reddish. Stockport był reprezentowany przez przedstawicielkę Partii Pracy MP Ann Coffey (od 1992); Marka Huntera z Cheadle ze strony Liberalnych Demokratów (od 2005); i Andrew Stunella (Liberalni Demokraci) MP z Hazel Grove (od 1997). Denton i Reddish reprezentuje Andrew Gwynne.
Geografia.
Stockport leży na wyżynie, 9,8 km na południowy wschód od centrum Manchesteru, w dorzeczu rzek Goyt i Tame, tworzących rzekę Mersey. Graniczy z City of Manchester.
Demografia.
Według spisu ludności z 2001, Stockport miał populację 136082 mieszkańców. Gęstość zaludnienia w 2001 wynosiła 4613 na km², a na 100 kobiet przypadało 94,0 mężczyzn. Spośród osób powyżej 16 lat, 32% było kawalerami lub pannami (nigdy nie zawarło małżeństwa) a 50,2% pozostawało w małżeństwie. Na 58,687 gospodarstw domowych, 33,1% składało się z jednej osoby, 33,7% stanowiły małżeństwa mieszkające razem, 9,7% to pary żyjące bez ślubu, a 10,4% to samotni rodzice z dziećmi. Te liczby były podobne do wyników w Stockport Metropolitan Borough i Anglii. Spośród mieszkańców wieku 16–74, 29,2% nie miało wykształcenia akademickiego, co było wyższą liczbą niż 25,7% w całym Stockport Metropolitan Borough, ale zbliżoną do 28,9% w całej Anglii.
Gospodarka.
Główne centrum handlowe znajduje się w centrum miasta, a filie największych sieci handlowych można znaleźć w Merseyway Shopping Centre i The Peel Centre. Centrum sportowe Grand Central Leisure zawiera basen wielkości olimpijskiej, kino z 10 salami kinowymi, bary, kręgle, centrum zdrowotne i wiele restauracji. W 2008 upadły plany Rady Miejskiej (Council) rozwoju centrum miasta i inwestycji rzędu 500 milionów funtów. Firma budowlana, Lend Lease Corporation, wycofała się z projektu, jako przyczynę podając kryzys na rynku kredytów budowlanych.
Atrakcje turystyczne.
W Stockport znajdują się:
Wiadukt.
Wiadukt w Stockport jest jedną z największych budowli ceglanych Zachodniej Europy. Ma 34 m wysokości, i dźwiga cztery tory kolejowe prowadzące w kierunku Manchesteru. Przecina rzekę Mersey. Kamień węgielny wmurowano 10 marca 1839, a wiadukt otwarto w 1842 roku. Wiadukt stanowi przykład inżynierii czasów wiktoriańskich. Zbudowany został w 21 miesięcy, kosztował £70,000 i składa się na niego 11 000 000 cegieł. Budowla jest na liście zabytków drugiego stopnia (Grade II*).
Piramida.
Za M60 (obwodnicą Manchesteru) na zjeździe nr 1 znajduje się piramida zbudowana ze szkła i metalu, projektu architekta Maxwella Hutchinsona. Na metalowej konstrukcji opierają się panele z niebieskiego, a na wierzchołku przezroczystego, szkła. Budynek miał być częścią kompleksu „doliny królów”, komercyjnego zespołu zaprojektowanego w 1987. Budowa rozpoczęła się na początku roku 1990, a zakończyła w 1992. Jednak z powodu załamania ekonomicznego projekt zarzucono, a budynek stał pusty przez kilka lat. W 1995 Co-operative Bank (pożyczkodawca dla developera) przejął Piramidę i otworzył ją jako Call centre dla własnego banku, którą to funkcję budynek pełni po dziś dzień.
Staircase House.
Staircase House to średniowieczny dom miejski przy rynku, będący zabytkiem drugiego stopnia (Grade II*). Budynek był wielokrotnie przebudowywany. Po pożarze w 1995 został starannie odbudowany przy użyciu historycznych narzędzi i metod. Jest prawdopodobnie najstarszym świeckim budynkiem w Stockport. W Staircase House mieści się miejskie muzeum historyczne Stockport Story Museum, które stara się udokumentować 10,000-letnią historię miasta. U wejścia do muzeum wyświetlany jest film dokumentujący odbudowę z lat 90. Znajduje się tu też centrum informacji turystycznej.
Underbank Hall.
Zlokalizowany w centrum Stockport, Underbank Hall jest zabytkiem drugiego stopnia (Grade II*). Zbudowany pod koniec XVI w. jako dom miejski dla rodziny Ardene z pobliskiego Bredbury. Rodzina mieszkała tam do 1823. W 1824 stał się siedzibą banku. Obecna główna sala bankowa, wybudowana w 1915, znajduje się za XVI-wieczną częścią z drewnianym szkieletem.
Transport.
W Stockport krzyżują się obwodnica Manchesteru M60 i droga A6 do Londynu.
Stacja kolejowa Stockport leży na trasie West Coast Main Line z Manchesteru. Ma trzy perony (sześć krawędzi peronowych). Linie kolejowe łączą Stockport z Manchesterem, Londynem Euston, Sheffield, Liverpool, Norwich i wieloma innymi miastami. Pociągi ze Stockport do Londynu Euston odjeżdżają co 20 minut, obsługiwane przez Virgin Trains.
Znajdujący się także w centrum miasta, blisko dworca kolejowego, dworzec autobusowy, otwarty w 1981, ma 28 peronów. Większość tras obsługuje Stagecoach Manchester. Można z niego dojechać do mniejszych miejscowości w regionie.
Dworzec kolejowy Stockport Tiviot Dale był czynny w latach 1865-1967, łącząc miasto z Liverpoolem, Derby i Sheffield. Obecnie stacja znajduje się pod obwodnicą M60.
Lotnisko Manchester Airport (Ringway), największe w UK poza Londynem, znajduje się 5 mil (8 km) na południowy zachód od miasta.
Edukacja.
Stockport College ma oddziały w centrum miasta oraz dzielnicy Heaton Moor. W Stockport jest także Stockport Grammar School założona w 1487, najstarsza w północnej Anglii.
Organizacje sportowe.
W rejonie Stockport działa kilka szwadronów Air Training Corps. Dwa z nich to 162 (Stockport) Squadron z siedzibą przy drodze A6 naprzeciwko kościoła St George’s Church oraz 1804 (Four Heatons) Squadron na Reddish Road. Jest tam też wiele młodzieżowych drużyn koszykówki, zaś obecnie drużyna seniorów "Stockport Senior mens league team" jest w D3 z EBL league, po awansie w poprzednim sezonie z Division 4. W piłkarskiej Football Conference na stadionie Edgeley Park gra Stockport County F.C.
Miasta partnerskie.
Stockport jest miastem partnerskim dla:

</doc>
<doc id="842796" url="https://pl.wikipedia.org/wiki?curid=842796" title="Równowaga biologiczna">
Równowaga biologiczna



</doc>
<doc id="842797" url="https://pl.wikipedia.org/wiki?curid=842797" title="Okrąg wielki">
Okrąg wielki



</doc>
<doc id="842800" url="https://pl.wikipedia.org/wiki?curid=842800" title="Ostrożeń wschodniokarpacki">
Ostrożeń wschodniokarpacki

Ostrożeń wschodniokarpacki syn. ostrożeń Waldsteina ("Cirsium waldsteinii") – gatunek roślin wieloletnich z rodziny astrowatych. W Polsce występuje tylko w Karpatach Wschodnich.
Biologia i ekologia.
Siedlisko: polany, obrzeża lasów i potoków. Występuje od regla dolnego po piętro subalpejskie. Hemikryptofit. W klasyfikacji zbiorowisk roślinnych gatunek charakterystyczny dla Ass. "Pulmonario-Alnetum viridis". Kwitnie od lipca do sierpnia, nasiona rozsiewane są przez wiatr (anemochoria).
Zmienność.
Tworzy mieszańce z ostrożniem błotnym, o. lancetowatym, o. lepkim, o. łąkowym, o. warzywnym.
Ochrona.
Roślina umieszczona na Czerwonej liście roślin i grzybów Polski w grupie gatunków rzadkich, potencjalnie zagrożonych wyginięciem (kategoria zagrożenia R).

</doc>
<doc id="842802" url="https://pl.wikipedia.org/wiki?curid=842802" title="Zgorzel siewek">
Zgorzel siewek

Zgorzel siewek – obumieranie siewek roślin wywoływane przez liczną grupę patogenów powszechnie występujących w glebach leśnych i rolnych. Jest to objaw chorobowy licznych chorób zaliczanych do grzybowych chorób roślin. Zgorzel siewek występuje bardzo wcześnie po skiełkowaniu. Poraża szeroką grupę kiełkujących roślin nasiennych. Prowadzi do powstawania pustych miejsc w uprawach monokulturowych: na plantacjach, w szkółkach, na trawnikach (szczególnie polach golfowych). Niekiedy rośliny porażone walczą i nie zamierają, rosną jednak wolniej i są bardziej narażone na opanowanie przez inne patogeny.
Objawy.
W zależności od terminu występowania wyróżnia się dwa rodzaje zgorzeli siewek:
Zgorzel siewek jest jednym z objawów fuzariozy zbóż.
Etiologia.
Grzyby i grzybopodobne organizmy najczęściej wywołujące zgorzel siewek (nazwy naukowe na podstawie aktualizowanej klasyfikacji Index Fungorum:
Patogeny zgorzelowe oddziałują początkowo na siewki produktami swego metabolizmu. Objawem tego jest utrata przez siewki turgoru. Następnym etapem jest przenikanie strzępek do wnętrza tkanek siewki. Atak grzyba uruchamia reakcje obronne siewki: następuje zwiększenie przemiany materii, szczególnie wzrasta aktywność enzymów oddechowych. Młode siewki wykazują zwykle wysoką podatność na patogeny grzybowe. Wyjątkiem jest "Phytophthora coctorum", który – jak się wydaje – w krajowych szkółkach atakuje tylko buka, pozostałe patogeny zgorzeli siewek porażają zarówno siewki iglaste, jak i liściaste, powodując typową zgorzel przedwschodową kiełkujących roślin. Miejsce infekcji i szczegółowy przebieg choroby są specyficzne dla rodzaju patogenu.
W warunkach uznawanych za naturalne patogeny zgorzelowe ograniczane są przez swoje antagonisty (naturalne inhibitory), co pozwala zachować równowagę biologiczną w zbiorowisku grzybów glebowych. W szkółkach o długim okresie eksploatacji obserwuje się pogarszanie się warunków bytowania saprotrofów. W związku z tym występuje tendencja do ich zanikania, co z kolei pozwala na rozwój grzybów zgorzelowych.
Ochrona.
Można zapobiec zgorzeli siewek przez:
Zaprawianie nasion odgrywa ważną rolę, jednak tylko częściowo chroni przed patogenami glebowymi, nie pomaga też, gdy nasiona są już silnie porażone. Istotne w zwalczaniu zgorzeli siewek jest kompleksowe stosowanie wszystkich metod ochrony.

</doc>
<doc id="842806" url="https://pl.wikipedia.org/wiki?curid=842806" title="Bitwa morska pod Sund">
Bitwa morska pod Sund



</doc>
<doc id="842809" url="https://pl.wikipedia.org/wiki?curid=842809" title="Pförring">
Pförring

Pförring – gmina targowa w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, siedziba wspólnoty administracyjnej Pförring. Leży na obrzeżach Jury Frankońskiej, nad Dunajem, około 36 km na wschód od Eichstätt, przy drodze B299.
Dzielnice.
W skład gminy wchodzą następujące dzielnice: Ettling, Forchheim, Gaden bei Pförring, Lobsing, Pförring, Wackerstein, Dötting, Feuchtmühle, Giesenau, Pirkenbrunn, Wackerstein, Waidach i Würzmühle.
Polityka.
Wójtem gminy jest Bernhard Sammiller, rada gminy składa się z 16 osób.
Oświata.
W gminie znajduje się przedszkole (130 miejsc) oraz szkoła (32 nauczycieli, 347 uczniów w 17 klasach).

</doc>
<doc id="842810" url="https://pl.wikipedia.org/wiki?curid=842810" title="Kirsten Cooke">
Kirsten Cooke

Kirsten Cooke (ur. 4 października 1952 w Cuckfield) – brytyjska aktorka, występowała w roli Michelle Dubois w sitcomie ’Allo ’Allo!.
Życiorys.
Ukończyła szkołę aktorską Webber Douglas Academy of Dramatic Art. W telewizji zadebiutowała w 1976, gościnną rolą w sitcomie "Happy Ever After". W 1982 otrzymała swoją najbardziej znaną rolę, którą była Michelle, przywódczyni lokalnej komórki ruchu oporu w serialu "’Allo ’Allo!". Cooke była jedyną członkinią głównej obsady, która występowała zarówno z akcentem parodiującym francuski (którego jej postać używała w rozmowach z francuskimi bohaterami), jak i z własnym, brytyjskim akcentem (na który Michelle przechodziła mówiąc do angielskich lotników). Po zakończeniu w 1992 roku produkcji "’Allo ’Allo!" występowała w głównej obsadzie jeszcze dwóch seriali: sitcomu "Down to Earth" oraz dziecięcego "ChuckleVision".

</doc>
<doc id="842814" url="https://pl.wikipedia.org/wiki?curid=842814" title="Panna młoda w żałobie">
Panna młoda w żałobie

Panna młoda w żałobie (fr. "La mariée était en noir") – francusko-włoski film fabularny z 1967 roku w reżyserii François Truffauta. Oparty na powieści Williama Irisha pt. "The Bride Wore Black", był nominowany w 1969 do Złotego Globu w kategorii najlepszy film zagraniczny.
Polska premiera odbyła we wrześniu 1969 roku w podwójnym pokazie z animowanym "Kompozytorem i muzą" Studia Miniatur Filmowych w Warszawie lub reportażem "Zapusty" Se-ma-foru.

</doc>
<doc id="842817" url="https://pl.wikipedia.org/wiki?curid=842817" title="Titting">
Titting

Titting – gmina targowa w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży na terenie Parku Natury Altmühltal, w Jurze Frankońskiej, około 12 km na północ od Eichstätt, nad rzeką Anlauter.
Dzielnice.
W skład gminy wchodzą następujące dzielnice: Altdorf, Emsing, Erkertshofen, Großnottersdorf, Kaldorf, Kesselberg, Mantlach, Morsbach, Petersbuch, Stadelhofen i Titting.
Polityka.
Wójtem gminy jest Martin Heiß z CSU, rada gminy składa się z 14 osób.
Oświata.
W gminie znajduje się przedszkole (100 miejsc) oraz szkoła podstawowa połączona z częścią Hauptschule (8 nauczycieli, 179 uczniów).

</doc>
<doc id="842819" url="https://pl.wikipedia.org/wiki?curid=842819" title="Roman Skrzypczak">
Roman Skrzypczak

Roman Skrzypczak (ur. 15 listopada 1950 w Gostyniu, zm. 21 lutego 2015 w Poznaniu) – polski polityk, działacz związkowy, senator IV kadencji.
Życiorys.
Z zawodu ślusarz. W 1980 wstąpił do „Solidarności”, był współzałożycielem struktur związku w województwie leszczyńskim. Pełnił funkcje sekretarza komisji zakładowej NSZZ „S” w Wielkopolskiej Hucie Szkła w Gostyniu, przewodniczącego Międzyzakładowej Komisji Koordynacyjnej Ziemia Gostyńska oraz członka zarządu Regionu Wielkopolska. W stanie wojennym został dwukrotnie internowany – od 13 grudnia 1981 do 19 lutego 1982 i od maja do czerwca 1982. Po zwolnieniu kontynuował działalność opozycyjną.
Od 1990 do 1994 zajmował stanowisko radnego oraz członka zarządu miasta i gminy Gostyń. W latach 1995–1998 kierował regionem leszczyńskim NSZZ „Solidarność”, w 1997 stanął na czele rady regionalnej Akcji Wyborczej Solidarność. Z ramienia AWS został wybrany na senatora IV kadencji. Pracował w Komisji Praw Człowieka i Praworządności oraz Komisji Rodziny i Polityki Społecznej. Bez powodzenia ubiegał się o reelekcję z ramienia Bloku Senat 2001. Należał do Ruchu Społecznego AWS. Był także radnym sejmiku wielkopolskiego od 1998 do 2002. Ponownie ubiegał się o tę funkcję w 2006 z listy Prawa i Sprawiedliwości.
Po odejściu z Senatu pracował w Miejskim Przedsiębiorstwie Gospodarki Mieszkaniowej. Był żonaty, miał córkę Dominikę. Mieszkał w Poznaniu.
Pochowany na cmentarzu parafialnym w Gostyniu.

</doc>
<doc id="842820" url="https://pl.wikipedia.org/wiki?curid=842820" title="Billy’s Hollywood Screen Kiss">
Billy’s Hollywood Screen Kiss

Billy’s Hollywood Screen Kiss – amerykańska komedia romantyczna w reżyserii Tommy’ego O’Havera z 1998 r.

</doc>
<doc id="842822" url="https://pl.wikipedia.org/wiki?curid=842822" title="Haradin Bala">
Haradin Bala

Haradin Bala (ur. 10 czerwca 1957 r. we wsi Koroticë e Epërme w Kosowie zm. 31 stycznia 2018) – żołnierz, członek Armii Wyzwolenia Kosowa, popieranej przez NATO organizacji partyzanckiej walczącej z Serbami na terenie Kosowa. Był strażnikiem w obozie jenieckim w Lapuszniku, gdzie członkowie UÇK więzili serbskich i albańskich więźniów. W przeciągu kilku lat Bala brutalnie zamordował tam 9 więźniów, a pozostałych traktował z nieludzkim okrucieństwem. Dla wielu Albańczyków był bohaterem narodowym. Został skazany przez Trybunał w Hadze na 13 lat więzienia za zbrodnie na Serbach.

</doc>
<doc id="842823" url="https://pl.wikipedia.org/wiki?curid=842823" title="Wellheim">
Wellheim

Wellheim – gmina targowa w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży na terenie Parku Natury Altmühltal, w Jurze Frankońskiej, około 12 km na południowy zachód od Eichstätt, przy linii kolejowej Rennertshofen – Dollnstein.
Dzielnice.
W skład gminy wchodzą następujące dzielnice: Aicha, Biesenhard, Gammersfeld, Hard, Konstein i Wellheim.
Polityka.
Wójtem gminy jest, rada gminy składa się z osób.
Oświata.
W gminie znajduje się przedszkole (100 miejsc) oraz szkoła podstawowa połączona z częścią Hauptschule (6 nauczycieli, 126 uczniów).

</doc>
<doc id="842826" url="https://pl.wikipedia.org/wiki?curid=842826" title="Armando Picchi">
Armando Picchi

Armando Picchi (ur. 20 czerwca 1935 w Livorno, zm. 27 maja 1971 w San Remo) – włoski piłkarz grający na pozycji obrońcy i trener piłkarski.
Kariera piłkarska.
Urodził się w Livorno i tam rozpoczął karierę w AS Livorno Calcio. Był kapitanem Interu Mediolan, z którym wygrał trzy mistrzostwa Włoch, dwa puchary Europy i dwa Puchary interkontynentalne - wszystkie trofea w latach sześćdziesiątych. Później był trenerem Juventusu. Występował też w SPAL 1907 i A.S. Varese 1910.
Kapitan „Wielkiego Interu”.
W Interze Mediolan zaczynał jako prawy obrońca. W trakcie sezonu 1961/1962, legendarny trener "„Nerazzurrich”", Helenio Herrera mianował Picchiego jako libero. W obronie grał razem z innymi wybitnymi obrońcami Interu w tych czasach: Tarcisio Burgnichim i Giacinto Facchettim. Wtedy kapitanem Interu Mediolan był jeszcze Bruno Bolchi.
Po odejściu Bolchiego do Hellas Werony, Picchi został wybrany kapitanem zespołu. Inter w tamtych czasach był nazywany "„Wielkim Interem”, dzięki wygraniu dwóch Pucharów Europy oraz trzykrotnym zdobyciu scudetto."
Następnie, w 1967 roku przeniósł się do Varese, gdzie dwa lata później, w wieku 34 lat zakończył sportową karierę.
Kariera reprezentacyjna.
Debiut Armando Picchiego w reprezentacji Włoch miał miejsce w listopadzie w 1964 roku w wygranym przez Włochów 6:1 meczu przeciwko Finlandii, jednak ówczesny trener kadry, Edmondo Fabbri nie zabrał go na Mundial 1966 w Anglii.
Ale pod wodzą Ferruccio Valcareggiego, był regularnie powoływany na mecze eliminacyjne Euro 1968. Jednak uraz miednicy w meczu przeciwko Bułgarii w kwietniu 1968 roku, uniemożliwił mu udział w imprezie i zakończył przygodę Picchiego z "Azzurri" na 12 występach, bez zdobyczy bramkowej.
Kariera trenerska.
Po zakończeniu kariery piłkarskiej trenował Varese, Livorno i Juventus F.C.
Ale niestety jego krótką karierę trenerską przerwał nowotwór, na który zmarł 27 maja 1971 roku, w wieku niespełna 36 lat.
Stadion, na którym swe mecze rozgrywa Livorno, nazwany jest jego imieniem.

</doc>
<doc id="842827" url="https://pl.wikipedia.org/wiki?curid=842827" title="I liga urugwajska w piłce nożnej (1921)">
I liga urugwajska w piłce nożnej (1921)

Mistrzostwa Urugwaju w roku 1921 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="842832" url="https://pl.wikipedia.org/wiki?curid=842832" title="Adelschlag">
Adelschlag

Adelschlag – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, wchodzi w skład wspólnoty administracyjnej Nassenfels. Leży na terenie Parku Natury Altmühltal, w Jurze Frankońskiej, około 5 km na południowy wschód od Eichstätt, przy linii kolejowej Ingolstadt – Würzburg.
Dzielnice.
W skład gminy wchodzą cztery dzielnice:
Polityka.
Wójtem gminy jest Michael Spreng, rada gminy składa się z 14 osób.
Oświata.
W gminie znajduje się trzy przedszkola, szkoła podstawowa z częścią Hauptschule (8 nauczycieli, 157 uczniów) oraz prywatna szkoła podstawowa (35 uczniów).

</doc>
<doc id="842833" url="https://pl.wikipedia.org/wiki?curid=842833" title="Misiones Fútbol Club">
Misiones Fútbol Club



</doc>
<doc id="842834" url="https://pl.wikipedia.org/wiki?curid=842834" title="Mastektomia">
Mastektomia

Mastektomia (z gr. μαστός „pierś”, oraz ἐκτομή „wycięcie“) – chirurgiczne usunięcie jednej lub obu piersi, w całości lub częściowo. Mastektomia jest zazwyczaj przeprowadzana w celu leczenia lub profilaktyki raka piersi, chociaż poddają się jej również osoby transpłciowe, w szczególności trans mężczyźni, w ramach operacyjnej korekty płci.
Wskazania.
Pomimo zwiększonej dostępności technik pozwalających na zachowanie piersi u pacjentów z rakiem piersi, pewne osoby mogą być skuteczniej leczone przez tradycyjne zabiegi mastektomii, w tym:
Efekty uboczne.
Według cancer.org, oprócz bólu pooperacyjnego i oczywistej zmiany kształtu piersi, możliwe skutki uboczne mastektomii obejmują infekcje rany, krwiaki i seroma (wysięk płynu surowiczego). Jeśli węzły chłonne również zostaną usunięte, mogą wystąpić dodatkowe efekty uboczne.
Rodzaje.
Obecnie istnieje kilka różnych technik chirurgicznych w zakresie mastektomii, a rodzaj zabiegu, któremu dana osoba postanawia się poddać, zależy od takich czynników, jak wielkość, lokalizacja i zachowanie się guza (jeśli jest on obecny), czy operacja ma charakter profilaktyczny i czy osoba zamierza poddać się operacji rekonstrukcyjnej.
Profilaktyczna mastektomia.
Zabieg przeprowadzany jest również zapobiegawczo, jako tzw. mastektomia prewencyjna. Jest wykonywany profilaktycznie, w celu ograniczenia możliwości wystąpienia nowotworu w przyszłości. Rekomendowana jest m.in. u kobiet, u których wykryto geny odpowiedzialne za rozwój nowotworu bądź też występują inne wskazania medyczne. Mastektomia prewencyjna nie chroni jednak przed zachorowaniem w 100 procentach.
Mastektomię profilaktyczną redukującą ryzyko zachorowania na raka piersi () wykonuje się u kobiet z grupy bardzo wysokiego ryzyka (jest ponad 10 razy większe niż u reszty populacji). Są to najczęściej osoby z potwierdzoną mutacją genu BRCA1 i BRCA2 lub mutacją innych genów wysokiego ryzyka zachorowania na raka. Jedną ze znanych kobiet, które ujawniły fakt poddania się temu zabiegowi, jest aktorka Angelina Jolie.

</doc>
<doc id="842836" url="https://pl.wikipedia.org/wiki?curid=842836" title="Egweil">
Egweil

Egweil – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, wchodzi w skład wspólnoty administracyjnej Nassenfels. Leży na terenie Parku Natury Altmühltal, w Jurze Frankońskiej, około 10 km na północny wschód od Eichstätt.
Polityka.
Wójtem gminy jest Wunibald Koppenhofer, rada gminy składa się z 12 osób.

</doc>
<doc id="842837" url="https://pl.wikipedia.org/wiki?curid=842837" title="Google Search">
Google Search



</doc>
<doc id="842841" url="https://pl.wikipedia.org/wiki?curid=842841" title="Żywicowanie">
Żywicowanie

Żywicowanie – proces pozyskiwania żywicy z drzew, głównie sosny, polegający na nacinaniu kory i zbiorze wycieku do specjalnych pojemników. 
Żywica wykorzystywana była od dawna, a nacinanie pni drzew było najprostszym sposobem jej pozyskania. Na terenach obecnej południowej Francji żywicowano drzewa już w IV-V wieku p.n.e. Robiono to tzw. metodą płatową, czyli usuwając płat kory. Żywiczarze wyposażeni byli w specjalne siekierki, które służyły im do ścinania kory. 
Na ziemiach polskich na początku XIX w. pozyskiwano żywicę ze świerków, dopiero w XX w. zaczęto żywicować sosny, początkowo metodą francuską. W latach 30. XX w. żywicowanie sosen nabrało znaczenia gospodarczego. Opracowana została polska metoda żywicowania, oparta na metodzie żeberkowej. 
Do żywicowania można przeznaczać tylko zdrowe drzewa, do 6 lat przed planowanym wycięciem. Wiek rębności sosen w Polsce to przeciętnie 100 lat. W zależności od rozmiarów pierśnicy, na pniu można wykonać od 1 do 3 spał żywiczarskich, w postaci ukośnych nacięć (żłobków). W przypadku sosen, z dolnej części pnia usuwano nadmiar kory, po czym nożem żłobikowym wykonywano ukośne nacięcia przecinające kanały żywiczne, z których żywica spływała do umocowanych niżej pojemników. Spały nie powinny łącznie przekraczać ¾ obwodu drzewa, aby pozostawiony pas nienaruszonej kory (tzw. 
pas życiowy) pozwalał drzewu na utrzymanie prawidłowych procesów życiowych. 
Prawidłowo przeprowadzane żywicowanie pozwala na wieloletnie pobieranie żywicy z tego samego drzewa, w tzw. obiegach, od 1- do 6-letniego. Nieumiejętnie wykonane nacięcia (np. zbyt głębokie, o zbyt dużej powierzchni) mogą uszkodzić tkanki rośliny i osłabić drzewo, a nawet doprowadzić do jego stopniowego obumierania, także ze względu na zwiększoną podatność na choroby i zmniejszoną odporność na uszkodzenia powodowane przez szkodniki. 
Ponieważ twardniejąca na powietrzu żywica powoduje zasklepianie się nacięć, spały są odnawiane mniej więcej co tydzień, w zależności od przyjętego obiegu, a pojemnik z zebraną żywicą opróżniany raz w miesiącu. Spały przedłuża się stopniowo ku wierzchołkowi drzewa. Pozyskiwanie żywicy ma miejsce od początku maja do połowy października.
Gatunkiem najczęściej poddawanym w Polsce żywicowaniu była sosna zwyczajna. Istnieją też inne metody pozyskiwania żywicy, np. z drewna już ściętych drzew, jednak przeważnie jest ona gorszej jakości.
Po roku 1994 zaprzestano w Polsce żywicowania w celach gospodarczych. Na potrzeby rodzimego przemysłu żywicę zaczęto sprowadzać z Chin, Brazylii i Ukrainy, łącznie ok. 4-5 tys. ton rocznie.

</doc>
<doc id="842842" url="https://pl.wikipedia.org/wiki?curid=842842" title="Fryderyk Kettler">
Fryderyk Kettler

Fryderyk Kettler (de. "Friedrich von Kettler") (ur. 25 listopada 1569 w Mitawie, zm. 16 sierpnia 1642) – książę Kurlandii i Semigalii w latach 1587-1642 ("de facto" do 1638). Syn Gottharda Kettlera i Anny Meklemburskiej, brat Wilhelma Kettlera, stryj Jakuba Kettlera.
Po śmierci ojca współrządził Księstwem Kurlandii i Semigalii wraz z bratem Wilhelmem. Zarządzał Semigalią. 27 września 1605 roku jako dowódca rajtarów kurlandzkich brał udział w bitwie pod Kircholmem.
W czasie jego panowania doszło do ostrego konfliktu książąt ze szlachtą kurlandzką, która domagała się takich samych przywilejów jakie miał ten stan w Rzeczypospolitej Obojga Narodów. Długotrwały spór zakończył się detronizacją Wilhelma Kettlera w 1616 roku za zabójstwo przywódcy opozycji. Fryderyk Kettler uniknął losu brata dzięki ugodzie "Formula Regiminis" z 1617 roku, w której zagwarantował swoim poddanym niektóre swobody i tolerancję religijną dla katolików. Od tego czasu był jedynym władcą i przejął po bracie we władanie Kurlandię.
Pod koniec życia podjął starania polityczne o uznanie przez króla polskiego Władysława IV Wazę praw do tronu kurlandzkiego swojego bratanka Jakuba Kettlera.
Fryderyk Kettler pochowany jest w krypcie pod pałacem w Mitawie.
Życie prywatne.
W 1600 roku Fryderyk Kettler ożenił się z księżną pomorską Elżbietą Magdaleną, córką księcia wołogoskiego Ernesta Ludwika. Ślub odbył się 4 maja w Wołogoszczy. Małżeństwo to pozostało bezdzietne.

</doc>
<doc id="842844" url="https://pl.wikipedia.org/wiki?curid=842844" title="Brodawka sutka">
Brodawka sutka



</doc>
<doc id="842846" url="https://pl.wikipedia.org/wiki?curid=842846" title="3 Dywizja Artylerii Przeciwlotniczej">
3 Dywizja Artylerii Przeciwlotniczej

3 Łużycka Dywizja Artylerii Przeciwlotniczej (3 DAPlot) – związek taktyczny artylerii przeciwlotniczej ludowego Wojska Polskiego.
Formowanie i zmiany organizacyjne.
Formowanie jednostki dywizji rozpoczęto 15 sierpnia 1944 1w Głusku pod Lublinem. 15 października oddziały dywizji złożyły przysięgę. Do końca wojny znajdowała się w składzie 2 Armii WP.
22 maja 1945 dywizja przybyła do garnizonu Leszno i zajęła "Koszary im. Tadeusza Kościuszki" byłego 55 Poznańskiego pułku piechoty oraz "Koszary im. Bartosza Głowackiego" byłego 17 pułku ułanów wielkopolskich. Po rozformowaniu 2 Armii dywizja weszła w skład Poznańskiego Okręgu Wojskowego. We wrześniu 1945 dywizja została przekształcona w 86 Pułk Artylerii Przeciwlotniczej.
W 1950 na bazie pułku sformowana została 9 Dywizja Artylerii Obrony Przeciwlotniczej Obszaru Kraju (9 DA OPL OK). W 1962 w Siłach Zbrojnych PRL wyodrębniony został nowy rodzaj sił zbrojnych – Wojska Obrony Powietrznej Kraju. W związku z powyższym dywizja przemianowana została na 9 Dywizję Artylerii OPK (9 DA OPK). W 1967 dywizja po raz kolejny przemianowana została na 3 Łużycką Dywizję Artylerii OPK (3 DA OPK), a w 1988 przeformowana w 3 Łużycką Brygadę Artylerii OPK (3 BA OPK). W 1990, w związku z połączeniem WOPK z Wojskami Lotniczymi w Wojska Lotnicze i Obrony Powietrznej, brygada przemianowana została na 3 Brygadę Rakietową Obrony Powietrznej.
Struktura organizacyjna.
dowództwo
Dywizja liczyła etatowo 2337 żołnierzy
Upamiętnienie.
W Jeleniej Górze, przy Pałacu Paulinum została utworzona ulica III Łużyckiej Dywizji Artylerii Przeciwlotniczej.

</doc>
<doc id="842850" url="https://pl.wikipedia.org/wiki?curid=842850" title="Luis Carniglia">
Luis Carniglia

Luis Carniglia (ur. 4 października 1917 w Olivos, zm. 22 czerwca 2001 w Buenos Aires) – argentyński piłkarz i trener piłkarski.
Jego pierwszymi klubami były Club Atlético Tigre i Chacarita Juniors. W latach czterdziestych grał dla Boca Juniors, a karierę kończył w OGC Nice.
Był trenerem Nice (1955-1957), Realu Madryt (1957-1959), Fiorentiny (1959-1960), AS Bari (1960), Romy (1961-1963), Milanu (1963-1964), Deportivo La Coruña (1964-1965), Bologny (1965-1968), Juventusu (1969-1970) i Girondins Bordeaux (1978-1979).

</doc>
<doc id="842851" url="https://pl.wikipedia.org/wiki?curid=842851" title="4 Dywizja Artylerii Przeciwlotniczej">
4 Dywizja Artylerii Przeciwlotniczej

4 Dywizja Artylerii Przeciwlotniczej (4 DAPlot) – związek taktyczny artylerii przeciwlotniczej ludowego Wojska Polskiego.
Formowanie i zmiany organizacyjne.
Dywizja została sformowana w okresie sierpień – październik 1944 roku we wsi Grabianów, w rejonie Siedlec, jako jednostka odwodu ND WP. Po wojnie przeniesiono ją do Gniezna.
We wrześniu 1945 r. dywizja została przekształcona w 88 pułk artylerii przeciwlotniczej. Pułk stacjonował w Orłowie i posiadał etat pokojowy – 732 żołnierzy.
Struktura organizacyjna.
dowództwo
Etat przewidywał:
żołnierzy – 2337
sprzęt:
Przekształcenia.
4 Dywizja Artylerii Przeciwlotniczej → 88 pułk artylerii przeciwlotniczej → 88 pułk artylerii przeciwlotniczej OPL → 88 pułk artylerii przeciwlotniczej → 88 dywizjon artylerii przeciwlotniczej → 83 pułk artylerii przeciwlotniczej → 8 pułk przeciwlotniczy

</doc>
<doc id="842852" url="https://pl.wikipedia.org/wiki?curid=842852" title="Zysk anteny">
Zysk anteny



</doc>
<doc id="842854" url="https://pl.wikipedia.org/wiki?curid=842854" title="Ucieczki w mrok">
Ucieczki w mrok

Ucieczki w mrok ("Ye ben", ang. "Fleeing by Night") – tajwańsko-chiński melodramat w reżyserii Li-Kong Hsu i Chi Yin z 2000 r.

</doc>
<doc id="842857" url="https://pl.wikipedia.org/wiki?curid=842857" title="Mindelstetten">
Mindelstetten

Mindelstetten – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, wchodzi w skład wspólnoty administracyjnej Pförring. Leży częściowo na terenie Parku Natury Altmühltal, około 33 km na wschód od Eichstätt, przy drodze B2999.
Dzielnice.
W skład gminy wchodzą następujące dzielnice: Grashausen, Hiendorf, Hüttenhausen, Imbath, Mindelstetten, Offendorf, Stockau, Oberoffendorf, Weiher i Tettenagger.
Polityka.
Wójtem gminy jest Josef Kundler z CSU, rada gminy składa się z 12 osób.
Oświata.
W gminie znajduje się przedszkole (70 miejsc) oraz szkoła podstawowa (5 nauczycieli, 107 uczniów).

</doc>
<doc id="842860" url="https://pl.wikipedia.org/wiki?curid=842860" title="Autostrada A16 (Francja)">
Autostrada A16 (Francja)

Autostrada A16 (fr. "Autoroute A16"), także "L’Européenne" – autostrada we Francji w ciągu tras europejskich E40, E401 oraz E402.

</doc>
<doc id="842862" url="https://pl.wikipedia.org/wiki?curid=842862" title="Oberdolling">
Oberdolling

Oberdolling – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, wchodzi w skład wspólnoty administracyjnej Pförring. Leży około 33 km na południowy wschód od Eichstätt.
Dzielnice.
W skład gminy wchodzą następujące dzielnice: Oberdolling, Unterdolling, Hagenstetten, Harlanden, Weißendorf i Sankt Lorenz.
Polityka.
Wójtem gminy jest Josef Lohr z CSU, rada gminy składa się z 12 osób.
Oświata.
W gminie znajduje się przedszkole (50 miejsc).

</doc>
<doc id="842864" url="https://pl.wikipedia.org/wiki?curid=842864" title="Heriberto Herrera">
Heriberto Herrera

Heriberto Herrera Udrizal (ur. 24 kwietnia 1926 w Guarambaré, zm. 26 lipca 1996 w Asunción) – paragwajski piłkarz i trener piłkarski.
Kariera piłkarska.
Grał dla Club Nacional (Paragwaj) oraz kilku hiszpańskich drużyn (m.in. w Atlético Madryt. Grając w narodowej drużynie Paragwaju poprowadził swoją reprezentację w wygranym meczu z Brazylią w finale Copa América w 1953 roku. Został wówczas okrzyknięty najlepszym piłkarzem turnieju. W 1957 rozegrał jeden mecz w reprezentacji Hiszpanii.
Kariera trenerska.
Trenował kilka hiszpańskich klubów (w tym Elche CF i Valencię CF), a także dwa giganty włoskiej piłki, Juventus F.C. i Inter Mediolan oraz inny włoski klub Sampdorię. Trenerem "bianconerich" był w latach 1963 - 1969, w tym czasie wygrał jedno mistrzostwo Włoch (w sezonie 1966/1967) oraz jeden Puchar Włoch (w sezonie 1964/1965). Jako trener Juventusu plasuje się na drugim miejscu pod względem rozegranych meczów (162 mecze) - pierwsze miejsce zajmuje Giovanni Trapattoni (402 mecze).
Z Interem Mediolan zajął drugie miejsce w sezonie 1969/1970.

</doc>
<doc id="842869" url="https://pl.wikipedia.org/wiki?curid=842869" title="Eitensheim">
Eitensheim

Eitensheim – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, siedziba wspólnoty administracyjnej Eitensheim. Leży częściowo na terenie Parku Natury Altmühltal, w Jurze Frankońskiej, około 12 km na południowy wschód od Eichstätt, przy drodze B13.
Polityka.
Wójtem gminy jest Michael Stampfer z CSU, rada gminy składa się z 14 osób.

</doc>
<doc id="842872" url="https://pl.wikipedia.org/wiki?curid=842872" title="Böhmfeld">
Böhmfeld

Böhmfeld – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, wchodzi w skład wspólnoty administracyjnej Eitensheim. Leży na terenie Parku Natury Altmühltal, w Jurze Frankońskiej, około 13 km na wschód od Eichstätt.
Polityka.
Wójtem gminy jest Alfred Ostermeier, rada gminy składa się z 12 osób.
Oświata.
W gminie znajduje się przedszkole (75 miejsc) oraz szkoła podstawowa.

</doc>
<doc id="842874" url="https://pl.wikipedia.org/wiki?curid=842874" title="Paszczak">
Paszczak

Paszczak (szw. "Hemulen") – istota z cyklu powieściowego o Muminkach autorstwa Tove Jansson. Występuje we wszystkich książkach o Muminkach, poza "Tatusiem Muminka i morzem". Paszczaka charakteryzuje koncentrowanie się na jednej działalności: pracy zawodowej bądź hobby. Jest w niej bardzo obowiązkowy i uważa ją za najważniejszą rzecz na świecie. Cechuje go także brak fantazji.

</doc>
<doc id="842875" url="https://pl.wikipedia.org/wiki?curid=842875" title="I liga urugwajska w piłce nożnej (1920)">
I liga urugwajska w piłce nożnej (1920)

Mistrzostwa Urugwaju w roku 1920 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="842876" url="https://pl.wikipedia.org/wiki?curid=842876" title="Karnawał - pozytywne myślenie">
Karnawał - pozytywne myślenie

Karnawał – pozytywne myślenie – wspólny singel polskich zespołów Voo Voo i Jafia Namuel, a jednocześnie materiał promocyjny Wielkiej Orkiestry Świątecznej Pomocy. Jest to także "hymn" tejże fundacji, a melodia tego singla jest bardzo często wykorzystywana podczas Finału WOŚP w różnych aranżacjach i z tym wydarzeniem jest ona najbardziej kojarzona.

</doc>
<doc id="842878" url="https://pl.wikipedia.org/wiki?curid=842878" title="Agnolo di Polo">
Agnolo di Polo

Agnolo di Polo (ur. w 1470, zm. w 1528) – włoski malarz i rzeźbiarz renesansowy, uczeń Andreę del Verrocchia.
Agnolo di Polo urodził się we Florencji. W młodych latach nauki malarstwa pobierał u renesansowego malarza i rzeźbiarza Andreę del Verrocchia, u którego kształcili się również Lorenzo di Credi, Pietro Perugino i Leonardo da Vinci.
Agnolo di Polo zmarł w Arezzo w 1528 roku.
Twórczość.
Do najbardziej znanych prac Agnolo di Polo należą rzeźby "św. Jana Ewangelisty", rzeźba "Salvadore" oraz "Madonna z dzieciątkiem".

</doc>
<doc id="842879" url="https://pl.wikipedia.org/wiki?curid=842879" title="Batalion Chrobry">
Batalion Chrobry



</doc>
<doc id="842881" url="https://pl.wikipedia.org/wiki?curid=842881" title="Ludwik Królik">
Ludwik Królik

Ludwik Królik (ur. 1 czerwca 1942 w Pobużanach, zm. 17 grudnia 1999 w Warszawie) – polski duchowny rzymskokatolicki, Kapelan Honorowy Jego Świątobliwości (prałat), profesor, historyk Kościoła, dziekan Papieskiego Wydziału Teologicznego w Warszawie.
Życiorys.
Urodził w wielodzietnej rodzinie rolniczej. W latach 1961-1967 ukończył Wyższe Metropolitalne Seminarium Duchowne w Warszawie. Po przyjęciu święceń kapłańskich w 1967 roku był wikariuszem w kilku parafiach ówczesnej archidiecezji warszawskiej. W latach 1973-1977 studiował na Katolickim Uniwersytecie Lubelskim uzyskując licencjat, a następnie doktorat z historii Kościoła. Po habilitacji w 1986 roku na Papieskiej Akademii Teologicznej w Krakowie, w 1988 roku został docentem Papieskiego Wydziału Teologicznego w Warszawie. W latach 90. XX wieku uzyskuje kolejne stopnie profesorskie na Papieskim Wydziale Teologicznym w Warszawie, a w 1997 roku objął także stanowisko profesora nadzwyczajnego na Akademii Teologii Katolickiej, znajdującej się również w Warszawie.
Pierwsze dwie publikacje książkowe księdza profesora powiązane są z naszą diecezją. Są to: „Organizacja dekanalna diecezji łuckiej i brzeskiej w XVII i XVIII w.” (Lublin 1981) i „Organizacja diecezji łuckiej i brzeskiej od XVI do XVIII w.” (Lublin 1983). Druga z wymienionych prac – praca doktorska – jest monografią organizacji diecezji łuckiej, która w omawianym czasie była niesłychanie rozległa terytorialnie. Dziś jej tereny należą do trzech niepodległych państw. Obejmowała nie tylko Wołyń i Bracławszczyznę (teren obecnej Ukrainy), ale i okręg brzeski (część Polesia – Białoruś) oraz Podlasie (obecnie tylko ono należy do Polski). Rozprawa na temat organizacji diecezji łuckiej i brzeskiej była nowatorska, gdyż dotychczas nie było takiego opracowania. Ks. prof. Królik odkrył nieznane relacje biskupów łuckich i brzeskich wysyłane do Rzymu. Natrafił także w źródłach na adnotacje dotyczące 3 synodów łuckich. Osiągnięciem opracowania śp. ks. Ludwika była nieznana badaczom prepozytura okręgowa w Brześciu (podobne prepozytury, jako jednostki terytorialnej organizacji wewnątrzdiecezjalnej, występowały jedynie w diecezji krakowskiej).
Od 1984 ks. Ludwik Królik mieszkał w domku pokamedulskim przy warszawskim seminarium na Bielanach. W ostatnich latach, oprócz sprawowania funkcji Dziekana Papieskiego Wydziału Teologicznego w Warszawie, był wicepostulatorem w procesie kanonizacyjnym pięciu męczenników II wojny światowej oraz członkiem Komisji Historycznej w procesie beatyfikacyjnym ks. Jerzego Popiełuszki.
Jego dewizą życiową były słowa św. Jana od Krzyża: „Im mniejszym być zapragniesz, tym większym się staniesz”. Ulubioną lekturą – jak podaje „Kto jest kim w Kościele. Ekumeniczne «who is who» chrześcijaństwa w Polsce” Grzegorza Polaka, Warszawa 1999, s. 191) – obok Pisma Świętego, były książki historyczne (zwłaszcza Henryka Sienkiewicza i Józefa Ignacego Kraszewskiego), dzieła św. Jana od Krzyża, św. Teresy, „Dzienniczek” bł. s. Faustyny Kowalskiej, hagiografia, historiografia, teologia historii oraz książki z dziedziny teologii moralnej i ascetycznej.
Msza św. pogrzebowa została odprawiona we wtorek, 21 grudnia 1999 roku w kościele pw. Niepokalanego Poczęcia Najświętszej Maryi Panny w Lasku Bielańskim po czym doczesne szczątki zostały przewiezione na cmentarz Powązkowski w Warszawie i pochowane we wspólnym grobie kapłanów w kwaterze 153. Na nekrologu opublikowanym w prasie zostały napisane słowa: „okaż mu Panie swoje miłosierdzie”.

</doc>
<doc id="842882" url="https://pl.wikipedia.org/wiki?curid=842882" title="Pałac Branickich w Warszawie">
Pałac Branickich w Warszawie



</doc>
<doc id="842884" url="https://pl.wikipedia.org/wiki?curid=842884" title="Stereotypy">
Stereotypy



</doc>
<doc id="842885" url="https://pl.wikipedia.org/wiki?curid=842885" title="Matylda Szczudłowska">
Matylda Szczudłowska

Matylda Szczudłowska, z domu Pawińska (ur. 14 kwietnia 1902 we Lwowie, zm. 3 kwietnia 2006 we Wrocławiu) – polska uczona, specjalistka okulistyki weterynaryjnej, docent Wyższej Szkoły Rolniczej we Wrocławiu.
Uczęszczała do Gimnazjum Realnego Królowej Jadwigi we Lwowie, gdzie w 1920 uzyskała maturę. Podjęła następnie studia na Akademii Medycyny Weterynaryjnej we Lwowie, uzyskując w 1925 dyplom lekarza weterynarii. Przez osiem lat kształciła się również w lwowskim Konserwatorium w klasie fortepianu. Od 1925 pracowała jako asystent w Akademii Medycyny Weterynaryjnej, kolejno w Katedrze Nauki o Badaniu Środków Spożywczych Zwierzęcego Pochodzenia (u Alfreda Trawińskiego), Katedrze Chorób Wewnętrznych (u Zygmunta Markowskiego) i Katedrze Farmakologii (u Wincentego Skowrońskiego). W 1930 na podstawie rozprawy "Oznaczenia sprawności układu śródbłonkowo-siateczkowego u krów" obroniła dyplom doktora nauk weterynaryjnych.
Od 1934 do wybuchu II wojny światowej, a także podczas okupacji i w pierwszych latach powojennych, nie pracowała zawodowo. Po wojnie znalazła się we Wrocławiu, gdzie w 1947 została adiunktem w Katedrze Chirurgii Wydziału Medycyny Weterynaryjnej Uniwersytetu i Politechniki. Wydział ten wkrótce wszedł w skład tworzonej Wyższej Szkoły Rolniczej. W 1955 Centralna Komisja Kwalifikacyjna dla pracowników naukowych nadała Matyldzie Szczudłowskiej stopień docenta. Na emeryturę Szczudłowska przeszła w 1972.
W pracy naukowej zajmowała się chorobami oczu u zwierząt. Badała m.in. zależności między występowaniem chorób oczu a żywieniem. Opracowała oryginalny plan badania okulistycznego, stanowiący podstawę diagnostyczną. Z przeszło 50 prac naukowych do najważniejszych można zaliczyć monografię "Choroby i leczenie zębów u koni" i skrypt "Okulistyka weterynaryjna". Matylda Szczudłowska zaliczana jest do współtwórców polskiej okulistyki weterynaryjnej, a także pionierów powojennego wrocławskiego ośrodka akademickiego.
Od 1934 była żoną Kazimierza Szczudłowskiego (1890-1985), ostatniego rektora lwowskiej Akademii Medycyny Weterynaryjnej, po wojnie również związanego z wydziałem weterynaryjnym wrocławskiej uczelni rolniczej. Z małżeństwa tego urodziły się dwie córki: Grażyna (doktor nauk medycznych) i Monika (wiolonczelistka, od 1968 przebywająca w Szwajcarii, m.in. solistka Orkiestry Szwajcarii Romańskiej w Genewie). Ostatnie lata życia Matylda Szczudłowska spędziła w domu opieki sióstr franciszkanek, tam też obchodziła w 2002 100-lecie urodzin. Została wówczas wyróżniona Medalem Honorowym Wydziału Medycyny Weterynaryjnej Akademii Rolniczej we Wrocławiu (pod tą nazwą uczelnia funkcjonowała od 1972). Zmarła w kwietniu 2006 w wieku 104 lat, została pochowana na Cmentarzu Grabiszyńskim we Wrocławiu.

</doc>
<doc id="842886" url="https://pl.wikipedia.org/wiki?curid=842886" title="Kasownik (ujednoznacznienie)">
Kasownik (ujednoznacznienie)



</doc>
<doc id="842887" url="https://pl.wikipedia.org/wiki?curid=842887" title="Ulica Miodowa w Warszawie">
Ulica Miodowa w Warszawie

Ulica Miodowa – ulica w śródmieściu Warszawy.
Historia.
Początki ulicy Miodowej, jako drogi łączącej dwa ważne szlaki – ulicę Senatorską i ulicę Długą sięgają XV wieku. Pierwotnie nosiła nazwę Przecznej.
W XVI wieku osiedlili się tutaj piekarze z Torunia, do czego nawiązuje obecna nazwa ulicy. Nazywana była także Miodowną, Miodowniczą i Miodownikowską, a w czasach Księstwa Warszawskiego – ulicą Napoleona. Ukształtowała się ostatecznie w XVII wieku jako ulica pałaców arystokracji. 
3 listopada 1771 na ulicy Miodowej w pobliżu ulicy Koziej miało miejsce porwanie króla Stanisława Augusta Poniatowskiego przez grupę konfederatów barskich.
W 1829 na ulicy po raz pierwszy zastosowano asfalt. Ułożył go na chodnikach na swój koszt Edward Klopmann. Była to jednak próba nieudana.
Pierwotnie Miodowa nie łączyła się z Krakowskim Przedmieściem. Połączenie tych dwóch ulic (otwarcie dla ruchu kołowego) nastąpiło w 1888, po wyburzeniu w latach 1886–1887 czterech budynków (w tym Dworu pod Gwiazdą). Nowy odcinek ulicy został nazwany "ul. Nowo-Miodową". Do przebicia ulicy obowiązek przepuszczania przechodniów z Krakowskiego Przedmieścia na ul. Miodową lub odwrotnie ciążył na właścicielach nieruchomości na której znajdowały się pałac Małachowskich i kamienica Roeslera i Hurtiga.
W 1908 roku ulicą po raz pierwszy pojechały tramwaje elektryczne.
15 sierpnia 1944, w czasie powstania warszawskiego, został zestrzelony przez Niemców i spadł na ulicę na wysokości domu nr 22 realizujący zrzuty z pomocą dla powstańców samolot Liberator KG-836 należący do 31. Dywizjonu South African Air Force. Wszyscy kanadyjscy członkowie załogi zginęli. To wydarzenie upamiętnia odsłonięta w 1994 na fasadzie budynku tablica pamiątkowa.
Pod fragmentem południowego odcinka ulicy przeprowadzono tunel Trasy W-Z.
W 1965 ulica Miodowa jako założenie urbanistyczne została w całości wpisana do rejestru zabytków.
W 2018 ulica została przebudowana, m.in. na chodnikach ułożono płyty granitowe, zastąpiono nawierzchnię asfaltową jezdni bloczkami granitowymi i wymieniono latarnie na repliki warszawskich „pastorałów”z 1904.

</doc>
<doc id="842890" url="https://pl.wikipedia.org/wiki?curid=842890" title="Ścisła addytywność miar wektorowych">
Ścisła addytywność miar wektorowych

Ścisła addytywność – własność miar wektorowych o wartościach w przestrzeniach Banacha.
Definicja.
Niech formula_1 będzie ciałem podzbiorów zbioru formula_2 oraz formula_3 będzie przestrzenią Banacha i niech formula_4 będzie miarą wektorową. Mówimy, że formula_5 jest ściśle addytywna, gdy dla każdego ciągu formula_6 zbiorów parami rozłącznych z ciała formula_1 szereg formula_8 jest zbieżny według normy.
Mówimy, że rodzina formula_9 ściśle addytywnych miar wektorowych jest jednostajnie ściśle addytywna, gdy dla każdego ciągu formula_6 zbiorów parami rozłącznych z ciała formula_1 granica formula_12 jednostajnie dla każdego formula_13

</doc>
<doc id="842894" url="https://pl.wikipedia.org/wiki?curid=842894" title="Czarny Grzbiet (Karkonosze)">
Czarny Grzbiet (Karkonosze)

Czarny Grzbiet (czes. "Obří hřeben", niem. "Riesenkamm", 1400-1480 m n.p.m.) – grzbiet górski w Sudetach Zachodnich, w paśmie Karkonoszy.
Położenie.
Grzbiet położony jest w północno-wschodniej części Karkonoszy, około 4 km na południe od Karpacza. Rozciąga się między Przełęczą pod Śnieżką (1394 m n.p.m.) na zachodzie a Przełęczą Sowią (1164 m n.p.m.) po wschodniej stronie. Szczytową partią grzbietu przechodzi granica między Polską a Czechami. Szczytowe partie po polskiej stronie oraz cała część czeska znajdują się na obszarze Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP").
Opis.
Czarny Grzbiet jest przedłużeniem Śląskiego Grzbietu i stanowi jedną z części Głównego Grzbietu Karkonoszy. Ciągnie się na długości ok. 3 km od Przełęczy pod Śnieżką po Sowią Przełęcz. Najwyższym wzniesieniem Czarnego Grzbietu, Karkonoszy i całych Sudetów jest Śnieżka, drugim Czarna Kopa (1407 m n.p.m., czes. "Svorová hora"). Od stożka Śnieżki ciągnie się ku wschodowi (ENE) wyrównany grzbiet z niewielką kulminacją Czarnej Kopy, od której stromo schodzi poprzez Średnią Kopę w kierunku Przełęczy Sowiej. Północne zbocze stromo opada do doliny Łomniczki oraz Sowiej Doliny. Pomiędzy nimi sterczy krótki grzbiet boczny, odchodzący od Czarnej Kopy i usiany skałkami. Ku południowi, od Czarnego grzbietu wybiegają dwa boczne ramiona. Jedno, dłuższe, odchodzi od Śnieżki. Wyróżniają się w nim: Růžová hora, Pěnkavčí vrch i Červený vrch. Drugie, krótsze, odchodzi od Czarnej Kopy. Jego kulminację stanowi Jelení hora. Oba ramiona rozdziela głęboko wcięta dolina Jelení potoku – Jelení důl.
Budowa geologiczna.
Czarny Grzbiet zbudowany jest prawie w całości ze skał metamorficznych należących do wschodniej osłony granitu karkonoskiego, głównie z gnejsów i łupków łyszczykowych z wkładkami amfibolitów, łupków kwarcowych i in. Jego kulminacja, Śnieżka zbudowana jest z niezwykle odpornych na wietrzenie hornfelsów, a Czarna Kopa zbudowana jest z łupków łyszczykowych. Z granitu karkonoskiego utworzone są fragmentu północno-zachodnich zboczy Śnieżki.
Rzeźba.
Największy wpływ na rzeźbę grzbietu ma jego budowa geologiczna. Odporności na czynniki wietrzenia hornfelsów zawdzięcza swą wysokość Śnieżka. Reszta grzbietu, zbudowana z mniej odpornych skał, jest niższa.
W plejstocenie miało miejsce przemodelowanie grzbietu w warunkach klimatu peryglacjalnego. Rozwinęły się tutaj grunty strukturalne właściwe obszarom polarnym oraz obszerne gołoborza – formy powstałe w wyniku działania procesów peryglacjalnych. Prawdopodobnie w czasie zlodowacenia bałtyckiego nastąpiło przegłębienie górnej partii istniejącej wcześniej doliny Łomniczki przez lokalny lodowiec górski i powstanie Kotła Łomniczki, podcinającego od północnego zachodu zbocza Śnieżki.
Wierzchołki oraz strome zbocza pokrywają rozległe gołoborza, zwłaszcza na północnym zboczu bardzo stromo opadającym ku leżącej 400-500 m niżej dolinie Łomniczki.
Roślinność.
Wierzchołek Śnieżki leży w piętrze alpejskim. Występują tu płaty muraw, gołoborza, miejscami lita skała. Na zboczach na wysokości 1250-1300 m n.p.m. oraz na Czarnej Kopie rosną rozległe płaty kosodrzewiny ze skarłowaciałymi świerkami i jarzębiną. Jeszcze niżej zbocza porośnięte są górnoreglowymi lasami świerkowymi.
Gospodarka.
W przeszłości na zboczach Czarnego Grzbietu w XIX wieku funkcjonowały liczne kopalnie. Wydobywano w nich rudy miedzi, ołowiu oraz złota. Przypominają o tym hałdy i sztolnie.
Turystyka.
Na szczycie Śnieżki stoi Obserwatorium Wysokogórskie na Śnieżce z restauracją, kaplica św. Wawrzyńca i kiosk czeskiej poczty, a niżej górna stacja wyciągu krzesełkowego z miejscowości Pec pod Sněžkou.
Szczytem grzbietu wzdłuż granicy prowadzą szlaki turystyczne:
Grzbiet na całym odcinku stanowi widokową trasę.
Grzbiet w zimie, przy złych warunkach atmosferycznych bywa niebezpieczny. Zdarzyły się śmiertelne wypadki zaginięcia w zimie 1909 roku nauczyciela z Sobieszowa i uczniów z Jeleniej Góry. Wydarzenie to upamiętniają pomniki.

</doc>
<doc id="842896" url="https://pl.wikipedia.org/wiki?curid=842896" title="Ulica Wolska w Warszawie">
Ulica Wolska w Warszawie

Ulica Wolska – ulica w dzielnicy Wola w Warszawie.
Opis.
Nazwa ulicy, nadana oficjalnie w 1771 roku, pochodzi od nazwy wsi Wielka Wola, do której prowadziła jako trakt wychodzący ze Starej Warszawy w kierunku zachodnim. Od najdawniejszych czasów jest główną ulicą Woli. Około 1820 jako pierwsza w tej części miasta otrzymała (na swoim wschodnim odcinku) nawierzchnię z bruku i została uregulowana.
W 1908 roku ulicą po raz pierwszy pojechały tramwaje elektryczne.
W maju 1940 roku nazwa ulicy została zmieniona przez okupacyjne władze niemieckie na "Litzmannstadtstrasse".
W 1975 roku oddano do użytku wielopoziomowy węzeł komunikacyjny u zbiegu ulic Wolskiej i Kasprzaka.
W latach 1952–1986 ulica leżała w ciągu drogi państwowej nr 17 oraz od 1962 roku do połowy lat 80. była częścią dróg międzynarodowych E8 i E12. Następnie w latach 1986 – 2013 stanowiła fragment przebiegu drogi krajowej nr 2 i trasy europejskiej E30.
Ulica stanowi granicę administracyjną między obszarami MSI w ramach dzielnicy Wola: Ulrychów i Odolany oraz Czyste i Młynów.

</doc>
<doc id="842898" url="https://pl.wikipedia.org/wiki?curid=842898" title="Zamek w Newark">
Zamek w Newark

Zamek w Newark () – zamek w Newark w hrabstwie Nottinghamshire w Wielkiej Brytanii położony nad rzeką Trent, obecnie w ruinie. 
Król Anglii Jan bez Ziemi zmarł w zamku 19 października 1216. Podczas rządów króla Edwarda III zamek pełnił rolę więzienia.

</doc>
<doc id="842911" url="https://pl.wikipedia.org/wiki?curid=842911" title="I liga urugwajska w piłce nożnej (1919)">
I liga urugwajska w piłce nożnej (1919)

Mistrzostwa Urugwaju w roku 1919 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ nikt nie spadł i awansowały dwa kluby, liga została powiększona z 10 do 12 klubów.

</doc>
<doc id="842912" url="https://pl.wikipedia.org/wiki?curid=842912" title="Twierdzenie Dieudonnégo-Grothendiecka">
Twierdzenie Dieudonnégo-Grothendiecka

Twierdzenie Dieudonnégo-Grothendiecka – twierdzenie charakteryzujące ograniczone miary wektorowe określone na σ-ciałach. Nazwa twierdzenia pochodzi od nazwisk matematyków: Jeana Dieudonnégo i Alexandra Grothendiecka.
Twierdzenie.
Niech formula_1 będzie σ-ciałem podzbiorów pewnego zbioru formula_2 formula_3 będzie przestrzenią Banacha oraz niech formula_4 będzie podzbiorem przestrzeni sprzężonej, którego elementy rozdzielają punkty w formula_5 Jeżeli formula_6 jest taką funkcją rzeczywistą na formula_7 że dla każdego formula_8 złożenie formula_9 jest ograniczoną i skończenie addytywną funkcją zbiorów, to formula_6 jest miarą wektorową o ograniczonym półwahaniu.
Dowód.
Z założenia, że funkcjonały w formula_11 rozdzielają punkty w formula_3 wynika, że formula_6 jest miarą wektorową. By wykazać, że formula_6 jest ograniczona, używając twierdzenia Nikodyma o ograniczoności, wystarczy udowodnić, że dla każdego funkcjonału formula_15 złożenie formula_9 jest ograniczoną funkcją zbiorów. Niech
gdzie formula_18 oznacza wahanie miary. Zbiór formula_19 jest podprzestrzenią liniową przestrzeni formula_20 Z założenia, formula_21 a więc podprzestrzeń formula_19 jest gęsta w formula_23 w *-słabej topologii. Na mocy twierdzenia Krejna-Szmuljana wystarczy pokazać, że zbiór
jest *-słabo domknięty, gdyż wówczas cała przestrzeń formula_19 będzie taka, a ponieważ jest ona *-słabo gęsta, formula_26
Niech formula_27 Wówczas
Z twierdzenia Nikodyma o ograniczoności wynika, że
Niech formula_30 będzie siecią elementów zbioru formula_31 zbieżną *-słabo do pewnego funkcjonału formula_32 Wówczas formula_33 Ponadto
dla wszystkich formula_27 Oznacza to, że
tj. formula_37.

</doc>
<doc id="842914" url="https://pl.wikipedia.org/wiki?curid=842914" title="Matt Schulze">
Matt Schulze

Matthew Steven „Matt” Schulze (ur. 3 lipca 1972 w Saint Louis) – amerykański aktor i reżyser filmowy i telewizyjny. Został wybrany przez magazyn „GQ” jako jeden z 10. najlepszych mężczyzn chętnie oglądanych w Hollywood. Występował w roli Vince’a w filmach "Szybcy i wściekli" (2001) i "Szybcy i wściekli 5" (2011).
Życiorys.
Wczesne lata.
Urodził się i dorastał w Saint Louis w stanie Missouri. Jednak wiele czasu spędził też w sąsiednim East St. Louis w Illinois. Jego rodzice byli pochodzenia niemieckiego. W wieku 16 lat wyjechał do Atlanty, gdzie uczył się gry na gitarze w Atlanta Institute of Music w Duluth w stanie Georgia. Po czterech latach nauki przeniósł się do Los Angeles, gdzie pracował jako muzyk sesyjny. Jako model reklamował markę Levi’s. Po krótkim okresie pracy w charakterze modela postanowił całkowicie poświęcić się aktorstwu. Od dzieciństwa interesował się muzyką i pisał teksty piosenek i wiersze.
Kariera aktorska.
Zadebiutował w pierwszej części filmu akcji ' (1998), gdzie grał wampira „Crease” przeciwko Wesleyowi Snipesowi i Krisowi Kristoffersonowi. W 1999 dostał wiodącą rolę w dreszczowcu "Dementia". Następnym filmem była komedia dla nastolatków "Dziewczyny i chłopaki" ("Boys and Girls"), gdzie otrzymał małą rolę jako Paul. W filmie "Downward Angel" (2001) dostał rolę mordercy – Johna Huntera, który dołącza do podziemnej organizacji „The Guild”, by zemścić się na tych, którzy zabili jego rodziców. Grał twardego Vince’a w filmach "Szybcy i wściekli" (2001) i "Szybcy i wściekli 5" (2011). Wystąpił w ' (2002), grając innego wampira o imieniu „Chupa”, w tym samym roku powierzono mu kolejną rolę czarnego charakteru w filmie "Transporter", w którym prowadzi twardą rywalizację z Frankiem Martinem granym przez Jasona Stathama. Po dwuletniej przerwie można było go zobaczyć w filmie "" jako wielbiciela motocykli. Od tego czasu występował w wielu filmach, w których grał zarówno role pierwszoplanowe, jak i drugoplanowe.

</doc>
<doc id="842916" url="https://pl.wikipedia.org/wiki?curid=842916" title="D750i">
D750i



</doc>
<doc id="842917" url="https://pl.wikipedia.org/wiki?curid=842917" title="Wojciech Przybylski (reżyser dźwięku)">
Wojciech Przybylski (reżyser dźwięku)

Wojciech Przybylski (ur. 21 listopada 1952 w Warszawie, zm. 21 lipca 2015) – polski realizator dźwięku i producent muzyczny.
Był absolwentem Studium Realizacji Dźwięku Akademii Muzycznej w Warszawie. Jako realizator radiowy rozpoczął pracę w 1973. Pracował w studiach S4/6 i M-1 (im. Agnieszki Osieckiej) Polskiego Radia. W tym drugim realizował m.in. dźwięk podczas koncertów dla radiowej Trójki. Kilkakrotnie był nominowany do nagrody Fryderyki. Współpracował z wieloma polskimi wykonawcami i zespołami m.in. Voo Voo, Kult, Republika. Jako pierwsze zrealizował płyty "Droga ludzi" Skaldów oraz "Żagiel Ziemi" z tryptyku „Znicz Olimpijski” zespołu Breakout. Najwięcej płyt zrealizował dla zespołów Kazika Staszewskiego. Pracował też nad muzyką do filmów (np. "Vabank") i spektakli teatralnych. Często współpracował z Jarosławem Regulskim. W latach 80. XX w. nagłaśniał festiwale w Opolu, w Sopocie i Jazz Jamboree. Z Kultem pracował także przy koncertach głównie w połowie lat 90. XX w.
Zmarł w wieku 62 lat, po długiej chorobie.

</doc>
<doc id="842919" url="https://pl.wikipedia.org/wiki?curid=842919" title="D750">
D750



</doc>
<doc id="842920" url="https://pl.wikipedia.org/wiki?curid=842920" title="Hawker Siddeley Nimrod">
Hawker Siddeley Nimrod

Hawker Siddeley Nimrod – brytyjski morski samolot patrolowo-uderzeniowy opracowany przez wytwórnię Hawker Siddeley.
Historia.
Nimrod został zbudowany w oparciu o samolot cywilny De Havilland Comet. Jego konstrukcja opiera się na założeniu dolnopłata z klasycznym usterzeniem. Cztery silniki odrzutowe Rolls-Royce RB-168-20 Spey 250 zabudowane są w wewnętrznej części skrzydeł. Samolot może uzupełniać paliwo w powietrzu w systemie stożek-dryfkotwa. Sondę umieszczono z przodu na grzbiecie kadłuba.
Pierwszy prototyp przebudowany z Cometa, o oznaczeniu Hawker Siddeley 801, oblatano 23 maja 1967 roku. Jeszcze w tym roku oblatano drugi prototyp. Zbudowano w ramach pierwszego zamówienia 38 samolotów seryjnych MR.1, a następnie jeszcze pięć. Dalsze trzy samoloty ukończono jako prototypy wersji MR.2 i AEW.3. Powstały też trzy samoloty rozpoznawcze R.1.
W 1979 roku powstał prototyp wersji MR.2, a następnie do 1984 roku do tej wersji zmoderniozwano 34 samoloty MR.1. Nimrod MR2 jest morskim samolotem zwiadu morskiego i zwalczania okrętów podwodnych oraz poszukiwawczo – ratowniczym. Załoga składa się z 12 osób. Na pokładzie zainstalowany jest radar dalekiego zasięgu EMI Searchwater, detektor anomalii magnetycznych (MAD) oraz wyrzutnia boi sonarowych.
Może być uzbrojony w torpedy Stingray lub amerykańskie Mark 46 (9 w luku bombowym), bomby klasyczne (450 kg), bomby głębinowe, rakiety powietrze-powietrze AIM-9 Sidewinder do samoobrony (na pylonach podskrzydłowych) rakiety powietrze-woda Seaeagle lub Harpoon.
Na podstawie wersji MR.1 opracowano wyspecjalizowaną wersję rozpoznawczą R.1. Usunięto w niej z kadłuba sprzęt charakterystyczny dla MR.1, w tym „żądło” detektora anomalii magnetycznych, i zastąpiono wyspecjalizowanym systemem rozpoznania elektronicznego. Załoga wynosiła 26-28 osób. Trzy egzemplarze weszły do służby w latach 1974–1975.
Inną (nie wprowadzoną do produkcji) wersją jest samolot wczesnego ostrzegania Nimrod AEW. Cechą rozpoznawczą są dwie osłony anten radarowych na nosie i ogonie. Powstały dwa prototypy, oblatane w 1980 i 1981 roku. Wcześniej aparturę testowano na latającym laboratorium Comet AEW. W 1986 roku program Nimrod AEW3 skasowano, a w zamian zakupiono samoloty Boeing E-3 Sentry.
26 sierpnia 2004 oblatano prototyp zmodernizowanej wersji patrolowej MRA4, egzemplarz seryjny oblatano w 2009 roku. Program przebudowy dziewięciu samolotów przerwano w 2010 z powodu cięć budżetowych, a na początku 2011 zezłomowano kadłuby planowanych MR4A.

</doc>
<doc id="842922" url="https://pl.wikipedia.org/wiki?curid=842922" title="Profesor Wilczur (film)">
Profesor Wilczur (film)

Profesor Wilczur – polski film fabularny (melodramat) z 1938 roku. Adaptacja powieści Tadeusza Dołęgi-Mostowicza o tym samym tytule.
"Profesor Wilczur" jest kontynuacją filmu "Znachor" z 1937 roku. W 1939 roku nakręcono trzecią część trylogii filmowej pod tytułem "Testament profesora Wilczura".
Niektórzy krytycy uznali "Profesora Wilczura" za najlepszy film Michała Waszyńskiego pod względem warsztatowym. Chwalono umiar w przeprowadzeniu tematu. Za słaby punkt filmu uznano naiwne i nieistotne przyczyny przerwania kariery wielkiego chirurga.

</doc>
<doc id="842929" url="https://pl.wikipedia.org/wiki?curid=842929" title="Mont-Cenis (jezioro)">
Mont-Cenis (jezioro)

Jezioro Mont-Cenis – zaporowe jezioro w Masywie Mont-Cenis w Alpach, we Francji, tuż nad granicą francusko-włoską.
Jezioro powstało w celu wykorzystania wód spływających na rozległe plateau pod przełęczą Mont-Cenis do celów energetycznych. Objęło większość łagodnie nachylonego ku południowi i wschodowi spłaszczenia przygrzbietowego, na którym istniało już wcześniej naturalne jezioro górskie, o długości ok. 2000 m i szerokości do 1000 m. Powierzchnia jeziora sztucznego wynosi 6,61 km², jego objętość szacowana jest na ok. 316 mln m³. Powierzchnia, z jakiej zbierane są wody uchodzące do jeziora, wynosi 295 km².
Jezioro powstało na skutek przegrodzenia stoku, opadającego na stronę południową (włoską), potężną zaporą wodną, przecinającą naturalny odpływ wód z pierwotnego jeziora Mont-Cenis. Chociaż jezioro zaporowe znajduje się na terytorium Francji, w wykorzystaniu jego wód mają udział (w wysokości do 51 mln m³) także Włosi.
Budowę zapory rozpoczęto w 1962, ukończono w 1969. Jest to zapora gruntowa typu ciężkiego, z rdzeniem nieprzepuszczalnym. Posiada ona długość 1400 m, wysokość 95 m (120 m w odniesieniu do podstawy fundamentu rdzenia) i szerokość 12 m w koronie. Szerokość zapory u podstawy wynosi 460 m, z czego 50 m zajmuje rdzeń. Korona zapory znajduje się na wysokości 1979 m n.p.m. Po stronie wody rdzeń osłonięty jest warstwą ochronną kamieni i ziemi, o nachyleniu 1:2,25, po stronie przeciwnej – warstwą przepuszczalną z bloków kamiennych o wielkości nie przekraczającej 2 m, o nachyleniu nieco mniejszym od naturalnego kąta usypu tego typu materiału, tj. ok. 1:1,3. Zapora zajmuje powierzchnię 41,5 ha, a jej kubatura wynosi ok. 14,7 mln m³.
Do zbiornika zapory doprowadzane są wody wielu okolicznych potoków przy wykorzystaniu sieci podziemnych tuneli. Podobnie podziemną sztolnią długości 3685 m i średnicy od 3 do 3,5 m odprowadzane są wody poruszające turbiny w elektrowni wodnej Villarodin, położonej 800 m niżej. Po stronie włoskiej spadek analogicznej sztolni wynosi aż 1355 m.

</doc>
<doc id="842932" url="https://pl.wikipedia.org/wiki?curid=842932" title="Krótkostopka sosnowa">
Krótkostopka sosnowa

Krótkostopka sosnowa ("Brachonyx pineti") – gatunek chrząszcza z rodziny ryjkowcowatych (Curculionidae).
Chrząszcze po przezimowaniu pojawiają się na wiosnę.
Chrząszcz bardzo mały do 2,1–2,8 mm. Ciało wydłużone, cylindryczne, rdzawobrunatne, pokryte jasnymi włoskami. Larwa koloru cytrynowożółtego, o czarnej głowie, beznoga.
Gatunek eurazjatycki, rozsiedlony od południa Francji i północy Włoch po Wielką Brytanię, północ Skandynawii i zachodnią Syberię. W Polsce pospolity.
Chrząszcze odżywiają się miękiszem igieł. W miejscu żerowania pozostają ciemne plamki otoczone rdzawą obwódką. Larwa minuje igłę kierując się ku jej nasadzie. Jajo ułożone w małym otworku igły, białawe, prawie przezroczyste.
Samica składa kilkadziesiąt jaj, pojedynczo w nacięciach (otworkach) nasadowych części igieł. W lipcu przy samej pochewce igły – u jej nasady larwa się przepoczwarza. Młode chrząszcze pojawiają się w sierpniu i prowadzą żer uzupełniający na igłach. Zimują w ściółce.
Imago nie mają większego znaczenia. Żer larw powoduje czerwienienie igieł i ich przedwczesne opadanie. W leśnictwie szkodnik o niewielkim znaczeniu. W przypadku gradacji może spowodować znaczne szkody w uprawach leśnych.

</doc>
<doc id="842933" url="https://pl.wikipedia.org/wiki?curid=842933" title="Ye ben">
Ye ben



</doc>
<doc id="842935" url="https://pl.wikipedia.org/wiki?curid=842935" title="Fleeing by Night">
Fleeing by Night



</doc>
<doc id="842941" url="https://pl.wikipedia.org/wiki?curid=842941" title="Maria Przełomiec">
Maria Przełomiec

Maria Przełomiec (ur. 25 września 1957 w Krakowie) – polska dziennikarka, była korespondentka sekcji polskiej BBC, potem w Telewizji Polskiej.
Życiorys.
Z wykształcenia archeolog peruwiański, studiowała na Wydziale Historycznym UJ w latach 1980–1987. Specjalizuje się w tematyce związanej z krajami byłego ZSRR (od lutego 2007 w TVP Info prowadzi program "Studio Wschód"), od 2001 członkini Rad Programów „Niezależne Media 4" i „Wsparcie niezależnych wydawnictw w Centralnej Azji” zorganizowanych przez Fundację „Solidarności Polsko-Czesko-Słowackiej”. Współpracownica m.in. gazety „Dziennik”, a także wychodzącego w Poznaniu tygodnika „Przewodnik Katolicki”. Publikuje także w innych pismach, m.in. we „Wprost”.
Maria Przełomiec – jeszcze jako korespondentka BBC – była jedyną dziennikarką spośród 18 obecnych na Cmentarzu Ofiar Totalitaryzmu w Charkowie 17 września 1999, która przekazała w swej relacji informację o tym, że prezydent Aleksander Kwaśniewski "„lekko chwiał się na nogach”" podczas uroczystości oddania hołdu zamordowanym polskim oficerom, ofiarom zbrodni katyńskiej. Pozostałe media dopiero po kilku dniach, na skutek tej relacji BBC, odważyły się ostrożnie podjąć temat tej niedyspozycji, która – co dopiero po latach przyznał sam Kwaśniewski – była skutkiem nadużycia przezeń alkoholu.
13 listopada 2009 "za upowszechnianie wiedzy na temat uwarunkowań polskiej polityki zagranicznej, szczególnie na Wschodzie" minister Radosław Sikorski nadał jej Odznakę Honorową „Bene Merito”. W styczniu 2013 prezydent Litwy przyznała jej Medal Pamiątkowy 13 Stycznia.

</doc>
<doc id="842951" url="https://pl.wikipedia.org/wiki?curid=842951" title="Szyszkowiec olbrzymi">
Szyszkowiec olbrzymi

Szyszkowiec olbrzymi ("Cordylus giganteus" lub "Smaug giganteus") – gatunek jaszczurki z rodziny jaszczurek kolczastych (Cordylidae).

</doc>
<doc id="842959" url="https://pl.wikipedia.org/wiki?curid=842959" title="Bartosz Słomka">
Bartosz Słomka

Bartosz Słomka (ur. 1 sierpnia 1976 w Oleśnicy), polski grafik i twórca komiksów. Używa pseudonimu Termos.
Jest autorem wielu filmów animowanych krótkometrażowych. Stworzył m.in. komiksy z cyklu "Polskie ZOO" (według scenariusza Marcina Wolskiego) oraz serię "Ciach Bajera" (wraz z Filipem Wiśniowskim).

</doc>
<doc id="842963" url="https://pl.wikipedia.org/wiki?curid=842963" title="Oresme">
Oresme



</doc>
<doc id="842964" url="https://pl.wikipedia.org/wiki?curid=842964" title="Origanum">
Origanum



</doc>
<doc id="842968" url="https://pl.wikipedia.org/wiki?curid=842968" title="Dariusz Wolski">
Dariusz Wolski

Dariusz Adam Wolski (ur. 7 maja 1956 w Warszawie) – polski operator filmowy, który mieszka i pracuje w Los Angeles.
Życiorys.
Studiował w łódzkiej szkole filmowej, której nie ukończył. Po przybyciu do Nowego Jorku w 1979, pracował przy filmach dokumentalnych oraz niskobudżetowych niezależnych produkcjach filmowych. Przełom w jego karierze nastąpił, kiedy zastąpił operatora filmu "Heart". Po zakończeniu pracy na planie tego filmu, Wolski przeniósł się do Los Angeles, gdzie współpracował m.in. z Davidem Fincherem, Alexem Proyasem i Jakiem Scottem przy produkcji wideoklipów. Ma na swoim koncie ponad 100 teledysków, w tym klipy takich gwiazd jak Paula Abdul, David Bowie, Elton John, Neil Young, Aerosmith czy Sting.
Był następnie autorem zdjęć do filmów wyprodukowanych przez Rogera Cormana – "Nightfall" i "Land of little Rain". Wolski jest w Stanach Zjednoczonych cenionym operatorem, czego wyrazem jest praca przy superprodukcjach takich jak filmowa saga "Piraci z Karaibów". Regularnie współpracuje z Ridleyem Scottem.
W 2004 został zaproszony do członkostwa w Amerykańskiej Akademii Filmowej, organizacji przyznającej Oscary.
Filmografia.
W ciągu swojej kariery był autorem zdjęć do takich produkcji jak:

</doc>
<doc id="842969" url="https://pl.wikipedia.org/wiki?curid=842969" title="Rubiaceae">
Rubiaceae



</doc>
<doc id="842971" url="https://pl.wikipedia.org/wiki?curid=842971" title="Płomyk (floks)">
Płomyk (floks)



</doc>
<doc id="842972" url="https://pl.wikipedia.org/wiki?curid=842972" title="Autostrada A23 (Francja)">
Autostrada A23 (Francja)

Autostrada A23 (fr. "Autoroute A23") – autostrada w północnej Francji.

</doc>
<doc id="842973" url="https://pl.wikipedia.org/wiki?curid=842973" title="Metateoria">
Metateoria

Metateoria – teoria dotycząca pewnych formalnych własności teorii lub zbioru teorii jako całości.
Istnieją zdania metateoretyczne, np. stwierdzenie "ta teoria jest fałszywa".
Metateorie o własnościach teorii matematycznych są rozwijane w matematyce.

</doc>
<doc id="842982" url="https://pl.wikipedia.org/wiki?curid=842982" title="John Lanchester">
John Lanchester

John Henry Lanchester (ur. 25 lutego 1962 w Hamburgu) – brytyjski pisarz i dziennikarz.
Wychował się na Dalekim Wschodzie, ukończył jednak Gresham’s School w Anglii w 1980 i St John’s College w Oksfordzie. Jest autorem pięciu powieści i zbioru opowiadań:
W kwietniu 2007 ukazała się książka wspomnieniowa "Family Romance". Opublikował również książki niebeletrystyczne: "Whoops! Why Everyone Owes Everyone and No One Can Pay" (2010), "What We Talk About When We Talk about the Tube: The District Line" (2013) i "How to Speak Money: What the Money People Say--And What It Really Means" (2014) 
Publikuje w czasopismach: „Granta”, „The Observer”, „The Guardian”, „The Daily Telegraph”, „The New Yorker” oraz „London Review of Books”.
Otrzymał Whitbread Book Award w kategorii debiutu powieściowego w 1996 oraz Betty Trask Award w tym samym roku za "Cnym rozkoszom", a także Hawthornden Prize za tę samą powieść, a za "Hongkong" był nominowany do James Tait Black Memorial Prize.

</doc>
<doc id="842995" url="https://pl.wikipedia.org/wiki?curid=842995" title="War (album U2)">
War (album U2)



</doc>
<doc id="842996" url="https://pl.wikipedia.org/wiki?curid=842996" title="Głodek mrzygłód">
Głodek mrzygłód

Głodek mrzygłód ("Draba aizoides" L.) – gatunek rośliny należący do rodziny kapustowatych. Występuje w górach środkowej Europy. W Polsce tylko w Tatrach.
Biologia i ekologia.
Bylina. Kwitnie od maja do czerwca. Siedlisko: szczeliny skalne, naskalne murawy. W Tatrach występuje od regla dolnego do piętra alpejskiego, głównie jednak w piętrze kosówki i alpejskim. Rośnie wyłącznie na wapiennym podłożu. Gatunek charakterystyczny dla All. "Potentillion caulescentis".
Zastosowanie.
Jest uprawiany jako roślina ozdobna, szczególnie nadająca się do ogrodów skalnych i do obsadzania murków. Strefy mrozoodporności 5-9. Jest łatwy w uprawie. Wymaga dobrze przepuszczalnej ziemi o odczynie zasadowym. Rozmnaża się przez nasiona wysiewane jesienią (przed kiełkowaniem muszą być na mrozie) lub przez podział rozrośniętych kęp.

</doc>
<doc id="842997" url="https://pl.wikipedia.org/wiki?curid=842997" title="Głodek">
Głodek

Głodek ("Draba" L.) – rodzaj roślin należący do rodziny kapustowatych. Jest najbardziej zróżnicowanym gatunkowo rodzajem w obrębie rodziny i najbardziej kłopotliwym taksonomicznie. W sumie opisano w jego obrębie niemal tysiąc gatunków i cztery razy tyle taksonów wewnątrzgatunkowych, z czego status gatunków uznanych ma ok. 350–380. Rośliny te występują głównie w arktycznych, subarktycznych i górskich rejonach półkuli północnej (Azja, Europa, Ameryka Północna), oraz w górach Ameryki Południowej (70 gatunków w Andach od Kolumbii po Patagonię). W Polsce rośnie 5 gatunków rodzimych (głodek karyntyjski "D. siliquosa", kutnerowaty "D. tomentosa", mroźny "D. dubia", mrzygłód "D. aizoides", żółty "D. nemorosa") oraz głodek murowy "D. muralis" zarejestrowany jako efemerofit. 
Liczne gatunki głodków są uprawiane, zwłaszcza w ogrodach skalnych.
Systematyka.
"Abdra" Greene, "Coelonema" Maxim., "Dolichostylis" Turcz., "Drabella" Nábelek, "Drabopsis" K. Koch, "Erophila" DC., "Graellsia" Boiss., "Leptonema" Hook., "Nesodraba" Greene, "Odontocyclus" Turcz., "Pseudobraya" Korsh., "Schivereckia" Andrz. ex DC., "Stenonema" Hook., "Thylacodraba" (Nábelek) O. E. Schulz, "Tomostima" (Raf.) O. E. Schulz
Należy do rodziny kapustowatych ("Brassicaceae"), rzędu kapustowców ("Brassicales"), kladu różowych (rosids) w obrębie okrytonasiennych ("Magnoliophyta ").
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa ukęślowe ("Dilleniidae" Takht. ex Reveal &amp; Tahkt.), nadrząd "Capparanae" Reveal, rząd kaparowce ("Capparales" Hutch.), podrząd "Capparineae" Engl., rodzina kapustowate ("Brassicaceae" Burnett), rodzaj głodek ("Draba" L.).
Zastosowanie.
Niektóre gatunki są uprawiane jako rośliny ozdobne, głównie w ogródkach skalnych. Są odporne na mróz, przy czym gatunki silnie owłosione wymagają zimą ochrony przed nadmiarem wilgoci. Rosną w miejscach nasłonecznionych lub półcienistych, na glebie przepuszczalnej, obojętnej lub zasadowej. Rozmnażane są przez wysiew nasion, ewentualnie podział i sadzonki pozyskiwane pod koniec lata.

</doc>
<doc id="842999" url="https://pl.wikipedia.org/wiki?curid=842999" title="Przyrzeczenie lekarza weterynarii">
Przyrzeczenie lekarza weterynarii



</doc>
<doc id="843002" url="https://pl.wikipedia.org/wiki?curid=843002" title="Andrés de Santa Cruz">
Andrés de Santa Cruz

Andrés de Santa Cruz Villavicencio y Calaumana (ur. 5 grudnia 1792 w La Paz, zm. 25 września 1865 w Saint-Nazaire) – boliwijski żołnierz i polityk, prezydent Peru w latach 1826–1827 i Boliwii w latach 1829–1839, protektor Konfederacji Peruwiańsko-Boliwijskiej (1836–1839)
Syn Hiszpana Jose Santa Cruz oraz Juany Villavicencio y Basilia Calahumana, córki wodza Huarina, potomka Inków.
W młodości studiował w Szkole Franciszkanów w La Paz, a później w Cusco Theological Seminary, tam poznał Augustina Gamarra.
Wstąpił do armii hiszpańskiej, do pułku "Dragones de Apolobamba", którym dowodził jego ojciec, otrzymał stopień chorążego. Jako żołnierz wojsk hiszpańskich uczestniczył w walkach w Potosi, Sipe Sipe, Viloma i Cinti. W 1816 roku awansował i otrzymał stopień podpułkownika. W bitwie pod La Tablada, Tarija, dostał się do niewoli, trafił do Buenos Aires, skąd udało mu się uciec do Limy, by ponownie dołączyć do armii hiszpańskiej, gdzie mianowano go dowódcą "chorrillos", żołnierzy z tej dzielnicy Limy. Został ponownie uwięziony przez wojska argentyńskie w bitwie pod Cerro de Pasco.
W 1821 roku zdecydował się wstąpić do armii dowodzonej przez generała José de San Martín, który walczył w Peru, został przyjęty w randze podpułkownika. Po zwycięstwie pod Otuste, udał się do Ekwadoru i dołączył do wojsk gen Sucre, który awansował go do stopnia generała brygady.
Za udział i rolę, jaką odegrał w walce pod Zepita, peruwiański Kongres przyznał mu rangę Wielkiego Marszałka Peru. Był prefektem La Paz, a w 1826 roku objął urząd prezydenta Peru. Rządził pomiędzy 1826 i 1827 rokiem, po odejściu z urzędu udał się do Chile jako pełnomocnik ministra Boliwii. W 1829 roku został wybrany na urząd prezydenta Boliwii i rządził przez dekadę. Był najdłużej urzędującym prezydentem w historii Boliwii. Utworzył Uniwersytet San Andrés w La Paz i University of San Simon Cochabamba.
W roku 1839 roku po upadku Konfederacji Peru-Boliwia (której był protektorem) Andrés Santa Cruz zrezygnował ze stanowiska prezydenta i przeniósł się do Ekwadoru. Próbował powrócić do Boliwii i Chile, co jednak zakończyło się uwięzieniem w Chillán na dwa lata. W wyniku porozumienia między rządami Chile i Boliwii ułatwiano mu wyjazd do Europy.
Zamieszkał we Francji. Po nieudanej próbie powrotu do ojczyzny, zmarł w pobliżu Nantes, we Francji, w 1865 roku. W 100 lecie jego śmierci rząd Boliwii sprowadził jego szczątki do kraju, obecnie spoczywają w kaplicy katedry La Paz.

</doc>
<doc id="843003" url="https://pl.wikipedia.org/wiki?curid=843003" title="Andrés de Santa Cruz Villavicencio y Calaumana">
Andrés de Santa Cruz Villavicencio y Calaumana



</doc>
<doc id="843005" url="https://pl.wikipedia.org/wiki?curid=843005" title="Jennifer Hosten">
Jennifer Hosten

Jennifer Hosten (ur. 1948 w Saint George’s) – grenadyjska modelka, zwyciężczyni dwudziestego konkursu Miss World, który odbył się w 1970 roku. Jest także pierwszą czarnoskórą modelką, która zdobyła ten tytuł.

</doc>
<doc id="843006" url="https://pl.wikipedia.org/wiki?curid=843006" title="Biljana Plavszić">
Biljana Plavszić



</doc>
<doc id="843007" url="https://pl.wikipedia.org/wiki?curid=843007" title="Masarac">
Masarac

Masarac – gmina w Hiszpanii, w Katalonii, w prowincji Girona, w comarce Alt Empordà.
Powierzchnia gminy wynosi 12,53 km². Zgodnie z danymi INE, w 2005 roku liczba ludności wynosiła 263, a gęstość zaludnienia 20,99 osoby/km². Wysokość bezwzględna gminy równa jest 85 metrów. Współrzędne geograficzne gminy to 42°21'10"N, 2°58'25"E.
Miejscowości.
W skład gminy Masarac wchodzą trzy miejscowości, w tym miejscowość gminna o tej samej nazwie:

</doc>
<doc id="843009" url="https://pl.wikipedia.org/wiki?curid=843009" title="Benito Lorenzi">
Benito Lorenzi

Benito „Veleno” Lorenzi (ur. 20 grudnia 1925, zm. 3 marca 2007 roku) – włoski piłkarz Interu Mediolan, grający na pozycji napastnika.
Swoją karierę Benito Lorenzi rozpoczął w 1946 roku, kiedy to podpisał kontrakt z Empoli F.C. Miał wtedy 21 lat. W Empoli rozegrał 40 spotkań i strzelił przy tym 15 bramek. Już rok później wylądował w Interze, gdzie prawie w całości spędził swoją karierę.
W 314 meczach dla Interu zdobył aż 143 bramki. Benito Lorenzi zdobył z drużyną czarno-niebieskich dwa mistrzostwa Włoch. Kibice ze Stadio San Siro widzieli w nim zastępcę Giuseppe Meazzy. Obrońcy grając przeciwko Benito Lorenziemu nazywali go Veleno (z włoskiego - trucizna).
W 1958 roku „Veleno” przeszedł do Alessandri Calcio. Strzelił w niej cztery bramki i rozegrał 25 spotkań. Rok później Lorenzi po raz kolejny zdecydował się na zmianę barw klubowych. Tym razem przeszedł do Brescii Calcio. Zagrał tam 14 razy i zdobył cztery gole. W 1960 roku Włoch zmienił klub na A.S. Varese 1910, gdzie po dziewięciu występach i jednej zdobytej bramce zakończył karierę sportową.
We włoskiej reprezentacji piłkarskiej zdobył cztery bramki w czternastu występach. Z drużyną Italii grał na mistrzostwach świata w 1950 i 1954 roku.
Pod koniec swojej kariery, rozpoczął pracę trenerską w juniorskim zespole Interu Mediolan. Znany był ze skromności, nigdy nie rozstał się ze swoim ukochanym Fiatem 500, nawet gdy święcił największe sukcesy i zarabiał wielkie pieniądze.
Benito Lorenzi zmarł 3 marca 2007 roku w Sacco Hospital w Mediolanie, tuż przed meczem Interu z AS Livorno Calcio. Miał 81 lat.

</doc>
<doc id="843010" url="https://pl.wikipedia.org/wiki?curid=843010" title="Diandra Newlin">
Diandra Newlin

Diandra Newlin, (ur. 4 marca 1991 w Richmond) – amerykańska aktorka, modelka i piosenkarka.

</doc>
<doc id="843014" url="https://pl.wikipedia.org/wiki?curid=843014" title="Stan Getz">
Stan Getz

Stan Getz, właśc. Stanley Gayetsky (ur. 2 lutego 1927 w Filadelfii, zm. 6 czerwca 1991 w Malibu) – amerykański saksofonista jazzowy grający na saksofonie tenorowym.
Urodził się w rodzinie pochodzenia żydowskiego. Wychował się w Nowym Jorku. Rozpoczął karierę muzyczną w 1943, gdy został przyjęty do orkiestry Jacka Teagardena. Grał potem w zespołach Stana Kentona, Jimmy’ego Dorseya i Benny’ego Goodmana. W latach 1947–1949 występował z orkiestrą Woody’ego Hermana, gdzie był jednym z "Four Brothers" – muzyków sekcji saksofonów: trzech tenorowych (Getz, Zoot Sims i Herbie Steward) i barytonowego (Serge Chaloff).
W latach 50. był jednym z najbardziej znanych muzyków stylu cool. Nagrywał m.in. z Horace’em Silverem, Oscarem Petersonem i Jimmym Smithem. Od 1958 przebywał w Kopenhadze, skąd powrócił do Stanów Zjednoczonych w 1961. Na początku lat 60. jego albumy nagrane z Charliem Byrdem, a potem z João Gilberto i Antônio Jobimem wywołały modę na bossa novę. Później prowadził małe zespoły. Powrócił do intensywnego nagrywania w ostatnich pięciu latach swojego życia.
Przez wiele lat zmagał się z nałogiem alkoholowym i narkotykowym, z których wyzwolił się dopiero pod koniec życia. Zmarł na raka wątroby.

</doc>
<doc id="843017" url="https://pl.wikipedia.org/wiki?curid=843017" title="Stanley Gayetsky">
Stanley Gayetsky



</doc>
<doc id="843027" url="https://pl.wikipedia.org/wiki?curid=843027" title="Gnidosz dwubarwny">
Gnidosz dwubarwny

Gnidosz dwubarwny ("Pedicularis oederi" Vahl.) – gatunek rośliny należący do rodziny zarazowatych. Łacińska nazwa gnidosz pochodzi od słowa "pedis", czyli wesz. Dawniej za pomocą odwaru z gnidosza tępiono bowiem wszy. Łacińską nazwę gatunkową "oederi" nadano dla uczczenia niemieckiego botanika Oedera. Polska nazwa gatunkowa pochodzi od dwubarwnych kwiatów.
Rozmieszczenie geograficzne.
Występuje w Azji, Ameryce Północnej (na Alasce) i w Europie; w Alpach, górach Półwyspu Bałkańskiego i w Karpatach. W Polsce wyłącznie w Tatrach (roślina tatrzańska), wszystkie jej stanowiska znajdują się na obszarze Tatrzańskiego Parku Narodowego). Jest tu rośliną średnio pospolitą, miejscami pospolitą. Status gatunku we florze Polski: gatunek rodzimy.
Zagrożenia i ochrona.
Tak jak pozostałe rodzime gatunki gnidosza roślina objęta jest w Polsce ścisłą ochroną (od 2004 r.). Nie jest zagrożony.

</doc>
<doc id="843031" url="https://pl.wikipedia.org/wiki?curid=843031" title="Reita Faria">
Reita Faria

Reita Faria, (ur. 30 marca 1945 w Mumbaju) – indyjska modelka, Miss World 1966. Pierwsza Azjatka, która zdobyła ten tytuł. Posługuje się językami: angielskim i francuskim. Od 1971 roku mieszka w Irlandii.

</doc>
<doc id="843032" url="https://pl.wikipedia.org/wiki?curid=843032" title="Idomeneo, król Krety (KV 366)">
Idomeneo, król Krety (KV 366)



</doc>
<doc id="843033" url="https://pl.wikipedia.org/wiki?curid=843033" title="Własność optymalnej podstruktury">
Własność optymalnej podstruktury

Własność optymalnej podstruktury – własność problemów, które można rozwiązywać za pomocą algorytmów, mówiąca, że dany problem ma własność optymalnej podstruktury, jeżeli jego optymalne rozwiązanie jest funkcją optymalnych rozwiązań podproblemów.
Jeżeli problem wykazuje własność optymalnej podstruktury, to zazwyczaj można znaleźć rozwiązujący go algorytm dynamiczny, a czasem (także) zachłanny.

</doc>
<doc id="843034" url="https://pl.wikipedia.org/wiki?curid=843034" title="La Flaca">
La Flaca

La Flaca – pierwszy album muzyczny zespołu Jarabe de Palo, nagrany w marcu 1996 roku w Barcelonie, wydany w 1997 roku przez wytwórnię EMI.
Lista utworów.
Źródło:

</doc>
<doc id="843035" url="https://pl.wikipedia.org/wiki?curid=843035" title="Pedicularis oederi">
Pedicularis oederi



</doc>
<doc id="843042" url="https://pl.wikipedia.org/wiki?curid=843042" title="Rachela (Biblia)">
Rachela (Biblia)



</doc>
<doc id="843044" url="https://pl.wikipedia.org/wiki?curid=843044" title="Depende">
Depende

Depende – drugi album muzyczny zespołu Jarabe de Palo, nagrany od lutego do kwietnia 1998 roku w Londynie, wydany w tym samym roku przez wytwórnię Virgin.
Lista utworów.
Źródło:

</doc>
<doc id="843045" url="https://pl.wikipedia.org/wiki?curid=843045" title="Madeleine Hartog-Bell">
Madeleine Hartog-Bell

Madeleine (lub Madeline) Hartog-Bell (ur. 12 czerwca 1946 w Camaná, Arequipa Region, Peru) – peruwiańska modelka, Miss World 1967.

</doc>
<doc id="843046" url="https://pl.wikipedia.org/wiki?curid=843046" title="Walenty Szylarski">
Walenty Szylarski

Walenty Szylarski (ur. około 1735, zm. po 1770) - magister nauk wyzwolonych, doktor filozofii, tłumacz, gramatyk, profesor retoryki kościelnej na Uniwersytecie Jagiellońskim, nauczyciel i teoretyk wymowy kościelnej w krakowskich szkołach zakonnych.
Życiorys.
Urodził się w rodzinie szlacheckiej, jako syn Wawrzyńca, na terenie archidiecezji lwowskiej. W roku 1755 otrzymał stopień bakałarza w Akademii Krakowskiej (w tym też roku został immatrykulowany). Cztery lata później (1759) uzyskał tytuł magistra nauk wyzwolonych i doktora filozofii. W roku 1765 nauczał wymowy kościelnej w krakowskim kolegium kanoników regularnych. Po roku 1767 przeniósł się do Lwowa, gdzie kilka lat później prawdopodobnie zmarł.
Twórczość.
Autor pierwszej gramatyki języka polskiego ułożonej po polsku, którą napisał w roku 1767 na zlecenie Towarzystwa Literackiego w Polszcze Ustanowionego. Najwybitniejszy gramatyk czasów Komisji Edukacji Narodowej. W roku 1767 podjął współpracę z "Monitorem".

</doc>
<doc id="843047" url="https://pl.wikipedia.org/wiki?curid=843047" title="K-120">
K-120



</doc>
<doc id="843048" url="https://pl.wikipedia.org/wiki?curid=843048" title="De vuelta y vuelta">
De vuelta y vuelta

De vuelta y vuelta – trzeci album muzyczny zespołu Jarabe de Palo, nagrany w październiku i listopadzie 2000 roku w studiu w Avinyonet de Puigventós, wydany w 2001 roku przez wytwórnię EMI.
Lista utworów.
Źródło:

</doc>
<doc id="843049" url="https://pl.wikipedia.org/wiki?curid=843049" title="K-95">
K-95



</doc>
<doc id="843051" url="https://pl.wikipedia.org/wiki?curid=843051" title="K-100">
K-100



</doc>
<doc id="843054" url="https://pl.wikipedia.org/wiki?curid=843054" title="K-105">
K-105



</doc>
<doc id="843055" url="https://pl.wikipedia.org/wiki?curid=843055" title="K-110">
K-110



</doc>
<doc id="843057" url="https://pl.wikipedia.org/wiki?curid=843057" title="K-130">
K-130



</doc>
<doc id="843061" url="https://pl.wikipedia.org/wiki?curid=843061" title="Penelope Plummer">
Penelope Plummer

Penelope Plummer (ur. 26 października 1949 w Melbourne) – australijska modelka, Miss World 1968. Tytuł zdobyła w wieku 18 lat.

</doc>
<doc id="843062" url="https://pl.wikipedia.org/wiki?curid=843062" title="Ivan Mauger">
Ivan Mauger

Ivan Gerald Mauger (ur. 4 października 1939 w Christchurch, zm. 16 kwietnia 2018 w Gold Coast) – nowozelandzki żużlowiec, wielokrotny indywidualny i drużynowy mistrz świata.
Życiorys.
Kariera.
Mauger był uczniem Jacka Younga. Nowozelandczyk był sześciokrotnym indywidualnym mistrzem świata na żużlu. Czternaście razy wystąpił w finałach IMŚ.
Był ośmiokrotnie finalistą drużynowych mistrzostw świata, w tym siedmiokrotnie reprezentował Wielką Brytanię. Zdobył cztery złote, dwa srebrne i jeden brązowy medal. W barwach Nowej Zelandii wywalczył jeden złoty medal. Czternaście razy uczestniczył w turniejach mistrzostw świata par, na których zdobył dwa złote, cztery srebrne i dwa brązowe medale.
Pięciokrotnie stawał na podium mistrzostw świata na długim torze. W 1971 roku w Oslo, w 1972 roku w Mühldorfie i w 1976 roku w Mariańskich Łaźniach wywalczył złote medale w tej konkurencji. Zdobył srebrne medale w 1974 roku w Scheeßel i w 1975 roku w Radgonie.
Mauger był czterokrotnie indywidualnym mistrzem Wielkiej Brytanii, dwukrotnie wywalczył złoty medal w indywidualnych mistrzostwach Nowej Zelandii.
W wieku 46 lat Mauger zakończył karierę sportową, która trwała 30 lat. Z kibicami pożegnał się także w Polsce. Pożegnalne turnieje zorganizowane były w Gnieźnie i Lesznie.
Emerytura sportowa.
Po zakończeniu kariery Mauger zajmował się promowaniem żużla. W Malezji otworzył klinikę żużlową. Organizował też turnieje z udziałem czołowych żużlowców świata na torach w Australii i Nowej Zelandii – coroczny cykl Ivan Mauger Golden Helmet Series. Jeszcze w wieku 69 lat ścigał się na torze i potrafił zwyciężać ze znacznie młodszymi rywalami. Był on autorem kilku książek o tematyce żużlowej. Przez FIM został uhonorowany Medalem Zasługi dla Motocyklizmu.
Mauger był założycielem „Ivan Mauger Academy of Excellents”, która siedziby ma w Nowej Zelandii, Stanach Zjednoczonych i Wielkiej Brytanii. Pod jego okiem trenowali tacy zawodnicy jak: Hans Nielsen (czterokrotny mistrz świata), Ole Olsen (trzykrotny mistrz świata), Jason Crump (trzykrotny mistrz świata), Billy Hamill i Mark Loram (złoci medaliści w 1996 i 2000 r.), Leigh Adams (srebrny i brązowy medalista mistrzostw świata) oraz Peter Collins (jeden z najlepszych brytyjskich żużlowców w historii).
Był prekursorem używania przez zawodników kamperów i jako pierwszy malował żużlowe skóry w barwne wzory. Był też abstynentem. W ostatnich latach życia cierpiał na afazję i zaburzenia poznawcze. Rodzina, nie mając funduszy na kosztowne leczenie, wyprzedała wszystkie jego trofea i pamiątki sportowe.
Na żużlu startował także jego syn, Kim.

</doc>
<doc id="843065" url="https://pl.wikipedia.org/wiki?curid=843065" title="Wzgórze Nowotki">
Wzgórze Nowotki



</doc>
<doc id="843066" url="https://pl.wikipedia.org/wiki?curid=843066" title="Baltenberg">
Baltenberg



</doc>
<doc id="843067" url="https://pl.wikipedia.org/wiki?curid=843067" title="Wzgórze Focha">
Wzgórze Focha



</doc>
<doc id="843071" url="https://pl.wikipedia.org/wiki?curid=843071" title="Eva Rueber-Staier">
Eva Rueber-Staier

Eva Rueber-Staier (ur. 20 lutego 1951 w Bruck an der Mur, Austria) - austriacka aktorka, modelka, Miss Austrii w 1968 i 1969, Miss World 1969.

</doc>
<doc id="843074" url="https://pl.wikipedia.org/wiki?curid=843074" title="Shrek 2 (ścieżka dźwiękowa)">
Shrek 2 (ścieżka dźwiękowa)



</doc>
<doc id="843083" url="https://pl.wikipedia.org/wiki?curid=843083" title="Belinda Green">
Belinda Green

Belinda Roma Green (ur. 4 maja 1952 w Melbourne) - została wybrana Miss World w 1972 podczas konkursu odbywającego się w Londynie. Dorastała w Sydney. Była drugą Australijką (po Penelope Plummer), która otrzymała tytuł Miss World. Za aktywna działalność społeczną została odznaczona Orderem Australii.

</doc>
<doc id="843086" url="https://pl.wikipedia.org/wiki?curid=843086" title="Digimon Tamers">
Digimon Tamers

 – serial anime na podstawie popularnych gier firmy Bandai. Premiera "Tamersów" w Japonii odbyła się 1 kwietnia 2001 roku na antenie Fuji TV. Emisja trwała do 31 marca 2002 roku.
W USA "Digimon Tamers" zadebiutowały 25 czerwca 2001 roku na antenie Fox Kids. Emisja w USA trwała do 20 listopada 2002 roku. Później sezon ten trafił również na antenę Jetix 6 maja 2004 roku, emisja na tym kanale trwała do 31 sierpnia 2006 roku. Po emisji na antenie Jetix, 3 sezon o "Digimonach" były emitowane na ABC Family od 21 września 2005 roku do 31 grudnia 2007 roku. Od 15 lipca 2010 roku Digimon Tamers jest emitowane na Disney XD.
W Niemczech "Tamersy" zadebiutowały 2 stycznia 2002 roku na antenie RTL 2, gdzie emisja trwała do 30 września 2005 roku. Później były emitowane na tym samym kanale od 5 lutego 2006 roku do 31 maja 2007 roku. Od 10 marca 2008 roku do 30 listopada 2008 roku serial był emitowany na kanale Tele 5. Od 1 lutego 2011 roku serial trafił na antenę Super RTL.
Seria ta nie doczekała się na razie emisji w Polsce. Oprócz Polski, ten sezon o Digimonach nie był jeszcze emitowany w ChRL, Korei Płn., Tajlandii, Kolumbii oraz większości krajów afrykańskich.
Jak w poprzednich sezonach tak i w tym Amerykanie ocenzurowali film aby nadawał się dla młodszych widzów. Wycięto lub okrojono drastyczne i brutalne sceny, dialogi również zostały poddane zmianie. Efekty dźwiękowe i soundtrack również Amerykanie zmienili na swoje. Ocenzurowana wersja oprócz państw anglojęzycznych jest emitowany w Danii, Holandii, Belgii, Islandii, Norwegii, Francji oraz w Szwecji. Natomiast oryginalna wersja bez cenzur w Europie jest emitowana w Czechach, Niemczech, Włoszech, na Ukrainie, Węgrzech oraz w Hiszpanii, Chorwacji i Grecji.
Fabuła.
Trzecia część serialu nie ma wiele wspólnego z dwiema poprzednimi (jednak pojawia się w niej Ryo, który pojawił się w serii drugiej). Akcja początkowo rozgrywa się w realnym świecie, gdzie digimony są częścią serii gier wideo, gier karcianych oraz filmów animowanych. Trójka dziesięcioletnich fanów gry karcianej „Digimon”, Takato, Henry i Rika, spotyka na swojej drodze prawdziwe digimony, które stają się ich przyjaciółmi. Wkrótce zaczynają walczyć z innymi digimonami, które pojawiają się we mgle w różnych częściach Tokio. Digimony dostają się do realnego świata przekraczając barierę między siecią informatyczną; zachodzi u nich synteza białek, dzięki czemu stają się żywymi stworzeniami. Przez większą część serii fabuła osadzona jest w dzielnicy Tokio Shinjuku, później przenosi się na krótki czas do świata cyfrowego.
Ton "Digimon Tamers" jest mroczny i znacznie poważniejszy od "Digimon Adventure". Zawiera wiele elementów z innych anime, przy których pracował scenarzysta Chiaki J. Konaka – głównie "Serial Experiments Lain", a także parę aspektów "Neon Genesis Evangelion". Nowością dla serii była śmierć, w której zabity digimon zmieniał się z powrotem w dane i mógł zostać w ten sposób wchłonięty przez innego digimona (zamiast powrócić do digijajka i odrodzić się).
Digimorfozy uzyskuje się poprzez przeciągniecie karty z gry karcianej przez swojego DigiPilota. Dzięki temu digimon-towarzysz dostaje na krótki czas jakąś szczególną umiejętność pomocną w walce. Ponadto znana jest umiejętność digimorfozy na wyższy poziom, jednak jest ona rzadsza niż w dwóch pierwszych seriach "Digimonów" i nazywa się tutaj „ewolucją”. Nie zależy zresztą to od DigiWybrańców. Odbywa się dzięki dodatkowej energii wysyłanej przez małego digimona Calumona. Nad całym światem cyfrowym czuwa firma informatyczna o niesamowitych możliwościach.
Bohaterowie.
Digisuwereni.
Suwereni Digiświata () reprezentują Cztery Bestie (Strażników Nieba) z mitologii chińskiej, a także czterech bogów, którzy według japońskiej legendy mają chronić Kioto.

</doc>
<doc id="843088" url="https://pl.wikipedia.org/wiki?curid=843088" title="Sade">
Sade



</doc>
<doc id="843090" url="https://pl.wikipedia.org/wiki?curid=843090" title="Przelot alpejski">
Przelot alpejski

Przelot alpejski ("Anthyllis alpestris" (Schult.) Kit.) – gatunek rośliny wieloletniej należący do rodziny bobowatych. Występuje na Półwyspie Bałkańskim, w Alpach i Karpatach. W Polsce wyłącznie w Tatrach (roślina tatrzańska). Jest tu rośliną dość pospolitą.

</doc>
<doc id="843091" url="https://pl.wikipedia.org/wiki?curid=843091" title="Anthyllis alpestris">
Anthyllis alpestris



</doc>
<doc id="843093" url="https://pl.wikipedia.org/wiki?curid=843093" title="Marjorie Wallace">
Marjorie Wallace

Marjorie „Marji” Wallace (ur. 23 stycznia 1954 w Indianapolis) – amerykańska modelka i osobowość telewizyjna. W 1973, jako pierwsza Amerykanka w historii, zdobyła tytuł Miss World.
Życie prywatne.
W 1978 poślubiła Michaela Kleina. Małżeństwo to trwało do 1982. Była też związana z Richardem B. Cohenem

</doc>
<doc id="843097" url="https://pl.wikipedia.org/wiki?curid=843097" title="Xh">
Xh

Xh - dwuznak występujący w języku albańskim. Reprezentuje spółgłoskę zwarto-szczelinową zadziąsłową dźwięczną (/dʒ/) - dźwięk zbliżony do polskiego "dż".

</doc>
<doc id="843098" url="https://pl.wikipedia.org/wiki?curid=843098" title="Przelot">
Przelot

Przelot ("Anthyllis" L.) – rodzaj roślin należący do rodziny bobowatych. Obejmuje 22 gatunki. Zasięg rodzaju obejmuje Europę, Azję południowo-zachodnią i północną Afrykę. Największe zróżnicowanie gatunków występuje w rejonie Morza Śródziemnego. W Polsce rosną dwa gatunki – przelot alpejski ("A. alpestris") i przelot pospolity ("A. vulneraria"), przy czym pierwszy jest też uznawany za podgatunek drugiego.
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Loteae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Fabanae" R. Dahlgren ex Reveal, rząd bobowce ("Fabales" Bromhead), rodzina bobowate ("Fabaceae" Lindl.), plemię "Anthyllideae" Buchenau, podplemię "Anthyllidinae" W.D.J. Koch., rodzaj przelot ("Anthyllis" L.).

</doc>
<doc id="843099" url="https://pl.wikipedia.org/wiki?curid=843099" title="Anthyllis">
Anthyllis



</doc>
<doc id="843103" url="https://pl.wikipedia.org/wiki?curid=843103" title="Maria Ludwika Sabaudzka">
Maria Ludwika Sabaudzka

Maria Ludwika Gabriela Saubadzka, hiszp. "María Luisa Gabriela de Saboya", znana jako La Savoyana (ur. 17 września 1688 w Turynie, Włochy, zm. 14 lutego 1714 w Madrycie, Hiszpania) – królowa Hiszpanii.
Była trzecią córką Wiktora Amadeusza II, księcia Sabaudii, króla Sycylii i pierwszego króla Sardynii. Jej matką była Maria Anna Orleańska, córka Filipa I Orleańskiego i Henrietty Anny Stuart.
W 1697 jej starsza siostra – Maria Adelajda poślubiła Ludwika Burbona, księcia Burgundii.
2 listopada 1701 roku, w wieku 12 lat Maria Ludwika poślubiła Filipa, księcia Andegawenii, młodszego brata swojego szwagra. W 1700 Filip został królem Hiszpanii jako "Filip V". Para doczekała się czwórki dzieci:
W czasie wojny o sukcesję hiszpańską, Maria Ludwika zdobyła miłość swoich poddanych. Miała ogromny wpływ na swojego męża, ale sama była manipulowana przez Marię Annę de La Trémoille, księżniczkę des Ursins, przyjaciółkę Markizy de Maintenon. Podczas wyprawy Filipa V do Neapolu, Maria Ludwika została regentką, mimo że miała dopiero 14 lat. Zmarła w wieku 27 lat, podobnie jak jej siostra Maria Adelajda, ciotka Maria Ludwika Orleańska i babcia Henrietta Anna Stuart.

</doc>
<doc id="843105" url="https://pl.wikipedia.org/wiki?curid=843105" title="Lúcia Petterle">
Lúcia Petterle

Lúcia Tavares Petterle (ur. 31 października 1949 w Rio de Janeiro) – brazylijska modelka, Miss World 1971. Tytuł zdobyła w wieku 22 lat, będąc studentką medycyny. Posługuje się językami: portugalskim, francuskim i angielskim.

</doc>
<doc id="843108" url="https://pl.wikipedia.org/wiki?curid=843108" title="Plac Teatralny">
Plac Teatralny

Place w Polsce:
Place w Rosji:

</doc>
<doc id="843110" url="https://pl.wikipedia.org/wiki?curid=843110" title="Lesley Langley">
Lesley Langley

Lesley Langley właściwe Lesley Hill (ur. 26 marca 1944 w Weymouth, Wielka Brytania) - została wybrana na Miss World w 1965.
Uczyła się w Merchant Navy School (obecnie Bearwood College). Była trzecią reprezentantką Wielkiej Brytanii, która zdobyła tytuł Miss World.
Była żoną muzyka Alana Havena, z którym ma jedno dziecko.
Obecnie pracuje jako recepcjonistka w prywatnej klinice dentystycznej.

</doc>
<doc id="843111" url="https://pl.wikipedia.org/wiki?curid=843111" title="Real Madryt B">
Real Madryt B



</doc>
<doc id="843113" url="https://pl.wikipedia.org/wiki?curid=843113" title="Real Madryt C">
Real Madryt C

Real Madryt Club de Fútbol C – hiszpański klub piłkarski, grający w Tercera División. Jest to drugi zespół rezerw Realu Madryt. Drużyna swoje spotkania rozgrywa na La Ciudad del Real Madryt, obiekcie znajdującym się w miasteczku treningowym Valdebebas. Zespół składa się z zawodników, którzy ukończyli wiek juniorski oraz juniorów zespołów Juvenilu.

</doc>
<doc id="843115" url="https://pl.wikipedia.org/wiki?curid=843115" title="Ann Sidney">
Ann Sidney

Ann Sidney (ur. 27 marca 1944 w Poole) – brytyjska aktorka i modelka, Miss World 1964. Tytuł zdobyła w wieku niespełna 20 lat. Pracowała ówcześnie jako stylista fryzur.
Jako aktorka występowała na deskach teatru w Manchesterze. Zagrała m.in. w serialu telewizyjnym "Rewolwer i melonik". Pracowała również jako piosenkarka i tancerka w kasynie MGM Grand Las Vegas.

</doc>
<doc id="843117" url="https://pl.wikipedia.org/wiki?curid=843117" title="Zmiany nazw ulic i placów w Warszawie">
Zmiany nazw ulic i placów w Warszawie

Historia.
Pierwsze oficjalnie przyjęte nazwy ulic w Warszawie pochodzą z roku 1770 lub 1771 i zostały wprowadzone przez Stanisława Lubomirskiego wraz z obowiązkiem umieszczania kamiennych tablic z nazwą ulicy. Wcześniejsze nazwy miały charakter zwyczajowy i pochodziły np. od nazwisk właścicieli warszawskich jurydyk albo od nazw zawodów. Kolejne nazwy miały miejsce w XIX wieku w okresie Królestwa Polskiego, gdy carska administracja starała się upamiętnić swoich przedstawicieli czy zasługi w nazewnictwie. Oprócz tego na skutek rusyfikacji obowiązywały napisy dwujęzyczne – rosyjskie cyrylicą i polskie.
W czasie I wojny światowej, wraz z niemiecką okupacją, doszło do kolejnych zmian nazewnictwa. Ich celem było wyrugowanie śladów rosyjskiej dominacji. W tym okresie poszerzono po raz pierwszy powierzchnię miasta wychodząc poza granice carskich umocnień, co spowodowało konieczność uregulowania nazewnictwa ulic przebiegających na nowo przyłączonym obszarze.
W okresie międzywojennym zmiany nazw ulic miały związek z przywracaniem nazw polskich, jak i upamiętnianiem znanych postaci. Powstała też sieć nowych ulic, często przejmujących nazewnictwo zwyczajowe. W czasie okupacji hitlerowskiej wszystkie nazwy zmienione zostały na niemieckie pisane gotykiem, czasem tylko z zachowaniem pierwotnego sensu nazewnictwa.
Okres powojenny to czas wielkich zmian w nazewnictwie ulic warszawskich. Związane one były z dążeniem do utrwalenia nowej władzy odwołującej się aktywnie do ideologii komunizmu. Podobne procesy dało się obserwować na terenie całego kraju. Zmiana nazewnictwa miała również związek z odbudową miasta, której często towarzyszyło wytyczanie nowych ciągów komunikacyjnych całkowicie burzących przedwojenną siatkę ulic. W okresie tzw. odwilży po śmierci Józefa Stalina, nazewnictwo w Warszawie dobierane było już w sposób mniej rygorystyczny pod względem aktualnego zapotrzebowania ideologicznego. Zaczęto również odwoływać się do postaci mniej lub bardziej znanych z historii Polski. W kwietniu 1954 na sesji Rady Narodowej m. st. Warszawy dokonano zmiany nazw 391 ulic stolicy głównie na obszarach peryferyjnych i w dzielnicach przyłączonych (do tej pory istniało m.in. 13 ulice o nazwie Polna, 10 ulic Granicznych, 8 Parowych, 7 Ogrodowych, 6 Niecałych, 5 Królewskich i wiele innych o tej samej nazwie).
Koniec lat 80. i początek lat 90. XX w. okazał się ponownie rewolucyjny dla nazewnictwa ulic. Wielokrotnie przywracano stare, przedwojenne nazwy, w miejsce nazw związanych z okresem „władzy ludowej”.
Współcześnie większość ulic uzyskuje nowe nazwy zarówno w wyniku postępujących przemian urbanistycznych, jak i nazywania obiektów dotąd nie posiadających nazw własnych. Ponadto zmianom sprzyja powiększanie się Warszawy, która wchłonęła takie miasta jak Rembertów czy Wesoła, posiadające własne nazwy ulic, dublujące się z nazwami warszawskimi. Ostatnia duża seria zmian miała miejsce pod koniec roku 2017, w związku z realizacją postanowień tzw. ustawy dekomunizacyjnej uchwalonej w 2016. Wówczas rada miasta zmieniła nazwy sześciu ulic, tak, aby nazwiska nowych patronów brzmiały jak dotychczasowych. Wojewoda mazowiecki uznał, że zmiana powinna dotknąć większej liczby ulic, i zarządzeniami zastępczymi zmienił 50 kolejnych nazw. W związku z tym nastąpił spór prawny, a na mocy wyroku Naczelnego Sądu Administracyjnego od początku 2019 zmiany zarządzone przez wojewodę zostały wycofane. Następnie rada miasta podjęła uchwały zmieniające część spornych nazw.
Z uwagi na koszty zmiany adresu wiele zgłaszanych projektów dotyczących zmian nazewniczych nie uzyskuje aprobaty samorządu miejskiego.
W 2012 Rada Warszawy dokonała szeregu korekt w nazwach ulic, skwerów i placów, których celem było sprostowanie błędów gramatycznych, składniowych i interpunkcyjnych.
Z punktu widzenia prawnego, problematyka zmian nazw ulic warszawskich jest uregulowana uchwałą Rady m.st. Warszawy z 2003 roku w sprawie systemu nadawania nazw warszawskim placom i ulicom. Zgodnie z nią wnioski w sprawach nadania nazw mogą być zgłaszane przez organy samorządowe, radnych (min. 3 osoby), mieszkańców Warszawy (min. 15 osób) i instytucje i organizacje mające siedzibę w Warszawie. Nowe nazwy muszą być zgodne z zasadami polskiej pisowni i nie mogą być nazwami kłopotliwymi w użytkowaniu (np. nazwy wielowyrazowe, niejasne, obce) czy też nazwami ośmieszającymi. Nazwy tworzone od nazwisk nie mogą być nadawane wcześniej niż po upływie 5 lat od daty śmierci osoby, która ma zostać upamiętniona.
Współcześnie zauważalny staje się pogląd, że nazwy ulic, ściśle związane z rozwojem historycznym i przestrzennym miasta, również stanowią swego rodzaju zabytki i w związku z tym powinny podlegać ochronie przed pochopnymi zmianami. O ryzyku z tym związanym wypowiedział się m.in. Jerzy Waldorff:
"Ulice i place zasługują sobie latami na nazwy, które noszą. Pozbawianie ich tych dawnych nazw na cześć jakichś nowszych wielkich ludzi jest objawem lenistwa i chęci wykręcenia się sianem z obowiązków wdzięczności. Nie sztuką jest nazwać fragment miasta imieniem męża, który z epoką powstania tego fragmentu i jego historią niewiele miał wspólnego. Sztuką i rzetelnym dowodem uznania byłoby wybudowanie na cześć bohatera nowej ulicy, która by swym stylem odpowiadała stylowi ukształtowanych przez niego czasów".
Pogląd ten znalazł swoje odzwierciedlenie w istniejącym dla Warszawy stanie prawnym, zgodnie z którym zmiana istniejącej nazwy na nową może nastąpić wyłącznie w wyjątkowych przypadkach. Wszelkie decyzje dotyczące nazw winny natomiast uwzględniać zachowanie zgodności z tradycją i dziejami Warszawy oraz polskimi regułami nazewniczymi, utrzymywanie nazw utrwalonych w tradycji oraz uwzględnianie cech charakterystycznych dla danego rejonu, placu lub ulicy. Przy nadawaniu nazw należy wykorzystywać typy nazw pochodzące od nazw własnych, pospolitych oraz pamiątkowe, z zachowaniem równowagi między wymienionymi grupami. W miarę możliwości należy unikać dominacji nazw o charakterze pamiątkowym.

</doc>
<doc id="843118" url="https://pl.wikipedia.org/wiki?curid=843118" title="Wysoczyzna Bełchatowska">
Wysoczyzna Bełchatowska

Wysoczyzna Bełchatowska (318.81) – kraina geograficzna w południowej części Niziny Mazowieckiej, na obszarze Wzniesień Południowomazowieckich. Na północy graniczy z Wzniesieniami Łódzkimi, na zachodzie z Wysoczyzną Łaską, oraz Kotliną Szczercowską, a na wschodzie z Równiną Piotrkowską. Przez Wysoczyznę Bełchatowską przebiega Szlak Okrężny Wokół Łodzi.
Ukształtowanie Powierzchni.
Krajobraz wysoczyzny stanowi falista równina z ciągiem ostańcowych wzgórz morenowych, powstałych w czasie Stadiału Warty. Najwyższe wzniesienie znajduje się w okolicach Tuszyna i osiąga wysokość 289 m n.p.m.
Wody.
Zachodnia część wysoczyzny jest odwadniana przez rzekę Widawkę, na jej terenie mają swoje źródła rzeki Rakówka i Ścichawka. Przez teren wysoczyzny przebiega dział wodny pomiędzy dorzeczami Wisły i Odry.
Ludność i gospodarka.
Głównymi miastami są Bełchatów, Tuszyn i Kamieńsk.

</doc>
<doc id="843119" url="https://pl.wikipedia.org/wiki?curid=843119" title="Emil Mejerson">
Emil Mejerson

Émile Meyerson, Emil Mejerson (ur. 12 lutego 1859 w Lublinie, zm. 2 grudnia 1933 w Paryżu) – francuski filozof pochodzenia polsko-żydowskiego, syn poetki Malwiny Meyerson oraz brat Franciszki Arnsztajnowej.

</doc>
<doc id="843123" url="https://pl.wikipedia.org/wiki?curid=843123" title="Malwina Meyerson">
Malwina Meyerson

Malwina Meyerson (ur. 1839, zm. 1921) – polska pisarka żydowskiego pochodzenia. Jedna z pierwszych powieściopisarek żydowskich piszących w języku polskim. Była matką filozofa Emila Majersona oraz pisarki Franciszki Arnsztajnowej.

</doc>
<doc id="843128" url="https://pl.wikipedia.org/wiki?curid=843128" title="Marek Arnsztajn">
Marek Arnsztajn

Marek Arnsztajn (spotykane również Arnstein, Arnsztein lub Arnsztejn, ur. 13 października 1855 w Lublinie, zm. 26 kwietnia 1930 w Warszawie) − polski lekarz, działacz polityczny i społeczny pochodzenia żydowskiego, mąż poetki Franciszki Arnsztajnowej.
Życiorys.
Po zdaniu matury w 1876 roku Marek (Mordko) Arnsztajn rozpoczął studia medyczne na Cesarskim Uniwersytecie Warszawskim. Ukończył je z tytułem doktora nauk medycznych w kwietniu 1883 roku, po czym przez kolejny rok uzupełniał edukację na uczelniach Wiednia, Berlina i Paryża. Do Lublina powrócił w maju 1884 roku, rozpoczynając tam praktykę lekarską. Po krótkim okresie pracy jako ordynator w szpitalu św. Jana i Szpitalu Żydowskim otworzył prywatny gabinet lekarski, specjalizując się w ginekologii. Dał się poznać jako organizator wsparcia dla ubogiej ludności, którą często leczył bezpłatnie. Jednocześnie interesował się najnowszymi zdobyczami medycyny, na przykład w 1891 roku przebywał w Berlinie, studiując metody leczenia gruźlicy opracowane przez Roberta Kocha.
Marek Arnsztajn był od 1884 roku członkiem rzeczywistym Lubelskiego Towarzystwa Lekarskiego, w 1913 roku reprezentował je na Międzynarodowym Kongresie Lekarskim w Londynie. Rok później został członkiem komitetu organizacyjnego II Zjazdu Lekarzy Prowincjonalnych, obradującego w Lublinie w dniach 31 maja i 1 czerwca 1914 roku. W ramach swej działalności naukowej wygłaszał referaty, publikowane później w czasopismach specjalistycznych. Po odzyskaniu przez Polskę niepodległości został członkiem Stowarzyszenia Lekarzy Polskich.
Jako społecznik był współzałożycielem lubelskiego Towarzystwa Szerzenia Oświaty "Światło" i Rady Szkolnej. Poza działalnością zawodową i społeczną zajmował się również polityką, początkowo konspiracyjnie, od 1905 roku jawnie, jako członek Postępowej Demokracji. Z jej ramienia startował w wyborach do Dumy Państwowej w 1906 roku, przegrywając w ich części gubernialnej.
Zmarł po długiej chorobie w 1930 roku w Warszawie. Został pochowany na lubelskim cmentarzu żydowskim, a w pogrzebie uczestniczyło około 10 000 osób. Z małżeństwa z Franciszką Arnsztajnową miał syna Jana (zm. 1934), również lekarza i córkę Stefanię (zm. 1942).

</doc>
<doc id="843129" url="https://pl.wikipedia.org/wiki?curid=843129" title="Szołtyskowie">
Szołtyskowie



</doc>
<doc id="843130" url="https://pl.wikipedia.org/wiki?curid=843130" title="Catharina Lodders">
Catharina Lodders

Catharina Johanna Lodders (ur. 18 sierpnia 1942 w Haarlemie) – holenderska modelka, Miss World 1962. Tytuł zdobyła w wieku 20 lat.

</doc>
<doc id="843131" url="https://pl.wikipedia.org/wiki?curid=843131" title="Oscar za najlepszą piosenkę oryginalną">
Oscar za najlepszą piosenkę oryginalną

Nagroda Akademii za najlepszą piosenkę oryginalną () – jedna z nagród, którą otrzymują ludzie pracujący w przemyśle filmowym, przyznawana przez Amerykańską Akademię Sztuki i Wiedzy Filmowej ("Academy of Motion Picture Arts and Sciences").
Do tej kategorii nominowane są tylko oryginalne piosenki napisane do filmów. Nominacje przyznawane są przez członków Akademii, którzy są kompozytorami lub autorami tekstów piosenek, zaś zwycięzcy są wybierani przez wszystkich członków Akademii. Co ważne, wygrywa twórca piosenki, a nie sam utwór.
Oscar w tej kategorii pierwszy raz został przyznany w 1934.

</doc>
<doc id="843137" url="https://pl.wikipedia.org/wiki?curid=843137" title="Pierścień akumulacyjny">
Pierścień akumulacyjny

Pierścień akumulacyjny – kołowy akcelerator cząstek, którego zadaniem jest utrzymywanie krążącej w nim wiązki cząstek przez możliwie długi czas (godziny, czasem dni). Cząstki utrzymywane są zazwyczaj przy stałej energii, często pierścień akumulacyjny rozpędza je najpierw do energii docelowej, a następnie utrzymuje przez dłuższy czas przy tej energii.
Zastosowania.
Pierścienie akumulacyjne buduje się z kilku powodów:
Budowa.
Pierścień akumulacyjny niewiele różni się konstrukcją od typowego synchrotronu. Podstawowymi elementami są:
Ponadto w zależności od zastosowania, w skład pierścienia akumulacyjnego mogą wchodzić inne elementy. W zderzaczach są to obszary zderzeń: wydzielone fragmenty rury akceleratora, w których następują zderzenia wiązek. Obszary te muszą być możliwie wolne od magnesów i innych elementów akceleratora, by umożliwić instalację aparatury pomiarowej jak najbliżej punktu zderzenia. Specjalne układy magnesów przed i za obszarem zderzania pozwalają na zogniskowanie wiązek do jak najmniejszych rozmiarów poprzecznych i precyzyjne sterowanie nimi, by doprowadzić do zderzenia. Celem jest maksymalizacja świetlności akceleratora.
W pierścieniach używanych jako źródła promieniowania synchrotronowego wbudowywane są specjalne systemy magnesów, których zadaniem jest zwiększenie intensywności emitowanego promieniowania, przez prowadzenie elektronów po silnie zakrzywionych "wężowatych" torach.
Przykłady.
Pierścieniami akumulacyjnymi są praktycznie wszystkie największe akceleratory użytkowane i budowane w ostatnich latach przez fizykę cząstek elementarnych, jak: LEP, LHC, HERA, Tevatron czy RHIC.
Przykładami pierścieni akumulacyjnych używanych do produkcji promieniowania synchrotronowego mogą być DORIS w DESY, czy niedawno uruchomiony w RAL synchrotron Diamond.

</doc>
<doc id="843140" url="https://pl.wikipedia.org/wiki?curid=843140" title="Álvaro Arbeloa">
Álvaro Arbeloa

Álvaro Arbeloa Coca (wym. []; ur. 17 stycznia 1983 w Salamance) – hiszpański piłkarz grający na pozycji bocznego obrońcy.
Kariera klubowa.
Álvaro Arbeloa przygodę z piłką nożną, rozpoczął jako sześcioletni zawodnik futsalu. Halową odmianą futbolu zajmował się kilka lat. Po ukończeniu 12 roku życia dołączył do juniorskich drużyn Realu Saragossa, a po siedmiu spędzonych tam sezonach przeniósł się do Realu Madryt Castilla, gdzie występował przez trzy kolejne lata. Udało mu się wywalczyć awans do Segunda División i dojść do ćwierćfinału Copa del Rey. Jako wyróżniający się gracz rezerw Realu Madryt kilkukrotnie został powoływany do pierwszej drużyny, regularnie z nią trenując. W pierwszym zespole doczekał się swoich szans, rozgrywając w nim w sumie dwa oficjalne spotkania.
W 2006 roku zawodnik i klub uznali, że najlepsze dla dalszego rozwoju zawodnika będą regularne występy w La Liga i 24 lipca przeszedł do Deportivo La Coruña, za 1,3 mln euro.
Dobra forma Álvaro, zaowocowała zainteresowaniem działaczy z Anfield Road i trenera Rafaela Beníteza. Do realizacji transferu doszło w styczniu 2007 roku, a kwota transferu wyniosła 4 mln euro. Zawodnik w barwach Liverpool'u zadebiutował w meczu z Newcastle United, 10 lutego 2007 roku. Jego największym osiągnięciem było dotarcie do finału Ligi Mistrzów w 2007 roku, przegranym z A.C. Milan. W angielskim zespole występował przez 2,5 roku, zdobywając w tym czasie 2 ligowe bramki.
W lecie 2009 roku, powracający na stanowisko Florentino Pérez, za cel postawił sobie hispanizację i odmłodzenie zespołu. Jednym z jego transferowych celów był właśnie „El Espartano”. Arbeloa zwrócił uwagę „Królewskich” dobrymi występami w Liverpoolu i reprezentacji, atrakcyjną ceną 4 mln euro, spowodowaną kończącym się kontraktem oraz deklaracją zawodnika chęci dołączenia do swojego macierzystego klubu. Zawodnik z drużyną Realu Madryt podpisał pięcioletni kontrakt, wygasający w 2014 roku.
Mimo wielkiej konkurencji w zespole, wychowanek wywalczył sobie miejsce w pierwszym składzie, na stałe meldując się na lewym boku obrony. Dobrą postawę w defensywie uzupełnił dwoma trafieniami w Primera División. Pierwszą ze swoich bramek, zdobył 13 lutego 2010 roku w wyjazdowym spotkaniu z Xerez CD, tym samym otwierając wynik meczu, które ostatecznie zakończyło się wysokim zwycięstwem 0:3. Drugie, znacznie ważniejsze trafienie zaliczył w derbowym spotkaniu z Atlético Madryt, wykorzystując podanie Xabiego Alonso. To spotkanie zostało wygrane przez „Blancos” w stosunku 3:2. Po opuszczeniu stanowiska trenera przez Manuela Pellegriniego, jego miejsce zajął José Mourinho, a Arbeloa zyskał uznanie nowego szkoleniowca. 20 kwietnia 2011 roku Alvaro przyczynił się do wygrania finałowego starcia z FC Barceloną w Copa del Rey. W sezonie 2011/12 był zawodnikiem pierwszego składu, przyczyniając się do zdobycia pierwszego od 4 lat Mistrzostwa Hiszpanii przez Real. Był ważnym ogniwem drużyny, która pobiła wiele rekordów, np. zdobyła 100 ligowych punktów. 1 sierpnia 2012 roku, klub wydał oficjalny komunikat, w którym poinformował media, o tym, że przedłuża z zawodnikiem kontrakt do 2016 roku. Sezon 2012/13 rozpoczął się dla Arbeloy w doskonałym stylu, gdyż defensor Realu wraz z parterami z drużyny zdobył Superpuchar Hiszpanii, w ogólnym rozrachunku okazując się lepszym od piłkarzy FC Barcelony. W sezonie 2013-14 stracił miejsce w podstawowym składzie na prawej obronie za sprawą transferu Daniego Carvajala jednak dzięki wszechstronności nadal był ważnym członkiem drużyny, która sięgnęła po 10 w historii klubu tytuł Ligi Mistrzów, Superpuchar Europy (rezerwowy) oraz Klubowe Mistrzostwa Świata. W sezonie 2014-15 do klubu dołączył kolejny prawy obrońca, Danilo, a Alvaro przegrał rywalizację także z Nacho. Był to ostatni sezon w Realu Madryt 33-letniego zawodnika. Pożegnalny mecz na Estadio Santiago Bernabéu rozegrał 8 maja 2016 r. wchodząc na boisko w 79 minucie. Założył opaskę kapitana, a Real zwyciężył 3:2 nad Valencią. Kibice zgotowali mu owację na stojąco i przygotowali specjalną oprawę. Po meczu koledzy z drużyny podrzucali go na rękach. 
Kariera reprezentacyjna.
Álvaro swoją przygodę z reprezentacyjną piłką rozpoczął w 2001 roku, otrzymując pierwsze powołanie do Reprezentacji Hiszpanii U-17. Następnie występował w kadrze U-19 i U-21.
Bardzo dobra postawa, a także jego uniwersalność, dzięki której bez problemu mógł występować na każdej pozycji w defensywie, zaowocowały powołaniem do seniorskiej reprezentacji Hiszpanii, prowadzonej przez Luisa Aragonésa. Arbeloa po raz pierwszy koszulkę „La Furia Roja” przywdział 26 marca 2008 roku w wygranym 1:0 spotkaniu z Włochami. W tym samym roku otrzymał powołanie na Mistrzostwa Europy, rozgrywane w Austrii i Szwajcarii. Turniej zakończył się wielkim sukcesem piłkarzy z Iberii, toteż Álvaro wraz z kolegami mógł cieszyć się ze zdobycia złota.
W 2009 roku Hiszpania mimo iż była jednym z faworytów do zwycięstwa w Pucharze Konfederacji zajęła ostatecznie 3. miejsce, przegrywając w półfinale z USA. Obiecująca forma podczas sezonu 2009/10, przekonała Vicente del Bosque – nowego trenera kadry, do skorzystania z jego usług podczas zbliżającego się Mundialu w Południowej Afryce. Ostatecznie Hiszpanie wracali z tej wielkiej imprezy z tarczą, zdobywając upragniony Puchar Świata.
Bardzo dobre występy na lewym boku obrony w Realu spowodowały, że del Bosque postanowił również skorzystać z jego usług na tej pozycji. Arbeloa stał się pewniakiem w pierwszej "jedenastce" i mógł być pewny gry podczas Euro 2012 w Polsce i na Ukrainie. Kontuzja Carlesa Puyola wymusiła na trenerze taktyczne zmiany. Sergio Ramos został przesunięty na środek obrony, a Álvaro powrócił na swoją nominalną pozycję – prawą obronę. Świetną dyspozycją podczas turnieju, przyczynił się do zdobycia kolejnego złotego medalu przez Hiszpanię na wielkiej imprezie.
Statystyki kariery.
"Ostatnia aktualizacja: 4 grudnia 2016"
Życie prywatne.
3 lipca 2009 roku poślubił swoją wieloletnią partnerkę Carlotę Ruiz. Ślub odbył się w Saragossie. Małżeństwo to doczekało się czwórki dzieci: syna Raula (ur. 15 maja 2013) oraz trzech córek: Alby (ur. 26 kwietnia 2010), Vegi (ur. 27 stycznia 2016) i Inés (ur. 9 listopada 2019).

</doc>
<doc id="843142" url="https://pl.wikipedia.org/wiki?curid=843142" title="Alvaro Arbeloa Coca">
Alvaro Arbeloa Coca



</doc>
<doc id="843143" url="https://pl.wikipedia.org/wiki?curid=843143" title="Matthew Schulze">
Matthew Schulze



</doc>
<doc id="843144" url="https://pl.wikipedia.org/wiki?curid=843144" title="Alvaro Arbeloa">
Alvaro Arbeloa



</doc>
<doc id="843150" url="https://pl.wikipedia.org/wiki?curid=843150" title="Jens Filbrich">
Jens Filbrich

Jens Filbrich (ur. 13 marca 1979 w Suhl) – niemiecki biegacz narciarski, medalista igrzysk olimpijskich i mistrzostw świata.
Kariera.
Pochodzi z rodziny o sportowych tradycjach – ojciec Wolfgang uprawiał biegi narciarskie i ma uprawnienia trenera biatlonu, matka Sigrun Krause sięgnęła po brązowy medal igrzysk olimpijskich w Innsbrucku w 1976 w składzie sztafety biegaczek narciarskich NRD. Brat Jensa Raik uprawia kombinację norweską. Filbrich jest zawodnikiem SV Eintracht Frankenhain i z zawodu żołnierzem Bundeswehry.
Wiele sukcesów osiągnął jako członek niemieckiej sztafety biegowej na imprezach mistrzowskich. Od mistrzostw świata w Lahti w 2001 r., kiedy medal przypadł Niemcom po dyskwalifikacji zwycięskiej Finlandii, sztafeta niemiecka nie schodziła z podium w kolejnych imprezach (mistrzostwach świata i igrzyskach olimpijskich) aż do igrzysk olimpijskich w Turynie w 2006 r. W składzie wszystkich tych sztafet biegł Filbrich, zdobywając tym samym kolejno brąz w Lahti w 2001, brąz w Salt Lake City w 2002, srebro na mistrzostwach w Val di Fiemme w 2003 r., srebro na mistrzostwach w Oberstdorfie w 2005 r. i srebro w Turynie w 2006 r. Ponadto Filbrich zdobył srebro na mistrzostwach świata w Oberstdorfie w sztafecie sprinterskiej wspólnie z Axelem Teichmannem. Na mistrzostwach świata w Sapporo w 2007 r. po raz pierwszy od kilku lat zabrakło medalu dla niemieckiej sztafety (ukończyła rywalizację na 4. miejscu, z Filbrichem na pierwszej zmianie), ale Filbrich zdobył pierwszy medal indywidualnie – brąz na „królewskim” dystansie 50 km techniką klasyczną. Wcześniej na mistrzostwach świata kilkakrotnie zajmował miejsca w pierwszej dziesiątce – w Val di Fiemme był 6. na 30 km techniką klasyczną ze startu wspólnego, w Oberstdorfie 8. na 15 km techniką dowolną, w Sapporo 4. w biegu łączonym. Na igrzyskach olimpijskich w Salt Lake City i Turynie w biegach indywidualnych plasował się poniżej dziesiątego miejsca.
Nigdy nie wygrał zawodów Pucharu Świata, chociaż był m.in. drugi w prestiżowym biegu na 50 km w Oslo-Holmenkollen w marcu 2005 r., gdzie przegrał jedynie z Estończykiem Andrusem Veerpalu. W sezonie 2004/2005 zajął najwyższe miejsce w karierze w klasyfikacji generalnej Pucharu Świata – 11.

</doc>
<doc id="843151" url="https://pl.wikipedia.org/wiki?curid=843151" title="Czerniawka (dopływ Łomniczki)">
Czerniawka (dopływ Łomniczki)

Czerniawka ("Czerniewka", ) – potok górski, prawy dopływ Łomniczki.
Potok płynie w Karkonoszach, w woj. dolnośląskim. W części źródliskowej składa się z potoczków wypływających wachlarzowato z porośniętego kosodrzewiną północno-zachodniego zbocza Czarnego Grzbietu (na północnym zboczu Czarnej Kopy). Źródła potoku położone są w Karkonoskim Parku Narodowym na wysokości około 1310 m n.p.m. Płynie granicą Karkonoskiego Parku Narodowego w kierunku północnym, w górnym biegu spływa stromym zboczem, porośniętym lasem regla górnego, w dolnym biegu płynie zboczem wśród lasu regla dolnego w kierunku Łomniczki, do której wpada na wysokości ok. 780 m n.p.m. powyżej Karpacza. Potok nieuregulowany o wartkim prądzie wody.

</doc>
<doc id="843152" url="https://pl.wikipedia.org/wiki?curid=843152" title="Rosemarie Frankland">
Rosemarie Frankland

Rosemarie Frankland (ur. 1 lutego 1943 w Rhosllannerchrugog, Walia, Wielka Brytania, zm. 2 grudnia 2000 w Marina del Rey w USA) - została wybrana na Miss World w 1961.

</doc>
<doc id="843155" url="https://pl.wikipedia.org/wiki?curid=843155" title="Richard Dunne">
Richard Dunne

Richard Patrick Dunne (ur. 21 września 1979 w Dublinie) – irlandzki piłkarz występujący na pozycji środkowego obrońcy w Queens Park Rangers.
Richard Dunne urodził się w Dublinie, ale karierę zaczynał w Anglii. Jego pierwszym klubem był Everton, w którym rozgrywał lata 1996–2000. Debiutował w meczu o Puchar Anglii przeciwko Swindon Town. Mecz został wygrany 3:0, a Dunne rozegrał całe spotkanie. Do Manchesteru City trafił w 2000 za sumę 3 milionów funtów. Zadebiutował w nim 11 sierpnia 2001 przeciwko Watford. Po rozegraniu ponad 300 meczów w tym zespole, w 2009 roku podpisał kontrakt z Aston Villą. Szybko stał się podstawowym zawodnikiem tego klubu, a w kwietniu 2010 roku został wybrany do najlepszej jedenastki sezonu w Premier League.
Od 2000 roku jest równocześnie graczem reprezentacji Irlandii, w której zadebiutował 30 maja przeciwko reprezentacji Szkocji. Mecz zakończył się porażką 1:2. Wystąpił również na Mistrzostwach Świata 2002, gdzie odpadł w 1/8 finału. W reprezentacji kraju zagrał 77 meczów i zdobył 8 goli.

</doc>
<doc id="843156" url="https://pl.wikipedia.org/wiki?curid=843156" title="Bestensee">
Bestensee

Bestensee – gmina w kraju związkowym Brandenburgia, w powiecie Dahme-Spreewald, położona ok. 40 km na południowy wschód od Berlina. Gmina liczy ok. 6,6 tys. mieszkańców i ma powierzchnię ok. 38 km².
W 2003 r. do Bestensee przyłączono miejscowość Pätz wraz z ok. 750 mieszkańcami, która stała się dzielnicą gminy.
Geografia.
Gmina położona jest przy drodze krajowej B246. Niedaleko jest skrzyżowanie z drogą B179.

</doc>
<doc id="843157" url="https://pl.wikipedia.org/wiki?curid=843157" title="Ulica Senatorska w Warszawie">
Ulica Senatorska w Warszawie

Ulica Senatorska – ulica w dzielnicy Śródmieście w Warszawie.
Historia.
Ulica Senatorska sięga swoimi korzeniami czasów średniowiecznych, będąc podobnie jak kilka innych warszawskich ulic (np. ul. Długa) ważnym traktem prowadzącym do Warszawy. Swój początek brała ona przy Bramie Krakowskiej, której relikty do dziś zamykają jej ciąg na placu Zamkowym. Początkowo nosiła nazwę Koziej i Bykowej. Nazwa ulicy, poświadczona w połowie XVII wieku, nawiązuje do prestiżu właścicieli znajdujących się tutaj pałaców oraz rezydencji.
Pod fragmentem wschodniego odcinka ulicy w latach 1948–1949 przeprowadzono tunel Trasy W-Z.
Ulica jako założenie urbanistyczne w 1965 w całości została wpisana do rejestru zabytków
Ważniejsze obiekty.
W latach 1998–2012 na rogu ul. Senatorskiej i placu Zamkowego znajdował się pomnik Katyński, następnie przeniesiony na ul. Podwale.

</doc>
<doc id="843158" url="https://pl.wikipedia.org/wiki?curid=843158" title="Maria Barbara Portugalska">
Maria Barbara Portugalska

Maria Barbara Portugalska, port. "Maria Madalena Bárbara Xavier Leonor Teresa Antónia Josefa de Braganza" (ur. 4 grudnia 1711, w Lisbonie, zm. 27 sierpnia 1758, w Madrycie) – infantka portugalska, królowa Hiszpanii.
Rodzina.
Maria Barbara była najstarszą córką króla Portugalii - Jana V Braganzy oraz jego żony Marii Anny Austriackiej. Jej rodzice przez trzy lata nie mogli doczekać się potomka. W końcu, pod koniec roku 1711 oczekiwany potomek przyszedł na świat - była to córka Maria Barbara. Przyszła królowa Hiszpanii, była oficjalną następczynią tronu dopóki, dwa lata po jej urodzeniu, królowa Maria Anna nie urodziła upragnionego syna - Piotra. Piotr umarł w wieku dwóch lat, ale przed jego śmiercią na świat przyszedł jego brat - Józef. Maria Barbara nie była już nigdy następczynią tronu.
Małżeństwo.
W roku 1729, kiedy Maria Barbara miała osiemnaście lat, wyszła za mąż za przyszłego króla Hiszpanii – Ferdynanda VI. Maria była dwa lata starsza od swojego męża. Jednocześnie, w tym samym roku, Józef - brat Marii Barbary, ożenił się z przyrodnią siostrą Ferdynanda - Marianną Wiktorią.
Mąż Marii Barbary był do niej bardzo przywiązany, oboje lubili muzykę.
Śmierć.
Maria Barbara przez większość życia cierpiała na ataki astmy i zmarła w hiszpańskim Aranjuez, w 1758 roku, w wieku 47 lat. Jej mąż zmarł bezdzietnie, kilka miesięcy później.

</doc>
<doc id="843159" url="https://pl.wikipedia.org/wiki?curid=843159" title="Norma Cappagli">
Norma Cappagli

Norma Gladys Cappagli (ur. 17 czerwca 1939 w Buenos Aires, zm. 22 grudnia 2020 tamże) – argentyńska modelka, Miss World 1960. Tytuł zdobyła w wieku 21 lat.

</doc>
<doc id="843163" url="https://pl.wikipedia.org/wiki?curid=843163" title="I liga urugwajska w piłce nożnej (1918)">
I liga urugwajska w piłce nożnej (1918)

Mistrzostwa Urugwaju w roku 1918 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="843167" url="https://pl.wikipedia.org/wiki?curid=843167" title="Corine Rottschäfer">
Corine Rottschäfer

Corine Rottschäfer (ur. 8 maja 1938 w Hoorn, zm. 24 września 2020) – została wybrana Miss World w 1959 roku. Była pierwszą finalistką z Holandii jaka zdobyła tytuł.
Pierwszą wicemiss została María Elena Rossel Zapata z Peru, drugą Ziva Shormrat z Izraela, a trzecią Anne Thelwell z Wielkiej Brytanii.
Wcześniej, w roku 1957, zdobyła tytuł Miss Europy i startowała w konkursie Miss Universe w 1958 roku, kiedy to znalazła się w pierwszej piętnastce i zdobyła tytuł Miss Fotogeniczności.
W latach późniejszych kierowała własną agencją modelek, pod nazwą "Corine's Agency" w Amsterdamie.

</doc>
<doc id="843171" url="https://pl.wikipedia.org/wiki?curid=843171" title="Wyspy Balleny’ego">
Wyspy Balleny’ego

Wyspy Balleny’ego – niezamieszkany archipelag pochodzenia wulkanicznego leżący blisko (300 km) południowego koła podbiegunowego, zaliczane do terytorium Dependencji Rossa, fragmentu Antarktyki, do którego rości sobie prawa Nowa Zelandia.
Wyspy Balleny’ego rozciągają się od 66°15' do 67°35'S oraz 162°30' do 165°00'E długości geograficznej. W skład archipelagu wchodzą trzy wyspy główne:
Wyspy odkrył w 1838 r. kapitan angielskiego szkunera (Eliza Scott) John Balleny wraz z Thomasem Freemanem (statek Sabrina). Ten drugi 9 lutego 1839 roku stanął na wysepce Sabrina. Freeman był pierwszym człowiekiem, który stanął na lądzie w całym kole antarktycznym.
Na wyspach panuje klimat okołobiegunowy, 95% lądu pokrywa lód.

</doc>
<doc id="843173" url="https://pl.wikipedia.org/wiki?curid=843173" title="Obraz HDR">
Obraz HDR

Obraz HDR () – obraz o zakresie jasności (luminancji) porównywalnej do zakresu jasności widzianego przez człowieka. Zakres jasności definiowany jest jako stosunek najjaśniejszego punktu na obrazie do punktu najciemniejszego.
Obraz widziany przez człowieka.
Dokładniejsze wyjaśnienie pojęcia obrazu HDR wymaga odwołania się do sposobu widzenia obrazów przez człowieka. „Obrazem” nazywa się to, co widziane jest za pomocą ludzkiego wzroku. Mechanizm widzenia aktywowany jest przez bodziec, którym jest promieniowanie elektromagnetyczne. Wzrok człowieka reaguje na fale elektromagnetyczne o długości z określonego zakresu, a fale w tym zakresie nazywane są światłem.
Dwoma podstawowymi parametrami światła są częstotliwość i intensywność. Częstotliwość określa barwy, które widzimy na obrazie. Częstotliwość fali jest odwrotnie proporcjonalna do długości fali. Wiązka światła zawierająca fale o równej długości wywołuje wrażenie widzenia określonej barwy. Drugim parametrem światła jest intensywność opisująca energię, jaka dociera do oka. To, że jedne przedmioty na obrazie są ciemniejsze, a inne jaśniejsze, wynika z faktu, że przedmioty te emitują wiązki fal o różnych intensywnościach.
Powszechnie stosowanym odpowiednikiem intensywności jest jasność. Intensywność przypada na jednostkową, tzn. nieskończenie małą powierzchnię, natomiast jasność liczona jest dla mierzalnej powierzchni i wyrażana w cd/m² (kandela na jednostkę powierzchni). Komórki światłoczułe w ludzkim oku reagują na bardzo szeroki zakres jasności, od 10−5 cd/m² emitowanych przez bezksiężycowe niebo w nocy do 109 cd/m² w jasny słoneczny dzień. W tym zakresie jasności mieści się dynamika ludzkiego wzroku, której zakres dostosowuje się do warunków – jest inna w dzień po wejściu z otwartej przestrzeni do ciemnego pomieszczenia, a inna po kilkudziesięciu minutach przebywania w nim.
Reprezentacja cyfrowa.
Większość urządzeń technicznych nie jest w stanie rejestrować pełnego zakresu dynamiki ludzkiego wzroku. Podobnie nie są w stanie generować (inaczej wyświetlać) fal świetlnych o pełnym zakresie jasności i barw. Przykładem urządzenia rejestrującego obraz jest aparat cyfrowy, a generującego monitor komputerowy. Zarówno aparat, jak i monitor rejestrują/generują obrazy o ograniczonym lub "niskim zakresie dynamiki" nazywane w skrócie obrazami LDR (ang. "Low Dynamic Range"). Ludzki wzrok rejestruje obrazy o pełnym lub inaczej wysokim zakresie dynamiki, w skrócie obrazy HDR (ang. "High Dynamic Range"). Istnieją cztery jego rodzaje: HDR10, HDR10+, Dolby Vision, HLG.
Standardowy obraz komputerowy to dwuwymiarowa macierz punktów zwanych pikselami (ang. "pixels"). Parametry piksela określają jasność i kolor (inaczej częstotliwość) punktu obrazu. Przykładowym i powszechnie stosowanym sposobem definiowania parametrów piksela jest 24-bitowa reprezentacja RGB (ang. "Red-Green-Blue"). Jasność i kolor określane są w niej przez trzy 8-bitowe liczby całkowite, każdą składową koloru można więc przedstawić w 256 poziomach natężenia. Reprezentacja RGB umożliwia prawidłowe wyświetlanie obrazów o zakresie jasności od 1 cd/m² do około 80 cd/m².

</doc>
<doc id="843174" url="https://pl.wikipedia.org/wiki?curid=843174" title="Księginice (przystanek kolejowy)">
Księginice (przystanek kolejowy)

Księginice – przystanek kolejowy w Księginicach, w województwie dolnośląskim, w powiecie średzkim, w Polsce. Według klasyfikacji PKP ma kategorię dworca aglomeracyjnego.
W roku 2017 stacja obsługiwała 150–199 pasażerów na dobę.

</doc>
<doc id="843175" url="https://pl.wikipedia.org/wiki?curid=843175" title="Penelope Coelen">
Penelope Coelen

Penelope Anne Coelen (ur. 15 kwietnia 1940 w Durbanie) – południowoafrykańska modelka i aktorka, Miss World 1958. Tytuł zdobyła w wieku 18 lat. Posługuje się językami: angielskim i afrikaans. Z zawodu jest sekretarką.

</doc>
<doc id="843177" url="https://pl.wikipedia.org/wiki?curid=843177" title="Dariusz Basiński">
Dariusz Basiński

Dariusz Basiński (ur. 5 maja 1967 w Katowicach) – polski aktor filmowy i teatralny. Współtwórca Mumio. Współzałożyciel Teatru GuGalander – działał w nim w latach 1986–1995. W latach 1995–2000 współtworzył Teatr Epty-a. Jest mężem Jadwigi Basińskiej, również współtwórczyni Mumio. Mieszka w Tychach.

</doc>
<doc id="843183" url="https://pl.wikipedia.org/wiki?curid=843183" title="Petra Schürmann">
Petra Schürmann

Petra Schürmann–Freund (ur. 15 września 1933 w Mönchengladbach, zm. 14 stycznia 2010 w Starnbergu) – niemiecka aktorka, prezenterka i modelka. W 1956 została wybrana Miss World.

</doc>
<doc id="843187" url="https://pl.wikipedia.org/wiki?curid=843187" title="Jadwiga Basińska">
Jadwiga Basińska

Jadwiga Basińska z domu Ćwik (ur. 15 października 1972 w Dębicy) – polska aktorka i artystka kabaretowa, znana m.in. z serii skeczów reklamowych jednej z polskich sieci telefonicznych. Współtwórczyni kabaretu Mumio. Jest żoną Dariusza Basińskiego.

</doc>
<doc id="843192" url="https://pl.wikipedia.org/wiki?curid=843192" title="Boštjan Nachbar">
Boštjan Nachbar

Boštjan Nachbar (ur. 3 lipca 1980 w Slovenj Gradcu) – Słoweński koszykarz, występujący na pozycjach niskiego lub silnego skrzydłowego, wielokrotny mistrz rozmaitych lig narodowych.
Wybrany w pierwszej rundzie draftu 2002 z numerem 15 przez Houston Rockets. Wystąpił w 17 spotkaniach reprezentacji Słowenii. Zanim trafił do NBA grał w europejskich drużynach: KK Olimpija i Benetton Treviso, z którymi występował w Eurolidze.

</doc>
<doc id="843193" url="https://pl.wikipedia.org/wiki?curid=843193" title="Side Looking Airborne Radar">
Side Looking Airborne Radar

SLAR (, pokładowy radar obserwacji bocznej, inne spotykane spolszczenia: lotniczy radar skanujący, radar obserwacji bocznej, radar bocznego wybierania) – radar służący do tworzenia obrazów radarowych o dość dużej rozróżnialności (od kilkunastu do kilkudziesięciu metrów). Urządzenia tego typu były poprzednikami radarów z syntetyczną aperturą SAR.
Duża rozróżnialność uzyskiwana jest poprzez zastosowanie anten o dużej długości (3–10 m) i pracę w wysokich pasmach – zwykle pasmo X (3 cm), Ku (2 cm), K (1 cm). Na burtach samolotu umieszcza się dwie anteny kierunkowe (po jednej z każdej strony, by można było tworzyć obrazy po lewej i prawej stronie w stosunku do toru lotu). Szerokość wiązki takich anten jest w zakresie 0,2-0,6°, rozróżnialność na odległości 10 km w zakresie 30–90 m. Rozróżnialność radaru SLAR pogarsza się wraz z odległością (dwukrotny wzrost odległości powoduje dwukrotne pogorszenie rozróżnialności radaru w kierunku ruchu).
Obecnie radary SLAR wykorzystuje się głównie do celów monitorowania stanu morza i wykrywania zanieczyszczeń ropopochodnych – plam ropy powstałych w wyniku katastrof, a także zanieczyszczeń intencjonalnie spuszczanych do morza przez statki (np. zrzuty wody zęzowej). Ponieważ powierzchnia morza pokryta ropą ma mniejszą odbiciowość w porównaniu z obszarem czystym, plamy ropy obrazowane są jako ciemne (słabiej odbijające) obszary.
Radar SLAR jest radarem skanującym, w którym do tworzenia obrazu wykorzystuje się ruch samolotu. Ponieważ antena „patrzy” w bok, obraz tworzony jest na ekranie monitora linia po linii, a dany obszar pojawia się na ekranie w momencie, gdy samolot mija go na trawersie.
Jako źródło promieniowania mikrofalowego wykorzystuje się magnetron. Przetwarzanie sygnałów we współczesnych radarach SLAR realizowane jest cyfrowe przetwarzanie sygnałów, a wytworzony obraz przechowuje się na nośniku magnetycznym lub pamięci nieulotnej w celach dowodowych.
W pierwszych radarach SLAR stosowano analogowe przetwarzanie sygnałów – odebrany sygnał przekazywany był do lampy obrazującej (oscyloskopu), który wyświetla tylko jedną linię w danym czasie. Następnie z oscyloskopu obraz rzutowany jest na film światłoczuły, na którym obraz rejestrowany linia po linii. Po wywołaniu filmu zarejestrowany był na nim obraz SLAR.
W chwili obecnej radary SLAR są wypierane przez radary SAR, których rozróżnialność w kierunku ruchu nie zależy od odległości, i zawiera się w granicach 0,3–30 m.

</doc>
<doc id="843196" url="https://pl.wikipedia.org/wiki?curid=843196" title="Blind">
Blind

Blind (pol. Ślepy) – pierwszy singel amerykańskiego zespołu numetalowego KoRn. Pierwsza wersja utworu została nagrana na demie Neidermayer's Mind. Jest to pierwszy utwór zespołu. Teledysk przedstawia grupę wykonującą utwór na koncercie w małym klubie. Utwór Blind nie był napisany przez Korna, ale przez Sexart, zespół w którym był wokalista Korna Jonathan Davis, zanim dołączył do grupy L.A.P.D., która później zmieniła nazwę na Korn. Prawie cały utwór był skomponowany przez Dennisa Shinna, byłego perkusistę zespołu Sexart w 1992 z mniejszością napisaną przez gitarzystów Ryana Shucka i Raya Solisa. Mimo to żaden z wymienionych kompozytorów nie dostał uznania za swój wkład aż do czasu kiedy Ryan Shuck pozwał grupę o brak jakiejkolwiek wzmianki o nim i o jego byłych kolegach z zespołu.

</doc>
<doc id="843197" url="https://pl.wikipedia.org/wiki?curid=843197" title="Dworzec Bałtycki (Petersburg)">
Dworzec Bałtycki (Petersburg)

Dworzec Bałtycki – jeden z największych dworców kolejowych Petersburga, w Rosji.

</doc>
<doc id="843198" url="https://pl.wikipedia.org/wiki?curid=843198" title="Assassin’s Creed">
Assassin’s Creed

Assassin’s Creed – przygodowa gra akcji stworzona przez studio Ubisoft Montreal i wydana w listopadzie 2007 roku na konsole PlayStation 3, Xbox 360 oraz w kwietniu 2008 roku na platformę Microsoft Windows. Akcja tytułu toczy się naprzemiennie w dwóch okresach czasowych: podczas III wyprawy krzyżowej, w roku 1191 oraz na początku września 2012 roku. Gracz wciela się w członka bractwa asasynów znanego jako Altaïr ibn La-Ahad, którego celem jest wyeliminowanie dziewięciu postaci propagujących wyprawy krzyżowe i odpowiedzialnych za cierpienia wielu ludzi. Gracz odwiedza pięć historycznych miejsc: Jerozolimę, Damaszek, Akkę, Masjaf oraz Arsuf.
Produkcja dała początek całej serii, która została wydana na konsole stacjonarne i przenośne oraz komputery osobiste. Wydano również książki, komiksy i filmy, które związane są z uniwersum "Assassin’s Creed".
Fabuła.
Głównym bohaterem gry jest Desmond Miles żyjący w XXI wieku. Jest on zwykłym barmanem, który pewnego dnia zostaje porwany przez tajemniczą organizację Abstergo Industries i umieszczony w Animusie – maszynie, która służy do odczytywania pamięci genetycznej przodków. Szybko okazuje się, że Abstergo to współczesny zakon templariuszy, którzy po dzień dzisiejszy prowadzą walkę ze swoimi odwiecznymi wrogami, asasynami. Desmond zostaje zmuszony do korzystania z Animusa i wciela się w życie swojego przodka Altaïra. Gracz przenosi się do 1191 roku i wykonuje misje jako Altaïr.
Rozgrywka.
Rozgrywkę charakteryzuje duża interaktywność z otoczeniem. Mieszkańcy miast reagują na gracza w zależności od jego poczynań. Jeśli postać gracza, przeciskając się przez tłum lekko kogoś odepchnie, prawdopodobnie będzie to zignorowane, jeśli natomiast rzuci kogoś na ziemię i go zabije, mieszkańcy mogą zacząć atakować zabójcę lub uciekać, by wezwać straż. Ludzie mogą być również podejrzliwi, a nawet zawiadomić straż, jeśli gracz zwisa z dużej wysokości lub biega po dachach.
Ważnym elementem rozgrywki jest także umiejętność wtopienia się w tłum. Można zrobić to np. wtapiając się w tłum kapłanów i rozpocząć modlitwę, co nie wzbudza niczyich podejrzeń, aby znienacka zaatakować odpowiednią osobę i zadać jej śmiertelny cios. Istnieją także inne sposoby na uniknięcie konfrontacji ze strażą – bohater ma możliwość schowania się do stogu siana czy udawania zwykłego cywila, siedząc na ławce.
W grze występuje również oryginalny system walki. Opiera się on na atakach i kontratakach wymierzanych po ciosach przeciwnika. Siłę oraz szybkość ciosów można regulować. Tak samo jest z przeciwnikami – walkę należy prowadzić tak długo, aż któraś ze stron popełni błąd i przyjmie pchnięcie.
Jednym z najistotniejszych elementów rozgrywki jest wspinanie się. Podczas gry gracz ma możliwość włączenia swobodnego biegu, dzięki czemu Altaïr nabiera prędkości i sam wybiera odpowiednią drogę poprzez wchodzenie na budynki czy akrobacje na elementach środowiska. Ten pozornie łatwy element całkowicie może odmienić drogę do likwidacji celu, dając graczowi dużą swobodę działania.
System sterowania został rozwinięty i zmieniony względem innych tego typu produkcji. Każdy przycisk odpowiada konkretnej części ciała. Możliwe są także liczne kombinacje, dzięki czemu pozornie niewinne popchnięcie przy odpowiedniej sytuacji i inwencji gracza może być mocnym uderzeniem, niekiedy źle odbieranym przez inne postacie. Ubisoft rozbudował swój pomysł poprzez dwa zestawy ruchów. W podstawowej postawie poczynania bohatera są delikatne i powolne, co umożliwia wtopienie się w tłum (niski status), przytrzymując jednak odpowiedni przycisk, Altaïr zmienia siłę i typ czynności, czyniąc np. zwykły krok spacerowy sprintem (wysoki status) Taka czynność znacznie ułatwia poruszanie po świecie, wzbudza jednak podejrzenia i jest źle odbierana przez przechodniów i siły porządkowe.
Bohater dysponuje różnymi rodzajami broni. Głównym orężem jest jednoręczny miecz, a narzędziem likwidowania celu ukryty sztylet. Wraz z postępem w grze gracz otrzymuje liczne ulepszenia, np. noże do rzucania, większą ich ilość, potężniejsze miecze czy nowe umiejętności walki oraz wspinaczki. Altaïr miał także być wyposażony w kuszę (co widać w intro), jednak ze względów historycznych zrezygnowano z tego.
Warto również dodać, że cała osadzona w XII wieku akcja jest tylko swego rodzaju projekcją wytwarzaną przez urządzenie zwane Animusem i oglądaną przez współczesnego potomka bohatera gry. Rozwiązanie takie pozwala m.in. na przenoszenie gracza do określonego momentu wspomnienia w celu kontynuowania misji.
Na konsole Xbox 360 i PlayStation 3 gra wydana została 13 listopada 2007 roku, na komputery osobiste zaś 8 kwietnia 2008. Dystrybutorem gry w Polsce jest Cenega, która 23 listopada 2007 roku wydała ją w angielskiej wersji językowej na konsole, 18 kwietnia 2008 ukazała się zaś pełna polska wersja na platformę Microsoft Windows.
Odbiór gry.
Gra spotkała się w większości z pozytywnym przyjęciem, jednak część krytyków podkreślała w swoich recenzjach wady produktu. Eurogamer przyznał grze dobrą ocenę, zauważając, że rozgrywka w grze pozostaje praktycznie taka sama przez całą grę, przez co staje się trochę nudna i monotonna. Najczęściej stawiane grze zarzuty to powtarzalność misji i ich mała różnorodność oraz uproszczony system walki. Powszechnie krytykowany był też nagły sposób zakończenia gry, który pozostawiał wiele nierozwiązanych kwestii. Z drugiej strony recenzenci podkreślali poczucie otwartości miast przedstawionych w grze, schemat poruszania postaci i animacje, dobre połączenie kilku sposobów rozgrywki, stronę graficzną i wizualną, fabułę i dbałość twórców o detale.
Nagrody.
Gra zdobyła wiele nagród na długo przed premierą, głównie podczas E3 2006:
Game Critics Awards
IGN
GameSpy
GameSpot
Gametrailers
1UP
Hyper 2007
Dubbing.
Źródło: Dubscore.pl

</doc>
<doc id="843199" url="https://pl.wikipedia.org/wiki?curid=843199" title="Skałka (dopływ Łomniczki)">
Skałka (dopływ Łomniczki)

Skałka (niem. ) – potok górski, prawostronny dopływ Łomniczki o długości 5,97 km.
Potok w Sudetach Zachodnich, w Karkonoszach, w woj. dolnośląskim. Jego źródła położone są na wysokości około 1000 m n.p.m. na zalesionym, północnym zboczu Kowarskiego Grzbietu, poniżej granicy Karkonoskiego Parku Narodowego. W górnym biegu płynie przez las regla dolnego, wąską, wciętą doliną, w dolnym biegu płynie przez tereny zabudowane Karpacza i Ścięgien, na północ, w kierunku Łomniczki, do której wpada na wysokości ok. 545 m n.p.m. poniżej Ścięgien, na obszarze Kotliny Jeleniogórskiej. 
Potok w większości nieuregulowany, o wartkim prądzie wody, w okresach wzmożonych opadów i wiosennych roztopów stwarza poważne zagrożenie powodziowe. W górnym biegu przecinają go dwa szlaki turystyczne: żółty z Kowar na Skalny Stół oraz zielony z Karpacza na Przełęcz Okraj, w środkowym biegu zaś zielony, prowadzący z Kowar do Karpacza.

</doc>
<doc id="843202" url="https://pl.wikipedia.org/wiki?curid=843202" title="Antigone Costanda">
Antigone Costanda

Antigone Costanda (ur. w Egipcie) - została wybrana na Miss World w 1954.

</doc>
<doc id="843203" url="https://pl.wikipedia.org/wiki?curid=843203" title="Dworzec Witebski (Petersburg)">
Dworzec Witebski (Petersburg)

Dworzec Witebski – jeden z największych dworców kolejowych Sankt Petersburga, w Rosji. Pierwszy drewniany budynek dworca, dla Kolei Carskosielskiej, powstał w 1837 roku, zastąpiony w 1851 roku przez nowy budynek według projektu rosyjskiego architekta Konstantina Thona. Na jego miejscu w 1904 zbudowano nowy gmach według projektu Stanisława Brzozowskiego. Budynek stanowi przykład dojrzałego stylu akademickiego, promowanego przez carską Akademię Sztuk Pięknych w Petersburgu.

</doc>
<doc id="843205" url="https://pl.wikipedia.org/wiki?curid=843205" title="Biłgoraj (stacja kolejowa)">
Biłgoraj (stacja kolejowa)

Biłgoraj – stacja kolejowa w Biłgoraju.
Stacja znajduje się w granicach administracyjnych osiedla Bojary. Obiekty stacyjne oraz torowiska w większej części są zlokalizowane pomiędzy ulicami Dworcową i Bojarską, w bezpośrednim sąsiedztwie obszarów leśnych. W niewielkiej odległości od stacji znajduje się przystanek autobusowy "ul. Moniuszki Zalew".
Przez stację przebiegają dwie równoległe linie kolejowe, korzystające ze wspólnego torowiska:
Stacja ta stanowi punkt początkowy dla kilku szlaków turystycznych, przebiegających przez region Roztocza i Puszczy Solskiej.
Według raportu Urzędu Transportu Kolejowego dotyczącego wymiany pasażerskiej ze stacji w Biłgoraju w roku 2020 korzystało do 10 pasażerów dziennie. 
Ruch kolejowy.
Zgodnie z rozkładem jazdy na sezon 2020/2021 na stacji zatrzymują się pociągi pasażerskie przewoźnika PKP Intercity kursujące po linii normalnotorowej nr 66:
Po linii szerokotorowej nr 65 nie prowadzi się składów osobowych – przewozy na niej mają charakter ściśle towarowy.
Dojście do torów, po których prowadzi się przewozy pasażerskie, znajduje się po stronie północnej i jest skomunikowane z ulicą Bojarską.
Ruch towarowy.
Przewozy towarowe realizowane są zarówno na linii szerokotorowej "LHS", łączącej kraje byłego ZSRR z Górnym Śląskiem, jak i na linii normalnotorowej nr 66. Stacja posiada m.in. terminal przeładunkowy i stanowi lokalny ośrodek tranzytu towarowego, realizujący usługi dla przedsiębiorstw w mieście i okolicy. W bezpośrednim otoczeniu stacji znajdują się m.in. składowiska węgla kamiennego, korzystające z transportu kolejowego.
Historia.
Stacja została oddana do użytku w momencie uruchomienia linii normalnotorowej nr 66 w 1971. Kilka lat później wybudowano także przebiegającą przez stację linię szerokotorową nr 65. Stacja ta przejęła rolę dawnego dworca kolei wąskich, który działał w mieście w latach 1915-1971.
W momencie powstania stacji wybudowano na niej również budynek dworca kolejowego. Został on jednak rozebrany w listopadzie 2012. Decyzja o rozbiórce została podjęta przez dzierżawcę obiektu – spółkę "PKP Linia Hutnicza Szerokotorowa" – i była związana przede wszystkim ze względami bezpieczeństwa, niewielkim ruchem pasażerów i uciążliwym dojściem. W ostatnich latach ruch pasażerski na stacji był niewielki: przykładowo w 2019 obsługiwała do 10 pasażerów na dobę.
W lipcu 2020 władze samorządowe województwa lubelskiego w porozumieniu z PKP PLK ogłosiły zamiar budowy nowej linii kolejowej, która ma przebiegać ze stacji Biłgoraj przez Janów Lubelski (dotąd nie posiadający połączeń kolejowych) do stacji Szastarka na linii kolejowej nr 68. Analiza możliwości budowy takiego połączenia ma zostać zakończona w 2021.
Dane techniczne.
Stacja Biłgoraj na linii normalnotorowej nr 66 posiada cztery tory główne, kilka torów bocznych i jeden dwukrawędziowy peron wyspowy. Na Linii Hutniczej Szerokotorowej dysponuje natomiast dwoma torami głównymi i dwoma torami bocznymi. Ruch na stacji jest prowadzony z dwóch nastawni, które sterują semaforami świetlnymi.

</doc>
<doc id="843207" url="https://pl.wikipedia.org/wiki?curid=843207" title="21 Armia (III Rzesza)">
21 Armia (III Rzesza)

21 Armia – jedna z niemieckich armii w trakcie II wojny światowej.
Utworzona w końcowym okresie walk, bo dopiero 27 kwietnia 1945, ze sztabu 4 Armii w składzie Grupy Armii Wisła. 
Dowodził nią generał Kurt von Tippelskirch. Walczyła przeciwko Armii Czerwonej. 
Składała się z III Korpusu Pancernego SS i CI Korpusu Armijnego.

</doc>
<doc id="843209" url="https://pl.wikipedia.org/wiki?curid=843209" title="Dworzec Fiński (Petersburg)">
Dworzec Fiński (Petersburg)

Dworzec Fiński (ros. Финляндский вокзал, "Finlandskij wokzał") – jeden z największych dworców kolejowych w Petersburgu, w Rosji. Obsługuje połączenia w kierunku Finlandii.
Charakterystyka.
Dworzec znajduje się przy placu Lenina, w jego pobliżu umiejscowiona jest stacja petersburskiego systemu metra, Płoszczad´ Lenina (linii Kirowsko-Wyborskiej) Dworzec Fiński zapewnia bezpośrednie połączenie kolejowe m.in. z Helsinkami, Wyborgiem, Biełoostrowem i Primorskiem. Co godzinę dworzec obsługuje około 1,5 tysiąca pasażerów.
Pierwszy budynek dworca powstał w 1870 roku i miał zapewnić komunikację stolicy Imperium Rosyjskiego z Wielkim Księstwem Finlandii. 3 (16) kwietnia 1917 roku to właśnie tędy do kraju powrócił Włodzimierz Lenin, a przed budynkiem dworca wygłosił przemówienie. Na pamiątkę tego wydarzenia plac przed Dworcem Fińskim został przemianowany na plac Lenina, a w 1926 roku wzniesiono tu także pomnik poświęcony bolszewickiemu wodzowi. W czasie II wojny światowej i blokady Leningradu był to jedyny czynny dworzec w mieście. Po zniesieniu blokady pierwszy pociąg (z Czelabińska) wjechał tu w lutym 1943 roku. 
W latach 1965-1969 władze sowieckie zburzyły starą konstrukcję i na jej miejscu wzniesiona została nowa bryła dworca. Wysokość wieży wynosi 16 metrów, a wysokość iglicy 30 metrów. Ściany dworca ozdobione są reliefami upamiętniającymi czasy rewolucyjne i wojenne. W XXI wieku z okazji trzechsetlecia Petersburga dworzec przeszedł gruntowny remont, przed budynkiem zamontowano natomiast fontanny. Jego ponowne otwarcie nastąpiło w 2005 roku, a w uroczystościach wzięli udział m.in. gubernator miasta Walentina Matwijenko i prezydent Władimir Putin.

</doc>
<doc id="843219" url="https://pl.wikipedia.org/wiki?curid=843219" title="19 Armia (III Rzesza)">
19 Armia (III Rzesza)

19 Armia (niem. "19. Armee") – jedna z niemieckich armii z czasów II wojny światowej. 
Utworzona w sierpniu 1943 roku z przemianowania Grupy Armijnej Felber (LXXXIII Korpus Armijny). Walczyła na zachodzie, początkowo w składzie Grupy Armii D, następnie G.
Struktura organizacyjna.
Jednostki armijne
Skład w listopadzie 1944
Skład w marcu 1945

</doc>
<doc id="843220" url="https://pl.wikipedia.org/wiki?curid=843220" title="Gare de Rennes">
Gare de Rennes

Gare de Rennes – stacja kolejowa w Rennes, w Bretanii, we Francji.

</doc>
<doc id="843222" url="https://pl.wikipedia.org/wiki?curid=843222" title="Marker paintballowy">
Marker paintballowy

Marker paintballowy – urządzenie pneumatyczne stosowane do gry w paintball. Marker wykorzystuje sprężone powietrze (atmosferyczne lub dwutlenku węgla) jako siłę napędową pocisku (kulka wypełniona farbą). W momencie wystrzału sprężony gaz przekazuje kulce część swojej energii, co umożliwia miotanie jej w kierunku celu. Niektóre z markerów wizualnie zbliżone są do tradycyjnej broni strzeleckiej.
Markery dzielą się na 4 rodzaje:
Marker strzela kolorowymi kulkami o średnicy ok. 1,7 cm (0,689 cala), które są wypełnione barwnikiem spożywczym w różnych kolorach (niebieski, zielony, żółty itd.). Nie są one szkodliwe dla środowiska ponieważ barwnik rozkłada się w bardzo szybkim tempie (jeden deszcz zazwyczaj usuwa je całkowicie). Barwnik ten jest opakowany w żelowe skorupki które pod wpływem siły z jaką uderzają w cel rozpadają się na drobne kawałki. 
Na podobnej zasadzie działają różne rodzaje broni pneumatycznej, np. wiatrówki, ASG.

</doc>
<doc id="843224" url="https://pl.wikipedia.org/wiki?curid=843224" title="Poole Pirates">
Poole Pirates

Poole Pirates – żużlowy klub z Poole (Anglia). Zespół siedmiokrotnie zdobywał tytuł mistrza Wielkiej Brytanii. Swoje mecze domowe rozgrywa na torze na Poole Stadium. Długość toru wynosi 299,1 metrów. Jego rekord (56,91 s) ustanowił Antonio Lindbäck 14 czerwca 2006.

</doc>
<doc id="843228" url="https://pl.wikipedia.org/wiki?curid=843228" title="LBOZ">
LBOZ

LBOZ – współczynnik stosowany w spektrofotometrii, określający ilościowo stopień zachodzenia na siebie ("overlapping") widm związków mieszaniny, a w ten sposób ocenę selektywności. Jest nazwany od twórców: Lorber, Bergmann, von Oepen, Zinn.
Definicja formalna.
Niech formula_1 będzie macierzą widm (wartości absorbancji), w której rzędy odpowiadają czystym składnikom mieszaniny, a kolumny długościom fali. LBOZ jest wówczas obliczane według wzoru:
gdzie formula_3 jest pseudoinwersją macierzy, a formula_4 oznacza długość euklidesowską, czyli pierwiastek z sum kwadratów.
Właściwości.
Powyższy rysunek przedstawia syntetyczne widma 4 związków. Kryteria LBOZ wynoszą: 0,561 dla czarnego, 0,402 dla czerwonego, 0,899 dla zielonego i 0,549 dla niebieskiego. LBOZ zawsze zawiera się w przedziale &lt;0,1&gt; i ma specjalne matematyczne znaczenie - można go interpretować jako ułamek widma związku, który nie jest przykryty (overlapped) przez widma pozostałych. W związku z tym niepewność pomiaru zawartości związku zwiększa się formula_5 razy w stosunku do oznaczania go bez dodatku pozostałych. W powyższym przykładzie najmniej selektywnie oznaczany jest związek czerwony, a niepewność jego oznaczenia jest 2.38 raza większa, niż w przypadku oznaczania go w jednoskładnikowej próbce.
Obliczenia.
Następująca funkcja do GNU Octave/Matlab może być użyta do obliczenia LBOZ:

</doc>
<doc id="843233" url="https://pl.wikipedia.org/wiki?curid=843233" title="24 Armia (III Rzesza)">
24 Armia (III Rzesza)

24 Armia (niem. "24. Armee)" – jedna z niemieckich armii z czasów II wojny światowej. 
Utworzona ramowo w listopadzie 1944 z zastępczego V Dowództwa Generalnego na granicy ze Szwajcarią. Od lutego do kwietnia 1945, bez własnych jednostek, podlegała 19 Armii. W marcu 1945 oznaczana też jako Twierdza Alpejska ("Festung Alpen"). 

</doc>
<doc id="843235" url="https://pl.wikipedia.org/wiki?curid=843235" title="Hal Ashby">
Hal Ashby

William Hal Ashby (ur. 2 września 1929 w Ogden, zm. 27 grudnia 1988 w Malibu) – amerykański reżyser i montażysta filmowy. 
Zdobywca Oscara za najlepszy montaż dramatu Normana Jewisona "W upalną noc" (1967).
Życiorys.
Urodził się w Ogden w Utah w rodzinie mormonów Kościoła Jezusa Chrystusa Świętych w Dniach Ostatnich jako najmłodszy z czwórki dzieci Eileen Irety (z domu Hetzler) i Jamesa Thomasa Ashby’ego, właściciela farmy mlecznej. Miał siedem lat, kiedy jego rodzice rozwiedli się w 1936, po czym jego ojciec ponownie się ożenił. Dorastał w Logan i Portland, gdzie jego matka, pasjonatka gotowania, otworzyła restaurację. Wkrótce rodzina powróciła do Ogden, gdzie Ashby mieszkał głównie ze swoim ojcem. Kiedy Ashby miał 12 lat, jego ojciec popełnił samobójstwo. Rozwód rodziców i samobójstwo ojca doprowadziły do trudności w szkole średniej i w ostatnim roku nauki został wyrzucony.
Po wykonaniu serii dorywczych prac, Ashby pojechał autostopem do Los Angeles, gdzie w latach 1950–51 był operatorem wielowarstwowej prasy drukarskiej w Universal Studios. Na początku lat 50. pracował w drukarni plakatów studia Republic, a następnie został asystentem montażysty takich reżyserów, jak William Wyler – "Przyjacielska perswazja" (1956) i "Biały Kanion" (1958) i George Stevens "Pamiętnik Anny Frank" (1959) i "Opowieść wszech czasów" (1965). Jako montażysta Ashby pracował z Tonym Richardsonem przy komedii "Nieodżałowani" (1965) oraz z Normanem Jewisonem przy "Cincinnati Kid" (1965), "Rosjanie nadchodzą" (1966; nominacja do Oscara) i "W upalną noc" (1967), zdobywając Oscara za pracę nad tym ostatnim filmem.
Za realizację komediodramatu "Harold i Maude" (1971) otrzymał nagrodę dla najlepszego filmu na Festiwalu Filmowym w Valladolid. Za reżyserię dramatu wojennego "Powrót do domu" (1978) z Jane Fondą był nominowany do Oscara za najlepszą reżyserię, Złotej Palmy na 31. MFF w Cannes i Złotego Globu dla najlepszego reżysera. 
Zmarł 27 grudnia 1988 w swoim domu w Malibu w Kalifornii w wieku 59 lat po zdiagnozowaniu u niego raka trzustki, który szybko rozprzestrzenił się na jego płuca, okrężnicę i wątrobę.

</doc>
<doc id="843238" url="https://pl.wikipedia.org/wiki?curid=843238" title="Puchar Świata w biathlonie sezon 2006/2007">
Puchar Świata w biathlonie sezon 2006/2007



</doc>
<doc id="843241" url="https://pl.wikipedia.org/wiki?curid=843241" title="XDEATHSTARx">
XDEATHSTARx

xDEATHSTARx – amerykański zespół sxe/chrześcijański metalcore pochodzący z Redlands, Kalifornia. W zespole gra ośmiu muzyków w tym 3/4 wokalistów. Wszyscy z nich są zadeklarowanymi chrześcijanami, prawie wszyscy z nich są weganami. 
Skład.
Obecnie w zespole grają:
Podczas koncertów gra zazwyczaj dwóch gitarzystów, basista, perkusista oraz 3 wokalistów. Oprócz w/w członków w czasie koncertów, w zespole grają również muzycy z innych zaprzyjaźnionych formacji. 
Ponadto przez zespół w przeszłości przewinęło się wiele innych osób:
Historia.
xDEATHSTARx powstało w lecie 2002 w Redlands w stanie Kalifornia. Rok później muzycy wydali swoje demo "Beware of the xDEATHSTARx" w 2003, na którym znalazło się 5 utworów. Wkrótce znaleźli profesjonalną wytwórnie: Life Sentence Records, która wydała ich pierwszy LP album: "The Triumph" w roku 2004. Zespół zagrał wówczas wiele koncertów, bywał na kilku przeglądach ciężkiej muzyki takich jak: New England Metal, Hardcore Fest oraz Hell Fest. W międzyczasie muzycy nagrali również swoją drugą EPkę: "Split 7" w/ Suffocate Faster" wydaną później przez wytwórnie Erica: I witness media . W lecie 2006 roku muzycy weszli do studia Trax East Studios gdzie nagrali kolejny długi album: " We Are The Threat" wydany w styczniu 2007 roku przez Facedown Records. 

</doc>
<doc id="843242" url="https://pl.wikipedia.org/wiki?curid=843242" title="Conservative Party of Canada">
Conservative Party of Canada



</doc>
<doc id="843243" url="https://pl.wikipedia.org/wiki?curid=843243" title="Denise Perrier">
Denise Perrier

Denise Perrier (ur. 28 lipca 1935 w Ambérieu-en-Bugey we Francji) – francuska modelka i aktorka.
Została wybrana na Miss World w 1953. Wystąpiła w filmie "Diamenty są wieczne" o przygodach Jamesa Bonda. Była jedną z jurorek konkursu Miss World 2005.

</doc>
<doc id="843244" url="https://pl.wikipedia.org/wiki?curid=843244" title="New Democratic Party">
New Democratic Party



</doc>
<doc id="843246" url="https://pl.wikipedia.org/wiki?curid=843246" title="Eraldo Monzeglio">
Eraldo Monzeglio

Eraldo Monzeglio (ur. 5 czerwca 1906, zm. 3 listopada 1981) – włoski piłkarz i trener piłkarski.
Monzeglio urodził się w miejscowości Vignale Monferrato (Piemont).
W swojej piętnastoletniej karierze, która trwała od 1924 do 1943 roku, grał dla kilku włoskich klubów, takich jak AS Casale, FC Bologna i AS Roma. Z drużyną narodową Włoch dwukrotnie zdobył mistrzostwo świata (w 1934 i 1938).
Karierę trenerską rozpoczął w roku 1941, a skończył w 1973. Przez ten czas trenował takie kluby jak AS Roma, SSC Napoli, UC Sampdoria, Pro Sesto czy Juventus F.C..
Zmarł dnia 5 czerwca 1981 roku w wieku 75 lat.

</doc>
<doc id="843250" url="https://pl.wikipedia.org/wiki?curid=843250" title="25 Armia (III Rzesza)">
25 Armia (III Rzesza)

25 Armia (niem. "25. Armee)" – jedna z niemieckich armii z czasów II wojny światowej. 
Utworzona w listopadzie 1944 roku w Holandii (ze sztabu Dowódcy Wehrmachtu w Holandii i Odcinka Armijnego Narwa. Od kwietnia 1945 roku oznaczana też jako "Twierdza Holandia". Podporządkowana Grupie Armii H. 

</doc>
<doc id="843257" url="https://pl.wikipedia.org/wiki?curid=843257" title="Richard Brooks">
Richard Brooks

Richard Brooks (właśc. Reuben Sax; ur. 18 maja 1912 w Filadelfii, zm. 11 marca 1992 w Beverly Hills) – amerykański reżyser, scenarzysta i producent filmowy. Laureat Oscara za najlepszy scenariusz adaptowany do wyreżyserowanego przez siebie filmu "Elmer Gantry" (1960).

</doc>
<doc id="843259" url="https://pl.wikipedia.org/wiki?curid=843259" title="Goryl Magilla">
Goryl Magilla

Goryl Magilla (ang. "Magilla Gorilla") – amerykański serial animowany wytwórni Hanna-Barbera, produkowany w latach 1964-1967. 
W Polsce serial po raz pierwszy można było oglądać w latach 70. w programie Zwierzyniec. Został także wydany na kasetach VHS przez Hanna Barbera Poland, następnie emitowany na kanałach TVP2 i Boomerang. Starą polską wersję językową (wydaną na VHS) wyprodukowała firma Polskie Nagrania. Na Boomerangu serial emitowany był z nowym oficjalnym dubbingiem.
Bohaterem serialu jest Magilla, wielki goryl mieszkający na wystawie sklepu zoologicznego, którego właścicielem jest Pan Peebles. Goryl był przeznaczony na sprzedaż, ale nikt go nigdy nie chciał kupić. Magilla ma złote serce i chciałby wszystkim pomagać, jak tylko potrafi, ale jest nieco niezdarny i regularnie sprawia Panu Peeblesowi przez to kłopoty, a poza tym ludzie często się go boją. 
Goryl Magilla oraz Pan Peebles wystąpili gościnnie w odcinku "Potwór ze sklepu zoologicznego" serialu "Scooby Doo i... zgadnij kto?". 
Wersja polska.
Stary dubbing.
Wersja polska: Zespół Promocji Filmowej „Unifilm” Sp. z o.o., CWPiFT „Poltel” oraz Studio Opracowań Filmów w Warszawie
Reżyseria: Henryka Biedrzycka
Dialogi:
Dźwięk: Krystyna Zając
Montaż: Irena Roweyko
Montaż elektroniczny: Ewa Borek
Kierownictwo produkcji: Marek Składanowski
Inżynier studia: Andrzej Dzikowski
Dystrybucja: HANNA-BARBERA POLAND
Produkcja i rozpowszechnianie: POLSKIE NAGRANIA
Wystąpili:
oraz:
i inni
Nowy dubbing.
Opracowanie wersji polskiej: Start International Polska
Udział wzięli:

</doc>
<doc id="843260" url="https://pl.wikipedia.org/wiki?curid=843260" title="Badachszan">
Badachszan

Badachszan (pers. بدخشان) – jedna z 34 prowincji (wilajet) w Afganistanie, w polskim piśmiennictwie także pod nazwą Badakszan. Zamieszkana jest głównie przez Tadżyków, oraz przez mniejszość kirgiską i uzbecką. Obszar ten był dawniej miejscem postoju na Jedwabnym Szlaku, a latach 1657-1873 istniał tu chanat zamieszkany przez Uzbeków.
Geografia.
Prowincja Badachszan położona jest w północno-wschodniej części kraju, między rzeką Amu-Darią i pasmem górskim Hindukusz, które wraz z Pamirem zajmuje większą część jej powierzchni. Prowincja Badachszan graniczy na zachodzie z prowincjami Nurestan, Panczszir i Tachar. Wschodnią część prowincji Badachszan tworzy wąski korytarz wachański, który ciągnie się między Tadżykistanem (na północy) i Pakistanem (na południu) aż do Chin.
Wczesnym popołudniem 2 maja 2014 roku w wyniku długotrwałych opadów deszczu przeszła lawina błotna przez wieś Hobo Barik w powiecie Argo. Według miejscowych władz życie straciło ponad 2100 osób, ale niektóre szacunki mówią nawet o 2500 ofiarach.
Powiaty.
Prowincja Badachszan dzieli się na 28 powiatów:

</doc>
<doc id="843264" url="https://pl.wikipedia.org/wiki?curid=843264" title="Yin Yang Yo!">
Yin Yang Yo!

Yin Yang Yo! (2006–2009) – amerykańsko-kanadyjski serial animowany, mający swą premierę w Polsce 5 marca 2007 roku (odcinki 1-13). Od 30 lipca 2007 roku Jetix rozpoczął emisję kolejnych odcinków (odcinki 14-26).
Fabuła.
Serial opowiada o królikach Yin i Yangu, znajdującym się pod opieką starej, zrzędliwej pandy Mistrza Yo. Posługują się oni starożytną sztuką Woo Foo, w celu uratowania świata przed złem. Z tego powodu walczą z wieloma silnymi przeciwnikami – Mistrzem Nocy, Ultimoosem, Carlem „Złym Karaluszym Czarownikiem”, Bratem Hermanem, Wiedźmą Saranoią oraz z ucieleśnieniem ich wszystkich wad – Fujem.
Wersja polska.
Opracowanie i udźwiękowienie wersji polskiej: na zlecenie Jetix – Studio Eurocom
Reżyseria: Tomasz Marzecki
Dialogi:
Dźwięk i montaż:
Kierownictwo produkcji: Marzena Omen-Wiśniewska
Udział wzięli:
i inni

</doc>
<doc id="843265" url="https://pl.wikipedia.org/wiki?curid=843265" title="Afrykanistyka">
Afrykanistyka

Afrykanistyka – nauka zajmująca się badaniem języków, literatury, kultur, społeczeństw, historii, polityki i gospodarki krajów afrykańskich. Jedną z dziedzin afrykanistyki jest etiopistyka.
Afrykanistyka w Polsce.
Jedynym w Polsce uniwersyteckim ośrodkiem afrykanistycznym jest Katedra Języków i Kultur Afryki Wydziału Orientalistycznego Uniwersytetu Warszawskiego na Uniwersytecie Warszawskim.
Jednym z pierwszych w Polsce, niezależnym, pozarządowym ośrodkiem badawczym zajmującym się współczesnymi problemami Afryki Subsaharyjskiej jest Polskie Centrum Studiów Afrykanistycznych z siedzibą we Wrocławiu.
Do znanych polskich afrykanistów należą m.in.

</doc>
<doc id="843266" url="https://pl.wikipedia.org/wiki?curid=843266" title="Antoni Pawłowski (biskup)">
Antoni Pawłowski (biskup)

Antoni Pawłowski (ur. 24 stycznia 1903 w Końskich, zm. 16 września 1968) – polski duchowny rzymskokatolicki, biskup koadiutor włocławski, biskup diecezjalny włocławski w latach 1952–1968.
Życiorys.
Urodził się 24 stycznia 1903 w Końskich, w rodzinie Jana i Kamili z d. Wegenko. Ukończył w 1921 gimnazjum św. Stanisława Kostki w Końskich i uzyskał świadectwo dojrzałości. Przez rok studiował na Wydziale Filozofii Uniwersytetu Warszawskiego nauki matematyczno-przyrodnicze, będąc jednocześnie słuchaczem na Wydziale Chemii Politechniki Warszawskiej. W 1920 ochotniczo służył w Wojsku Polskim. W latach 1922–1926 studiował filozofię i teologię w Seminarium Duchownym w Warszawie. Święcenia kapłańskie przyjął 26 września 1926. Ukończył specjalistyczne studia teologiczne na Wydziale Teologii Katolickiej Uniwersytetu Warszawskiego, w 1929 uzyskał doktorat z zakresu teologii, po czym został prefektem i wykładowcą w warszawskim seminarium duchownym. Po habilitacji na Uniwersytecie Warszawskim 26 sierpnia 1935 nadano mu stopień docenta teologii dogmatycznej. W latach 1936–1939 wykładał na Wydziale Teologicznym Uniwersytetu Stefana Batorego w Wilnie.
W czasie II wojny światowej został aresztowany 3 marca 1942 przez Niemców i uwięziony na Łukiszkach w Wilnie, a następnie przetrzymywany był w obozach pracy przymusowej w Wiłkowyszkach, Szarpułach, Poniewieżu. Po uwolnieniu w sierpniu 1944 tajnie nauczał w seminarium duchownym w Wilnie.
Po wojnie w 1945 został profesorem seminarium duchownego w Białymstoku i ponownie na Wydziale Teologii Katolickiej Uniwersytetu Warszawskiego, a od 1949 był rektorem kapituły metropolitalnej w Warszawie.
22 kwietnia 1950 został prekonizowany biskupem koadiutorem biskupa Karola Radońskiego we Włocławku. Sakrę biskupią odebrał w tajemnicy przed władzami 27 grudnia 1952 w Siedlcach z rąk biskupa Ignacego Świrskiego, a uroczystego ingresu do włocławskiej katedry dokonał 25 października 1953.
Był aktywnym uczestnikiem soboru watykańskiego II. W 1967 przeprowadził synod diecezjalny – sesja generalna tego synodu odbyła się w dniach od 6 do 9 listopada 1967. Był autorem licznych prac z dziedziny mariologii.
Zginął 16 września 1968 pod Opolem w wypadku samochodowym. Pochowany został w katedrze włocławskiej.

</doc>
<doc id="843268" url="https://pl.wikipedia.org/wiki?curid=843268" title="Ulica Marszałkowska">
Ulica Marszałkowska



</doc>
<doc id="843270" url="https://pl.wikipedia.org/wiki?curid=843270" title="Armia Norwegia">
Armia Norwegia



</doc>
<doc id="843275" url="https://pl.wikipedia.org/wiki?curid=843275" title="Hańba (film 1968)">
Hańba (film 1968)

Hańba (szw. "Skammen") – szwedzki film fabularny z 1968 roku, w reżyserii i według scenariusza Ingmara Bergmana. Obraz w 1969 był nominowany do Złotego Globu w kategorii najlepszy film zagraniczny.
Opis fabuły.
Trwa wojna domowa. Małżeństwo młodych wrażliwych muzyków - Jan i Eva - postanawia schronić się w wiejskim gospodarstwie, na odizolowanej od świata wyspie. Uprawiają rośliny, hodują zwierzęta, wymieniają się z sąsiadami płodami rolnymi i rybami. Liczą, że znajdą tam upragniony spokój i nowy dom. Na początku wydaje się, że ich życie zaczyna się układać. Poznają okolicznych ludzi, którzy oferują im bezinteresowną pomoc. Niestety, działania wojenne niespodziewanie docierają i tam. Para obserwuje, jak giną ich przyjaciele i sąsiedzi. Eva i Jan zostają zatrzymani. Wskutek pewnej manipulacji medialnej wywiadem, którego na poły świadomie udziela rebeliantom Eva, zarzuca im się współpracę z wrogiem. Wkrótce udaje im się odzyskać wolność, ale nie spokój... Cena okazała się bardzo wysoka, a cel nieosiągalny.

</doc>
<doc id="843279" url="https://pl.wikipedia.org/wiki?curid=843279" title="Audi A6">
Audi A6

Audi A6 − samochód osobowy klasy wyższej produkowany pod niemiecką marką Audi od 1994 roku. Od 2018 roku produkowana jest piąta generacja samochodu.
Pierwsza generacja.
Audi A6 I zostało zaprezentowane po raz pierwszy w 1994 roku.
Pierwsza generacja A6 oznaczona kodem fabrycznym C4 nie powstała jako skonstruowany od podstaw nowy model - de facto była ona zmodernizowaną wersją modelu Audi 100 C4. Pojazd zaprezentowano w czerwcu 1994. Sportowe odmiany tego samochodu nosiły nazwę S6.
Najbardziej zauważalną zmianą w stosunku do Audi 100 C4, oprócz licznych modyfikacji, jest wprowadzenie najmocniejszego w owym czasie w ofercie Audi silnika Diesla – 2.5 TDI. Ta pięciocylindrowa jednostka dostarczała 103 kW (140 KM) mocy. Wprowadzono także silnik 4.2 V8 o mocy 239 kW (325 KM) w najmocniejszej wersji S6 Plus.
Druga generacja.
Audi A6 II zostało zaprezentowane po raz pierwszy w 1997 roku.
A6 drugiej generacji oznaczone symbolem C5 zostało zaprezentowane w Genewie w 1997 roku. Jest to pierwsza generacja A6 skonstruowana jako ten model od podstaw.
Jeszcze w tym samym roku z taśm produkcyjnych zjechały pierwsze egzemplarze tego modelu. W 1998 roku na rynku pojawiła się wersja Avant. W 1999, wprowadzono sportową wersję S6 oraz wersję Avant z silnikiem ośmiocylindrowym. W roku 2000 koncern zaprezentował wersję Allroad quattro bazującą na modelu Avant. Powstały także wersje sportowe S6 oraz, pierwszy raz w historii, RS6 i RS6 plus.
Współczynnik oporu wyniósł 0,28. W drugiej połowie 2001 roku pojazd przeszedł delikatny facelifting.
A6 Allroad.
Samochód zadebiutował w 1999 roku. Od zwykłej A6 Allroad wyróżniało pneumatycznie regulowane zawieszenie umożliwiające dopasowanie wysokości auta do terenu, większe koła, opony oraz nielakierowane zderzaki. Do wyboru dostępny były trzy jednostki napędowe: V6 2,5 l TDI, V6 2,7 l bi-turbo oraz V8 4,2 l. Moc przenoszona była na obie osie poprzez 5-biegową skrzynię Tiptronic z DSP ("Dynamic Shift Program"), lub 6-biegową skrzynię manualną; za dopłatą można je wyposażyć w ręczną skrzynię biegów z praktyczną redukcją typu "Low Range".
Głębokość brodzenia samochodu wynosi 40 cm, zaś Kąt natarcia (wejścia)/zejścia wynosi odpowiednio 27° i 25°.
Trzecia generacja.
Audi A6 III zostało zaprezentowane po raz pierwszy jesienią 2004 roku.
A6 trzeciej generacji oznaczony symbolem C6 zostało zaprezentowane podczas targów motoryzacyjnych w Paryżu w 2004 roku. Zaprojektował go Walter de Silva. W 2005 roku nowe Audi A6 wygrało nagrodę Światowego samochodu roku.
Pojazd jest ewolucją poprzedniej generacji. Wyposażono go m.in. w system MMI. W 2005 roku wprowadzono do sprzedaży wersję kombi (Avant), a wersję Allroad rok później. W 2006 roku zaprezentowano Audi S6 z dziesięciocylindrowym silnikiem w układzie V (wolnossącym), powstało także Audi RS6 z podwójnie turbodoładowanym silnikiem tego typu. W 2008 roku samochód poddano faceliftingowi. Zmieniono m.in. grill, przednie i tylne reflektory wykonane w technologii LED, dopracowano zawieszenie, elektronikę oraz zmieniono nieco stylistykę. Wprowadzono także nowe silniki benzynowe 2.8 FSI (wersje 190, 210, 220 KM) oraz 3.0 TFSI. W dieslach natomiast 2.0 TDIe (136 KM) oraz 2.0 TDI (170 KM).
Od roku 2005 w Chinach produkowana jest wydłużona wersja A6 C6 o nazwie A6L, przeznaczona wyłącznie na chiński rynek.
A6 Allroad.
Druga generacja A6 Allroad została zaprezentowana w 2006 roku. Do wyboru dostępny są cztery jednostki napędowe: V6 2,7 l TDI, V6 3,0 l TDI, V6 3,2 l FSI oraz V8 4,2 l FSI. Moc przenoszona jest na obie osie poprzez 6-biegową skrzynię półautomatyczną Tiptronic lub 6-biegową skrzynię manualną.
Czwarta generacja.
Audi A6 IV został zaprezentowany po raz pierwszy jesienią 2011 roku.
A6 czwartej generacji oznaczone symbolem C7 zostało po raz pierwszy zaprezentowane podczas targów motoryzacyjnych w Paryżu w 2011 roku.
Do produkcji w tym samym roku weszły wersje Limousine i Avant. W roku 2012 producent wprowadził wersję A6 allroad quattro bazującą na modelu Avant. W porównaniu z Avantem A6 allroad quattro ma szersze błotniki, większy o 6 cm prześwit a także stalową osłonę podwozia z przodu i z tyłu.
Także w roku 2012 na rynku pojawiło się Audi A6 hybrid. Jego moc pochodzi z dwóch źródeł. Spalinowy silnik 2.0 TFSI o mocy 155 kW (211 KM) współpracuje z jednostką elektryczną o mocy 40 kW (54 KM). W 2013 zaprezentowano najmocniejszą wersję modelu – RS 6 Avant. Samochód napędzany jest silnikiem V8 biturbo z bezpośrednim wtryskiem, o pojemności 3 993 cm3. Dzięki tak dużej pojemności, jednostka generuje moc 412 kW (560 KM), a stały moment obrotowy 700 Nm jest dostępny w zakresie od 1750 do 5500 obr./min.
W październiku 2014 roku podczas targów motoryzacyjnych w Paryżu zaprezentowano wersję po faceliftingu. Dokonano znaczących modyfikacji rozwiązań technicznych. Zmieniono m.in. atrapę chłodnicy, progi, wloty powietrza, końcówki układu wydechowego, przednie zderzaki oraz reflektory, które opcjonalnie wyposażyć można w reflektory typu LED, a nawet LED Matrix. Przede wszystkim udoskonalono jednostki napędowe, które spełniają normy Euro 6. Najbardziej wydajne silniki benzynowe i wysokoprężne montowane w A6 po face liftingu określa się mianem „ultra“. Jednostka 1.8 TFSI ultra w połączeniu z całkowicie nową automatyczną skrzynią biegów S tronic, na 100 km zużywa średnio 5,7 litra paliwa. Natomiast silnik 2.0 TDI ultra o mocy 110 kW (150 KM) charakteryzuje się wyjątkowo niskim spalaniem, rzędu 4,4-4,6 litra paliwa na 100 km.
Inżynierowie Audi przy modelu A6 C7 dokonali również znacznego obniżenia masy pojazdu (ok. 50 kg mniej niż w poprzednim modelu). Np. model z silnikiem 1,8 TFS waży tylko 1535 kg. Przełożyło się to na lepsze prowadzenie i większą efektywność jednostek napędowych.
A6 Allroad.
Trzecia generacja A6 Allroad została zaprezentowana w marcu 2012 roku na Geneva Motor Show. Do napędu użyto jednostek V6 3.0: benzynowej TFSI oraz wysokprężnej TDI.
Piąta generacja.
Audi A6 V zostało zaprezentowane po raz pierwszy w marcu 2018 roku.
A6 piątej generacji otrzymało kod fabryczny C8. Nowe wcielenie jednego, z najpopularniejszych samochodów niemieckiej marki zadebiutowało w marcu 2018 roku jako trzeci model reprezentujący nową estetykę marki po nowych Audi A8 i Audi A7. Podobnie jak poprzednik, samochód przejął deskę rozdzielczą z A7, tym samym wprowadzając do tego modelu nowy cyfrowy kokpit składający się z 3 dużych wyświetlaczy - zastępującego tradycyjne zegary, panel guzików do sterowania radia i panel klimatyzacji. Piąta generacja A6 na tle poprzedników nie wyróżnia się innymi proporcjami, choć samochód wyraźnie urósł - z naciskiem na większy rozstaw osi.
W maju 2018 roku przedstawiono drugi wariant nadwozia - wersję kombi, czyli Avant.

</doc>
<doc id="843282" url="https://pl.wikipedia.org/wiki?curid=843282" title="Detektyw Pchełka na tropie">
Detektyw Pchełka na tropie

Detektyw Pchełka na tropie (ang. "Inch High, Private Eye", 1973-1974) – amerykański serial animowany wytwórni Hanna-Barbera, wyprodukowany w roku 1973.
W Polsce, serial był emitowany na kanale Boomerang; wcześniej został wydany na kasetach VHS przez Polskie Nagrania pt. Prywatny detektyw pan Pchełka.
Wersja polska.
Polskie Nagrania.
Wersja polska: Zespół Promocji Filmowej „Unifilm” Sp z.o.o., CWPiFT „Poltel” oraz Studio Opracowań Filmów w WarszawieReżyseria: Henryka BiedrzyckaDialogi:
Dźwięk: Krystyna ZającMontaż: Irena RoweykoMontaż elektroniczny: Ewa BorekKierownictwo produkcji: Marek SkładanowskiInżynier studia: Andrzej DzikowskiDystrybucja: HANNA-BARBERA POLANDProdukcja i rozpowszechnianie: POLSKIE NAGRANIAWystąpili:
i inni
2008 rok.
Wersja polska: na zlecenie Warner Bros. – Studio Genetix Film FactoryDialogi polskie:
Reżyseria: Anna ApostolakisRealizacja dźwięku: Ilona Czech-KłoczewskaKierownictwo produkcji: Agnieszka Sokół, Róża ZielińskaWystąpili:
i inni
Lektor: Leszek Zduń
Dodatkowe informacje.
Agencja Finkertona jest nawiązaniem do prawdziwej Agencji Pinkertona.

</doc>
<doc id="843284" url="https://pl.wikipedia.org/wiki?curid=843284" title="Calystegia">
Calystegia



</doc>
<doc id="843285" url="https://pl.wikipedia.org/wiki?curid=843285" title="Convolvulus">
Convolvulus



</doc>
<doc id="843287" url="https://pl.wikipedia.org/wiki?curid=843287" title="Ipomoea">
Ipomoea



</doc>
<doc id="843291" url="https://pl.wikipedia.org/wiki?curid=843291" title="Okrąg mały">
Okrąg mały



</doc>
<doc id="843293" url="https://pl.wikipedia.org/wiki?curid=843293" title="Władysław Wolski">
Władysław Wolski

Władysław Antoni Wolski, właściwie Antoni Jan Piwowarczyk (ur. 27 grudnia 1901 w Warszawie, zm. 7 sierpnia 1976 w Krakowie) – polski elektrotechnik i polityk komunistyczny, poseł do Krajowej Rady Narodowej i na Sejm Ustawodawczy, w latach 1949–1950 minister administracji publicznej. Wiceprezes i członek Zarządu Towarzystwa Przyjaźni Polsko-Radzieckiej w 1949. Prezes Polskiego Związku Narciarskiego.
Życiorys.
Syn Aleksandra i Matyldy, pochodził z rodziny robotniczej. W 1916 wstąpił do Socjaldemokracji Królestwa Polskiego i Litwy, w 1918 do Komunistycznej Partii Robotniczej Polski, gdzie początkowo był członkiem Egzekutywy Dzielnicy Mokotów. W styczniu 1920 powołany do Wojska Polskiego, gdzie służył w Batalionie Maszynowym Saperów 1. Pułku Inżynieryjnego. Przeszedł do Wydziału Wojskowego KPRP, prowadził działalność komunistyczną w wojsku. W maju 1920 skierowany na front wojny polsko-bolszewickiej, zdemobilizowany w styczniu 1921. Od połowy 1921 wznowił działalność w Wydziale Wojskowym KPRP, zajmującym się szpiegostwem na rzecz ZSRR i agitacją komunistyczną w Wojsku Polskim. Aresztowany w czerwcu 1922, w marcu 1923 skazany na 7 lat więzienia, przebywał w więzieniach w Warszawie, Łomży i Białymstoku. W kwietniu 1926 zwolniony na urlop zdrowotny, resztę kary darowano mu następnie na mocy amnestii. Był konsultantem Wydziału Wojskowego KPP, następnie skierowany do pracy w Sekretariacie Komitetu Centralnego Międzynarodowej Organizacji Pomocy Rewolucjonistom, od jesieni 1927 był sekretarzem generalnym MOPR. W 1930 oskarżony o działalność komunistyczną został uniewinniony przez sąd. W marcu 1934 wyjechał do ZSRR. Pracował jako kierownik działu kulturalnego redakcji polskojęzycznego pisma "Trybuna Radziecka". Był związany z tzw. „większością” w Komunistycznej Partii Polski, utrzymywał w Moskwie kontakty z jej przedstawicielami. Po potępieniu „większości” przez władze KPP odmówił złożenia samokrytyki, odszedł z redakcji, pracował jako elektryk w metrze moskiewskim.
W listopadzie 1935 został aresztowany przez NKWD i skazany na 5 lat łagrów za "działalność kontrrewolucyjną", przebywał w obozach koncentracyjnych w Komi, a następnie na półwyspie Tajmyr. NKWD aresztowało również żonę i córkę Piwowarczyka, zginęły w czasie „wielkiego terroru”. Na przełomie 1941/42 zwolniony po odbyciu kary, w kwietniu 1942 uczestniczył w prowokacji NKWD wobec ambasady RP w Kujbyszewie. W końcu 1943 zrzucony na spadochronie na tyły frontu niemieckiego w okolice Wilna, gdzie w lipcu 1944 zastała go ofensywa Armii Czerwonej.
W sierpniu 1944 już pod nazwiskiem "Władysław Wolski" mianowany zastępcą kierownika Resortu Bezpieczeństwa Publicznego Polskiego Komitetu Wyzwolenia Narodowego. Od września 1944 był Głównym Pełnomocnikiem PKWN przy Głównych Pełnomocnikach Rządów Ukrainy i Białorusi w Polsce, zaś od 9 października 1944 do kwietnia 1945 pierwszym szefem Państwowego Urzędu Repatriacyjnego. Od stycznia 1945 do 20 stycznia 1949 był wiceministrem administracji publicznej. Od lipca 1945 do lutego 1947 faktyczny polityczny nadzorca z ramienia PPR ministra Władysława Kiernika (pełniącego funkcję w Tymczasowym Rządzie Jedności Narodowej jako reprezentant Polskiego Stronnictwa Ludowego). Od 20 stycznia 1949 do 28 kwietnia 1950 minister administracji publicznej. W latach 1947–1951 pełnił funkcję prezesa Polskiego Związku Narciarskiego.
Od 1944 członek Polskiej Partii Robotniczej, a od 1948 Polskiej Zjednoczonej Partii Robotniczej – zastępca członka Komitetu Centralnego PPR (1945–1948) i członek Komitetu Centralnego PZPR (1948–1950). Pełnił mandat poselski do Krajowej Rady Narodowej i na Sejm Ustawodawczy.
Od lat 30. powiązany z NKWD. W maju 1950 w konsekwencji swych intryg przeciw kierownictwu PZPR został usunięty z partii, zrzekł się również mandatu poselskiego i został „zesłany” do Krakowa, gdzie w styczniu 1952 zatrudniono go jako dyrektora Biblioteki Miejskiej. Do PZPR powrócił w 1960.
W 1946 odznaczony Krzyżem Komandorskim Orderu Odrodzenia Polski. W 1985 został pośmiertnie odznaczony Medalem Rodła.
Jego żoną była Celina Bobińska-Wolska, historyk, profesor Uniwersytetu Jagiellońskiego, córka Stanisława i Heleny.
Pochowany na Cmentarzu Rakowickim (kwatera LXIX pas A-II-11).

</doc>
<doc id="843294" url="https://pl.wikipedia.org/wiki?curid=843294" title="Sydney Gun-Munro">
Sydney Gun-Munro

Sir Sydney Douglas Gun-Munro (ur. 29 listopada 1916 na Grenadzie, zm. 1 marca 2007 na Bequia) – działacz państwowy Saint Vincent i Grenadyn, pierwszy gubernator generalny, lekarz. Tytuł szlachecki "Sir" otrzymał w 1977.
Był ósmym z dziesięciorga rodzeństwa, został osierocony przez ojca w wieku 7 lat. Uczęszczał do szkoły podstawowej i średniej na Grenadzie, następnie wyjechał na studia medyczne do Wielkiej Brytanii. W 1942 uzyskał dyplom lekarza w Kings College w Londynie, rok później specjalizował się tamże w chirurgii. Do kwietnia 1946 pracował w Lewisham Hospital w Londynie. W czasie pobytu w Anglii przeżył m.in. zniszczenie domu brata przez bombę lotniczą w czasie działań wojennych.
W 1946 powrócił na Grenadę. Pracował m.in. w szpitalu kolonialnym w Kingstown (1949-1971, później Milton Cato Memorial Hospital) oraz w instytucjach kierowniczych lokalnej służby zdrowia. W 1977 został mianowany gubernatorem Saint Vincent i Grenadyn, wówczas o statusie państwa stowarzyszonego z Wielką Brytanią. W październiku 1979 Saint Vincent i Grenadyny ogłosiły niepodległość (w ramach brytyjskiej Wspólnoty Narodów) i Gun-Munro został pierwszym gubernatorem generalnym. Funkcję pełnił do 1985.
W późniejszych latach udzielał pomocy lekarskiej mieszkańcom wyspy Bequia jako wolontariusz. W maju 1997 doznał poważnych obrażeń w wypadku budowlanym. Zmarł w marcu 2007 w wieku 90 lat. Był żonaty, miał troje dzieci (dwóch synów i córkę).

</doc>
<doc id="843297" url="https://pl.wikipedia.org/wiki?curid=843297" title="Sidney Gun-Munro">
Sidney Gun-Munro



</doc>
<doc id="843307" url="https://pl.wikipedia.org/wiki?curid=843307" title="Frits Goedgedrag">
Frits Goedgedrag

Frits Martinus de los Santos Goedgedrag (ur. 1 listopada 1951 w Aruba) – gubernator Antyli Holenderskich od 1 lipca 2002 do 10 października 2010. Od 10 października 2010 do 24 listopada 2012 gubernator Curaçao.
Życiorys.
Frits Goedgedrag jest długoletnim urzędnikiem administracji publicznej. Początkowo pracował jako prawnik w Departamencie Sprawiedliwości i Spraw Ogólnych rządu Antyli Holenderskich. Na początku lat 80. przeniósł się na wyspę Bonaire. Objął tam wówczas stanowisko sekretarza Terytorium Wyspy Bonaire. W latach 1992–1998 sprawował natomiast funkcję administratora Bonaire.
Po tym okresie wrócił na wyspę Curaçao, gdzie od 1998 do 2002 zajmował stanowisko prokuratora generalnego Antyli Holenderskich. W 2002 został mianowany gubernatorem tego terytorium. Gubernatora mianuje holenderski monarcha (obecnie Beatrix) na okres 6 lat. Urząd zajmował do 10 października 2010, kiedy Antyle Holenderskie zmieniły swój status i w rezultacie przestały istnieć. 10 października 2010 objął stanowisko pierwszego w historii gubernatora Curaçao. W dniu 24 listopada 2012 został zastąpiony na stanowisku gubernatora przez Adèle van der Pluijm-Vrede

</doc>
<doc id="843312" url="https://pl.wikipedia.org/wiki?curid=843312" title="USS Whale">
USS Whale

Okręty US Navy o nazwie USS "Whale":

</doc>
<doc id="843318" url="https://pl.wikipedia.org/wiki?curid=843318" title="Maurycy Kabat">
Maurycy Kabat

Maurycy Kabat (ur. 5 września 1814 w Samborze, zm. 9 grudnia 1890 we Lwowie) – polski prawnik, profesor i rektor Uniwersytetu Lwowskiego.
W 1838 ukończył we Lwowie prawo, ze stopniem doktora, a w 1839 rozpoczął jako adiunkt na Uniwersytecie Lwowskim wykłady z historii dawnego prawa polskiego. W 1841 opuścił uniwersytet i otworzył kancelarię adwokacką, ok. 1860 nabył majątek ziemski Siemakowce. W 1855 powołano go do rządowej Komisji Egzaminacyjnej dla pracowników sądowych, został syndykiem Lwowa i funkcję tę pełnił do 1868. W 1867 powołany został we Lwowie na pierwszą polską katedrę postępowania cywilnego, 24 czerwca 1867 został profesorem nadzwyczajnym, od 11 czerwca 1870 był profesorem zwyczajnym. W latach 1874-1875 był rektorem Uniwersytetu Lwowskiego. Był rzecznikiem wprowadzenia języka polskiego do wykładów uniwersyteckich. W latach 1865-1876 był posłem na Sejm Krajowy, w latach 1870-1879 należał do Rady Państwa. W 1888 obrany został prezesem Izby Adwokackiej. Członek i działacz Galicyjskiego Towarzystwa Gospodarskiego, członek jego Komitetu (30 stycznia 1866 – 16 lutego 1868). Od 1867 zasiadał w Radzie Nadzorczej Banku Hipotecznego. Odznaczony został Orderem Korony Żelaznej III klasy.

</doc>
<doc id="843321" url="https://pl.wikipedia.org/wiki?curid=843321" title="Emily de Jongh-Elhage">
Emily de Jongh-Elhage

Emily de Jongh-Elhage (ur. 7 grudnia 1946) – polityk, premier Antyli Holenderskich od 26 marca 2006 do 10 października 2010. 
Życiorys.
Emily de Jongh-Elhage, z wykształcenia nauczycielka, pracowała w zawodzie do 1982. Następnie była pośredniczką w handlu nieruchomościami. Jej panieńskie nazwisko brzmiało Emily Saïdy Ellhage, jest bowiem pochodzenia libańskiego.
W 1995 zaangażowała się w działalność polityczną jako członkini Partido Antiá Restrukturá. Z jej ramienia weszła w skład Rady Wyspy Curaçao. Stanęła w niej na czele Komitetu Przygotowawczego. Następnie zajmowała stanowisko Komisarza ds. Prac Publicznych i Mieszkalnictwa Publicznego na wyspie Curaçao. 
W 2005 została wybrana liderem Partido Antiá Restrukturá. 26 marca 2006, po wygraniu przez PAR wyborów parlamentarnych, objęła urząd premiera Antyli Holenderskich. Po zwycięstwie PAR w wyborach parlamentarnych w styczniu 2010 zachował stanowisko szefa rządu. Zajmowała je do 10 października 2010, kiedy Antyle Holenderskie uległy przekształceniom administracyjnym i w rezultacie przestały istnieć. 
W sierpniu 2010 PAR wygrała wybory parlamentarne na Curaçao, jednak nie zdołała utworzyć rządu, w rezultacie Emily de Jongh-Elhage stanęła na czele opozycji.

</doc>
<doc id="843331" url="https://pl.wikipedia.org/wiki?curid=843331" title="Gliwicka Wyższa Szkoła Przedsiębiorczości w Gliwicach">
Gliwicka Wyższa Szkoła Przedsiębiorczości w Gliwicach

Gliwicka Wyższa Szkoła Przedsiębiorczości – szkoła wyższa o profilu ekonomiczno-humanistycznym z siedzibą w Gliwicach. W likwidacji.
Kierunki studiów.
Przed rozpoczęciem likwidacji uczelnia prowadziła studia w formie stacjonarnej i niestacjonarnej na kierunkach:
W przeszłości uczelnia kształciła również studentów na kierunkach Filologia oraz Wzornictwo.
Historia.
Założona w 2005 roku przez Agencję Rozwoju Lokalnego Gliwicka Wyższa Szkoła Przedsiębiorczości mieściła się na terenie dawnej Kopalni Gliwice, w budynku zrewitalizowanym w ramach projektu Nowe Gliwice. W wyniku rewitalizacji do użytku oddane zostały na potrzeby nowej uczelni wyposażone sale dydaktyczne, aule (w tym aula do tłumaczeń symultanicznych), parking, a sam budynek przy ul. Bojkowskiej przystosowany został do potrzeb osób niepełnosprawnych. Gliwicka Wyższa Szkoła Przedsiębiorczości znajdowała się w sąsiedztwie autostrady A4/A1 (węzeł "Sośnica").
29 sierpnia 2013 r. uczelnia ogłosiła, że począwszy od września 2013 r. funkcję założyciela Gliwickiej Wyższej Szkoły Przedsiębiorczości pełnić będzie Wyższa Szkoła Biznesu - National-Louis University, będąca liderem Konsorcjum Uczelni FUTURUS.
W ofercie edukacyjnej Gliwickiej Wyższej Szkoły Przedsiębiorczości znajdowały się studia pierwszego stopnia oraz studia podyplomowe. Uczelnia prowadziła też kształcenie na studiach drugiego stopnia we współpracy z Wyższą Szkołą Biznesu - National Louis University, która wydawała dyplom.
W ramach uczelni funkcjonowały również: Uniwersytet Trzeciego Wieku oraz Biuro Karier Studenckich. Studenci zainteresowani założeniem własnej firmy, mogli to uczynić w Inkubatorze Przedsiębiorczości znajdującym się w sąsiedztwie uczelni.
Według danych GUS w Gliwickiej Wyższej Szkole Przedsiębiorczości w 2016 r. studiowały 302 osoby.
Uczelnia wstrzymała rekrutację na studia w roku akademickim 2017/2018, a we wrześniu 2017 r. w lokalnych mediach pojawiła się informacja o zakończeniu działalności przez uczelnię. Według stanu na 16 września 2018 r. uczelnia nie zatrudniała nauczycieli akademickich ani pracowników naukowych. Na początku 2019 r. opublikowano informację o wyprzedaży majątku Gliwickiej Wyższej Szkoły Przedsiębiorczości. 
5 kwietnia 2019 r. Gliwicka Wyższa Szkoła Przedsiębiorczości została oficjalnie postawiona w stan likwidacji.

</doc>
<doc id="843335" url="https://pl.wikipedia.org/wiki?curid=843335" title="Virginio Rosetta">
Virginio Rosetta

Virginio Rosetta (ur. 25 lutego 1902 w Vercelli, zm. 31 marca 1975 w Turynie) – włoski piłkarz i trener piłkarski.
Rosetta urodził się w miejscowości Vercelli (Piemont). Swoją karierę rozpoczął w klubie Pro Vercelli (sezon 1919/1920), gdzie grał na pozycji napastnika. Później jego rola na boisku się zmieniła - grał jako obrońca.
Pro Vercelli było jedną z najsilniejszych włoskich drużyn tamtego okresu. Rosetta grając tam zdobył dwukrotnie "Scudetto" (w sezonach 1919/1920 i 1920/1921).
W kadrze narodowej Włoch zadebiutował na olimpiadzie w 1920.
W 1923 Rosetta przeniósł się do Juventusu, gdzie po raz pierwszy płacono mu za grę. Pierwszy tytuł mistrzowski z Juventusem zdobył w roku 1926. W sumie z drużyną "Starej Damy" zdobył 5 mistrzostw Włoch.
Łącznie zdobył 8 tytułów mistrzowskich. Jedynie dwóm innym piłkarzom (Giovanni Ferrari i Giuseppe Furino) udała się ta sztuka. Gdyby nie afera Calciopoli, Ciro Ferrara, także miałby na koncie 8 zdobytych mistrzostw.
W reprezentacji "Azzurrich" rozegrał 52 spotkania. Wygrał także mistrzostwa świata w 1934, które odbyły się we Włoszech.
Zmarł w Turynie w roku 1975.
Linki zewnętrzne.
Statystyki w bazie playerhistory.com

</doc>
<doc id="843337" url="https://pl.wikipedia.org/wiki?curid=843337" title="Dromicejomim">
Dromicejomim

Dromicejomim ("Dromiceiomimus") – wymarły gad z rzędu dinozaurów gadziomiednicznych (Saurischia), należący do rodziny ornitomimów (Ornithomimidae). Jego nazwa oznacza "udający emu".
Wymiary.
Dromicejomim osiągał długość 3,5 m, 2 m wysokości i wagę około 100 kg.
Występowanie.
Żył w późnej kredzie, około 70 milionów lat temu na terenie współczesnej Ameryki Północnej. Jego skamieniałości znaleziono w prowincji Alberta w Kanadzie.
Opis.
Dromicejomim był lekko zbudowanym, ptakopodobnym teropodem o niewielkiej, wydłużonej głowie z dużymi oczami, osadzonej na długiej, giętkiej szyi i zakończonej bezzębnym dziobem. Mózg tych dinozaurów był względnie duży. "Dromiceiomimus" miał stosunkowo długie – jak na przedstawiciela podrzędu Theropoda – przednie kończyny z trzema chwytnymi palcami. Tylne kończyny były bardzo długie i zbudowane odpowiednio do osiągania dużych prędkości (na podstawie zachowanych śladów naukowcy szacują maksymalną prędkość dromicejomima na 70-80 km/h). Sztywny ogon równoważył krótki, poziomo pochylony tułów.
Filogeneza.
Dromicejomim był teropodem z podrzędu tetanurów (Tetanurae), należącym do nadrodziny ptakopodobnych dinozaurów ornitomimozaurów (Ornithomimosauria) i rodziny ornitomimów, co czyni go jednym z najbliższych krewnych ptaków. Rodzina ta wywodzi się być może od późnojurajskiego teropoda elafrozaura – nie ma na to jednak ostatecznych dowodów. Innymi bliskimi krewnymi dromicejomima są dinozaury z rodzajów "Anserimimus", "Archaeornithomimus", "Gallimimus", "Ornithomimus", "Sinornithomimus" oraz "Struthiomimus". Nieco odleglej spokrewniony jest z przedstawicielami rodzin deinocheirów, garudymimów i harpymimów, a jeszcze odleglej m.in. z terizinozaurami, troodonami i tyranozaurami.
Behawior i etologia.
Dromicejomim był prawdopodobnie zwierzęciem towarzyskim, żyjącym stadnie. Bezzębny dziób służył mu do chwytania drobnych zwierząt, takich jak owady, żaby, jaszczurki i małe ssaki. Prawdopodobnie jednak dromicejomim uzupełniał dietę owocami i nasionami. Bardzo duże oczy i dobrze rozwinięta część mózgu odpowiedzialna za wzrok świadczą o tym, że dinozaur ten miał dobry wzrok – dlatego też przypuszcza się, iż prowadził nocny tryb życia.

</doc>
<doc id="843345" url="https://pl.wikipedia.org/wiki?curid=843345" title="Najlepsza oryginalna piosenka filmowa">
Najlepsza oryginalna piosenka filmowa



</doc>
<doc id="843346" url="https://pl.wikipedia.org/wiki?curid=843346" title="Driozaur">
Driozaur

Driozaur ("Dryosaurus") – dwunożny, roślinożerny ornitopod będący bazalnym przedstawicielem kladu Iguanodontia, żyjący w późnej jurze na terenach dzisiejszej Ameryki Północnej. Jego skamieniałości odkryto na zachodzie USA. Miał mocno umięśnioną szczękę, zakończoną kostnym, bezzębnym dziobem. Długość - 3-4 metry, wagi 400 - 500 kg. Znaczenie nazwy: jaszczur drzewny, jaszczur leśny, jaszczur dąb.&lt;br&gt;
Poza gatunkiem typowym ("D. altus") do rodzaju "Dryosaurus" bywa też zaliczany afrykański gatunek "D. lettowvorbecki", pierwotnie opisany jako należący do odrębnego rodzaju "Dysalotosaurus". Nie ma jednak dowodów na to, że "D. altus" jest bliżej spokrewniony z nim niż z innymi przedstawicielami rodziny Dryosauridae, a co za tym idzie, że oba gatunki rzeczywiście można zaliczyć do tego samego rodzaju.

</doc>
<doc id="843347" url="https://pl.wikipedia.org/wiki?curid=843347" title="Stabbing the Drama">
Stabbing the Drama

Stabbing the Drama – szósta płyta melodic death metalowego zespołu Soilwork.

</doc>
<doc id="843351" url="https://pl.wikipedia.org/wiki?curid=843351" title="MGIMO">
MGIMO



</doc>
<doc id="843354" url="https://pl.wikipedia.org/wiki?curid=843354" title="Mikołaj Krzysztoporski">
Mikołaj Krzysztoporski

Mikołaj Krzysztoporski herbu Nowina, także: "Chrysztoporski, Chrystoporski, Krystoporski" (ur. 1547, zm. 1573) – polski poeta. Syn Jana Krzysztoporskiego.
Życiorys.
Urodzony jako syn Jana (późniejszego kasztelana wieluńskiego, potem sieradzkiego, dworzanina i sekretarza królewskiego) i Doroty z Glińskich. Od 1559 studiował w Wittenberdze, następnie w 1561 w Lipsku. Następnie podróżował, odwiedził m.in. Włochy. Był, podobnie jak ojciec, wyznawcą kalwinizmu. Autor niezachowanych "Książek wierszem o powinności szlacheckiej", poematu "Niniwa, miasto wykonterfetowane" (1572) wraz z "Historią Jonasza proroka", "Ku sławnemu miastu Niniwie krótkie Polski przypodobnienie" i "Pieśnią o wielkich niebezpieczeństwach".
Jego brat, Piotr Krzysztoporski, również zajmował się literaturą.
Bibliografia.
]

</doc>
<doc id="843361" url="https://pl.wikipedia.org/wiki?curid=843361" title="Emile Mpenza">
Emile Mpenza



</doc>
<doc id="843362" url="https://pl.wikipedia.org/wiki?curid=843362" title="Fredis Refunjol">
Fredis Refunjol

Fredis Refunjol (ur. 19 grudnia 1950 w Oranjestad, Aruba) – polityk arubański, trzeci gubernator Aruby, sprawujący swą funkcję od 11 maja 2004 do 31 grudnia 2016.
Życie prywatne.
Żonaty z Clarette Marią de Lourdes Refunjol-Lopez, z którą ma troje dzieci.

</doc>
<doc id="843365" url="https://pl.wikipedia.org/wiki?curid=843365" title="555 California Street">
555 California Street

555 California Street – budynek w San Francisco w USA, zaprojektowany przez Pietro Belluschi, Skidmore, Owings &amp; Merrill i Wurster, Bernardi &amp; Emmons. Jego budowa zakończyła się w 1969 roku. Ma 237 metrów wysokości i 52 piętra. Pod ziemią znajdują się kolejne 4 poziomy, a prawidłowy przepływ ludzi zapewnia 38 wind. Jest wykorzystywany w celach biurowych, oraz gastronomicznych. Został on wykonany w stylu międzynarodowym. Jest to obecnie drugi co do wysokości wieżowiec w San Francisco, zaraz po Transamerica Pyramid. Przez 3 lata był najwyższy w mieście. Do czasu fuzji Bank of America i NationsBank w 1988 roku był siedzibą firmy BofA, która obecnie ma siedzibę w mieście Charlotte. 22 września 2005 roku gmach został zakupiony za 1,05 miliarda dolarów przez Hudson Waterfront Associates' Henry Cheng and Vincent Lo.
 Zmienił wtedy swoją nazwę z Bank of America Center na 555 California Street. Budynek położony jest w bardzo dogodnym miejscu, w centrum finansowym miasta. Na 52. piętrze znajduje się restauracja Carnelian Room, z której roztacza się widok na całe miasto.

</doc>
<doc id="843366" url="https://pl.wikipedia.org/wiki?curid=843366" title="Sowia Dolina">
Sowia Dolina

 Sowia Dolina (niem. "Eulengrund") – dolina górska w Sudetach Zachodnich, we wschodnich Karkonoszach, w woj. dolnośląskim.
Położenie.
Dolina położona jest na południowy wschód od Karpacza. Rozciąga się od Szerokiego Mostu na północy aż po Przełęczą Sowią (1160 m n.p.m.) na południu. Górna część dolin położona jest na terenie Karkonoskiego Parku Narodowego.
Opis.
Sowia Dolina to głęboko wcięta w łupki krystaliczne, bardzo stroma dolina porośnięta lasem regla dolnego. Oddziela ona Czarny Grzbiet od Kowarskiego Grzbietu. Różnica wzniesień doliny na długości 3,0 km wynosi 450 m. Najatrakcyjniejsza turystycznie jest środkowa część doliny w przewężeniu pomiędzy Buławą i Granatami oraz najwyższe partie leżące na terenie Karkonoskiego Parku Narodowego, w których płyną Płóknica i Niedźwiada. Dolną częścią doliny płynie Płomnica. Dolina posiada wysokie walory krajobrazowe i florystyczne z uwagi na występowanie tu wielu gatunków typowo górskich. Dolina pod względem geologicznym jest jednym z ciekawszych miejsc w Karkonoszach. Występują tu rzadkie minerały jak granaty, tzw. piropy i anatazy oraz rudy miedzi i ołowiu ze śladami złota.
Historia.
Sowia Dolina znana była już w średniowieczu poszukiwaczom złota i drogich kamieni, gdyż prowadzi przez bogato okruszcową strefę kontaktową Kowarskiego Grzbietu. W zboczach pod Skalnym Stołem w XVIII wieku wydobywano kamienie szlachetne, a pod Granatami w drugiej połowie XIX wieku rudy miedzi i ołowiu. Ślady robót górniczych, jakimi są pozostałości po sztolniach i hałdach widoczne są w wielu miejscach Sowiej Doliny.
Turystyka.
Doliną prowadzi szlak turystyczny:

</doc>
<doc id="843368" url="https://pl.wikipedia.org/wiki?curid=843368" title="Naradka">
Naradka

Naradka ("Androsace" L.) – rodzaj roślin należący do rodziny pierwiosnkowatych. Obejmuje co najmniej 164 gatunki. Występują one głównie na półkuli północnej w rejonach o chłodniejszym klimacie. Najwięcej jest ich w rejonie Himalajów i w Chinach, w Europie rosną 22 gatunki (w tym 4 rodzime w Polsce: naradka mlecznobiała "A. lactea", północna "A. septentrionalis", tępolistna "A. obtusifolia" i włosista "A. chamaejasme"), nieliczne gatunki występują także w Ameryce Północnej. Rośliny te zasiedlają zwykle murawy i tereny skaliste w górach, także widne lasy. 
Liczne gatunki uprawiane są jako rośliny ozdobne. Do najbardziej popularnych w uprawie należą: naradka krwista "A. laggeri", naradka odroślowa "A. sarmentosa" i "Androsace lanuginosa".
Systematyka.
Rodzaj z podrodziny pierwiosnkowych "Primuloideae", rodziny pierwiosnkowatych "Primulaceae", która wraz z siostrzaną rodziną hebankowatych należy do rzędu wrzosowców.

</doc>
<doc id="843369" url="https://pl.wikipedia.org/wiki?curid=843369" title="Zbigniew Stryj">
Zbigniew Stryj

Zbigniew Stryj (ur. 2 stycznia 1968 w Zabrzu) – polski aktor filmowy i teatralny, reżyser.
Życiorys.
Absolwent I Liceum Ogólnokształcącego w Zabrzu. Jest autorem kilku tomików poetyckich, utworów dramatycznych i scenariuszy teatralnych. Rozpoznawalność dała mu rola mecenasa Adama Roztockiego w serialu "Na Wspólnej".
Występuje w Teatrze Nowym w Zabrzu, w którym pełni również funkcję zastępcy dyrektora ds. artystycznych.
Laureat nagrody dla najlepszego aktora drugoplanowego podczas 32. Festiwalu Polskich Filmów Fabularnych w Gdyni (za rolę w filmie "Benek").
Życie prywatne.
Ma żonę i dwoje dzieci.

</doc>
<doc id="843370" url="https://pl.wikipedia.org/wiki?curid=843370" title="Androsace">
Androsace



</doc>
<doc id="843371" url="https://pl.wikipedia.org/wiki?curid=843371" title="Współczynnik ciągu do ciężaru">
Współczynnik ciągu do ciężaru

Współczynnik (stosunek) ciągu do ciężaru (gdzie przez ciężar rozumiemy ciężar na powierzchni Ziemi) - bezwymiarowa jednostka charakteryzująca silniki odrzutowe między innymi (rakietowe i lotnicze) oraz pojazdy w których zostały wykorzystane (w większości statki kosmiczne oraz samoloty odrzutowe), będąca ilorazem ciągu wytwarzanego przez silnik, do masy pojazdu. Jego wartość jest stosowana do porównywania silników i konstrukcji pojazdów. 
Dla pojazdów startujących pionowo podczas startu musi być ona większa od jedności. 
Stosunek ciągu do ciężaru zależy bezpośrednio od ciężaru pojazdu oraz ciągu silnika, który zależy od wielu czynników (temperatura, ciśnienie, gęstość i skład powietrza), dla zachowania porównywalności wyników, stosuje się atmosferę wzorcową.

</doc>
<doc id="843374" url="https://pl.wikipedia.org/wiki?curid=843374" title="Argentynozaur">
Argentynozaur

Argentynozaur ("Argentinosaurus") – dinozaur gadziomiedniczny z grupy zauropodów, odkryty przez Guillermo Heredia w Argentynie. Żył on na terenie Ameryki Południowej, w okresie kredowym pomiędzy 97 a 93,5 miliona lat temu. Rodzaj obejmuje jeden gatunek – "Argentinosaurus huinculensis". 
Opis.
Szkielet Argentynozaura jest niekompletny. Holotyp zawiera serię kręgów (sześć grzbietowych, 5 z regionu bioder), żebra i prawy piszczel długości 1,55 metra. Dodatkowo przypisuje mu się niekompletną kość udową, która mogła mierzyć ponad 2,5 metra, dla porównania kość udowa innego tytanozaura patagotitana mierzyła 2,38 metra.
Wielkość.
Ze względu na niekompletność szczątków kopalnych wielkość argentynozaura jest przedmiotem sporu. Szacunkowo mierzył on ponad 30 metrów i ważył około 70 ton. Czyniło by go to największym znanym dinozaurem i największym lądowym zwierzęciem w historii życia na ziemi.
Odkrycie.
Szczątki argentynozaura zostały odnalezione przez miejscowego farmera, który pomylił je ze skamieniałym drewnem.
Gatunek typowy "A. huinculensis" został opisany przez paleontologów José F. Bonaparte i Rodolfo Coria.
Systematyka.
Argentynozaur zalicza się do tytanozaurów, zaawansowanej grupy zauropodów. Bonaparte i Coria początkowo zaklasyfikowali go jako andezaura.
Odkrycie spokrewnionego patagotitana dostarczyło nowych informacji w sprawie klasyfikacji argentynozaura. W 2017 Carbadillo i współpracownicy stwierdzili iż argentynozaur jest przedstawicielem bardziej zaawansowanego kladu Lognkosauria. Badania Gonzáleza Riga i współpracowników również potwierdziły przynależność argentynozaura do Lognkosauria.

</doc>
<doc id="843377" url="https://pl.wikipedia.org/wiki?curid=843377" title="IG BCE">
IG BCE



</doc>
<doc id="843378" url="https://pl.wikipedia.org/wiki?curid=843378" title="Rokosz łowicki">
Rokosz łowicki

Rokosz łowicki – rokosz zawiązany we wrześniu 1697 pod przewodnictwem prymasa Michała Radziejowskiego. Jednoczył przeciwników Augusta Mocnego popierających kandydaturę księcia Conti na króla Polski.
August został wybrany mniejszością głosów, insygnia koronacyjne wykradziono ze skarbca na Wawelu przez dziurę wybitą w ścianie, koronacji, wbrew woli prymasa Radziejowskiego, samowolnie dokonał jego zastępca, biskup kujawski Stanisław Kazimierz Dąmbski, zyskując mało chwalebne miano "rajfura korony polskiej".
Zwołania sejmu pacyfikacyjnego dla pogodzenia obu obozów żądała część posłów na sejm koronacyjny 1697.
Sejm 1698 został w większości zbojkotowany podczas wyborów, obrady zerwano przed wyborem marszałka.
Sejm 1699 uznał Augusta Mocnego za legalnego władcę, nakazując mu powtórzenie przysięgi na pacta conventa i dodając nowe warunki (usunięcie z kraju wojsk saskich z wyjątkiem 1200 gwardzistów, zakaz zaciągania nowych wojsk). Król pozornie przystał na warunki, liczbę wojsk saskich zamiast zmniejszyć zwiększył (pod pretekstem uspokojenia "kolizji litewskiej"), wkrótce zawarł traktat preobrażeński, z którego wynikła III wojna północna (Rzeczpospolita początkowo pozostawała w niej neutralna, jednak walki toczono na jej ziemiach).

</doc>
<doc id="843380" url="https://pl.wikipedia.org/wiki?curid=843380" title="Pałac Szaniawskich w Warszawie">
Pałac Szaniawskich w Warszawie

Pałac Szaniawskich – pałac znajdujący się w Warszawie przy ulicy Miodowej 8.
Opis.
Na początku XVIII wieku na tej posesji pod numerem hipotecznym 481, należącej do podkomorzego liwskiego – Szaniawskiego, wybudowano pałac. W 1743 jego właścicielem na drodze spadku został Józefat Szaniawski. Od 1770 budynek należał do Konstantego Felicjana Szaniawskiego. Przebudowany w 1782 roku według projektu Stanisława Zawadzkiego. Później pałac należał do rodziny Ostrowskich. Rodzina ta zleciła w 1812 architektowi Fryderykowi Albertowi Lesselowi przebudowę pałacu w stylu klasycystycznym.
W wieku XIX kilkakrotnie zmieniali się właściciele budynku. Wtedy też stał się kamienicą czynszową. Od 1844 właścicielem był Julian Kuzniecow, później rodzina Drac, a następnie Weinsteinów. W latach 1832–1897 w pałacu miała swoją siedzibę księgarnia i skład nut Gustawa Sennewalda.
Podczas II wojny światowej pałac został zniszczony. Odbudowano go w 1950 według projektu Borysa Zinserlinga w stylu klasycystycznym.
W 2022 w pałacu otwarty został 5-gwiazdkowy hotel Verte z 94 pokojami, pierwszy w Polsce pod brandem Autograph Collection.

</doc>
<doc id="843381" url="https://pl.wikipedia.org/wiki?curid=843381" title="Konstrukcje geometryczne">
Konstrukcje geometryczne



</doc>
<doc id="843384" url="https://pl.wikipedia.org/wiki?curid=843384" title="Ipswich Witches">
Ipswich Witches

Ipswich Witches – żużlowy klub z Ipswich (Anglia). Zespół czterotnie zdobywał tytuł mistrza Wielkiej Brytanii
Kadra drużyny.
Stan na 10 lipca 2022

</doc>
<doc id="843385" url="https://pl.wikipedia.org/wiki?curid=843385" title="Hatem Ben Arfa">
Hatem Ben Arfa

Hatem Ben Arfa (arab. حاتم بن أرفة; ur. 7 marca 1987 w Clamart) – francuski piłkarz tunezyjskiego pochodzenia występujący na pozycji pomocnika we francuskim klubie Lille.
Kariera.
Jego rodzice pochodzą z Tunezji. Sam zawodnik przed Mistrzostwami Świata otrzymał powołanie do reprezentacji Tunezji, ale odmówił. Z młodzieżową reprezentacją Francji zdobył mistrzostwo Europy U-17 w 2004. Hatem jest uznawany za jeden z największych talentów francuskiej piłki nożnej.
W sezonie 2006/07 wywalczył z Lyonem mistrzostwo Francji.
Wystąpił także w jednym meczu Ligi Mistrzów. Od 2008 roku występował w Olympique Marsylia. Wraz z OM zdobył Puchar Ligi Francuskiej i mistrzostwo Francji w 2010. Po zwycięskim sezonie piłkarz przeniósł się do angielskiego Newcastle United.
W październiku 2010 roku Ben Arfa doznał podwójnego złamania nogi po wślizgu Nigela de Jonga. Po dziewięciu miesiącach rehabilitacji piłkarz powrócił do gry; pierwszy oficjalny mecz po kontuzji rozegrał 21 września 2011 roku. 27 kwietnia 2019 zdobył Puchar Francji, pokonując PSG po rzutach karnych.

</doc>
<doc id="843389" url="https://pl.wikipedia.org/wiki?curid=843389" title="Nelson Orlando Oduber">
Nelson Orlando Oduber

Nelson Orlando Oduber (ur. 7 lutego 1947) – polityk, premier Aruby. Jest członkiem Wyborczego Ruchu Ludowego ("Movimiento Electoral di Pueblo"/"Electorale Volksbeweging"). Pierwszy raz zajmował urząd szefa rządu od 1989 do 1994, kiedy jego partia przegrała wybory. 30 października 2001 po sukcesie wyborczym Wyborczego Ruchu Ludowego ponownie objął stanowisko premiera. 30 października 2009 ustąpił ze stanowiska.

</doc>
<doc id="843390" url="https://pl.wikipedia.org/wiki?curid=843390" title="Wskaźnik Quicka">
Wskaźnik Quicka



</doc>
<doc id="843392" url="https://pl.wikipedia.org/wiki?curid=843392" title="Willy and the Poor Boys">
Willy and the Poor Boys

Willy and the Poor Boys – czwarty album amerykańskiej grupy Creedence Clearwater Revival, wydany w roku 1969 (zobacz 1969 w muzyce). W 2003 album został sklasyfikowany na 392. miejscu listy 500 albumów wszech czasów magazynu Rolling Stone.
Lista utworów.
Strona 1
Strona 2

</doc>
<doc id="843396" url="https://pl.wikipedia.org/wiki?curid=843396" title="Kevin Moore (muzyk metalowy)">
Kevin Moore (muzyk metalowy)

 
Kevin Moore (ur. 26 maja 1967 w Nowym Jorku) – amerykański muzyk, kompozytor, wokalista i multiinstrumentalista. Kevin Moore znany jest przede wszystkim z występów w progmetalowym zespole Dream Theater, którego był członkiem w latach 1986-1994. Następnie związał się z zespołem Jima Matheosa - Fates Warning. W 1998 roku powołał projekt Chroma Key. Natomiast od 2002 roku tworzy w ramach projektu Office of Strategic Influence (O.S.I.).

</doc>
<doc id="843399" url="https://pl.wikipedia.org/wiki?curid=843399" title="Ulica Podwale w Warszawie">
Ulica Podwale w Warszawie

Ulica Podwale – ulica w śródmieściu Warszawy.
Historia.
Biegnąca łukiem ulica Podwale powstała u stóp murów miejskich i fosy otaczających Stare Miasto. Początkowo zwana była ulicą "Zawalną". W miarę powiększania się miasta budowane tu były kamienice bogatszych mieszczan i arystokracji, stopniowo opuszczających panującą wewnątrz murów ciasnotę. W XVIII wieku przy Podwalu znajdowało się 5 pałaców, 11 kamienic, 19 domów mieszczan, 2 dworki, stajnie, jatki, szpital miejski oraz kilka kantorów bankierskich. Z czasem jednak prestiż ulicy spadł i zapełniła się ona ścisłą zabudową, w którą włączone były historyczne mury. 
W 1881 ulicą poprowadzono linię tramwaju konnego.
W kwietniu 1922 w kamienicy pod numerem 15 otwarto Muzeum Wojska.
Do 1944 ulica po obu stronach była zabudowana kamienicami.
W czasie powstania warszawskiego, 13 sierpnia 1944, wieczorem u zbiegu Podwala i Kilińskiego (pomiędzy numerami 1 i 3) doszło do wybuchu niemieckiego pojazdu przeznaczonego do podkładania ładunków wybuchowych typu Borgward Sd.Kfz.301, który powstańcy zdobyli podczas odpierania ataku Niemców na barykadę na Podwalu. W wybuchu zginęło około 300 osób, zarówno powstańców, jak i cywilów, a wiele odniosło rany. Kontuzjowany został m.in. generał Tadeusz Bór-Komorowski, który znajdował się w tym czasie w pałacu Raczyńskich.
Po 1945 nie odbudowano budynków po parzystej stronie ulicy, odsłaniając mury obronne. 
W 1965 ulica jako założenie urbanistyczne została wpisana do rejestru zabytków.
Jest ulicą jednokierunkową.

</doc>
<doc id="843403" url="https://pl.wikipedia.org/wiki?curid=843403" title="Eastbourne Eagles">
Eastbourne Eagles

Eastbourne Eagles - żużlowy klub z Eastbourne (Anglia). Dwukrotny mistrz w latach 1995 i 2000, trzykrotny wicemistrz w latach 1993, 1997 i 2002 oraz brązowy medalista w 1996 roku. Przed sezonem 2015 klub przeniósł się do najniższej klasy rozgrywkowej w Wielkiej Brytanii "(National League)".
Barw drużyny bronili m.in. Martin Dugard, Gary Havelock, Finn Rune Jensen, Dave Jessup, Antonín Kasper, Mark Loram, Ivan Mauger, Kelly Moran, Nicki Pedersen, Bobby Schwartz, Joe Screen i Kelvin Tatum.
Polscy żużlowcy startujący w barwach Eastbourne: Józef Kafel, Marek Kępa, Jan Puk i Robert Słaboń.

</doc>
<doc id="843405" url="https://pl.wikipedia.org/wiki?curid=843405" title="Pałac Symonowiczów w Warszawie">
Pałac Symonowiczów w Warszawie

Pałac Symonowiczów (nazywany także pałacem Szymonowiczów lub domem Szymonowicza) – pałac znajdujący się w Warszawie przy ul. Solec 37.
Opis.
Dokładna data budowy pałacu nie jest znana, lecz pewnie jest, że powstał przed rokiem 1762. Zbudowany w stylu barokowym według projektu francuskiego architekta Pierre Ricaud de Tirregaile. W roku 1770 jego właścicielem został nobilitowany w 1768 roku Ormianin baron Simon de Symonowicz.
W XIX wieku często zmieniali się właściciele pałacu, przez co znacznie podupadł. Podczas powstania warszawskiego w jego rejonie toczyły się ciężkie walki, zaś on sam posłużył jako szpital powstańczy. Zniszczony podczas wojny, został odbudowany w 1951. Obecnie mieści przedszkole Nr 122. 

</doc>
<doc id="843408" url="https://pl.wikipedia.org/wiki?curid=843408" title="MT Czubatka">
MT Czubatka

M/T "„Czubatka”" – polski lugrotrawler typu B 11, zbudowany w roku 1952 w Stoczni Północnej w Gdańsku.
Historia i zatonięcie.
Lugrotrawler „Czubatka” był jednym z serii statków rybackich, tzw. „ptaszków”, wprowadzonych do eksploatacji na początku lat pięćdziesiątych XX wieku. W sumie powstały 63 takie statki („Czubatka” była 49. z serii) ochrzczone nazwami ptaków. 
9 maja 1955 roku o godzinie 20.00 ze względu na zbliżający się sztorm dowódca statku-bazy "„Morska Wola”" polecił kilku jednostkom łowiącym na Morzu Północnym udanie się do zatoki Firth of Moray. Ze względu na brak łączności z „Czubatką” sądzono, iż statek ma uszkodzony nadajnik i że udał się bezpośrednio na wyznaczoną pozycję. Jednak lugrotrawler nie zjawił się i nie odpowiadał na wezwania. Radiooficer z "„Morskiej Woli”" nie odebrał w nocy żadnego sygnału SOS. Jedynie Stefan Detlaff, asystent pokładowy z trawlera "„Wulkan”" około godziny trzeciej, czwartej nad ranem słyszał wezwanie: "Halo, uwaga, „Morska Wola”, woła „Czubatka”..." Nie było to jego zdaniem rozpaczliwe wołanie, sugerujące, iż jednostka potrzebuje pomocy. Słabe sygnały odebrała także norweska stacja nadbrzeżna Bod-Radio między godziną pierwszą a pierwszą trzydzieści. Ponieważ Norwegowie nie zindentyfikowali obiektu, a sygnał był słaby, uznano, że mogą pochodzić z Biskajów lub Atlantyku.
13 maja 1955 roku około godziny 13.30 kierownik wyprawy połowowej Stefan Brąglewicz w poufnej depeszy do armatorów statku-bazy i zaginionego lugrotrawlera – gdyńskiego „Dalmoru” i świnoujskiej „Odry” poinformował dyrekcje obu przedsiębiorstw o zaistniałej sytuacji. 14 maja o godzinie 11:15 28 statków „Odry” i „Dalmoru” przerwało połowy i udało się na poszukiwania „Czubatki”, które nie przynosły rezultatu. O godzinie 16:00 "„Morska Wola”" doniosła dyrekcji „Dalmoru” o przechwyceniu z obcych radiostacji informacji o znalezieniu w pobliżu wybrzeża Norwegii tratwy ratunkowej. Nazajutrz "„Morska Wola”" nadała telegram do konsulatu Polskiej Rzeczypospolitej Ludowej w Oslo z prośbą o dokładne przeszukanie wybrzeża w tej okolicy oraz pobliskich wód przy pomocy samolotu. 16 maja została ona spełniona, jednak akcja nie przyniosła żadnych nowych informacji o losie zaginionego statku. 19 maja na podstawie wiadomości otrzymanych z norweskiego konsulatu zostaje ustalone, że "„Czubatka”" zatonęła około 15 kilometrów od zachodnich wybrzeży Norwegii. Potwierdzono także informację o znalezieniu tratwy z ciałami dwóch członków załogi przez kuter rybacki "„Arnholm H-29-B”" 12 maja około godziny 18.30. W tym czasie do Urzędu Morskiego w Bergen dotarła wiadomość o odnalezieniu dwóch kół ratunkowych z „Czubatki” – jednego w Brandesund, drugiego w Klandsvagen.
„Czubatka” według ustaleń zatonęła nad ranem 10 maja 1955 roku na Morzu Północnym. Za przyczynę uznano wywrócenie się jednostki na skutek rezonansu kołysań bocznych statku oraz okresowego przebiegu fali bocznej. W wyniku katastrofy zginęło 12 członków załogi:
Dwaj pozostali członkowie załogi: szyper Aleksander Jabłoński oraz rybak Jerzy Rutkowski zdołali opuścić jednostkę na tratwie ratunkowej, jednak później zmarli z zimna i głodu – zamknięcia schowków na tratwie były zardzewiałe, ponadto nie zawierały wymaganej z przepisami bezpieczeństwa ilości prowiantu oraz innych środków.
W wyniku blokady informacyjnej początkowo podano do publicznej wiadomości wejście statku na minę jako przyczynę zatonięcia.

</doc>
<doc id="843412" url="https://pl.wikipedia.org/wiki?curid=843412" title="Lista wyborcza">
Lista wyborcza

Lista wyborcza – określenie listy kandydatów danej partii, startujących w wyborach w danym okręgu wyborczym, kolejno numerowanej podczas losowania w Państwowej Komisji Wyborczej (PKW).
W pierwszej kolejności PKW określa numery list dla komitetów, które zarejestrowały listy w więcej niż jednym okręgu wyborczym. W drugiej kolejności PKW losuje numery dla komitetów wyborczych, które zarejestrowały listy nie we wszystkich, ale w więcej niż jednym okręgu.

</doc>
<doc id="843414" url="https://pl.wikipedia.org/wiki?curid=843414" title="Wielkie pytanie o Życie, Wszechświat i całą resztę">
Wielkie pytanie o Życie, Wszechświat i całą resztę



</doc>
<doc id="843415" url="https://pl.wikipedia.org/wiki?curid=843415" title="Glukozylaza">
Glukozylaza



</doc>
<doc id="843417" url="https://pl.wikipedia.org/wiki?curid=843417" title="Pływanie (film)">
Pływanie (film)

Floating ("Pływanie") – amerykański melodramat w reżyserii Williama Rotha z 1999.

</doc>
<doc id="843421" url="https://pl.wikipedia.org/wiki?curid=843421" title="Loïc Rémy">
Loïc Rémy

Loïc Rémy (ur. 2 stycznia 1987 w Rillieux-la-Pape) – francuski piłkarz martynikańskiego pochodzenia występujący na pozycji napastnika w tureckim klubie Çaykur Rizespor. W latach 2009–2014 reprezentant Francji. Wychowanek Olympique Lyon, w swojej karierze grał także w takich zespołach jak RC Lens, OGC Nice, Olympique Marsylia, Queens Park Rangers, Newcastle United oraz Chelsea. Uczestnik Mistrzostw Świata 2014.

</doc>
<doc id="843422" url="https://pl.wikipedia.org/wiki?curid=843422" title="Oxford Cheetahs">
Oxford Cheetahs

Oxford Cheetahs – angielski klub żużlowy z Oksfordu. Zespół pięciokrotnie zdobywał tytuł mistrza Wielkiej Brytanii.

</doc>
<doc id="843423" url="https://pl.wikipedia.org/wiki?curid=843423" title="Konstrukcje cyrklem i linijką">
Konstrukcje cyrklem i linijką



</doc>
<doc id="843424" url="https://pl.wikipedia.org/wiki?curid=843424" title="Loïc Remy">
Loïc Remy



</doc>
<doc id="843425" url="https://pl.wikipedia.org/wiki?curid=843425" title="Loic Remy">
Loic Remy



</doc>
<doc id="843426" url="https://pl.wikipedia.org/wiki?curid=843426" title="Loic Rémy">
Loic Rémy



</doc>
<doc id="843428" url="https://pl.wikipedia.org/wiki?curid=843428" title="Naradka włosista">
Naradka włosista

Naradka włosista ("Androsace chamaejasme") – gatunek rośliny należący do rodziny pierwiosnkowatych. Występuje w Alpach i w Karpatach. W Polsce wyłącznie w Tatrach (roślina tatrzańska), gdzie jest dość pospolity.
Biologia i ekologia.
Bylina. Kwitnie od czerwca do sierpnia. Siedlisko: hale górskie, skały, murawy. Kalcyfit, rosnący wyłącznie na wapiennym podłożu. W Tatrach występuje od regla górnego (sporadycznie również w reglu dolnym) po piętro halne, głównym jej ośrodkiem występowania jest piętro kosówki. Gatunek charakterystyczny dla Ass. "Festuceto versicoloris-Seslerietum".

</doc>
<doc id="843434" url="https://pl.wikipedia.org/wiki?curid=843434" title="Androsace chamejasme">
Androsace chamejasme



</doc>
<doc id="843436" url="https://pl.wikipedia.org/wiki?curid=843436" title="Archip Apostoł">
Archip Apostoł

Archip, cs. "Apostoł Archipp" – apostoł, męczennik chrześcijański, święty Kościoła prawosławnego, zaliczany do grona siedemdziesięciu apostołów.
Wraz ze św. apostołem Filemonem należeli do grona siedemdziesięciu apostołów. Byli także uczniami i pomocnikami apostoła Pawła. W liście do Filemona, apostoł Paweł nazywa świętego Archipa współbojownikiem (Flm 1,2).
Apostoł Archip był biskupem Kolosów we Frygii, zaś św. Filemon był znamienitym mieszkańcem tegoż miasta. Jego dom służył chrześcijanom za miejsce wspólnej modlitwy. Apostoł Paweł, podczas jednej ze swoich podróży, ustanowił go biskupem. Święty Filemon obchodził miasta frygijskie, zwiastując Dobrą Nowinę. Św. Appia, jego żona i matka Archipa, przyjmowała w swoim domu wędrowców i chorych, z miłością im usługując. Była wierną pomocnicą męża w głoszeniu Słowa Bożego.
W okresie prześladowań chrześcijan, w czasie rządów cesarza Nerona (54-68), święci apostołowie Archip, Filemon i równa apostołom Appia zostali uwięzieni za głoszenie wiary w Chrystusa. Po torturach Filemona i Appię zakopano po pas w ziemi i ukamienowano, a Archipa zarżnięto nożami.
Wspomnienie liturgiczne obchodzone jest trzykrotnie:

</doc>
<doc id="843439" url="https://pl.wikipedia.org/wiki?curid=843439" title="Anvil (silnik gry)">
Anvil (silnik gry)

Anvil (początkowo Scimitar) – silnik gry stworzony w 2007 roku przez Ubisoft.
Wersje silnika.
Silnik w wersji Scimitar po raz pierwszy został użyty w grze "Assassin’s Creed".
Pozwalał na przedstawianie wielkich i skomplikowanych miast oraz posiadał prosty system wspinaczki po budynkach.
W 2009 roku, wraz z nadejściem "Assassin’s Creed II", pojawiła się druga wersja silnika – Anvil. Wprowadził on przede wszystkim cykl dnia i nocy wpływający na również poprawione NPC. Dostały również wiele dodatkowych animacji, poprawiono również zasięg wzroku, a woda zyskała odbicie.
W tej wersji silnik został przepisany od nowa. Największą nowością w tej wersji są bitwy morskie. Fale, wiatr oraz inne czynniki atmosferyczne wpływają na trudność prowadzenia okrętu, prędkość, widoczność oraz zasięg i celność broni. Dodano pory roku, dynamiczną pogodę oraz nowe animacje, wykorzystujące metodę motion capture. Ulepszono również system wspinaczki.

</doc>
<doc id="843443" url="https://pl.wikipedia.org/wiki?curid=843443" title="Diogenes z Seleucji">
Diogenes z Seleucji

Diogenes z Seleucji, także Diogenes z Babilonu (Διογένης) (około 238–150 p.n.e.) – stoicki filozof pochodzący z Seleucji nad Tygrysem, uczeń Chryzypa oraz Zenona z Tarsu, którego następcą został jako piąty z kolei scholarcha Stoi. Był autorem licznych pism, w tym m.in. "O prawach". Powoływał się na niego Cyceron. Jego uczniem był Panajtios.
W 156/155 p.n.e. przebywał wspólnie z Karneadesem i Kritolaosem jako poseł ateński w Rzymie, dając mieszkańcom miasta okazję do głębszego zapoznania się z filozofią grecką.

</doc>
<doc id="843448" url="https://pl.wikipedia.org/wiki?curid=843448" title="Wybory parlamentarne w Estonii w 2007 roku">
Wybory parlamentarne w Estonii w 2007 roku

Wybory parlamentarne w Estonii odbyły się 4 marca 2007. Estończycy wybierali 101 przedstawicieli do parlamentu Zgromadzenia Państwowego (Riigikogu). Były to pierwsze wybory parlamentarne od czasu wejścia Estonii do Unii Europejskiej.
Głosowanie przez Internet.
W dniach 26–28 lutego 2007 odbyło się głosowanie za pomocą Internetu, w którym uczestniczyło 30 tys. obywateli uprawnionych do głosowania co stanowiło 5,5% uprawnionych. Po raz pierwszy w Estonii zastosowano elektroniczne głosowanie w październiku 2005 podczas wyborów lokalnych, zagłosowało w ten sposób 10 tys. osób (2,8% uprawnionych).
Władze uznały przebieg tego głosowania za sukces i podjęły decyzję zastosowaniu głosowanie elektroniczne we wszystkich rodzajach wyborów. Obserwatorzy OBWE obecni na wyborach stwierdzili, że „bezpieczeństwo [systemu wyborczego] było uzależnione od zaufania pokładanego w małej grupce pracowników komisji wyborczej i niezależnego audytora”.
Do oddania głosu przez Internet wymagane było posiadanie elektronicznego dowodu tożsamości (tzw. e-ID) a także specjalnego czytnika, który można było zakupić za kwotę około 7 euro. Głosować można było na 6 do 4 dni przed terminem wyborów. Wyborcy mogli oddać kilka głosów, ale jako ważny liczony był tylko ostatni. W celu unieważnienia e-głosu należało udać się na wybory tradycyjne w lokalu wyborczym.
Protokół estoński – głosowanie
Protokół estoński – liczenie głosów

</doc>
<doc id="843455" url="https://pl.wikipedia.org/wiki?curid=843455" title="I Don’t Love You">
I Don’t Love You

I Don’t Love You – ballada rockowa zespołu My Chemical Romance wydana jako trzeci singel z płyty "The Black Parade". Został on wypuszczony w Wielkiej Brytanii 2 kwietnia 2007 i jest przeznaczony tylko na tamtejszy rynek. Jest to pierwsza ballada zespołu, choć zapowiadane są kolejne.
Teledysk.
Teledysk był reżyserowany przez Marca Webba, który reżyserował wcześniejsze klipy pochodzące z płyty "Three Cheers for Sweet Revenge". Marc Webb został wybrany zamiast Sama Bayera, który reżyserował "„Welcome to the Black Parade”" i "„Famous Last Words”". Teledysk przedstawia parę młodych ludzi: kobietę w bieli oraz mężczyznę w czerni, którzy są nawiązaniem do uzupełniających się, choć przeciwstawnych Yin i Yang. Cały teledysk jest utrzymany w kolorach czarnym i białym, aby podkreślić kontrast między bohaterami. W teledysku widać również eksplodujące dwie gitary i piec basowy.
Lista utworów.
Wersja piąta:

</doc>
<doc id="843460" url="https://pl.wikipedia.org/wiki?curid=843460" title="Filemon Apostoł">
Filemon Apostoł



</doc>
<doc id="843466" url="https://pl.wikipedia.org/wiki?curid=843466" title="Neil Lucas">
Neil Lucas

Neil Lucas (ur. 10 sierpnia 1945 w Melbourne) – australijski polityk, administrator Wyspy Bożego Narodzenia i Wysp Kokosowych od 30 stycznia 2006 do 5 października 2009.
Przed objęciem funkcji administratora wysp Lucas był znanym politykiem, działającym na szczeblu lokalnym. Pełnił urząd burmistrza Casey oraz sekretarza lidera Izby Wyższej Parlamentu Victorii. Był również konsultantem w Ministerstwie Rządu Lokalnego i Planowania w stanie Victoria. W uznaniu za swe zasługi w 1995 został odznaczony Medalem Służby Publicznej.
Na stanowisku administratora zastąpił Evana Williamsa, pełniącego ten urząd w latach 2003-2005. Administrator mianowany jest przez gubernatora generalnego Australii, by reprezentował władzę Australii i Elżbiety II (jako królowej Australii). Administrator przebywa w Canberze i wchodzi w skład Departamentu Transportu i Służb Regionalnych australijskiego rządu. 5 października 2009 został zastąpiony na stanowisku administratora przez Briana Lacy'ego.

</doc>
<doc id="843467" url="https://pl.wikipedia.org/wiki?curid=843467" title="Witold Staniewicz">
Witold Staniewicz

Witold Cezary Staniewicz, (ur. 16 września 1887 w Wilnie, zm. 14 czerwca 1966 w Poznaniu) – polski naukowiec (ekonomista rolny), działacz państwowy II Rzeczypospolitej, poseł na Sejm RP II i III kadencji (1928–1932), minister reform rolnych (1926–1930), członek loży wolnomularskiej w Wilnie w czasach II Rzeczypospolitej, członek Rady Głównej Centralnego Towarzystwa Organizacji i Kółek Rolniczych od 1934.
Życiorys.
Urodził się w polskiej rodzinie inteligenckiej. Gimnazjum ukończył w rodzinnym Wilnie. Odbył studia biologiczne, rolnicze i ekonomiczne na Wydziale Filozoficznym Uniwersytetu Jagiellońskiego i Uniwersytecie Ludwika i Maksymiliana w Monachium oraz uzupełniające we Francji i Włoszech. W 1911 uzyskał doktorat na Wydziale Filozoficznym Uniwersytetu Jagiellońskiego, w 1913 tytuł inżyniera rolnika na Politechnice Monachijskiej. Następnie objął swój majątek Ginejciszki pod Wilnem. Podczas I wojny światowej działał w Polskiej Organizacji Wojskowej, należał do Samoobrony Wileńskiej. W 1922 był posłem na Sejm Litwy Środkowej. Również w 1922 objął stanowisko asystenta katedry ekonomii społecznej na Uniwersytecie Stefana Batorego. W 1923 uzyskał habilitację na Szkole Głównej Gospodarstwa Wiejskiego w Warszawie. W latach 1924–1926 wykładał ekonomię rolnictwa na Uniwersytecie Stefana Batorego i odbył dłuższą podróż naukową do Szwajcarii i Włoch.
Po przewrocie majowym w okresie od 20 czerwca 1926 do 4 grudnia 1930 minister reform rolnych w ośmiu kolejnych gabinetach. Był też posłem na Sejm w dwóch kadencjach z listy Bezpartyjnego Bloku Współpracy z Rządem. Zachowywał niezależne stanowisko – w 1930 odmówił głosowania nad wnioskiem o przejściu do porządku dziennego nad interpelacją opozycji w sprawie traktowania więźniów w Brześciu, a w 1932 zrzekł się mandatu, gdyż nie zgadzał się ze stanowiskiem swego klubu podczas głosowania nad ustawą ograniczającą autonomię uniwersytetów.
Do 1931 profesor Politechniki Lwowskiej, w latach 1931–1939 Uniwersytetu Stefana Batorego (w latach 1933–1936 jego rektor). Od 1930 kierownik wydziału ekonomiki drobnych gospodarstw wiejskich Państwowego Instytutu Naukowego Gospodarstwa Wiejskiego (PINGW) w Puławach. Kierownik sekcji gospodarczej Instytutu Naukowo-Badawczego Europy Wschodniej w Wilnie – pionierskiej polskiej placówki sowietologicznej. Od 12 czerwca 1928, obok Kazimierza Okulicza i Witolda Abramowicza jeden z trzech współudziałowców spółki z o.o., wydawcy „Kuriera Wileńskiego”. Od listopada 1939 do czerwca 1940 (okupacji Litwy przez Armię Czerwoną) był wydawcą „Kuriera Wileńskiego” – kontynuacji przedwojennego pisma.
Lata II wojny światowej spędził w Wilnie. Uczestniczył w tajnym nauczaniu oraz w działalności ZWZ-AK. Po wojnie przeniósł się do Poznania, objął katedrę ekonomiki rolniczej i polityki agrarnej na Uniwersytecie Poznańskim. W latach 1951–1956 w stanie spoczynku, po dojściu do władzy Władysława Gomułki reaktywowany. Do przejścia na emeryturę w 1960 kierował katedrą ekonomiki i organizacji rolnictwa Wyższej Szkoły Rolniczej w Poznaniu. Brał udział w pracach wielu instytucji i towarzystw naukowych.
Jest autorem prac z zakresu ekonomiki rolnictwa oraz polityki agrarnej.
Został pochowany na Cmentarzu parafialnym św. Jana Vianneya w Poznaniu (kwatera grobowce, rząd 17, miejsce 3).
Jego synem był Restytut Staniewicz (1929–2011), historyk, pracownik naukowy Instytutu Zachodniego w Poznaniu.

</doc>
<doc id="843469" url="https://pl.wikipedia.org/wiki?curid=843469" title="Diogenes z Ojnoandy">
Diogenes z Ojnoandy

Diogenes z Ojnoandy (II wiek n.e.) – grecki filozof, przedstawiciel epikureizmu.
Znany jest wyłącznie z obszernej inskrypcji wyrytej na ścianie ufundowanego przez siebie portyku w miejscowości Ojnoanda w Licji (współcześnie İncealiler w Turcji). Prowadzone w latach 1884–1895 prace archeologiczne przyniosły 88 fragmentów inskrypcji Diogenesa, w kolejnych latach odkryto ponad 120 kolejnych. Inskrypcja zawiera obszerne omówienie filozofii epikurejskiej, w tym zagadnienia z dziedziny etyki i fizyki, polemikę z innymi szkołami filozoficznymi, pochwałę starości, trzy listy Diogenesa do przyjaciół, a także fragmenty pism Epikura.
Linki zewnętrzne.
Inskrypcja :

</doc>
<doc id="843470" url="https://pl.wikipedia.org/wiki?curid=843470" title="Pierre Amiel">
Pierre Amiel

Pierre Amiel, arcybiskup Narbonne w latach 1226–1245. W 1231 oficjalnie uznał konwent dominikański w swoim mieście. W latach 1243–1244 brał udział w wyprawie (jako jej religijny przywódca) seneszala Hugona z Arcis na Montségur.

</doc>
<doc id="843483" url="https://pl.wikipedia.org/wiki?curid=843483" title="Akta Harry’ego Dresdena (ujednoznacznienie)">
Akta Harry’ego Dresdena (ujednoznacznienie)



</doc>
<doc id="843485" url="https://pl.wikipedia.org/wiki?curid=843485" title="Stanisław Łętowski (sołtys)">
Stanisław Łętowski (sołtys)

Stanisław Łętowski, ps. „Marszałek” (zm. 18 lipca 1651) – jeden z przywódców powstań chłopów podhalańskich. Popularny wśród chłopów, „skupiający wokół siebie tłumy”, przezywany był Marszałkiem; według wielu dawniejszych kronikarzy był też opisywany jako „herszt zbójnicki”; w okresie PRL-u natomiast został określony „ludowym bohaterem dwóch powstań podhalańskich”. Według niektórych historyków był sołtysem Czarnego Dunajca, co jednak podważył m.in. A. Jaszczołt.
Łętowski był przedstawicielem chłopów walczących z samowolą starosty nowotarskiego Mikołaja Komorowskiego. W 1631 więziony w związku z przywództwem buntu chłopskiego i dowodzeniem szturmem na Nowy Targ. W 1651 pułkownik oddziału chłopskiego w czasie powstania chłopskiego pod wodzą Kostki-Napierskiego. Po stłumieniu powstania torturowany i skazany na ćwiartowanie. W ostatniej chwili karę zamieniono mu na ścięcie, a potem dopiero ćwiartowanie. Przed egzekucją pozwolono mu napisać testament, w którym wspomina o przekazaniu polany zwanej Długie Pole (dzisiaj część Zakopanego).

</doc>
<doc id="843489" url="https://pl.wikipedia.org/wiki?curid=843489" title="Appia (męczennica)">
Appia (męczennica)

Święta Appia, cs. "Muczenica rawnoapostolnaja Apfija", ros. "Равноапостольная Апфия" (zm. w I wieku w Kolosach) – męczennica chrześcijańska, równa apostołom święta Kościoła prawosławnego.
Święta według tradycji miała być żoną apostoła Filemona i matką Archipa Apostoła. Jako jedna z pierwszych chrześcijanek przyjmowała w swoim domu wędrowców i chorych, z miłością im usługując. Była wierną pomocnicą męża w głoszeniu Słowa Bożego. W okresie prześladowań chrześcijan, w czasie rządów cesarza Nerona (lata 54–68), święci apostołowie Archip, Filemon i Appia zostali uwięzieni za głoszenie wiary w Chrystusa. Po torturach, św. Filemona i Appię zakopano po pas w ziemi i ukamienowano, Apostoł Archip został zarżnięty nożami.
Wspomnienie liturgiczne św. Appi obchodzone jest dwukrotnie razem ze świętymi Archipem i Filemonem:

</doc>
<doc id="843490" url="https://pl.wikipedia.org/wiki?curid=843490" title="Lakeside Hammers">
Lakeside Hammers

Lakeside Hammers – żużlowy klub z Thurrock w hrabstwie Essex (Anglia). W Elite League startuje od 2004 i jak dotąd nie zdobył żadnego medalu w mistrzostwach Wielkiej Brytanii

</doc>
<doc id="843491" url="https://pl.wikipedia.org/wiki?curid=843491" title="Arena Essex Hammers">
Arena Essex Hammers



</doc>
<doc id="843499" url="https://pl.wikipedia.org/wiki?curid=843499" title="Martwy kod">
Martwy kod

Martwy kod (ang. dead code) to fragment kodu programu, który nigdy nie zostanie wykonany.
Ten sam termin jest również wykorzystywany jako określenie kodu, który wykonuje się, jednak nie przynosi żadnych efektów.
Przykład w C++.
 int main()
 return 0;
 printf("Ta instrukcja jest nieosiągalna, na co kompilator powinien zwrócić uwagę.");
Przykłady w PHP.
Przykład 1:
&lt;?php
exit;
echo 'To nie zostanie wyświetlone.';
Przykład 2:
&lt;?php
$zmienna = true;
$zmienna2 = $zmienna === true ? true : false;
/* Jeśli $zmienna to bool(true) przypisz bool(true) inaczej bool(false),
 podczas gdy operator identyczności(===) sam konwertuje wynik operacji na typ bool.
 Czyli mamy martwy kod, bo to samo można osiągnąć przy zapisie: $zmienna2 = $zmienna === true;

</doc>
<doc id="843508" url="https://pl.wikipedia.org/wiki?curid=843508" title="Pollenfeld">
Pollenfeld

Pollenfeld – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, wchodzi w skład wspólnoty administracyjnej Eichstätt. Leży na terenie Parku Natury Altmühltal, w Jurze Frankońskiej, około 5 km na północ od Eichstätt.
Dzielnice.
W skład gminy wchodzą następujące dzielnice: Pollenfeld, Seuversholz, Sornhüll, Wachenzell, Weigersdorf, Preith.
Polityka.
Wójtem gminy jest Willibald Schneider senior, rada gminy składa się z osób.
Oświata.
W gminie znajdują się dwa przedszkola (100 miejsc) oraz szkoła podstawowa (10 nauczycieli, 167 uczniów).

</doc>
<doc id="843510" url="https://pl.wikipedia.org/wiki?curid=843510" title="Marcin Radocki">
Marcin Radocki

Marcin Radocki (zm. 18 lipca 1651) – nauczyciel szkółki parafialnej w Pcimiu, zwolennik reform społecznych, przedstawiciel chłopstwa w walce z samowolą szlachty, współpracownik Aleksandra Kostki-Napierskiego.
Życiorys.
Data urodzin i pochodzenie społeczne nieznane, prawdopodobnie pochodził z ludu. W młodości przyjął święcenia kleryckie, jednak w 1611 porzucił stan kapłański i założył rodzinę. W 1618 pracował jako nauczyciel w szkole parafialnej w Pcimiu. W opinii miejscowego proboszcza wyrażonej podczas wizyty biskupiej był "światłym i uczciwym człowiekiem". Radocki cieszył się dużym zaufaniem wśród chłopów, mieszkańców kasztelani krakowskiej. Często występował w obronie ubogiej ludności przed wyzyskiem urzędników kasztelańskich.
Był bliskim współpracownikiem Aleksandra Kostki-Napierskiego, do pierwszego spotkania z Napierskim doszło wiosną 1651 w okolicach Pcimia. Radocki podrabiał dokumenty królewskie, wykorzystując pieczęcie ze starych listów i pism Jana Kazimierza. Sfałszował m.in. list przypowiedni dla rzekomego pułkownika Kostki na zaciąg wojska na Podhalu, rozprowadzał też sfabrykowane listy królewskie do chłopów. 20 czerwca 1651 w piśmie do Napierskiego wyraził gotowość podżegania miejscowych chłopów do powstania. Mimo wezwań nie poprowadził podburzonych chłopów do zajętego przez powstańców Czorsztyna.
Po ujęciu Napierskiego zbiegł, po powrocie do Pcimia, został na początku lipca aresztowany. Więziono go w Krakowie, wpierw w dworze biskupim, potem w wieży zamkowej. Akt oskarżenia napisał instygator Grzegorz Tokarski, tytułując Radockiego:"honestus magister seu rector scholae Pcimensis". Śledztwo miał przeprowadzić Szymon Narowski, a obrońcami zostali Klemens Paczkowski, Andrzej Ulatowski i Stefan Ulejski. Radocki twierdził, że jako były kapłan powinien być sądzony przez sąd biskupi, jednak sąd grodzki pod przewodnictwem Hieronima Śmietanki odrzucił ten protest, stwierdzając, że zawierając przed laty małżeństwo, porzucił stan duchowny i ma dorosłe dzieci. 8 lipca sąd wyraził zgodę na stosowanie tortur. Wyrokiem z 11 lipca 1651 sąd skazał Radockiego na śmierć przez ścięcie głowy mieczem i wystawienie jej na palu. W więzieniu sporządził testament na rzecz syna Waleriana.
Wyrok wykonano 18 lipca na górze Lasota w Krzemionkach za Kazimierzem koło Krakowa, został stracony razem z Napierskim i Stanisławem Łętowskim. Jego głowę przybito do szubienicy, razem z "innymi hersztami". Jego syn, który był wówczas organistą biskupim, uzyskał zgodę na pochówek ojca. Marcin Radocki został pochowany na cmentarzu przy kościele św. Katarzyny w Krakowie.

</doc>
<doc id="843513" url="https://pl.wikipedia.org/wiki?curid=843513" title="Poeci przeklęci">
Poeci przeklęci



</doc>
<doc id="843514" url="https://pl.wikipedia.org/wiki?curid=843514" title="David Buffett">
David Buffett

 David Ernest Buffett (ur. 17 października 1942 w Sydney) – australijski polityk, szef ministrów (premier) wyspy Norfolk od 2 czerwca 2006 do 28 marca 2007 (zastępując na tym stanowisku Geoffreya Roberta Gardnera) i ponownie od 2010. W przeszłości był szefem rządu wyspy już dwukrotnie. Pierwszy raz w latach 1979-1986, a drugi w latach 1989-1992.
W wyborach generalnych 21 marca 2007 stracił swój mandat w Zgromadzeniu Legislacyjnym (parlamencie). W głosowaniu zdobył 355 głosów poparcia, zajmując 11. miejsce w kolejności, podczas gdy parlament terytorium liczy 9 miejsc.

</doc>
<doc id="843516" url="https://pl.wikipedia.org/wiki?curid=843516" title="Mułła Omar">
Mułła Omar



</doc>
<doc id="843520" url="https://pl.wikipedia.org/wiki?curid=843520" title="Hans Christian">
Hans Christian



</doc>
<doc id="843524" url="https://pl.wikipedia.org/wiki?curid=843524" title="Halil Mutlu">
Halil Mutlu

Halil Mutlu (ur. 14 lipca 1973 w Postniku w Bułgarii jako Huben Hubenow) – turecki sztangista, trzykrotny mistrz olimpijski, wielokrotny medalista mistrzostw świata i Europy.
Kariera.
Mutlu urodził się w Bułgarii, jednak pod koniec lat 80. wyjechał do Turcji i reprezentował barwy tego kraju. Pierwszy sukces osiągnął w 1991 roku, kiedy podczas mistrzostw Europy we Władysławowie zdobył brązowy medal w wadze muszej. Wynik ten powtórzył na mistrzostwach Europy w Szekszárdzie w 1992 roku, a rok później wywalczył srebro na mistrzostwach świata w Melbourne. W zawodach tych rozdzielił na podium Bułgara Iwana Iwanowa i Ko Kwang-ku z Korei Południowej. W międzyczasie wystąpił też na igrzyskach olimpijskich w Barcelonie, gdzie rywalizację w wadze muszej ukończył na piątej pozycji. W 1994 roku zwyciężył na mistrzostwach świata w Stambule, a rok później był drugi podczas mistrzostw świata w Guangzhou, gdzie wyprzedził go tylko Chińczyk Zhang Xiangsen. Na igrzyskach w Atlancie w 1996 roku zdobył złoty medal z wynikiem 287,5 kg, pokonując Xiangsena i Sewdalina Minczewa z Bułgarii.
Od 1998 roku startował w wadze koguciej. Jeszcze w tym samym roku zdobył złoty medal na mistrzostwach świata w Lahti, wynik ten powtarzając na MŚ w Atenach (1999) i MŚ w Antalyi (2001). W 2000 roku zwyciężył także na igrzyskach olimpijskich w Sydney, ustanawiając wynikiem 305 kg rekord świata w dwuboju. Wyprzedził tam dwóch Chińczyków: Wu Wenxionga i Zhanga Xiangxianga.
Od 2003 roku startował w wadze piórkowej, zdobywając między innymi złoty medal na mistrzostwach świata w Vancouver. Ostatni medal wywalczył w 2008 roku, zwyciężając w tej samej kategorii wagowej podczas mistrzostw Europy w Lignano Sabbiadoro. Łącznie na mistrzostwach kontynentu zdobył 9 tytułów mistrzowskich (1994, 1995, 1996, 1997, 1999, 2000, 2001, 2003 i 2008) oraz jeden tytuł mistrza Europy juniorów (1993).
W 1999 roku został sportowcem roku w Turcji. Łącznie ustanowił ponad 20 rekordów świata, w tym aktualne w rwaniu (138,5 kg, 2001) i dwuboju (305,0 kg, 2000). W 2005 roku zdyskwalifikowano go na 2 lata za stosowanie niedozwolonego sterydu anabolicznego, nandrolonu.
Mierzy zaledwie 150 cm.

</doc>
<doc id="843526" url="https://pl.wikipedia.org/wiki?curid=843526" title="Schernfeld">
Schernfeld

Schernfeld – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, wchodzi w skład wspólnoty administracyjnej Eichstätt. Leży na terenie Parku Natury Altmühltal, w Jurze Frankońskiej, około 5 km na zachód od Eichstätt, nad rzeką Altmühl.
Dzielnice.
W skład gminy wchodzą następujące dzielnice: Schönfeld, Schönau, Workerszell, Rupertsbuch, Sappenfeld, Langensallach i Birkhof.
Polityka.
Wójtem gminy jest Ludwig Mayinger, rada gminy składa się z 16 osób.
Oświata.
W gminie znajduje się 125 miejsc przedszkolnych oraz szkoła podstawowa z częścią Hauptschule (13 nauczycieli, 212 uczniów).

</doc>
<doc id="843527" url="https://pl.wikipedia.org/wiki?curid=843527" title="Wybory Parlamentarne w Estonii 2007">
Wybory Parlamentarne w Estonii 2007



</doc>
<doc id="843530" url="https://pl.wikipedia.org/wiki?curid=843530" title="Harry + Max">
Harry + Max

Harry + Max – filmowa tragikomedia w reżyserii Christophera Müncha z 2004 roku.

</doc>
<doc id="843533" url="https://pl.wikipedia.org/wiki?curid=843533" title="Karl Ludwig von Haller">
Karl Ludwig von Haller

Karl Ludwig von Haller (ur. 1 sierpnia 1768 w Bernie, zm. 20 maja 1854 w Solothurn) – szwajcarski ekonomista i prawnik, konserwatywny myśliciel polityczny.
Mieszkał w Zurychu. Od opublikowania jego książki "Restauration der Staatswissenschaften" (Restoration of the Science of the State, 1816-1834) mówi się o okresie po 1815 jako o „Restauracjonizmie” (niem. „Restaurationszeit”).
Jeden z twórców tradycjonalistycznego konserwatyzmu.
Opracował koncepcję państwa patrymonialnego.

</doc>
<doc id="843539" url="https://pl.wikipedia.org/wiki?curid=843539" title="Walting (Bawaria)">
Walting (Bawaria)

Walting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt, wchodzi w skład wspólnoty administracyjnej Eichstätt. Leży na terenie Parku Natury Altmühltal, w Jurze Frankońskiej, około 5 km na wschód od Eichstätt, nad rzeką Altmühl.
Dzielnice.
W skład gminy wchodzą następujące dzielnice: Pfünz, Inching, Rapperszell, Walting, Rieshofen, Pfalzpaint oraz Gungolding.
Polityka.
Wójtem gminy od 1 maja 1990 jest Hans Mayer z CSU. Rada gminy składa się z 14 członków.
Oświata.
W gminie znajdują się dwa przedszkola oraz szkoła podstawowa (7 nauczycieli, 118 uczniów).

</doc>
<doc id="843540" url="https://pl.wikipedia.org/wiki?curid=843540" title="Elite League na żużlu (2007)">
Elite League na żużlu (2007)

Elite League 2007 – 11. sezon brytyjskiej Elite League w sporcie żużlowym. Sezon rozpoczął się 19 marca 2007 a zakończył się 13 września 2007. Tytułu bronił zespół Peterborough Panthers.
Zespoły.
"W kolejności z sezonu 2006:"
Sezon zasadniczy.
Tabela.
Po rundzie zasadniczej
Play-off.
Półfinały Play-off.
Coventry – Poole 55:38
Swindon – Peterborough 50:42
Finał Play-Off.
Swindon – Coventry 49:43 i 34:59
Mistrzostwa Par Elite League.
Zasady.
W finale Mistrzostw Par Elite League startuje dziesięć zespołów Elite League (bez Belle Vue Aces). Drużyny są podzielone na dwie grupy po pięć par. W każdej grupie pary ścigają się z każdą po jednym razie. Do półfinałów awansują po dwie pary. Do finału – zwycięzcy biegów półfinałowych. Zwycięzca biegu otrzymuje 4 punkty, drugi 3, trzeci 2, natomiast ostatni zawodnik pozostaje bez punktu. W biegach finałowych w przypadku tradycyjnego 3:3 w tym turnieju zwycięsko (5:4) wychodziła para, której zawodnicy przyjeżdżali na drugiej i trzeciej pozycji.

</doc>
<doc id="843546" url="https://pl.wikipedia.org/wiki?curid=843546" title="Apatozaur">
Apatozaur

Apatozaur ("Apatosaurus") – duży zauropod żyjący około 150 mln lat temu w późnej jurze na terenach Ameryki Północnej. Został odkryty i opisany w 1877 roku przez Othniela C. Marsha. Niegdyś za synonim apatozaura uznawano także brontozaura, jednak opublikowane w 2015 roku badanie wykazało istotne różnice między tymi rodzajami. Było to jedno z największych zwierząt lądowych, jakie kiedykolwiek żyło na ziemi. Osiągał średnio około 20 m długości i mniej więcej 23 ton wagi. Nazwa apatozaur oznacza „oszukańczy jaszczur”. Nazwano go tak ze względu na podobieństwo jego kości pod niektórymi względami do kości morskiego gada mozazaura. Skamieliny apatozaura znaleziono w Wyoming, Kolorado, Oklahomie i Utah (Stany Zjednoczone).
Budowa.
Apatozaur był dużym czworonożnym zwierzęciem o długiej szyi, biczowatym ogonie i niewielkiej głowie. Jego kręgi szyjne były krótsze i ciężej zbudowane niż te występujące u jego kuzyna – diplodoka. Również kości nóg apatozaura były masywniejsze i dłuższe niż u diplodoka, co sugeruje większy ciężar tego pierwszego. Kończyny apatozaura były uzbrojone w jeden duży pazur i trzy mniejsze. Ów zauropod osiągał maksymalnie 26 m długości i 24-32 t wagi – mniej więcej tyle co cztery razem wzięte słonie afrykańskie. „Oszukańczy jaszczur” posiadał długi biczowaty ogon, służący najprawdopodobniej do porozumiewania się lub do obrony przed drapieżnikami, np. allozaurem.
Paleobiologia.
Początkowo uważano, że zauropody, np. apatozaur, były zbyt masywne, by utrzymać swoje cielsko na lądzie, i prowadziły wodny tryb życia. Ostatnie badania świadczą jednak, że wbrew starszym teoriom były do tego zdolne. Apatozaur żerował nisko na ziemi, a jego długi ogon stanowił przeciwwagę dla szyi. Niegdyś apatozaury i innych przedstawicieli Diplodocidae przedstawiano jako żerujących w koronach drzew. Ostatnie badania wykazały jednak, że szyje przedstawicieli tej grupy były mniej giętkie, niż wcześniej przypuszczano, i uniemożliwiały taki sposób żerowania. Apatozaur połamałby sobie szyję, gdyby próbował ją ustawić prostopadle do tułowia. Obecnie uważa się więc, że apatozaury żerowały nisko nad ziemią, żywiąc się niskopiennymi roślinami, takimi jak paprocie. Ponadto serce apatozaura, jak niektórzy twierdzą, nie byłoby w stanie pompować krwi do mózgu, gdyby szyja apatozaura była podniesiona do góry. W 2008 na terenach Quarry Five (formacja Morrison, Kolorado) znaleziono ślady młodych apatozaurów. Sugerują one, że zwierzęta te poruszały kończynami tylnymi w sposób podobny do współczesnej jaszczurki – bazyliszka.
Oddychanie.
Do dzisiaj badacze zastanawiają się, jak olbrzymie zauropody pokroju apatozaura mogły oddychać. Zakładając, że apatozaur podobnie jak krokodyle nie miał przepony, objętość tzw. martwej przestrzeni (powietrza wdychanego, ale nie podlegającego wymianie gazowej w płucach) została oszacowana na 184 litry przy 30-tonowym okazie. Poniżej przedstawiono szacunki objętości wdychanego powietrza obliczonej przy porównaniach z współczesnymi zwierzętami:
Jednak układ oddechowy apatozaura nie mógł być typowo gadzi, bo ten nie poradziłby sobie z dostarczeniem tlenu ogromnemu ciału. Również ssaczy układ oddechowy dostarczałby zbyt mało powietrza przy oddechu dla tak wielkiego zwierzęcia. Dlatego też apatozaur musiał mieć układ oddechowy typowy dla ptaków, z workami powietrznymi, albo niemający odpowiednika we współczesnym świecie, zupełnie unikatowy układ oddechowy. Ponadto apatozaur w przypadku posiadania ptasiego układu oddechowego zadowalałby się płucami o objętości około 600 litrów, podczas gdy w przypadku posiadania układu ssaczego musiałby mieć płuca o objętości 2950 litrów, co przekraczałoby objętość klatki piersiowej tego zauropoda. Gdyby apatozaur miał ptasi układ oddechowy o objętości mniej więcej 900 l i czterodzielne serce o objętości 500 litrów, jego klatka piersiowa miałaby objętość około 1700 l. Przy typowo gadzim, powolnym metabolizmie i ptasim układzie oddechowym apatozaur potrzebowałby zaledwie około 262 litrów wody każdego dnia. Nie wiadomo, w jaki sposób apatozaury pochłaniały wystarczającą ilość pokarmu, aby zaspokoić potrzeby swego ciała. Prawdopodobnie żerowały bez przerwy, zatrzymując się tylko po to, aby pić, usunąć pasożyty itp. Najprawdopodobniej w czasie spoczynku przybierały postawę stojącą.
Ogon.
W wydanym w listopadzie 1997 numerze pisma „Discover Magazine” ogłoszono wyniki badań nad ogonami apatozaurów przeprowadzone przez Nathana Myhrvolda z firmy Microsoft. Komputerowa symulacja wykazała, że podczas uderzenia ogon wydawał dźwięk przekraczający 200 decybeli, czyli wytwarzał hałas podobny do huku wystrzału z armaty.
Klasyfikacja i gatunki.
Apatozaur należy do rodziny Diplodocidae – grupy gigantycznych zauropodów, obejmującej największe zwierzęta wszech czasów, a być może najdłuższe (o ile amficelias naprawdę istniał). Należały do niej takie zauropody, jak: diplodok, superzaur oraz barozaur. Apatozaura zalicza się do podrodziny Apatosaurinae. Jego najbliższymi krewnymi mogły być rodzaje "Suuwassaea", "Supersaurus" i "Eobrontosaurus". W 1877 Othniel Charles Marsh wydał opis "A. ajax". W 1879 znalazł bardziej kompletny szkielet zauropoda. Uznał go za należący do nowego gatunku dinozaura, który opisał pod nazwą "Brontosaurus excelsus". Elmer Riggs wskazał na zaskakujące podobieństwa między brontozaurem a apatozaurem i uznał, że "B. excelsus" w rzeczywistości należy do nowego gatunku apatozaura – "A. excelsus". Zgodnie z zasadami ICZN mówiącymi, że w przypadku synonimów nazwą obowiązującą ma być ta wcześniejsza, brontozaura do niedawna uważano za niższy rangą synonim apatozaura. Szczegółowe badanie opublikowane w 2015 roku wykazało istotne różnice między apatozaurami a brontozaurami, więc nazwa "brontozaur" wróciła do użycia.
W 1993 w formacji Morrison znaleziono prawie kompletny szkielet apatozaura. Jest on obecnie wystawiony w Narodowym Muzeum Nauki w Tokio. Dostarczył wielu danych anatomicznych pozwalających ustalić taksonomię apatozaura. Obecnie za ważne uznaje się następujące gatunki apatozaura: "A. ajax "(gatunek typowy), "A. louisae", Analizy kladystyczne wykazały, że wystawiony w Tokio okaz apatozaura może należeć do "A. ajax".
Znane gatunki apatozaura.
"A. ajax" (Marsh, 1877)
Miejsce występowania: formacja Morrison, Wyoming i Kolorado (Ameryka Północna). 
Czas występowanie: kimeryd-tyton (późna jura) 
Materiał kopalny: dwa niekompletne szkielety, puszki mózgowe. 
Inne informacje: Gatunek typowy. Jego nazwa gatunkowa pochodzi od Ajaksa – postaci z mitologii greckiej.
"A. alenquerensis" (Lapparent i Zybszewski, 1957) 
Miejsce występowania: prowincja Estremadura, Portugalia (Europa)
Czas występowania: oksford-kimeryd (późna jura) 
Materiał kopalny: niekompletny szkielet z ponad setką gastrolitów 
Inne informacje: obecnie uznawany za synonim "Lourinhasaurus alenquerensis" (Dantas i inni, 1998)
"A. grandis" (Marsh, 1877) 
Miejsce występowania: formacja Morrison, Kolorado, Montana, Wyoming (Ameryka Północna) 
Czas występowania: kimeryd-tyton (późna jura) 
Materiał kopalny: co najmniej sześć niekompletnych szkieletów z dwoma czaszkami, sto poza czaszkowych elementów, kompletna przednia kończyna ze stopą, fragment kości udowej, część stopy 
Inne informacje: obecnie zaliczany do gatunku "Camarasaurus grandis".
"A. laticollis" (Marsh, 1879) 
Miejsce występowania: formacja Morrison, Kolorado (Ameryka Północna) 
Czas występowania: późna jura 
Materiał kopalny: kręgi szyjne 
Inne informacje: synonim "A. ajax"
"A. louisae" (Holland, 1915) 
Miejsce występowania: formacja Morrison, Utah (Ameryka Północna) 
Czas występowania: kimeryd-tyton (późna jura)
Materiał kopalny: dwa szkielety, jeden z czaszką, trzy niekompletne szkielety, izolowane elementy kończyny &lt;nr&gt;
Inne informacje: nazwa gatunkowa tego zauropoda honoruje Mrs. Louise Carnegie – żonę Andrew Carnegiego, która finansowała badania terenowe zakończone znalezieniem szkieletu tego dinozaura.
",A”. ? minimus" (Mook, 1917) 
Miejsce występowania: formacja Morrison, Wyoming (Ameryka Północna)
Czas występowania: kimeryd-tyton (późna jura)
Materiał kopalny: kompletna kość krzyżowa i miednica 
Inne informacje: obecnie uznawany za zauropoda o statusie "incertae sedis", czyli o pozycji systematycznej trudnej lub niemożliwej do ustalenia, będącego być może nowym gatunkiem cetiozauryda.
"A. montanus" (Marsh, 1877) 
Miejsce występowania: formacja Morrison, Kolorado (Ameryka Północna) 
Czas występowania: kimeryd-tyton (późna jura)
Materiał kopalny: część miednicy 
Inne informacje: obecnie ten zauropod ma status "nomen dubium" – gatunek niepewny. Początkowo opisany jako "Titanosaurus". Synonim ",Titanosaurus” montanus".
Historia.
Othniel Charles Marsh, pracujący przy Uniwersytecie Yale, opisał na podstawie niekompletnego, należącego do młodego osobnika gatunek "Apatosaurus ajax" w 1877. Dwa lata później Marsh ogłosił odkrycie większego i bardziej kompletnego okazu dinozaura przy Como Bluff Wyoming, który z powodu większych rozmiarów błędnie przypisał do nowego rodzaju zauropoda. Nazwał go "Brontosaurus excelsus". Nazwa rodzajowa tego pochodzi od greckich słów "bront" – grzmot i "sauros" – jaszczur i oznacza tyle co „grzmiący jaszczur”. Natomiast epitet gatunkowy tego zwierzęcia pochodził z łaciny, oznaczał tyle co ,prześcignąć w liczbie” i odnosił się do liczby kręgów krzyżowych brontozaura – było ich więcej niż u jakiegokolwiek znanego wtedy zauropoda. Szkielet ów był w miarę kompletny, ale brakowało czaszki, stopy i części ogona. Aby można go było wystawić, brontozaura ustawiono ze stopami spokrewnionych z nim zauropodów i wymodelowanym ogonem. Marsh zastanawiał się jednak, jak powinna wyglądać czaszka tego dinozaura. Rekonstrukcja czaszki nie została oparta na wydłużonej i lekkiej czaszce diplodoka, lecz na „największych, najgrubszych, najmocniejszych kości czaszki, szczęki dolnej i koron zębów z trzech różnych kamieniołomów”. Do rekonstrukcji użyto głównie czaszki kamarazaura. Tak więc powstała mieszanka dinozaurów – diplodok o czaszce przypominającej czaszkę kamarazaura. Tak naprawdę czaszka brontozaura była znany już wtedy, ale nie rozważano jej jako mogącą należeć do tego dinozaura. Zresztą w owych czasach często uzupełniono braki w szkieletach zauropodów szczątkami kamarazaura. Obecnie wiemy, że czaszka brontozaura (czyli apatozaura) przypominała bardziej czaszkę diplodoka niż kamarazaura. Ów szkielet, wystawiony w 1905, był pierwszym szkieletem zauropoda wystawionym w Peabody Museum of Natural History na Uniwersytecie Yale. Mimo olbrzymiej sensacji i wmurowania nazwy „brontozaur” w świadomość publiczną, Elmer Riggs w 1903 w odcinku Geologicznej Serii Field Columbian Muzeum stwierdził, że brontozaur nie posiada wystarczająco cech, by rozróżnić go od apatozaura, i że oba te rodzaje są synonimami. Z powodu priorytetu pierwszej nazwy nazwą obowiązującą się stał się apatozaur. Robert T. Bakker stwierdził, że różnice między brontozaurem a apatozaurem są wystarczające do rozróżnienia osobnych rodzajów, jednak pomysł ten spotkał się z krytyką społeczności naukowej. Szczegółowe badanie opublikowane w 2015 wykazało istotne różnice między apatozaurami a brontozaurami, więc nazwa „brontozaur” wróciła do użycia.
Apatozaur w kulturze masowej.
Apatozaur jest dinozaurem często przedstawianym w kulturze masowej. Został on rozsławiony przez wiele książek popularnonaukowych i zabawki go przedstawiające. Dinozaur ten znany jest już najmłodszym miłośnikom dinozaurów. Apatozaur występuje w odcinku specjalnym serii "Wędrówki z dinozaurami", zatytułowanym "Ballada o Wielkim Alu". Przedstawiony jest on także w serialu "When Dinosaurs Roamed America".
Filatelistyka.
Poczta Polska wyemitowała 5 marca 1965 znaczek pocztowy przedstawiający apatozaura o nominale 40 groszy, w serii "Zwierzęta prehistoryczne". Autorem projektu znaczka był Andrzej Heidrich. Znaczek pozostawał w obiegu do 31 grudnia 1994.

</doc>
<doc id="843547" url="https://pl.wikipedia.org/wiki?curid=843547" title="Jerzy Banak">
Jerzy Banak

Jerzy Banak (ur. 4 kwietnia 1946 w Łagowie) – ksiądz rzymskokatolicki, prałat, biblista. Był członkiem Międzywyznaniowego Zespołu Tłumaczy Biblii Ekumenicznej, współautorem przekładu Biblii Ekumenicznej.
Życiorys.
Święcenia kapłańskie przyjął w 1970 w Warszawie. Następnie pracował jako wikariusz w parafiach archidiecezji warszawskiej w: Jaktorowie, Kobyłce, Komorowie, Grodzisku Mazowieckim i Warszawie.
W latach 1983-1984 studiował teologię biblijną w Akademickim Studium Teologii Katolickiej i na Akademii Teologii Katolickiej. W latach 1987-1993 był proboszczem w Cegłowie, w latach 1993-2002 w Starej Miłośnie, w latach 2002-2007 w parafii Miłosierdzia Bożego na Saskiej Kępie w Warszawie.
W latach 2007-2013 był proboszczem parafii Imienia Najświętszej Marii Panny w Międzylesiu w Warszawie. Od 6 lipca 2013 rezydent parafii Św. Apostołów Jana i Pawła w Warszawie.
Przewodnik pielgrzymek do Ziemi Świętej.
Biblistyka.
W 1985 r. został odznaczony Nagrodą im. Włodzimierza Pietrzaka za popularyzację Pisma Świętego i apostolat biblijny. Jest autorem kilkuset artykułów i opracowań popularyzujących Biblię.
W latach 1983-1987 prowadził wykłady w Wyższym Seminarium Duchownym Misjonarzy Świętej Rodziny w Kazimierzu Biskupim. W latach 2000-2007 wykładał introdukcję biblijną w Wyższym Seminarium Duchownym Diecezji Warszawsko-Praskiej na Tarchominie w Warszawie.
W latach 1994–2001 uczestniczył w ekumenicznym przekładzie Nowego Testamentu jako autor przekładu 1 Listu do Tesaloniczan, 2 Listu do Tesaloniczan i współautor Ewangelii według św. Mateusza, Ewangelii według św. Marka, Ewangelii według św. Łukasza, 1 Listu św. Jana, 2 Listu św. Jana, 3 Listu św. Jana. Ewangelie synoptyczne tłumaczone były przez zespół tłumaczy, Listy Jana tłumaczył wespół z Leszkiem Jańczukiem.
Po ukazaniu się ekumenicznego przekładu Nowego Testamentu jego język stał się przedmiotem analiz naukowych. Poloniści skrytykowali język publikacji za porzucenie tzw. „stylu biblijnego”. Wraz z Leszkiem Jańczukiem na łamach „Roczników Teologicznych Warszawsko-Praskich”, „Niedzieli”, „Chrześcijanina”, „Pielgrzyma Polskiego”, „Znaków Czasu”, a także kwartalnika „Słowo i Życie” zaangażował się w obronę przekładu ekumenicznego. W latach 2002-2004 ukazywały się też artykuły w „Bliżej Biblii” poruszające tę kwestię. Wraz z L. Jańczukiem bronił założeń koncepcyjnych przekładu, uzasadniając dobór szaty językowej przekładu oraz jego strony leksykalnej.
W latach 2002-2004 był redaktorem naczelnym kwartalnika "Bliżej Biblii". Celem kwartalnika było „przybliżenie i uczynienie bardziej zrozumiałym natchnionego Słowa Bożego czyli Pisma Świętego”. W kwartalniku zamieszczane były artykuły dotyczące Biblii: jak powstawała na przestrzeni wieków, o rękopisach, przekładach i drukowanych wydaniach Biblii, o roli Biblii w życiu wybitnych jednostek. Do stałych współpracowników należeli: Krzysztof Bardski, Stanisław Jankowski, Leszek Jańczuk, Rafał Leszczyński, Piotr Klimek, Andrzej Tyburczy. Opisał okoliczności powstania przekładu ekumenicznego.
Ruch ekumeniczny.
Związany ściśle z ruchem ekumenicznym i pracami nad polskim przekładem ekumenicznym Nowego Testamentu. Członek i od 1993 wiceprzewodniczący przez trzy kadencje Komitetu Krajowego Towarzystwa Biblijnego w Polsce, członek Komitetu Przekładu Biblii Ekumenicznej.
Od 1994 jest przewodniczącym Krajowego Komitetu Ekumenicznych Dni Biblijnych.

</doc>
<doc id="843549" url="https://pl.wikipedia.org/wiki?curid=843549" title="Buxheim (powiat Eichstätt)">
Buxheim (powiat Eichstätt)

Buxheim – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży częściowo na terenie Parku Natury Altmühltal, w Jurze Frankońskiej, około 12 km na południowy wschód od Eichstätt, przy linii kolejowej Ingolstadt – Würzburg.
Dzielnice.
W skład gminy wchodzą następujące dzielnice: Buxheim, Einzelhöfen Moosbauer, Moosmühle, Hessenhof i Reinboldsmühle.
Polityka.
Wójtem od 1999 jest Peter Doliwa (PB). Rada gminy składa się z 16 członków
Współpraca.
Miejscowość partnerska:

</doc>
<doc id="843554" url="https://pl.wikipedia.org/wiki?curid=843554" title="Ulica Zwycięstwa">
Ulica Zwycięstwa

ulica Zwycięstwa – popularna nazwa ulic w Polsce.
Aleje:
Ulice:

</doc>
<doc id="843555" url="https://pl.wikipedia.org/wiki?curid=843555" title="Marcin Chochlew">
Marcin Chochlew

Marcin Chochlew (ur. 4 lutego 1977 w Elblągu) – aktor filmowy, telewizyjny oraz teatralny.
W 1999 ukończył studia na Wydziale Aktorskim łódzkiej PWSTiF. Ogólnopolską rozpoznawalność zapewniła mu rola Filipa Konarskiego w serialu TVN "Na Wspólnej", w którym gra od 2003.
Uczestniczył w programie MTV Polska "Pogromcy rekordów". Wiosną 2009 uczestniczył w dziewiątej edycji programu rozrywkowego "Taniec z gwiazdami"; w parze z Janją Lesar zajął dziewiąte miejsce, odpadając w czwartym odcinku.
Ma brata Pawła, który również jest aktorem.

</doc>
<doc id="843558" url="https://pl.wikipedia.org/wiki?curid=843558" title="Plac Zwycięstwa">
Plac Zwycięstwa

Plac Zwycięstwa:
dawne nazwy:

</doc>
<doc id="843559" url="https://pl.wikipedia.org/wiki?curid=843559" title="Skakunowate">
Skakunowate



</doc>
<doc id="843564" url="https://pl.wikipedia.org/wiki?curid=843564" title="Großmehring">
Großmehring

Großmehring – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży około 30 km na południowy wschód od Eichstätt, koło Ingolstadtu, nad Dunajem, przy drodze B16.
Dzielnice.
W skład gminy wchodzą następujące dzielnice: Straßhausen, Theißing, Demling, Katharinenberg, Tholbath, Pettling und Kleinmehring.
Polityka.
Wójtem gminy jest Ludwig Diepold z UW, w latach 1990-2008 urząd ten pełnił bezpartyjny Horst Volkmer, rada gminy składa się z 20 osób.

</doc>
<doc id="843574" url="https://pl.wikipedia.org/wiki?curid=843574" title="Grant Tambling">
Grant Tambling

Grant Tambling (ur. 20 czerwca 1943) – australijski polityk, administrator wyspy Norfolk od 1 listopada 2003 do 7 sierpnia 2007. 
Życiorys.
Tambling urodził się i wychował w Darwin, w Terytorium Północnym w Australii. Studiował w Darwin i Adelaide. Wchodził w skład Rady Miejskiej Darwin. Następnie został wybrany do pierwszego Zgromadzenia Legislacyjnego Terytorium Północnego z ramienia Regionalnej Partii Liberalnej ("Country Liberal Party"). Objął w nim stanowisko przewodniczącego Komitetu Rozwoju.
Pomimo sprawowanej funkcji, w wyborach w 1977 został pokonany w swym okręgu przez kandydata Liberalnej Partii Australii i nie dostał się do nowego parlamentu lokalnego. Rozpoczął wówczas pracę w biznesie. W latach 1980-1983 zasiadał w australijskiej Izbie Reprezentantów, jako deputowany z Terytorium Północnego. Nie zdołał uzyskać jednak reelekcji, doznając ponownie porażki z kandydatem Australijskiej Partii Pracy.
Po czterech latach pozostawania poza parlamentem, został ponownie wybranym w 1987, tym razem do Senatu. Zasiadał w nim przez 14 lat, do 2001, jako reprezentant Krajowej Partii Liberalnej (lokalna gałąź Australijska Partii Liberalnej). W wyborach w 2001 nie uzyskał jednak partyjnej nominacji, co było karą za głosowanie za poparciem prawa ograniczającego korzystanie z gier internetowych. Tambling wycofał się z polityki i przez dwa lata pracował jako konsultant w sektorze prywatnym. 
W styczniu 2003 został mianowany przez gubernatora generalnego Australii administratorem wyspy Norfolk. Urząd objął 1 listopada 2003 i sprawował go do 7 sierpnia 2007.

</doc>
<doc id="843578" url="https://pl.wikipedia.org/wiki?curid=843578" title="Klasyczne konstrukcje geometryczne">
Klasyczne konstrukcje geometryczne



</doc>
<doc id="843583" url="https://pl.wikipedia.org/wiki?curid=843583" title="Grand Prix Australii 2007">
Grand Prix Australii 2007

Wyniki Grand Prix Australii, pierwszej rundy Mistrzostw Świata Formuły 1 w sezonie 2007.
Opis.
Sesje treningowe.
Dzięki zmianom w regulacjach już w piątek (16 marca) można było zaobserwować spory ruch na torze (Albert Park).
W czasie pierwszej sesji treningowej wystąpili tylko dwaj kierowcy testowi: Sebastian Vettel dla BMW Sauber oraz Kazuki Nakajima dla AT&amp;T Williams, resztę stanowili główni kierowcy. Początkowo sesja odbywała się na mokrym torze, w związku z czym czasy nie były porównywalne z wynikami w ubiegłym sezonie. Jednak w miarę trwania sesji tor stawał się coraz szybszy. Najlepszy czas okrążenia w czasie pierwszej sesji uzyskał Fernando Alonso (Vodafone McLaren Mercedes) 1:29.214 (23 okrążeń). Natomiast najwięcej okrążeń (26) zaliczył Adrian Sutil (Spyker).
Drugi piątkowy trening odbył na suchym torze. Tym razem wszystkie zespoły wystawiły swoich głównych kierowców. W połowie sesji w bolidzie Kovalainena uległa awarii pompa paliwowa, a chwilę potem Barrichello stracił kontrolę nad pojazdem na ostatnim zakręcie i wypadł z toru, co stało się przyczyną przerwania treningu. Po kilkunastu minutach wznowiono sesję.
Najlepszy na drugim treningu okazali się kierowcy Ferrari: Massa z czasem 1:27.353 i tuż za nim Räikkönenem (+0.397), trzeci czas uzyskał Hamilton na McLarenie (+0.476). Większość kierowców pokonała pomiędzy 25 – 35 okrążeń (czyli więcej niż połowa wyścigu).
W czasie sobotniego jednogodzinnego treningu kierowcy pokonali mniejszą, w porównaniu z piątkowymi sesjami, liczbę okrążeń. Najszybszy okazał się Räikkönenem na Ferrari z czasem 1:26.064 (14 okrążeń).
Kwalifikacje.
Już w pierwszej części kwalifikacji wyeliminowani zostali Rubens Barrichello oraz David Coulthard. Druga część kwalifikacji zaczęła się pechowo dla Massy. W jego Ferrari uległa awarii skrzynia biegów. Poniżej oczekiwań (na 13. miejscu) uplasował się drugi kierowca Renault Heikki Kovalainen.
Kwalifikacje wygrał Kimi Räikkönen (Ferrari) z czasem 1:26.072 i prawie pół sekundową przewagą nad kierowcą McLarena Fernando Alonso. Dobrym wynikiem dla BMW Sauber jest 3 miejsce startowe Heidfelda. Za niespodziankę można uznać zajęcie przez kierowców Super Aguri miejsc 10 i 11.
Wyścig.
Do wyścigu przystąpili wszyscy kierowcy. Po starcie Kimi Räikkönen objął prowadzenie i szybko uzyskał kilku-sekundową przewagę. Dobrym startem popisał się Heidfeld, który wyprzedził jednego McLarena i przez długi czas zajmował 3 miejsce.
Już na początku wyścigu doszło do kolizji pomiędzy Davidsonem a Sutilem. Obaj kierowcy mogli jednak kontynuować wyścig.
Pierwszy przedwcześnie zakończył wyścig Albers, który wypadł z toru na 11 okrążeniu
Pierwsza techniczna awaria spotkała Scotta Speeda, który na 31 okrążeniu musiał odstawić bolid. W 37 rundzie zepsuł się również pojazd Roberta Kubicy. W bolidzie Polaka awarii uległa skrzynia biegów. Co prawda dojechał on jeszcze do boksów, ale wyścig był tym samym dla niego zakończony.
Na 49 okrążeniu doszło do kolizji pomiędzy Davidem Coulthardem a Alexandrem Wurzem. Pojazd Coultharda – Red Bull przeleciał nad Williamsem twardo lądując poza torem. Obaj nie mogli kontynuować wyścigu.
Wyścig, ze sporą przewagą nad rywalami, wygrał Kimi Räikkönen na Ferrari. Na drugim i trzecim miejscu uplasowali się kierowcy McLarena: Fernando Alonso i Lewis Hamilton. Czwarte miejsce zajął kierowca BMW Sauber Nick Heidfeld.
Uwagi.
Prowadzenie w wyścigu.
!Nr
!Kierowca
!Okrążenia
!Suma

</doc>
<doc id="843587" url="https://pl.wikipedia.org/wiki?curid=843587" title="Wioślarki">
Wioślarki

Wioślarki (Cladocera) – monofiletyczna grupa drobnych, głównie słodkowodnych skorupiaków zasiedlających strefę pelagiczną, przydenną (niektóre gatunki żyją zagrzebane w osadach dennych) lub litoralną zbiorników wodnych.
Systematyka.
Systematyka wyższych taksonów jest wciąż zmieniana i udoskonalana, stąd Cladocera często są klasyfikowane jako nadrząd, rząd lub podrząd. Podobnie Haplopoda, Ctenopoda, Anomopoda i Onychooda uzyskują status rzędu, lub podrzędu. Tutaj przedstawiono listę gatunków występujących w Polsce, według najnowszej dostępnej systematyki wioślarek.
Nadrząd Cladocera Milne-Edwards, 1840
Rząd Haplopoda Sars, 1865
Rodzina Leptodoridae Lilljeborg, 1861
Rząd Ctenopoda Sars, 1865
Rodzina Sididae Baird, 1850 (emend.* Sars, 1865)
Rodzina Holopedidae Sars, 1865
Rząd Anomopoda Sars, 1865
Rodzina Daphniidae Straus, 1820 (emend.* Schödler, 1858)
Rodzina Bosminidae Baird, 1845 (emend.* Sars, 1865)
Rodzina Ilyocryptidae Smirnov, 1992
Rodzina Dumontidae Santos-Flores &amp; Dodson, 2003
Rodzina Nototrichidae Van Damme, Shiel &amp; Dumont, 2007
Podrząd Radopoda Dumont &amp; Silva-Briano, 1998
Nadrodzina Eurycercoidea Dumont &amp; Silva-Briano, 1998
Rodzina Eurycercidae Kurz, 1875
Rodzina Chydoridae Dybowski &amp; Grochowski, 1894 (emend.* Stebbing, 1902, emend. Dumont and Silva-Briano, 1998)
Rodzina Sayaciidae Frey, 1967
Nadrodzina Macrothricoidea Dumont &amp; Silva-Briano, 1998
Rodzina Macrothricidae Norman &amp; Brady, 1867
Rodzina Acantholeberidae Smirnov, 1976
Rodzina Ophryoxidae Smirnov, 1976
Rodzina Neothricidae Dumont &amp; Silva-Briano, 1998
Rząd Onychopoda Sars, 1865
Rodzina Polyphemidae Baird, 1845
Rodzina Podonidae Mordukhai-Boltovskoi, 1968
Rodzina Cercopagidae Mordukhai-Boltovskoi, 1968
Budowa.
Ciało wioślarek jest spłaszczone bocznie, złożone z głowy, tułowia i odwłoka, okryte jest, u większości gatunków, chitynowym dwuklapowym pancerzem, zwanym karapaksem, który zrzucają cyklicznie podczas wzrostu i rozwoju. Z tyłu ciała karapaks przechodzi w wyciągnięty kolec.
W części grzbietowej wioślarki mają komorę lęgową, która jest przestrzenią między grzbietową częścią ciała a karapaksem. Do komory tej uchodzą jajniki, dzięki czemu są tam składane jaja. Samce są mniejsze od samic.
Na głowie wioślarek znajduje się ruchliwe oko umieszczone na słupku, powstałe z pary oczu złożonych oraz szczątkowe oko naupliusowe. Czułki pierwszej pary są krótkie, tylko u form drapieżnych długie. Poruszają się ruchem skokowym, za pomocą pływnych czułków II pary, które są bardzo silnie rozwinięte, dwugałęźniowe. Po każdym uderzeniu czułków wioślarki poruszają się w górę i w przód, po czym opadają, powtarzając następnie tę czynność. Kolejne odnóża IV-VI pary znajdują się na tułowiu, są silnie spłaszczone, krótkie i szczeciniaste. U form drapieżnych służą do oddychania a u form odżywiających się drobnym pokarmem, dodatkowo filtrują wodę, zdobywając pokarm.
Rozmnażanie.
Rozwój wioślarek zależy od ich gatunku. Wioślarki wolno żyjące rozwijają się wprost z jaj złożonych do komory lęgowej. U gatunków drapieżnych, z jaj w komorze lęgowej wylęgają się stadia larwalne, metanaupliusy.
U wioślarek powszechnie występuje partenogeneza. W zależności od gatunku występują różne rodzaje tego typu rozmnażania:
Samice wioślarek produkują diploidalne jaja (mejoza nie zachodzi), które mogą się rozwinąć zarówno w samice i samce oraz produkują jaja haploidalne, które wymagają zapłodnienia i rozwijają się w samice. Jaja diploidalne to jaja letnie, mające cienkie otoczki i rozwijające się szybko. Rozwijają się z nich samice rozmnażające się partenogenetycznie. W okresie zbliżających się niekorzystnych warunków środowiska (tj. zima, susza itp.) z jaj diploidalnych rozwijają się zarówno samce jak i samice jaja haploidalne to jaja zimowe. Zaczynają również być produkowane jaja zimowe, wymagające zapłodnienia samców. Mają one grube otoczki i są bogato zaopatrzone w substancje zapasowe. Z zapłodnionych jaj zimowych po okresie niesprzyjających warunków wykluwają się dzieworodne samice.
Występowanie.
Występują w planktonie głównie wód słodkich, tylko kilka gatunków zamieszkuje wody słonawe i morza. Większość gatunków to organizmy glonożerne i detrytusożerne, odfiltrowujące pokarm z wody. Nieliczne gatunki drapieżne odżywiają się mniejszymi od siebie organizmami planktonowymi. Kilka gatunków jest pasożytami zewnętrznymi stułbi. Część gatunków jest przydennych, część to gatunki bentosowe. Gatunki wolno żyjące występują bardzo licznie.
Najbardziej znanym przedstawicielem tej grupy zwierząt jest rozwielitka ("Daphnia").

</doc>
<doc id="843588" url="https://pl.wikipedia.org/wiki?curid=843588" title="Kolibri">
Kolibri



</doc>
<doc id="843601" url="https://pl.wikipedia.org/wiki?curid=843601" title="KolibriOS">
KolibriOS

 KolibriOS – amatorski system operacyjny na komputery klasy PC, napisany w asemblerze, rozpowszechniany na podstawie licencji GPL. Został stworzony na podstawie MenuetOS. 
System używa swojego własnego standardu i nie jest oparty na systemach zgodnych z POSIX i UNIX.
Minimalne wymagania sprzętowe.
Aby uruchomić system KolibriOS, komputer powinien spełniać następujące wymagania:

</doc>
<doc id="843608" url="https://pl.wikipedia.org/wiki?curid=843608" title="Zabieg sanitarny">
Zabieg sanitarny

Zabieg sanitarny - zespół czynności mających na celu usunięcie środków skażających, zakażających i promieniotwórczych z powierzchni ciała człowieka. Mogą być całkowite lub częściowe.
Częściowe zabiegi sanitarne.
Częściowe zabiegi sanitarne mają na celu jak najszybsze usunięcie z odkrytych części ciała substancji promieniotwórczych, środków trujących i biologicznych. Dłuższe utrzymanie ich na ciele spowoduje bowiem wchłonięcie ich przez drogi oddechowe, błony śluzowe, skórę, oczy, a w konsekwencji porażenie wewnętrzne, owrzodzenia, rany, utratę wzroku. Przeprowadza się je jak najszybciej po stwierdzeniu skażenia, a więc jeszcze na terenie skażonym lub natychmiast po jego opuszczeniu. Zabiegi sanitarne należy poprzedzić częściową dezaktywacją ubrania przez strzepanie pyłu promieniotwórczego. Można go też usunąć z ubrania za pomocą miotełki zmoczonej w wodzie lub płynie dezaktywacyjnym, przemyć nieskażoną wodą odsłonięte powierzchnie rąk i szyi, część twarzową maski przeciwgazowej, a po zdjęciu maski umyć twarz i przepłukać jamę ustną. W razie skażenia trwałymi środkami trującymi konieczne jest szybkie odkażenie odsłoniętych części ciała, obuwia, ubrania, maski. Przy braku wody skażone miejsca oczyszcza się tamponem z waty lub gazy zwilżonym płynem z indywidualnego pakietu przeciwchemicznego (IPP). Płynu tego nie wolno stosować do przemywania oczu, nosa i ust. W wypadku skażenia środkami biologicznymi postępujemy jak po skażeniu substancjami promieniotwórczymi. Zawsze usuwa się z powierzchni ciała i odzieży najpierw środki trujące, a potem substancje promieniotwórcze i środki biologiczne.
Całkowite zabiegi sanitarne.
Całkowite zabiegi sanitarne polegają na zupełnym usunięciu z powierzchni ciała substancji promieniotwórczych, środków trujących i biologicznych oraz środków odkażających. Przeprowadza się je w łaźniach lub specjalnie zorganizowanych zespołach urządzeń specjalnych, w których działają punkty zabiegów sanitarnych (PZSan.) i punkty odkażania odzieży (POO). Miejsce zabiegów w PZSan. dzieli się na część brudną i czystą. W części brudnej znajduje się rozbieralnia, w której odbywa się kontrola dozymetryczna oraz sortowanie i przygotowanie do dezynfekcji ubrań i bielizny. Stąd przesyła się je do POO. Osoby poddane zabiegom, dwu- lub trzykrotnie myją wodą (letnią lub chłodną) i mydłem kolejno: ręce, głowę, twarz, szyję oraz pozostałe części ciała, przechodzą do czystej części zespołu urządzeń specjalnych i po ponownej kontroli dozymetrycznej otrzymują odkażoną (dezaktywowaną) odzież. Kąpiel w pozycji leżącej ciężko rannych lub chorych przeprowadza personel sanitarny.

</doc>
<doc id="843609" url="https://pl.wikipedia.org/wiki?curid=843609" title="Ulica Elbląska (Gdańsk)">
Ulica Elbląska (Gdańsk)



</doc>
<doc id="843613" url="https://pl.wikipedia.org/wiki?curid=843613" title="Luigi Maifredi">
Luigi Maifredi

Luigi Maifredi (ur. 20 kwietnia 1947 w Lograto) – włoski trener piłkarski i komentator telewizyjny.
Pierwszym w karierze trenerskiej klubem Maifrediego był klub Orceana Calcio, który w tamtym okresie grał w Serie C2. Później trenował drużynę Ospitaletto (Serie C1). Kolejną drużyną, którą trenował Luigi Maifredi była FC Bologna, z którą grał w drugiej, a następnie pierwszej lidze. W sezonie 1990/1991 Maifredi objął posadę trenera drużyny Juventus F.C. Kolejne kluby w jego karierze to Genoa 1893, AC Venezia, Brescia Calcio, Esperance (Tunezja) oraz Albacete Balompié (Hiszpania).
W 2002 roku podjął się prowadzenia programu telewizyjnego „Quelli che il calcio” we włoskiej telewizji RAI.

</doc>
<doc id="843620" url="https://pl.wikipedia.org/wiki?curid=843620" title="David Payton">
David Payton

David Payton (ur. 1952) – polityk nowozelandzki, administrator Tokelau od 17 października 2006 do 2009. 

</doc>
<doc id="843623" url="https://pl.wikipedia.org/wiki?curid=843623" title="Chilopoda">
Chilopoda



</doc>
<doc id="843635" url="https://pl.wikipedia.org/wiki?curid=843635" title="Kolouei O’Brien">
Kolouei O’Brien

Kolouei O’Brien (ur. 15 lipca 1939 w Fakaofo, zm. 11 maja 2015 tamże) – polityk, szef rządu Tokelau od 17 lutego 2006 do 17 lutego 2007. Wcześniej, na tym samym stanowisku zasiadał już dwukrotnie, od lutego 2000 do lutego 2001 oraz od lutego 2003 do lutego 2004.
Szef rządu Tokelau wybierany jest co roku spośród Rady, składającej się z trzech osób, przedstawicieli ("Faipule") każdego z trzech atoli. O’Brien był przedstawicielem atolu Fakaofo.

</doc>
<doc id="843638" url="https://pl.wikipedia.org/wiki?curid=843638" title="Sebastian (film)">
Sebastian (film)

Sebastian ("Sebastiane") – brytyjski filmowy dramat historyczny w reżyserii Paula Humfressa i Dereka Jarmana z 1976 r. Nakręcony w całości w języku łacińskim.
Tłumacz Jack Welch przełożył angielski tekst koszarowego żargonu scenopisu na klasyczną łacinę. Tłumacząc zwrot (ang.) "mothterfucker" posłużył się greckim słowem i użył jako synonimu „Edyp”. Film był do 1991 roku jedynym filmem nakręconym z dialogami po łacinie. Jako jedyny film brytyjski był w Wielkiej Brytanii wyświetlany z napisami.
Fabuła jest homoseksualną interpretacją legendy o św. Sebastianie.

</doc>
<doc id="843647" url="https://pl.wikipedia.org/wiki?curid=843647" title="Herrerazaur">
Herrerazaur

Herrerazaur ("Herrerasaurus") – jeden z najwcześniejszych dinozaurów, należących do teropodów.
Nazwa rodzajowa "Herrerasaurus" oznacza jaszczura Herrery. Victorino Herrera był argentyńskim rolnikiem, który odnalazł szczątki pierwszego herrerazaura.
Występowanie.
Herrerazaur występował w okresie późnego triasu (karnik) – (około 228 mln lat temu) – na terenach dzisiejszej Argentyny.
Opis.
Herrerazaur był bardzo prymitywnym teropodem, o lekkiej budowie ciała. Jego kości były pneumatyczne i miały cienkie ścianki. Herrerazaur miał długie kończyny przednie, które zakończone były pięcioma palcami. Na końcach trzech z nich umieszczone były sierpowate pazury. Palce czwarty i piąty były zredukowane. Ostatni zaledwie do pojedynczej kości śródręcza. Kciuk był ustawiony przeciwstawnie do pozostałych palców. W przeciwieństwie do innych teropodów herrerazaur miał najdłuższy trzeci a nie drugi palec. Kończyny tylne herrerazaura były muskularne i o ponad połowę dłuższe od kończyn przednich. Dzięki lekkiej budowie ciała i długim kończynom tylnym, herrerazaur mógł szybko biegać. Podobnie jak u większości teropodów i ptaków pierwszy palec jego nogi był skierowany do tyłu.
Czaszka herrerazaura była długa i wąska. Miała dość prymitywną budowę i przypominała czaszki innych archozaurów. W czaszce herrerazaura znajdowało się 5 par otworów. Dwie z nich stanowiły nozdrza i oczodoły.
W szczęce i żuchwie herrerozaura znajdowały się dodatkowe stawy, które umożliwiały szerokie rozwieranie paszczy.
Zęby herrerozaura miały sztyletowaty kształt i ząbkowane krawędzie.
Behawior i etologia.
Herrerazaur polował prawdopodobnie na niewielką zdobycz. W koprolitach należących do herrerazaura znaleziono kawałki kości. Jego pożywieniem były m.in. wczesne dinozaury ptasiomiedniczne takie jak pisanozaur oraz rynchozaury. Sam też miał wrogów – dziury w czaszce jednego ze szkieletów świadczą, że ten osobnik padł ofiarą zaurozucha.
Filogeneza.
Pozycja systematyczna herrerazaura do dziś pozostaje przedmiotem sporów. Klasyfikowano go m.in. jako karnozaura, bazalnego teropoda, prymitywnego zauropodomorfa, bazalnego dinozaura gadziomiednicznego, a nawet wyłączano z dinozaurów. Obecnie większość naukowców uważa go bądź za bazalnego teropoda, bądź za bazalnego dinozaura gadziomiednicznego.
Historia odkryć.
Pierwsze skamieniałości herrerazaura zostały znalezione w 1959 r. przez Victorino Herrerę w okolicy San Juan w Argentynie i opisane w 1963 przez Reiga.
Inne zwierzę odnalezione w tym samym miejscu, nazwane "Ischisaurus cattoi", okazało się, że również było herrerazaurem.
Bardziej kompletny szkielet herrerazaura został znaleziony w 1988 r. w Ischigulasto, przez paleontologów Paula Sereno, Fernando Novasa i ich kolegów. Znaleziony okaz został opisany w 1992 r.

</doc>
<doc id="843651" url="https://pl.wikipedia.org/wiki?curid=843651" title="Skała chemiczna">
Skała chemiczna



</doc>
<doc id="843652" url="https://pl.wikipedia.org/wiki?curid=843652" title="Anton Ojala">
Anton Ojala

Anton Ojala (ur. 1968) – polityk nowozelandzki, Wysoki Komisarz Niue od lutego 2006 do stycznia 2008, Wysoki Komisarz Jamajki, Wysoki Komisarz Trynidadu i Tobago (od 2019 roku). Wysoki Komisarz mianowany jest przez ministra spraw zagranicznych Nowej Zelandii. Reprezentuje na wyspie władzę Karola III jako króla Nowej Zelandii.

</doc>
<doc id="843656" url="https://pl.wikipedia.org/wiki?curid=843656" title="Skały chemiczne">
Skały chemiczne



</doc>
<doc id="843657" url="https://pl.wikipedia.org/wiki?curid=843657" title="Skała chemogeniczna">
Skała chemogeniczna



</doc>
<doc id="843659" url="https://pl.wikipedia.org/wiki?curid=843659" title="Skała osadowa pochodzenia chemicznego">
Skała osadowa pochodzenia chemicznego



</doc>
<doc id="843665" url="https://pl.wikipedia.org/wiki?curid=843665" title="Skały osadowe pochodzenia chemicznego">
Skały osadowe pochodzenia chemicznego



</doc>
<doc id="843668" url="https://pl.wikipedia.org/wiki?curid=843668" title="Jerzy Święch (aktor)">
Jerzy Święch (aktor)

Jerzy Bronisław Święch (ur. 31 sierpnia 1947 w Krakowie) – polski aktor teatralny i filmowy.
Życiorys.
Absolwent i późniejszy wykładowca krakowskiej PWST. Aktor Teatru Rozmaitości (1970–1971) i Starego Teatru w Krakowie (od 1971 roku). W kadencji 2008–2012, z tytułem naukowym profesora wchodził w skład Senatu krakowskiej PWST jako przedstawiciel nauczycieli akademickich.

</doc>
<doc id="843676" url="https://pl.wikipedia.org/wiki?curid=843676" title="Anthony Stokes">
Anthony Stokes

Anthony Stokes (ur. 25 lipca 1988 w Dublinie) – irlandzki piłkarz występujący na pozycji napastnika w klubie Apollon Smyrnis. Jest także zawodnikiem reprezentacji Irlandii.
Stokes zaczął swoją karierę w Arsenalu, lecz swoje umiejętności pokazał dopiero w Falkirk, do którego został wypożyczony w 2006 roku. W Szkocji rozegrał 16 spotkań i zdobył 14 goli. W 2007 roku za kwotę 2 milionów £ został sprzedany do Sunderlandu za 2miliony £. Jednakże w klubie tym Stokes nie przebił się na stałe do pierwszego składu i w sierpniu 2009 roku za nieujawnioną kwotę został zakupiony przez szkocki Hibernian.
Kariera reprezentacyjna.
Stokes swoje pierwsze spotkanie w reprezentacji Irlandii rozegrał 7 lutego 2007 roku. Stało się to w wygranym 2-1 meczu przeciwko reprezentacji San Marino.

</doc>
<doc id="843678" url="https://pl.wikipedia.org/wiki?curid=843678" title="Instygator litewski">
Instygator litewski

Instygator litewski (łac. "instigator Magni Ducatus Lithuaniae") – najwyższy prokurator państwa, urząd centralny niesenatorski Wielkiego Księstwa Litewskiego I Rzeczypospolitej.
Dożywotni urzędnik powoływany przez króla, w jego imieniu ścigał przestępstwa popełnione przeciwko państwu oraz zbrodnie obrazy majestatu. Brał udział z głosem doradczym w sądach asesorskich i z głosem stanowczym w sądach referendarskich. Po 1764 kontrolował komisje skarbowe.
Jego odpowiednikiem w Koronie był instygator koronny. Po 1775 wprowadzono czterech podnosząc do tej godności ich dwóch zastępców. Pensja roczna instygatora litewskiego wynosiła od 1717 4 tysiące złotych.

</doc>
<doc id="843683" url="https://pl.wikipedia.org/wiki?curid=843683" title="Katedra Najświętszej Marii Panny w Antwerpii">
Katedra Najświętszej Marii Panny w Antwerpii

Katedra Najświętszej Marii Panny – kościół w Antwerpii w Belgii, jest jedną z najwyższych budowli sakralnych na świecie.
Jest to największy i najbardziej znaczący kościół gotycki w Belgii. Jednak ze względu na liczne przebudowy jej styl nabrał cech nie tylko gotyku, lecz także renesansu, baroku, rokoko i innych. Budowa jej trwała prawie 200 lat. Rozpoczęta w 1352, a zakończona została 1521. Od tamtej pory góruje nad całym miastem do tej pory pozostając najwyższym budynkiem Antwerpii. Na przestrzeni wieków przeszła ona bardzo wiele, m.in. grabieże, pożar, demolowanie przez protestantów i inne.
Opis.
Katedra w Antwerpii została wzniesiona głównie z cegły i białego kamienia. Jest to przykład gotyku brabanckiego. W trakcie jej budowy styl architektoniczny zmieniał się. U podnóża jest to dość surowy, ciężki budynek. Jednak im wyżej, tym staje się on coraz bardziej zdobniczy, a samo zwieńczenie jest już bardzo urozmaicone. Północna wieża ma 123 metry wysokości, natomiast południowa zaledwie 65,3 metrów. Katedra jest długa na 118 metrów, a w najszerszym miejscu jej nawa ma 53,5 metra. Całkowita powierzchnia wynosi około 8 000 m². Ma 2 400 miejsc siedzących, a w całej katedrze może zmieścić się nawet 25 000 osób. Katedra składa się z 7 naw, 125 kolumn, 128 okien (55 witrażowych), wieża północna, wieża południowa, ośmioboczna latarnia na przecięciu nawy i transeptów, chór, ambit i 11 kaplic.
Wewnątrz tej budowli znajduje się wiele dzieł sztuki: rzeźby ("Madonna z Dzieciątkiem, Matka Boża z Antwerpii"), obrazy (m.in. Rubensa – "Podniesienie krzyża" i " Zmartwychwstanie Jezusa" oraz "Wniebowzięcia Najświętszej Maryi Panny"), retabulum św. Józefa, "Tron anielski" z pozłacanego i posrebrzanego drewna, witraże, grobowiec biskupa Mariusa Ambrosiusa Capello, piękne organy, stelle, bogato zdobiona ambona, tabernakulum w postaci Arki przymierza i inne. Obecnie za opłatą można zwiedzać jej wnętrze i wszystkie dzieła sztuki w jej wnętrzu. W środku znajduje się także sklep z pamiątkami, gdzie można kupić przewodniki po katedrze w wielu językach (w tym po polsku).
Historia.
Pomiędzy IX a XII wiekiem znajdowała się w tym miejscu mała kapliczka, która w roku 1124 zyskała status kościoła parafialnego. Następnie wybudowano tu większy kościół w stylu romańskim. Budowa tej katedry, która stoi tu do dziś, rozpoczęta została w 1352 roku. W pierwotnych zamierzeniach miała ona mieć 2 równej wysokości wieże. Już po ukończeniu budynku w roku 1533, w nocy z 5 na 6 października wybuchł pożar. Strawił on dużą część budynku. W jego wyniku budowę drugiej wieży odłożono, a następnie zaniechano w ogóle. W 1559 kościół zyskał status katedry i został główną siedzibą biskupstwa antwerpskiego. 20 sierpnia 1566 roku, protestanci zdemolowali dużą część świątyni ze względu na panujący ikonoklazm. Od 1581, gdy miasto znalazło się pod panowaniem protestantów ponownie kościół został zdemolowany, a dzieła sztuki które się w nim znajdowały zostały zniszczone lub wywiezione. Kolejne grabieże miały miejsce w trakcie rewolucji francuskiej. W 1794 roku rewolucjoniści po tym, jak opanowali te tereny, zdewastowali kościół. Rozważano później nawet jego wyburzenie jednak ostatecznie pozostał na swoim miejscu. W przeciągu wieku XIX do katedry powracały dzieła sztuki, wcześniej z niej zrabowane, a sam budynek został odrestaurowany. Ostatnie duże prace konserwatorskie miały miejsce w latach 1965-1993.

</doc>
<doc id="843687" url="https://pl.wikipedia.org/wiki?curid=843687" title="Gaston d’Orléans">
Gaston d’Orléans

Gaston Jan Baptysta de France fr. "Gaston Jean-Baptiste", znany jako Gaston d'Orléans (ur. 25 kwietnia 1608 w Fontainebleau, zm. 2 lutego 1660 w Blois) – książę Orleanu, trzeci syn Henryka IV, króla Francji, i Marii Medycejskiej, córki Franciszka I, wielkiego księcia Toskanii. Młodszy brat króla Ludwika XIII, znany jako Grand Monsieur.
Założyciel trzeciego kapetyńskiego rodu książąt orleańskich. Nosił tytuły księcia Orleanu, de Chartres, de Valois, d'Anjou i d'Alençon, hrabiego de Blois, de Montlhéry i de Limours, barona d'Amboise i seniora de Montargis. 
Życiorys.
Na początku nosił tytuł księcia Andegawenii, a w 1626 r. został księciem Orleanu i Valois, hrabią Blois, Chartres i Mortain, został też nominalnym dowódcą armii podczas oblężenia La Rochelle w 1628 r. Przez całe swoje życie snuł liczne intrygi i wierzył, że dzięki nim zostanie królem Francji. Pozbawiony silnej woli, tchórzliwy, mało zaradny i niemający szczęśliwej ręki brat królewski nie zrealizował nigdy swoich planów, a on i jego współpracownicy (np. kuzyn Ludwik de Bourbon-Soissons) ponosili surowe konsekwencje spisków. Dwukrotnie Gaston musiał opuścić Francję, za granicą spiskował przeciwko swojej matce i kardynałowi Richelieu. Po opłaceniu wojny w Langwedocji, która zakończyła się klęską, zamieszkał w Lotaryngii, później przeniósł się do Flandrii. W 1635 r. pogodził się ze swoim bratem, ale dalej spiskował przeciw Richelieu i ponownie musiał uciec z kraju, podporządkowując się woli króla i samego kardynała.
Wkrótce proces ten powtórzył się. Gaston przekonał markiza Cinq-Marsa do zamordowania Richelieu, a kiedy spisek się nie udał, opuścił swojego kompana w 1642 r. W związku ze spiskiem parlament francuski pozbawił go praw do ewentualnej regencji. W 1643 r., po śmierci Ludwika XIII, Gaston został dowódcą wojsk francuskich i walczył z Hiszpanami na północnych granicach kraju. W 1646 r. otrzymał tytuł księcia Alençon, jednak podczas Frondy (1648–1653) nie wahał się przechodzić ciągle z jednej strony na drugą. W końcu został "wygnany" z Paryża do Blois, przez kardynała Mazarin, w 1652 i pozostał tam aż do śmierci.
Małżeństwa.
6 sierpnia 1626 r. Gaston poślubił w Nantes, Marię (15 października 1605 - 4 czerwca 1627), córkę i spadkobierczynię Henryka de Bourbon, księcia Montpensier, oraz Henrietty Katarzyny, księżnej de Joyeuse, córki Henryka de Joyeuse. Para miała syna i córkę:
Po śmierci Marii ożenił się po raz drugi - 31 stycznia 1632 r., również w Nancy, z Małgorzatą (zm. 1672), córką księcia Lotaryngii Franciszka II i Krystyny Katarzyny von Salm. Z Małgorzatą miał cztery córki i syna:
Gaston miał również dwoje nieślubnych dzieci:

</doc>
<doc id="843692" url="https://pl.wikipedia.org/wiki?curid=843692" title="Powiat nowoaleksandryjski">
Powiat nowoaleksandryjski



</doc>
<doc id="843694" url="https://pl.wikipedia.org/wiki?curid=843694" title="Automaniak">
Automaniak

Automaniak – program motoryzacyjny produkowany przez telewizję TVN od 1998 roku.
Historia.
Pierwszy odcinek został wyemitowany 2 maja 1998 roku na antenie stacji TVN. Początkowo jedynym prowadzącym był Tomasz Sianecki. Po kilku odcinkach współprowadzącą program została Martyna Wojciechowska. Sianeckiego w roli prowadzącego zastąpił pilot rajdowy Maciej Wisławski. Gospodarze programu poza testowaniem samochodów przeprowadzali relacje między innymi z imprez motoryzacyjnych. W 2006 roku program zmienił nazwę na "Automaniak MAX", wówczas też do Wojciechowskiej i Wisławskiego dołączył kolejny prowadzący, Jarosław Maznas. Stałym elementem programu było wówczas zapraszanie gości, którzy prowadzili samochód na torze wyścigowym.
W tej formie program nadawano do 2008 roku, kiedy wprowadzono nową formułę programu, a prowadzącymi zostali Maznas, Marcin Prokop, Rafał Jemielita i Patryk Mikiciuk. Później kolejnym prowadzącym został kierowca wyścigowy i odtwórca roli Stiga z "Top Gear", Ben Collins. W 2009 roku program zaczęto nadawać w stacji TVN Turbo.
Oglądalność.
Według badań firmy Nielsen Audience Measurement jeden odcinek serii 16 (2016) oglądało średnio około 107 tysięcy osób.

</doc>
<doc id="843695" url="https://pl.wikipedia.org/wiki?curid=843695" title="Powiat koński">
Powiat koński



</doc>
<doc id="843697" url="https://pl.wikipedia.org/wiki?curid=843697" title="Beur TV">
Beur TV

Beur TV – francuskojęzyczna stacja telewizyjna nadawana z Paryża, dostępna także na dekodery cyfrowe. Stacja powstała 1 kwietnia 2003 roku i skierowana jest przede wszystkim do publiczności związanej z Maghrebem. Jej fundatorem jest Nacer Kettane. Program nadawany jest free-to-air z satelity Yahsat 1A i Nilesat 201 i jest dostępny w Europie, na Bliskim Wschodzie i w Afryce Północnej.

</doc>
<doc id="843701" url="https://pl.wikipedia.org/wiki?curid=843701" title="Rino Marchesi">
Rino Marchesi

Rino Marchesi (ur. 11 czerwca 1937 w San Giuliano Milanese) - włoski piłkarz i trener piłkarski.
Jako piłkarz występował w: Atalancie BC, Fiorentinie, S.S. Lazio i AC Prato. Karierę trenerską rozpoczął w roku 1973 w drużynie Montevarchi Calcio, później trenował zespoły: AC Mantova, Ternana Calcio, Como Calcio, Udinese Calcio, AC Venezia, US Lecce, US Avellino, SSC Napoli i Juventus F.C.
Marchesi był pierwszym włoskim trenerem Diego Armando Maradony (w drużynie SSC Napoli).
W latach 1986 - 1988 trenował Juventus F.C., gdzie w tamtym okresie występowały takie gwiazdy jak Michel Platini.

</doc>
<doc id="843707" url="https://pl.wikipedia.org/wiki?curid=843707" title="Johnny poszedł na wojnę">
Johnny poszedł na wojnę

Johnny poszedł na wojnę ("Johnny Got His Gun") – amerykański film dramatyczny z 1971 roku w reżyserii Daltona Trumbo. Obraz stanowi antywojenny manifest.
Film został oparty na książce o tym samym tytule, napisanej przez Daltona Trumbo, który jest też autorem scenariusza oraz reżyserem filmu.
Film zainspirował członków amerykańskiego zespołu Metallica (James Hetfield, Lars Ulrich) do napisania piosenki „One”, którą zawarto na albumie "…And Justice for All" wydanym w 1988 roku. Jego fragmenty zostały również wykorzystane w teledysku do tej piosenki.
Fabuła.
Film opowiada o młodym chłopaku, Amerykaninie Joe Bonhamie, który w imię zasad wpojonych mu przez nieżyjącego już ojca zaciąga się do wojska jako ochotnik, by „walczyć za demokrację” podczas I wojny światowej. Na skutek zbiegu okoliczności zostaje ciężko okaleczony – traci kończyny, twarz i wszystkie zmysły oprócz dotyku. Żyje nadal i jest w pełni władz umysłowych, czego nie próbowali nawet sprawdzić opiekujący się nim lekarze, zachowując go przy życiu w celach naukowych, by „pomóc takim jak on w przyszłości”. Gdy odkrywają, że chłopak jest świadomy swojego stanu i sytuacji, w której się znalazł, Joe porozumiewa się z nimi za pomocą alfabetu Morse’a i prosi o śmierć. Wojskowi jednak pozostawiają go przy życiu w towarzystwie jedynie jego własnych myśli.

</doc>
<doc id="843708" url="https://pl.wikipedia.org/wiki?curid=843708" title="Sulica">
Sulica



</doc>
<doc id="843712" url="https://pl.wikipedia.org/wiki?curid=843712" title="Miecznik wielki litewski">
Miecznik wielki litewski

Miecznik wielki litewski (łac. "gladifer, ensifer, armifer") – urząd dworski I Rzeczypospolitej.
Przejęty w Wielkim Księstwie Litewskim na wzór miecznika wielkiego koronnego.
Miecznik wielki litewski nosił miecz głownią do góry, po lewej stronie wielkiego księcia, jako oznakę władzy wojskowej monarchy. W czasie pogrzebu miecz odwracał głownią do dołu, a na rękojeści stawiał świece. Przed ołtarzem miecznik rzucał miecz na posadzkę lub łamał go, gdy monarcha był ostatnim z rodu.

</doc>
<doc id="843715" url="https://pl.wikipedia.org/wiki?curid=843715" title="Mistrzostwa Świata w Łyżwiarstwie Figurowym 2000">
Mistrzostwa Świata w Łyżwiarstwie Figurowym 2000

Mistrzostwa świata w łyżwiarstwie figurowym 2000 – zawody rangi mistrzowskiej w łyżwiarstwie figurowym, które odbywały się od 27 marca do 2 kwietnia 2000 w hali Palais des Congrès Acropolis w Nicei. Podczas zawodów rozgrywane były konkurencje solistów, solistek, par sportowych oraz par tanecznych. 
Złoty medal wśród solistów zdobył Rosjanin Aleksiej Jagudin, zaś wśród solistek triumfowała Amerykanka Michelle Kwan. W parach sportowych tytuł mistrzowski wywalczyli Rosjanie Marija Pietrowa i Aleksiej Tichonow. W parach tanecznych triumfowali reprezentanci Francji Marina Anisina i Gwendal Peizerat.

</doc>
<doc id="843717" url="https://pl.wikipedia.org/wiki?curid=843717" title="Starożytna Polska">
Starożytna Polska

Starożytna Polska pod względem historycznym, geograficznym i statystycznym – książka napisana przez Michała Balińskiego i Tymoteusza Lipińskiego, wydana w Warszawie w 1843 r. nakładem S. Orgelbranda Księgarza. Jest to jedna z pierwszych publikacji stawiających sobie za cel przedstawienie – zgodnie z zasadami: geograficznymi, historycznymi oraz statystycznymi – wiedzy o miastach i wsiach z terenów Rzeczypospolitej z okresu przedrozbiorowego. W latach 1885–1887 Franciszek Ksawery Martynowski przygotował drugie wydanie. Poszerzył wszystkie hasła o dane dotyczące fundatorów świątyń, daty pożarów, przebudów i restauracji, dodał uwagi oceniające wartość artystyczną budowli i opisy wyposażenia. Poprawił datowania o najnowszą wiedzę i wprowadził nowe miejscowości. Wartość tej publikacji jest dla współczesnych tym większa, że opisuje często miejscowości już od bardzo dawna nieistniejące.

</doc>
<doc id="843719" url="https://pl.wikipedia.org/wiki?curid=843719" title="Jim Marurai">
Jim Marurai

Jim Marurai (ur. 9 lipca 1947 na Mangai, zm. w listopadzie 2020) – polityk, premier Wysp Cooka od 14 grudnia 2004 do 29 listopada 2010, został wybrany przez parlament stosunkiem głosów 14 do 9.
Jest członkiem Partii Demokratycznej. W 2005 z powodu wewnętrznego konfliktu opuścił Demokratów i utworzył własne ugrupowanie, Pierwszą Partię Wysp Cooka, która zawiązała koalicję rządową z Partią Wysp Cooka. Przed wyborami we wrześniu 2006 Marurai powrócił jednak z powrotem do Partii Demokratycznej. W wyborach w 2006 Demokraci zajęli pierwsze miejsce, zdobywając 13 z 24 mandatów w parlamencie.
Marurai urodził się w regionie Ivirua, na wyspie Mangaia. Ukończył studia na Uniwersytecie Otago w Dunedin. Przed objęciem funkcji premiera był ministrem edukacji.

</doc>
<doc id="843723" url="https://pl.wikipedia.org/wiki?curid=843723" title="Jan Rowiński">
Jan Rowiński

Jan Rowiński (ur. 1936, zm. 2 stycznia 2023) – polski badacz stosunków międzynarodowych i dyplomata, badacz Chin.
Życiorys.
W 1959 ukończył studia na Uniwersytecie Pekińskim oraz w Instytucie Dyplomatycznym w Pekinie. W 1965 uzyskał doktorat, a w 1987 habilitację. Pracownik Ministerstwa Spraw Zagranicznych w latach 1960–1969 oraz 1993–2004, w tym w latach 1995–2001 jako zastępca ambasadora RP w Chinach w randze radcy–ministra pełnomocnego. W latach 1969–1993 i 2004–2007 analityk Polskiego Instytutu Spraw Międzynarodowych.
W 2002 został profesorem nadzwyczajnym Uniwersytetu Warszawskiego, pracował w Zakładzie Studiów Pozaeuropejskich Instytutu Stosunków Międzynarodowych UW. Członek Collegium Invisibile.
Wypromował co najmniej ośmioro doktorów, m.in. Justynę Szczudlik (2015).

</doc>
<doc id="843732" url="https://pl.wikipedia.org/wiki?curid=843732" title="Stary cmentarz żydowski w Lublinie">
Stary cmentarz żydowski w Lublinie

Stary cmentarz żydowski w Lublinie – kirkut będący najstarszym cmentarzem żydowskim znajdującym się w Lublinie i jednym z najstarszych cmentarzy żydowskich w Polsce, a znajdujące się tam macewy stanowią jedne z najcenniejszych zabytków Polski i Europy. Cmentarz zajmuje powierzchnię ok. 1 ha, znajduje się na nim ponad 60 macew, z których najstarsza pochodzi z 1541.
Położenie.
Stary cmentarz żydowski w Lublinie jest jedynym z kilku zachowanych fizycznych śladów wielowiekowej obecności Żydów w tym mieście. Umiejscowiony jest na wzniesieniu, które nosi nazwę Grodzisko, znajdującym się między ulicą Floriańską i Kalinowszczyzną, zaraz obok kościoła Salezjanów. Ze wzgórza rozpościera się widok na Stare Miasto.
Historia cmentarza.
Cmentarz został prawdopodobnie założony w 1541 roku, choć inne źródła mówią o wiele wcześniejszych datach. Pierwsza pisemna wzmianka o cmentarzu pochodzi z 1555 roku, kiedy to wydano przywilej gwarantujący Żydom możliwość dokonywania pochówków na tym terenie.
Cmentarz w związku z założeniem nowego cmentarza żydowskiego oraz brakiem miejsc został zamknięty w 1830 roku i w tym samym roku odbył się ostatni oficjalny pochówek. Mimo zamknięcia do początków XX wieku odbyło się jeszcze kilka legalnych i nielegalnych pogrzebów. Cała nekropolia jest otoczona wysokim, siedemnastowiecznym murem. Podczas I wojny światowej prawie wszystkie drewniane macewy zostały spalone przez żołnierzy rosyjskich.
Po odzyskaniu niepodległości przez państwo polskie na cmentarzu dokonano kilku dewastacji. W 1939 roku na cmentarzu prawdopodobnie mogło się znajdować do 3000 macew. Podczas II wojny światowej Niemcy doszczętnie zdewastowali cmentarz, a macew używali m.in. do utwardzania i brukowania dróg. Po okresie wojennym pozostały jeszcze leje po bombach oraz na niektórych macewach dziury po pociskach.
Po zakończeniu wojny ówczesne władze komunistyczne miasta zaniedbały nekropolię. Doszło do kilkunastu dewastacji oraz kradzieży. W latach 80. Towarzystwo Opieki nad Pamiątkami Kultury Żydowskiej w Lublinie przeprowadziło prace porządkowe i inwentaryzację cmentarza. W okresie 1988–1991 doszło do kilkukrotnych aktów wandalizmu, w których zostało zniszczonych 40 nagrobków.
Mimo że cmentarz jest wpisany do rejestru zabytków, nie jest ogólnodostępny dla turystów. Jest otwierany na specjalne okazje oraz dla zorganizowanych wycieczek. Wieloletnim opiekunem cmentarza był Józef Honig, zmarły w 2003 roku.
Wiosną 2007 roku nieznani wandale zrobili dziurę w otaczającym kirkut ceglanym murze, a w czerwcu złodzieje ukradli aluminiowe elementy konstrukcji zabezpieczającej ohel Widzącego z Lublina. Nie doszło jednak do zniszczenia samej macewy.
Nagrobki.
Na kirkucie znajduje się 60 macew. Najstarsza pochodzi z 1541 roku i należy do znanego talmudysty i rabina Jakuba ha-Lewi Kopelmana. Jego nagrobek jest najstarszym zachowanym nagrobkiem żydowskim znajdującym się bez przerwy na swoim pierwotnym miejscu. Większość nagrobków, mierzących od kilkudziesięciu centymetrów, do nawet 2 metrów wysokości, wykonanych jest z kamienia lub piaskowca. Zakończone są najczęściej płasko lub półkoliście. Na cmentarzu są pochowani wybitni przedstawiciele lubelskiej społeczności żydowskiej. Wielu z nich posiada monumentalne i bogato zdobione nagrobki, ale zdarzają się macewy bez zdobień, które mają świadczyć o skromności tam spoczywającego. Należą do nich:
Do dnia dzisiejszego nie zachował się nagrobek rabin Meira ben Gedalii, zmarłego w 1616 roku.
Symbolika.
Macewy znajdujące się na starym cmentarzu żydowskim w Lublinie w większości są bogato zdobione. Ornamenty odnajdowane na nagrobkach mówią wiele o zmarłych spoczywających pod nimi. Motywy najczęściej pojawiające się na macewach:

</doc>
<doc id="843733" url="https://pl.wikipedia.org/wiki?curid=843733" title="Johnny Got His Gun">
Johnny Got His Gun



</doc>
<doc id="843738" url="https://pl.wikipedia.org/wiki?curid=843738" title="Rynek Główny w Lublińcu">
Rynek Główny w Lublińcu

Rynek Główny w Lublińcu położony jest w centrum starówki Lublińca. 
Oficjalnie Plac Konrada Mańki. Nazwę tą otrzymał w 1945 roku. Odchodzą od niego ulice Edyty Stein, Józefa Lompy, Niedurnego i Cicha. Od strony południowej połączony jest z Małym Rynkiem czyli Placem Mikołaja Kopernika (są złączone przejściem między kamienicami), a od strony północno-zachodniej z placem Cichym - zwanym Rynkiem Solnym (jest z nim złączony wąskim przejściem). W jego obrębie znajdują się sklepy oraz kawiarnie. Rynek Główny jest miejscem, w którym odbywają się liczne uroczystości i festiwale miejskie. Znajduje się na nim pomnik przyrody i pomnik św. Jana Nepomucena.

</doc>
<doc id="843761" url="https://pl.wikipedia.org/wiki?curid=843761" title="Stanisław Hempel (inżynier)">
Stanisław Hempel (inżynier)

Stanisław Hempel (ur. 6 listopada 1892 w Tucznej, zm. 16 czerwca 1954 w Warszawie) – polski inżynier, konstruktor, projektant i budowniczy wielu nowatorskich konstrukcji drewnianych, stalowych oraz betonowych. Inżynier (1926), doktor (1934), profesor nadzwyczajny (1946) i zwyczajny (1949), członek korespondent PAN (1952).
Życiorys.
W 1912 roku uzyskał licencjat na Technische Universität w Grazu. Powołany do wojska rosyjskiego w 1914 roku, kierował m.in. budową mostów na Berezynie, Dnieprze, Dźwinie i Prypeci w czasie I wojny światowej. Powrócił do kraju w 1918 roku i podjął studia w katedrze budownictwa przemysłowego Politechniki Warszawskiej, które ukończył w 1926 roku. Od 1925 roku aż do śmierci był pracownikiem naukowym tejże uczelni, początkowo jako asystent, od 1927 roku jako kierownik katedry, zaś po zakończeniu II wojny światowej jako kierownik katedry konstrukcji drewnianych oraz wykładowca teorii budownictwa żelbetowego i statyki. 
Pracy dydaktycznej nie zaprzestał nawet w okresie okupacji hitlerowskiej, prowadząc tajne nauczanie na zakonspirowanej uczelni. W latach 1926-1931 pracował także w Departamencie Budownictwa Ministerstwa Spraw Wojskowych, a w czasie okupacji w prywatnej firmie "K. Rudzki i S-ka". Jego mieszkanie w Warszawie przy ul. Kilińskiego 1 było punktem koncentracyjnym batalionu "Wigry".
Po wojnie był jednym z najważniejszych pracowników Biura Odbudowy Stolicy, z ramienia którego projektował od strony konstrukcyjnej i nadzorował odbudowę ze zniszczeń wojennych wielu warszawskich zabytków. Był autorem wielu publikacji naukowych. W 1946 został odznaczony Krzyżem Komandorskim Orderu Odrodzenia Polski. Pochowany w alei zasłużonych na cmentarzu Powązkowskim w Warszawie (grób 41).
Rodzina.
Jego synem był Stanisław Hempel, zawodowy myśliwy Afryki Równikowej.

</doc>
<doc id="843763" url="https://pl.wikipedia.org/wiki?curid=843763" title="AdSense">
AdSense



</doc>
<doc id="843767" url="https://pl.wikipedia.org/wiki?curid=843767" title="Lipie (Lubliniec)">
Lipie (Lubliniec)

Lipie – dzielnica Lublińca znajdująca się w zachodniej części miasta. W Lipiu krzyżuje się DK 46 z obwodnicą zachodnią miasta. 

</doc>
<doc id="843775" url="https://pl.wikipedia.org/wiki?curid=843775" title="Ulica Armii Krajowej">
Ulica Armii Krajowej

Aleje:
Ulice:
Place:

</doc>
<doc id="843776" url="https://pl.wikipedia.org/wiki?curid=843776" title="Henri Coiffier de Ruzé">
Henri Coiffier de Ruzé

Henri Coiffier de Ruzé, markiz de Cinq-Mars (ur. 1620, zm. 12 września 1642) – faworyt Ludwika XIII Burbona, króla Francji. Zawiązał i stanął na czele ostatniego i najbliższego osiągnięcia sukcesu, spisku przeciw wszechmocnemu ministrowi króla kardynałowi Richelieu.
Życiorys.
Cinq-Mars był synem marszałka Francji i nadintendenta finansów – Antoniego Coiffier-Ruzé, markiza d'Effiat, który był bliskim przyjacielem Richelieu. To kardynał wziął Cinq-Marsa pod swoją opiekę po śmierci jego ojca, w 1632. W 1635 został mianowany kapitanem gwardii, a w 1637 – mistrzem królewskiej garderoby. 15 listopada 1639 złożył przysięgę jako wielki koniuszy i znalazł się na szczycie hierarchii dworskiej.
Przed Cinq-Marsem Ludwik XIII miał innych faworytów (np. Karol de Luynes, pod wpływem którego król sięgnął po władzę), czyli bliskich przyjaciół – czasem kochanków, na dworze, którzy mieli zazwyczaj ogromny wpływ na królewskie decyzje. Richelieu przedstawiając mu młodego Cinq-Marsa miał nadzieję, że Ludwik uczyni z niego swojego kochanka. Według kardynała Cinq-Marsem łatwo było manipulować i go kontrolować. Jednak zamiast tego, markiz porozumiał się z François de Thou i Gastonem, księciem Orleanu, a następnie starał się przekonać króla do skazania Richelieu na śmierć. W 1642 próbował przekonać do pomocy samego Olivaresa. Udało mu się nawet wzniecić wśród francuskiej szlachty rewoltę, ale spisek się nie powiódł. 13 czerwca Richelieu kazał go uwięzić i postawić przed sądem. Cinq-Mars zaciekle bronił się, ale sędziowie przekonali go, że został zdradzony przez swoich towarzyszy. Został ścięty w Lyonie, na placu Terreaux, razem z François de Thou. Przed egzekucją miał wypowiedzieć słowa "Ergo moriendum" ("A więc trzeba umierać"). Książę Gaston uciekł z Francji.
Cinq-Mars był kochankiem i jedyną prawdziwą miłością Marii Ludwiki, późniejszej polskiej królowej.
Odniesienia w sztuce.
Alfred de Vigny napisał powieść pt. "Cinq-Mars", zainspirowaną prawdziwą historią markiza. Została ona wydana w 1826. Charles Gounod stworzył operę pod tym samym tytułem, wystawioną 5 kwietnia 1877.

</doc>
<doc id="843777" url="https://pl.wikipedia.org/wiki?curid=843777" title="K120">
K120



</doc>
<doc id="843778" url="https://pl.wikipedia.org/wiki?curid=843778" title="Carlo Parola">
Carlo Parola

Carlo Parola (ur. 20 września 1921 w Turynie, zm. 22 marca 2000 tamże) – włoski piłkarz i trener piłkarski.
Carlo Parola zadebiutował w Serie A z drużyną Juventusu w sezonie 1939/1940. Z drużyną „Starej Damy” zdobył Puchar Włoch (w sezonie 1941/1942), a także dwa mistrzostwa Włoch (w sezonach 1949/1950 oraz 1951/1952). W sumie w biało-czarnej koszulce "Juve" rozegrał 340 meczów strzelając 11 bramek. Grał też w S.S. Lazio.
Jako trener pracował m.in. w Juventusie, AS Livorno, SSC Napoli, a także w klubie Novara Calcio.
Zmarł 22 marca 2000 roku, w wieku 78 lat, w swoim rodzinnym mieście Turynie.

</doc>
<doc id="843779" url="https://pl.wikipedia.org/wiki?curid=843779" title="Podbiałek">
Podbiałek

Podbiałek ("Homogyne" ) – rodzaj roślin z rodziny astrowatych. Obejmuje trzy gatunki. Rośliny te występują na obszarach górskich w południowej i środkowej Europie – od Hiszpanii i Francji na zachodzie po Ukrainę, Rumunię i Bułgarię na wschodzie. Północna granica zasięgu biegnie przez Niemcy i Polskę. W Polsce występuje tylko jeden gatunek – podbiałek alpejski "Homogyne alpina". Roślina ta bywa uprawiana jako ozdobna.
Systematyka.
Rodzaj z podplemienia "Tussilagininae" z plemienia "Senecioneae" z podrodziny "Asteroideae" z rodziny astrowatych "Asteraceae".

</doc>
<doc id="843780" url="https://pl.wikipedia.org/wiki?curid=843780" title="Aleja Armii Krajowej">
Aleja Armii Krajowej



</doc>
<doc id="843781" url="https://pl.wikipedia.org/wiki?curid=843781" title="Plac Armii Krajowej">
Plac Armii Krajowej



</doc>
<doc id="843786" url="https://pl.wikipedia.org/wiki?curid=843786" title="Homogyne">
Homogyne



</doc>
<doc id="843792" url="https://pl.wikipedia.org/wiki?curid=843792" title="Policja Schalkhaar">
Policja Schalkhaar

Policja Schalkhaar (nid. Schalkhaar Politie) – holenderska kolaboracyjna formacja policyjna w służbie Niemiec podczas II wojny światowej.
Krótko po zajęciu Holandii przez wojska niemieckie w maju 1940 r., powstała pod zwierzchnictwem SS nowa formacja municypalnej policji pod nazwą Schalkhaar Politie. Pełniła ona służbę w większych miastach. Jej członkowie nosili czarne mundury na wzór SS. Początkowo Niemcy skierowali do niej ok. 3 tys. wyselekcjonowanych b. żołnierzy armii holenderskiej, którzy przeszli w Szkole Policyjnej w miejscowości Schalkhaar specjalne przeszkolenie zorganizowane przez SS. Później w jej skład zaczęli wchodzić różni ochotnicy, w tym członkowie i sympatycy Narodowo-Socjalistycznego Ruchu Holenderskiego oraz holenderskiego SS, którzy mieli prawo nosić na mundurze runy SS. Formacja odgrywała rolę pomocniczą wobec niemieckiej Ordnungspolizei. Szybko zdobyła sobie za swoje działania fatalną reputację. 
Składała się z 4 batalionów:
Bataliony dzieliły się na kompanie, stacjonujące w poszczególnych miastach. 
W późniejszym okresie okupacji część policjantów podjęła współpracę z ruchem oporu, czy wręcz zdezerterowała. We wrześniu 1944 r. formacja została rozwiązana, a jej członkowie dostali wybór – albo przejście do niemieckiej policji lub Landwacht Nederland albo służby pracy (Arbeitseinsatz). Ci, którzy odmówili, zostali wysłani do obozów koncentracyjnych.

</doc>
<doc id="843796" url="https://pl.wikipedia.org/wiki?curid=843796" title="Rumunia w późnym średniowieczu">
Rumunia w późnym średniowieczu

Pierwsze quasi-państwa.
Pierwsze państwa na terenach dzisiejszej Rumunii powstały jako wspólnoty wiejskie, jednoczące się w celach obronnych i handlowych. Miały charakter rolniczy, tzn. utrzymywały się z uprawy ziemi. Nazywane były "ţări" (państwo – królestwo, od łac. "terra" – "ziemia"). Zarządzane były przez kniaziów (rum. "cneaz") lub "sędziów" (rum. "jude", od łac. "iudex"). Historycy naliczyli ok. dwudziestu "ţări" na terenach dzisiejszej Rumunii i Mołdawii.
Jedno z nich wysłało nawet swoich przedstawicieli na drugi Sobór Lyoński w 1274 roku. W swoim traktacie geograficznym, zatytułowanym "Descriptio Moldaviae" (wydanym w 1716 r.), Dymitr Kantemir (1673–1723) podał nazwy tych przedpaństwowych jednostek: Tigheci, Kimpolung i Vrancea, które przetrwały jako nazwy geograficzne do czasów Kantemira.
Niektóre ze wspólnot wiejskich płaciły haracze różnym napływowym, koczowniczym plemionom (Pieczyngowie, Połowcy), których wodzowie usiłowali przejściowo tworzyć swoje królestwa na ich terenach. Opisywane powyżej stosunki polityczno-gospodarcze były typowe dla większości terenów ówczesnej Europy południowej, centralnej i wschodniej.
Badania archeologiczne wskazują skłonność ówczesnej ludności do zamieszkiwania wokół niewielkich fortec (rum. "codri"), budowanych z ziemi, kamienia i drewna. Stanowiły one schronienie dla mieszkańców w razie inwazji nieprzyjaciela lub wojny (Codrii Cosminului, Codrii Orheiului, Codrii Lăpusnei, Codrii Crasnei, Codrii Caprianei, Codrii Vlăsiei, i in.).
Od początku X wieku bizantyjskie, słowiańskie, węgierskie, zachodnioeuropejskie, a nawet orientalne źródła wspominają o wołoskich państewkach.
W tym okresie nastąpił gwałtowny rozwój rolnictwa i handu. W 1261 roku Bizancjum nadało Genui pełnię praw handlowych dla obszaru Morza Czarnego. Porty na Dunaju i Dniestrze, jak Kilia czy Białogród (rum. "Cetatea Albă") były wówczas ważnymi ośrodkami handlowymi, co zostało odnotowane przez genueńskiego kronikarza Antonio de Podenzolo.
Większość "ţări" rozpadła się w wyniku podbicia przez sąsiadów lub po śmierci przywódcy.
Transylwania, Wołoszczyzna i Mołdawia.
W połowie XIII wieku, ziemie na południe i wschód od Karpat popadły w krótkotrwałą zależność od Mongołów. W tym samym czasie duże księstwa Mołdawii i Wołoszczyzny nawiązały stosunki dyplomatyczne z Bizancjum i Państwem Papieskim. Transylwania (Siedmiogród) była wówczas częścią autonomiczną Królestwa Węgier. Król Węgier nie był księciem lub wojewodą Transylwanii i vice versa, do czasu Macieja Korwina, który jako pierwszy połączył oba stanowiska.
Transylwania.
Anonimowa kronika "Gesta Hungarorum" wspomina Menumoruta, Geloua i Glada jako władców lokalnych państewek w Transylwanii i Banacie. "Vita Sancti Gerardi" wspomina o Ahtumie, potomku Glada.
W 1003 roku król węgierski Stefan I poprowadził swe wojska do Transylwanii – w wyprawie przeciwko lokalnemu władcy o imieniu Gyula (Geula, Gyyla czy Jula). W XI i XII wieku Królestwo Węgier rozszerzyło swoją strefę wpływów z obszarów od Cisy do Dunaju, aż do Transylwanii. W XIII wieku stała się ona częścią Węgier. Jednakże zachowały się pewne pozostałości po czasach przedmadziarskich, np. administracja znajdowała się w rękach wojewodów. Od 1288 roku transylwańska szlachta zbierała się na własnych zgromadzeniach.
W XII wieku, jak podają kroniki i tradycja, Szeklerzy (trzy kabarskie plemiona, które przyłączyły się do siedmiu madziarskich przebywających w Europie) osiedlili się we wschodniej Transylwanii – jako strażnicy granicznych stanic. W XIII wieku natomiast Niemcy znani później jako transylwańscy Sasi zostali zaproszeni do kolonizacji tej krainy – mieli rozbudowywać ośrodki miejskie i handlowe. Ich cytadelom Transylwania zawdzięcza późniejszą niemiecką nazwę, "Siebenbürgen" („Siedmiogród”).
W 1291 r. Andrzej III utworzył ogólne zgromadzenie ("congregation generalis") czterech transylwańskich nacji w Alba Iulia, gdzie zbierała się szlachta, Saksonii, Szeklerzy i Wołosi (“"Universis nobilibus, Saxonibus, Syculis et Olachis"”). Każda z tych grup miała prawo do pewnej formy samorządu i militarnej organizacji. Wołosi żyli zorganizowani w województwa i czenaty – niektóre z nich otrzymały większy stopień autonomii wewnątrz Królestwa Węgier: Marmarosz, Haţeg, Făgăraş, Ţara Oasului, Ţara Moţilor itd. „Malowana Kronika” wspomina o Tomie i Dionizym, dwóm wojewodom transylwańskim, którzy nakłaniali Karola I Roberta do wojny z Basarabami. Inny rumuński wojewoda, Mikołaj, uratował życie króla podczas bitwy pod Posadą (1330). W 1343 roku Bogdan, "„Vajvoda Valachorum de Maramorosio”", zbuntował się przeciwko królowi węgierskiemu i powołał do życia Mołdawię.
W 1364 roku zakończyła się pokojowa polityka Węgrów. Król Ludwik Węgierski rozpoczął działania represyjne, których celem było oczyszczenie struktur państwowych ze szlachty prawosławnej – oskarżając ją o bezbożność lub herezję. Na mocy dekretu z Turdy ich majątki zostały skonfiskowane na rzecz Kościoła rzymskokatolickiego. W tym czasie wiele wołoskich rodzin szlacheckich, chcąc zachować swój status, konwertowało się na katolicyzm i zostały w efekcie zmadziaryzowane. Los taki był udziałem m.in. rodów Hunyady, Kokenyesi, Nemes, Banfy, Kendeffy (przedtem Candea), the Dragfy (wcześniej Dragoş), Karacsony (wcześniej Craciun), Szaplonczay (wcześniej ‘Wolahay de Soponcza’) i Szarvaszarai (wcześniej ‘Wolahay de Zarwazo’).
W 1437 roku miała miejsce tzw. rewolta Bobâlna, w czasie której wołoscy i węgierscy chłopi, biedna szlachta i mieszczanie z Kluża zbuntowali się przeciwko panom feudalnym i proklamowali powstanie własnego państwa ("universitas hungarorum et valachorum"). W odpowiedzi transylwańska szlachta, mieszczanie saksońscy i Szeklerzy zawiązali sojusz wzajemnej pomocy, wymierzony przeciwko chłopskim rebeliantom. Do 1483 roku powstanie zostało stłumione. Później wspomniane wyżej grupy zawiązały tzw. "Unio Trium Nationum", mającą na celu ochronę ich wspólnych przywilejów. Unia sprawiła, iż chłopi, będący przede wszystkim prawosławnymi Wołochami, zostali wykluczeni z politycznego i społecznego życia Transylwanii, będąc narodem tylko „tolerowanym”.
Wołoszczyzna.
W końcu XII wieku część Wołoszczyzny stanowiła tereny należące do drugiego państwa bułgarskiego, rządzonego przez dynastię Asenowiczów. Pochodząca z 1241 roku perska kronika wspomina o kilku władcach Wołoszczyzny, takich jak Bezerenbam i Mishelav, oraz o kraju Ilauta. W 1247 roku Litovoi został wojewodą na prawym brzegu rzeki Aluta, podczas gdy na lewym jej brzegu, na terenach wołoskich, rządził Seneslav.
Książę wołoski Basarab I (ok. 1310–1352/1353), pomimo pokonania węgierskiego króla Karola I Roberta w bitwie pod Posadą w 1330 roku, stał się wasalem Królestwa Węgier w pierwszych latach swego panowania.
Mołdawia.
Z roku ok. 1000–1100 n.e. pochodzi runiczna transkrypcja, Kamień ze Sjönhem, znaleziona na wyspie Gotland (Szwecja), opisująca śmierć skandynawskiego podróżnika Rothfosa, zamordowanego przez "Blakumen" („Wołochów”) podczas podróży nad Morze Czarne i do Konstantynopola. Natomiast w napisanej ok. 1190–1200 roku "Pieśni o Nibelungach" ("Nibelungenlied") znajduje się twierdzenie mówiące o istnieniu narodu i państwa wołoskiego.
W latach 1153–1187 polskie i ruskie kroniki opisywały wojnę prowadzoną przez Wołochów z halickim kniaziem Jarosławem Ośmiomysłem. Z 1164 roku natomiast pochodzi doniesienie o wzięciu do niewoli Andronika I Komnena, późniejszego cesarza bizantyjskiego, przez Wołochów. Andronik jechał wówczas na spotkanie z księciem kijowskim Jarosławem II. Z XII wieku pochodzi także relacja islandzkiego kronikarza Snorri Sturlusona (1179–1229), który napisał o kraju nazywanym przez niego "Blakumannaland" (czyli o państwie Wlachów (Wołochów) i Kumanów). W 1231 roku Wołosi pod przywództwem Ştefana, zostali sojusznikami króla węgierskiego Andrzeja II Arpadowicza, który próbował podbić Galicję. W 1241 roku miała miejsce wielka inwazja Mongołów, która dotknęła także tereny Mołdawii.
W 1247 roku franciszkanin Giovanni da Pian del Carpine w swoich pismach wspomniał o istnieniu wołoskiego wojewody, Olaha. W 1308 roku Ottokar ze Styrii pisał o wołoskim państwie i władcy rządzącym za Karpatami (aczkolwiek nie wiadomo gdzie konkretnie). Polski kronikarz Jan Długosz, również wspominał o Wołochach, którzy to przyłączyli się do polskiej wyprawy wojskowej przeciwko Brandenburgii w 1326 roku. Również Długosz pisze o udziale Wołochów (w terenów Mołdawii) w bitwie pod Grunwaldem. W roku 1340 natomiast mnisi bracia mniejsi napisali list do papieża Benedykta XII, w którym wspominali o wołoskim państwie, mającym swą stolicę w mieście Seret.
Arabski kronikarz Abulfeda pisał w 1321 roku, iż dzisiejsza południowa Ukraina (Budziak) oraz Besarabia są częścią „Al-Ualak” („Kraju Wołochów”), którzy z pomocą bułgarskiego możnowładcy Dobroticy (1348–1386), prowadzili walki z Genueńczykami o porty na Dunaju i Dniestrze. Z 1351 roku pochodzi opis legendy zawarty w "Desciptio Moldaviae" Dimitrie Cantemira. Jest to opowieść o wołoskim wojewodzie o imieniu Dragoş, pochodzącym z Marmaroszu, będącym założycielem bytu politycznego, dającego podwaliny dla późniejszego księstwa Mołdawii.
Lata 1359–1365 to okres powstawania Księstwa Mołdawskiego. Bogdan I przybył do Mołdawii z Marmaroszu, pozbawił władzy potomków Dragoşa i zbuntował się przeciwko Ludwikowi Węgierskiemu (królowi Węgier i Polski), ustanawiając samodzielną Mołdawię.
Wołoszczyzna i Mołdawia rozwijały się stale w XIV wieku – okres ten był czasem pokoju i rozwoju dla całej Europy południowo-wschodniej. Patriarcha prawosławny ustanowił na Wołoszczyźnie biskupstwo metropolitalne, a w 1380 roku księstwo to wyzwoliło się spod władzy Andegawenów.
Książęta zarówno Wołoszczyzny, jak i Mołdawii, zgodnie z panującym w niemal całej Europie stosunkami feudalnymi, posiadali władzę niemal absolutną. Władca taki jako jedyny posiadał prawo do nadawania ziemi i potwierdzania szlachectwa. Od XIV do XVII wieku historia księstw zamyka się w pozbawianiu poszczególnych książąt władzy przez rywalizujące frakcje, wspierane często przez siły obce. Bojarzy nie płacili większości podatków, a wieśniacy, pomimo obowiązku przekazywania części swoich dochodów lokalnej szlachcie, nie byli tak dyskryminowani, jak chłopi pańszczyźniani w innych krajach Europy. Mieli oni prawo do własności prywatnej i do osiedlania się wedle własnej roli.
Zwierzchność osmańska.
W XIV wieku Imperium Osmańskie rozszerzyło swój stan posiadania. Państwo to rozciągało się od Anatolii po Bałkany. Turcy przekroczyli Bosfor w 1352, po czym w 1389 roku pokonali Serbów podczas bitwy na Kosowym Polu (znajdującym się w dzisiejszym Kosowie). Zgodnie z tradycyjnymi przekazami, wołoski książę Mircea cel Bătrân (rządził w latach 1386–1418) wysłał część swego wojska, wspierając w ten sposób Serbów. Wkrótce po bitwie sułtan Bajazyd I wkroczył na Wołoszczyznę i więził Mirczę do czasu, aż ten zobowiązał się płacić mu haracz. Państwo Mirczy wpływało nawet na tereny na południe od Dunaju, jednak podbicie królestwa Bułgarii przez Bajazyda I w 1393 roku położyło temu kres. Rok później sułtan ponownie przekroczył Dunaj i najechał Wołoszczyznę, jednak jego armia poniosła tym razem klęskę – 10 października 1394 roku w bitwie pod Roviną. Na podstawie układu o sojuszu z Zygmuntem Luksemburskim Mircza wysłał swe oddziały, aby wzięły udział w organizowanej przez Zygmunta krucjacie. Kampania ta zakończyła się klęską – Turcy pokonali siły chrześcijańskie w 1396 roku w bitwie pod Nikopolis.
Zachęceni tym zwycięstwem Turcy ponownie najechali Wołoszczyznę w roku następnym. Mircea ponownie powstrzymał inwazję, zmuszając armię turecką do wycofania się za Dunaj. Podobnie zakończyła się kolejna próba zajęcia przez nich Wołoszczyzny w 1400 roku.
W 1402 roku Wołoszczyzna na pewien czas została uwolniona od niebezpieczeństwa ze strony państwa osmańskiego. W tymże roku wódz Mongołów, Timur (nazywany także Tamerlanem), zaatakował Turków ze wschodu, zabił sułtana i rozpoczął wojnę domową. W efekcie tego Mircza mógł odnowić swą władzę na terenami Dobrudży, leżącymi za Dunajem. Jednak gdy sytuacja się uspokoiła, Imperium osmańskie ponownie rozpoczęło wywieranie nacisku na Wołoszczyznę. W 1417 roku Mircea zgodził się płacić sułtanowi Mehmedowi I roczny trybut w wysokości 3000 złotych monet, czym kupił sobie stosunkową niezależność.
Po śmierci Mirczy w 1418 roku Wołoszczyzna i Mołdawia popadły w poważny kryzys. Walki sukcesyjne oraz intrygi polskie i węgierskie, jak również procesy korupcyjne, spowodowały, iż na tronie zmieniło się jedenastu książąt w ciągu 25 lat, co niezwykle osłabiło struktury państwowe. W 1444 roku Turcy pokonali siły rycerstwa europejskiego w bitwie pod Warną, leżącą na terenie dzisiejszej Bułgarii. Gdy padł w 1453 roku Konstantynopol, imperium osmańskie odcięło dostęp genueńskim i weneckim statkom do Morza Czarnego.
W tym samym czasie Jan Hunyady (ze znamienitego siedmiogrodzkiego rodu) został władcą Węgier. Hunyady, bohater walk z Turkami, zmobilizował przeciwko nim Węgrów, tworząc oddziały armii zaciężnej, opłacane z podatku nałożonego po raz pierwszy na szlachtę węgierską. Odniósł zwycięstwo w 1456 roku podczas oblężenia Belgradu. Jednak zmarł wkrótce potem, zarażony chorobą zakaźną.
Vlad III Dracula (nazywany także Vlad Ţepeş (czyt.: Cepesz), Vlad Palownik) zasiadał trzykrotnie na tronie wołoskim: w 1448, 1456–1462 i w 1476. Nienawidził on Turków; rozwścieczył sułtana, odmawiając mu płacenia haraczu. W 1461 roku Hamsa Pasza próbował zastawić na niego pułapkę, jednak wołoski książę odkrył jego zamiary, schwytał Hamsę i jego ludzi, na następnie powbijał na drewniane pale. Sułtan Mehmed II najechał później Wołoszczyznę i zmusił Vlada do ucieczki na Węgry. Vlad powrócił w końcu do ojczyzny, jednak zmarł niedługo potem, a opór wobec Turków osłabł.
Mołdawia i jej hospodar Ştefan cel Mare (Stefan III Wielki, rządził w latach 1457–1504) była księstwem, w którym pokładano ostatnią nadzieję na powstrzymanie tureckiej nawały. Stefan zarządził zaciąg do wojska pośród mołdawskich chłopów, co powiększyło jego armię do 55 tys. Uczynił to w celu odrzucenia inwazji króla węgierskiego Macieja Korwina. Udało się pokonać węgierskie siły podczas bitwy pod Baia. Armia Stefana wkroczyła następnie w 1471 roku i zaatakowała tam Turków. Ci odpowiedzieli w 1473 i 1474 roku. W styczniu 1475 imperium osmańskie poniosło wielką klęskę podczas bitwy pod Vaslui, gdzie poległo ok. 45 tys. Turków. Po tym zwycięstwie Stefan zwrócił się do papieża Sykstusa IV, ażeby ten stworzył chrześcijański sojusz antyturecki. Papież odpowiedział listem, w którym nadał hospodarowi tytuł "Athleta Christi", ale było to wszystko, co zaoferował mołdawskiemu władcy. W czasie ostatniej dekady rządów Stefana napór Turków wzmógł się. Zajęli oni port na Morzu Czarnym w 1484 roku i spalili ówczesną mołdawską stolicę, Suczawę w 1485. Odpowiedzią Stefana było zwycięstwo w 1486 roku. Potem zajął się dyplomacją, usiłując stworzyć chrześcijański sojusz wymierzony przeciwko Turkom. Sfrustrowany niepowodzeniem w tej materii, na łożu śmierci polecił swemu synowi, aby ten zaakceptował ewentualną propozycję honorowej podległości Osmanom. Po jego śmierci walki sukcesyjne osłabiły Mołdawię.
Wydarzeniem, które położyło kres pewnym przywilejom organizacyjnym Wołochów w Transylwanii, była rewolta chłopska pod przywództwem Szeklera György Dózsy. W 1514 roku stanął on na czele oddziałów, które pustoszyły posiadłości szlacheckie na Węgrzech i w Transylwanii. Pomimo jednak swojej liczności, chłopi byli często źle zorganizowani i kiepsko dowodzeni. Decydująca okazała się bitwa pod Timișoarą, która zakończyła się porażką rebeliantów. Straszne okazały się represje, które urządził po upadku powstania Jan Zápolya (opisał je w utworze "Stavromachia" Staphanus Taurinus z Ołomuńca). Z powodu udzielenia poparcia powstaniu przez większość Wołochów (zwłaszcza w Marmaroszu) zniesiono ich przywileje samorządowe i organizacyjne. Dózsa i inni przywódcy rebelii byli torturowani, a później zabici. Węgierscy panowie wydali natomiast zarządzenia, które zmieniły sytuację chłopów – zostali oni przypisani do ziemi, zwiększono także ich powinności pańszczyźniane. 
Burzliwą sytuację na Węgrzech postanowili wykorzystać Turcy, którzy zniszczyli Belgrad w 1521, pokonali węgierską armię w bitwie pod Mohaczem w 1526 roku. Następnie zajęli Budę (która obecnie połączona jest z Pesztem i stanowi część stolicy Węgier) w 1541. Turecki pasza został władcą środkowych Węgier, a Transylwania stała się autonomicznym księstwem pod zwierzchnictwem osmańskim. Habsburgowie otrzymali część północną i zachodnią królestwa Węgier.
Po upadku Budy Transylwania, pomimo że była wasalem, otrzymała szeroką autonomię. Płaciła trybut Turkom i zobowiązana była udzielać im wsparcia militarnego w ich wyprawach. W zamian za to otrzymywała ochronę przed zewnętrznymi zagrożeniami. Rodzimi książęta rządzili Siedmiogrodem od 1540 do 1690 roku. Transylwańskie rodziny rządzące, przede wszystkim węgierskiego pochodzenia, których pozycja paradoksalnie wzmocniła się po upadku Węgier, wybierały rządzącego, który musiał zostać zatwierdzony przez tureckiego suwerena. W pewnych przypadkach jednak Turcy sami umieszczali na tronie własnego kandydata. Izba Transylwańska stała się parlamentem; odnowiona została także "Unio Trium Nationum", która wciąż nie dopuszczała do władzy chłopów i nie-katolików. Książęta siedmiogrodzcy dbali o to, aby transylwańscy Wołosi byli oddzieleni od swych pobratymców zamieszkujących Wołoszczyznę i Mołdawię. Zabroniono także prawosławnym kapłanom przemieszczania się z terenów Wołoszczyzny do Transylwanii.
Po upadku Węgier na terenach Transylwanii szybko rozprzestrzeniała się reformacja. Siedmiogrodzcy Niemcy przyjęli luteranizm, natomiast Węgrzy przyjmowali kalwinizm. W 1571 roku Izba Transylwańska uchwaliła prawo gwarantujące wolność wyznania i równe prawa dla czterech religii: rzymskiego katolicyzmu, luteranizmu, kalwinizmu i unitarianizm. Był to jeden z pierwszych tego typu aktów prawnych, jednakże równość religii była ograniczona. Ludność prawosławna mogła wyznawać swą religię, jednak ich wyznanie nie było uprzywilejowane.
Po zajęciu Budy Turcy nałożyli większe trybuty na Wołoszczyznę i Mołdawię. Dodatkowo, zgodnie z obowiązującym zwyczajem, zaczęli wywozić krewnych panujących książąt jako zakładników do Konstantynopola. Miało to na celu zapewnienie sobie lojalności rządzących.
Jednym z ostatnich wielkich opisywanego okresu był wołoski władca Michał Waleczny ("Mihai Viteazul", 1558–1601, rządził w latach 1593–1601). Za pomocą sprytu i przekupstwa został on księciem wołoskim, umieszczonym na tronie przez samych Turków. Zaraz tylko, gdy objął władzę, otoczył zbierających haracz Osmanów, zamknął ich w budynku, który następnie kazał podpalić. Jego wojska zajęły następnie kilka znaczących tureckich twierdz. Ostatecznym celem Michała była zrzucenie lenna tureckiego, jednak w 1598 roku złożył hołd cesarzowi Rudolfowi II Habsburgowi. Rok później Michał zajął Transylwanię, a jego zwycięstwo doprowadziło do kolejnej rewolty chłopskiej na terenie Siedmiogrodu. Michał był jednak bardziej zainteresowany uzyskaniem poparcia tamtejszej szlachty, niż wspieraniem chłopstwa. Z tego powodu zdusił powstanie i podtrzymał Unię Trzech Narodów. Pomimo tego szlachta wciąż nie darzyła go zaufaniem.
W 1600 roku Michał podbił Mołdawię. Ten sukces zaniepokoił Rudolfa Habsburga. Nakłonił on więc siedmiogrodzką szlachtę do wszczęcia rewolty przeciwko władcy. W tym samym czasie Polska zaatakowała Mołdawię. Michał skupił swe siły na Wołoszczyźnie, przeprosił Rudolfa i zgodził się przyłączyć do jego generała, Giorgio Basty w wyprawie przeciwko zbuntowanym węgierskim panom w Transylwanii. Po zwycięstwie w tej kampanii Michał został zamordowany na rozkaz Basty. Jednakże krótkotrwałe zjednoczenie tych ziem zainspirowało w XIX w. elity wołoskie do walki o kulturową i polityczną jedność, co w rezultacie doprowadziło do powstania państwa Rumunia.
W Transylwanii armia Basty rozpoczęła prześladowania protestantów, zagarniając ich własność do czasu, aż István Bocskay, były zwolennik Habsburgów, zebrał armię, której udało się wyprzeć siły cesarskie. W 1606 zawarł on traktaty z Habsburgami i Turkami, które zapewniły mu tytuł księcia Transylwanii, zagwarantowały tam wolność religijną i rozszerzyły niezależność Siedmiogrodu.
Po śmierci Bocskaya i rządach tyrana Gabriela Batorego (1607–1613), Turcy wprowadzili na tron transylwański Gábora Bethlena (1613–1629). Czas jego „oświeconego despotyzmu” uważa się za „złoty okres” w historii Siedmiogrodu. Władca promował rozwój rolnictwa, handlu, przemysłu, zakładał nowe kopalnie, wysyłał młodzież na zachodnie protestanckie uniwersytety. Zabronił także panom ziemskim uniemożliwiania uzyskiwania wykształcenia dzieciom chłopów.
Gdy Bethlen umarł, Izba Transylwańska zniosła większość z jego reform. Wkrótce potem Jerzy I Rakoczy (rządził 1630–1640) został księciem. Ten władca, podobnie jak jego poprzednik, wysłał transylwańskie wojska do walki po protestanckiej stronie w czasie wojny trzydziestoletniej, dzięki czemu Siedmiogród został wymieniony jako niepodległe państwo w tekście pokoju westfalskiego. Transylwańska złota era zakończyła się po zaatakowaniu Polski przez Jerzego II Rakoczego (rządził 1648–1660), który był sojusznikiem Szwedów w czasie potopu szwedzkiego. Nie uzyskał on jednak na to zgody Turków ani Izby Transylwańskiej. W lipcu 1657 Rakoczy został zmuszony przez polską armię koronną do kapitulacji pod Czarnym Ostrowem i zerwania sojuszu ze Szwecją.
Tureckie i tatarskie wojska uderzyły na siły Rakoczego i zajęły Transylwanię. Rakoczy zginął w walkach o tron siedmiogrodzki – został ciężko ranny w bitwie pod Floreşti/Gilău koło Kluża. Transylwania utraciła swą względną niezależność, a na jej tronie zasiadło kilku słabych i uległych władców.

</doc>
<doc id="843797" url="https://pl.wikipedia.org/wiki?curid=843797" title="NBA Live 2005">
NBA Live 2005

NBA Live 2005 – komputerowa gra sportowa o tematyce koszykówki, wydana przez firmę Electronic Arts w 2004 roku. Na okładce gry zagościł zawodnik Denver Nuggets – Carmelo Anthony. 
Rozgrywka.
Głównym trybem gry jest klasyczny sezon NBA z trybem Play-off. Do dodatków należą All-Star Weekend, czyli mecz gwiazd Wschód kontra Zachód, konkurs wsadów, konkurs rzutów za trzy punkty oraz pojedynek pierwszoroczni kontra drugoroczni. Dostępny jest tryb Hall of Fame, w którym można oglądać zdobyte trofea oraz kupować dla ulubionych drużyn nowe koszulki, buty, opaski itp. Można też tworzyć nowych zawodników.

</doc>
<doc id="843800" url="https://pl.wikipedia.org/wiki?curid=843800" title="Petit Trianon">
Petit Trianon

Petit Trianon – klasycystyczny pałacyk w ogrodach Wersalu. 
Historia.
Powstawał w latach 1762-1768. Zaprojektował go Jacques-Ange Gabriel z rozkazu Ludwika XV, króla Francji. Budynek był przeznaczony dla metresy władcy, Madame de Pompadour. Zmarła ona jednak cztery lata przed ukończeniem pałacyku, więc dostał się on kolejnej kochance króla, Madame du Barry. W 1774 r. Ludwik XVI podarował go swej żonie, Marii Antoninie, która lubiła ukrywać się tam nie tylko przed rygorystyczną dworską etykietą, ale i przed własnymi obowiązkami. W 1789 Petit Trianon został zdobyty przez rewolucjonistów wraz z resztą Wersalu.
Architektura.
Uznawany jest za pierwszą budowlę klasycystyczną. Był bodźcem do rozwoju architektury tego stylu. Cechuje go symetria, harmonia, rytm, powściągliwość w formie. Architekt zastosował tzw. wielki porządek - pilastry biegną przez więcej niż jedną kondygnację w celu zrównoważenia gzymsu wieńczącego dach.

</doc>
<doc id="843820" url="https://pl.wikipedia.org/wiki?curid=843820" title="Prawo dziecka do szacunku">
Prawo dziecka do szacunku

Prawo dziecka do szacunku – książka Janusza Korczaka z 1928.
Porównuje pozycję dziecka do żołnierza. Dziecko jest istotą rozumną, nie jest głupie, a rola nauczyciela powinna polegać na tym, żeby pomagać dziecku dojść do wiedzy. Dziecko powinno się traktować tak samo jak osobę dorosłą, powinno się je szanować. 

</doc>
<doc id="843821" url="https://pl.wikipedia.org/wiki?curid=843821" title="Harland Williams">
Harland Williams

Harland Michael Williams (ur. 14 listopada 1962 w Toronto, Ontario, Kanada) – kanadyjski aktor.

</doc>
<doc id="843825" url="https://pl.wikipedia.org/wiki?curid=843825" title="Karabin maszynowy Zastava M72">
Karabin maszynowy Zastava M72

Zastava M72 – jugosłowiański ręczny karabin maszynowy kalibru 7,62 mm, odpowiednik RPK. Pierwsza produkowana w Jugosławii pochodna AKM.
Historia.
W połowie lat 60. w Jugosławii uruchomiono produkcję karabinu szturmowego AK. Na przełomie lat 60. i 70. rozpoczęto produkcję zmodyfikowanej wersji jugosłowiańskiego AK oznaczonej jako Zastava M70. Następną jugosłowiańską bronią należącą do rodziny AK była Zastava M72. W odróżnieniu od wcześniejszych konstrukcji był to ręczny karabin maszynowy, odpowiednik RPK. Podobnie jak on miał on tłoczoną komorę zamkową i opóźniacz zmniejszający szybkostrzelność teoretyczną, ale w odróżnieniu od broni radzieckiej miał standardową kolbę przejętą z karabinu szturmowego Zastava M70. Lufa dłuższa niż w karabinie szturmowym, miała na odcinku od łoża do komory gazowej żebra ułatwiające chłodzenie.
W 1972 roku Zavodi Crvena Zastava rozpoczęły produkcję karabinu Zastava M70B (zmodyfikowana wersja licencyjna kb AKM). W związku z tym opracowano wersję rkm-u Zastava M72 zbudowaną z wykorzystaniem komory zamkowej i innych podzespołów tej broni (odmienna była lufa, kolba, łoże i celownik). Otrzymała ona nazwę Zastava M72B1 i oznaczenie wojskowe "puškomitraljez vzor 72B1". Poza wersją z kolbą stałą uruchomiono także produkcję wersji z kolbą składaną pod spód broni oznaczoną jako Zastava M72AB1. W 1978 roku produkcję licencyjna obu wersji rkm-u M72B1 uruchomiono w Iraku (pod oznaczeniem "Al-Quds").
Opis.
Zastava M72 jest bronią samoczynno-samopowtarzalną. Automatyka broni działa na zasadzie odprowadzania gazów prochowych z długim skokiem tłoka gazowego. Zamek ryglowany przez obrót (2 rygle). Rękojeść przeładowania po prawej stronie broni, związana z suwadłem. Mechanizm spustowy z przełącznikiem rodzaju ognia. Skrzydełko bezpiecznika/przełącznika rodzaju ognia po prawej stronie komory zamkowej w pozycji zabezpieczonej zasłania wycięcie w którym porusza się rękojeść przeładowania. Magazynki 30 nabojowe, łukowe i 75 nabojowe, bębnowe, wymienne z 30 nabojowymi magazynkami AK-47. Kolba stała lub składana pod spód broni. Przyrządy celownicze mechaniczne, składają się z muszki i celownika krzywkowego. Zastava M72 wyposażona jest w dwójnóg.

</doc>
<doc id="843826" url="https://pl.wikipedia.org/wiki?curid=843826" title="Głusk (Lublin)">
Głusk (Lublin)

Głusk – dzielnica Lublina położona na Płaskowyżu Świdnickim nad Czerniejówką (prawy dopływ Bystrzycy), ok. 7 km na południe od centrum Lublina. Dawniej samodzielne miasto; uzyskał lokację miejską w 1688 roku, zdegradowany w 1869 roku.
Dzielnica powstała w wyniku przyłączenia do Lublina 1 stycznia 1989 części obszarów wsi Dominów (146,87 ha) i Głusk (150,30 ha).
Historia.
Założone w 1688 przez Tomasza z Drzewisk Głuskiego, podstolego lubelskiego. Głusk posiadał prawa miejskie w latach 1688–1870 (początkowo jako "Głusko"). 13 stycznia 1870 r. pozbawiono Głusk praw miejskich. Do 1870 istniała gmina Głusk. W latach 1870–1954 istniała gmina Zemborzyce, której siedzibą był Głusk. W Głusku znajduje się barokowy ratusz z przełomu XVII/XVIII wieku (rekonstrukcja w 1934). Są tam też drewniane domy z drugiej połowy XVIII wieku.
Administracja.
1 stycznia 1989 roku miejscowość została włączona do Lublina. W gminie Głusk pozostał szczątkowy obszar zamieszkany przez 6 osób. Mimo że sam Głusk w skład gminy już nie wchodził, siedziba gminy Głusk pozostała w Głusku (formalnie w Lublinie). 1 stycznia 2015 siedziba władz gminy Głusk została przeniesiona do Dominowa. Podobna sytuacja w Polsce jest w gminie Nowosolna – Nowosolna.
Granice dzielnic administracyjnych Głuska określa statut dzielnicy uchwalony 19 lutego 2009. Granice Głuska tworzą: od północy ul. Głuska – ul. Szklarniana, od wschodu i południa granica miasta, a od zachodu Czerniejówka.
Głusk ma powierzchnię 5,7 km². Według stanu na 30 czerwca 2018 na pobyt stały w Głusku było zarejestrowanych 2145 osób.

</doc>
<doc id="843831" url="https://pl.wikipedia.org/wiki?curid=843831" title="Głusk (dzielnica Lublina)">
Głusk (dzielnica Lublina)



</doc>
<doc id="843852" url="https://pl.wikipedia.org/wiki?curid=843852" title="Mohiniyattam">
Mohiniyattam

Mohinijattam (malajalam മോഹിനിയാട്ടം, dewanagari मोहिनी आटम्, ang. Mohiniyattam) – tradycyjny taniec wywodzący się ze stanu Kerala w południowych Indiach.
Według legendy taniec stworzył bóg Wisznu, który pod postacią pięknej Mohini odczyniał w ten sposób klątwę demonów (danawas).

</doc>
<doc id="843863" url="https://pl.wikipedia.org/wiki?curid=843863" title="Lew Alburt">
Lew Alburt

Lew Alburt, ros. Лев Альбурт (ur. 21 sierpnia 1945 w Orenburgu) – amerykański szachista i trener ("FIDE Senior Trainer" od 2004) pochodzenia ukraińskiego, autor książek o tematyce szachowej, arcymistrz od 1977 roku.
Kariera szachowa.
W latach 1972–1974 trzykrotnie zwyciężył w mistrzostwach Ukrainy. Był również czterokrotnym finalistą mistrzostw Związku Radzieckiego (w latach 1972–1977). W 1978 zwyciężył (przed Victorem Ciocalteą i Wolfgangiem Uhlmannem) w Bukareszcie. W 1979 wyemigrował do Stanów Zjednoczonych i przyjął obywatelstwo tego kraju. W następnym roku zajął I miejsce (przed Jonem Arnasonem) na turnieju w Nowym Jorku. W 1982 zwyciężył w otwartym turnieju "Reykjavík Open" w Reykjaviku. W kolejnych latach trzykrotnie (1984, 1985 i 1990) zdobył tytuł mistrza Stanów Zjednoczonych. W 1985 wystąpił w Taxco de Alarcón na turnieju turnieju międzystrefowym (eliminacji mistrzostw świata), zajmując VIII miejsce. W 1986 w Londynie rozegrał mecz z Jonathanem Speelmanem, remisując 4 – 4. W 1987 po raz drugi wystąpił na turnieju międzystrefowym, zajmując w Suboticy XIII miejsce.
Reprezentował Stany Zjednoczone w turniejach drużynowych, m.in.: , zdobywając wspólnie z drużyną dwa brązowe medale (1982, 1984).
Najwyższy ranking w karierze osiągnął 1 lipca 1981, z wynikiem 2580 punktów dzielił wówczas 22. miejsce na światowej liście FIDE. Od 1997 nie występuje w turniejach klasyfikowanych przez Międzynarodową Federację Szachową.

</doc>
<doc id="843867" url="https://pl.wikipedia.org/wiki?curid=843867" title="Role w zespole">
Role w zespole

Role zespołowe – według definicji dra Mereditha Belbina indywidualne tendencje do pewnych zachowań, sposobów współpracy oraz budowania relacji z innymi.
Lista ról zespołowych, które można wnieść do pracy (według teorii ról zespołowych dra Mereditha Belbina)
W dobrym zespole powinny przejawiać się wszystkie Role a jeden człowiek przeważnie posiada 2-3 preferowane Role Zespołowe, w tym jedną dominującą. W nowoczesnym zarządzaniu nie wystarczy zatrudnić fachowca z odpowiednim wykształceniem i umiejętnościami. Wybór pracownika powinien brać pod uwagę zespół cech kandydata pod kątem jego przydatności do funkcjonującego zespołu. Twórcą tzw. teorii ról (ang. "team role theory") jest Meredith Belbin. Badania przeprowadzone w brytyjskich firmach przez M. Belbin wykazały, że poziom wykonania zadania jest wprost proporcjonalny do poziomu wiedzy merytorycznej tylko do pewnego momentu, stały wzrost zapewnia właściwy dobór również osobowości.
Kreator.
Jest z trzech ról intelektualnych.
Poszukiwacz Źródeł.
Jest z trzech ról socjalnych.
Koordynator.
Jedna z trzech ról socjalnych.
Lokomotywa.
Jedna z trzech ról zadaniowych.
Ewaluator.
Jedna z trzech ról intelektualnych.
Dusza Zespołu.
Jedna z trzech ról socjalnych.
Implementer.
Jedna z trzech ról zadaniowych.
Perfekcjonista.
Jedna z trzech ról zadaniowych.
Specjalista.
Jedna z trzech ról intelektualnych

</doc>
<doc id="843875" url="https://pl.wikipedia.org/wiki?curid=843875" title="Mohini Attam">
Mohini Attam



</doc>
<doc id="843882" url="https://pl.wikipedia.org/wiki?curid=843882" title="Pancerniki typu Kongo">
Pancerniki typu Kongo



</doc>
<doc id="843889" url="https://pl.wikipedia.org/wiki?curid=843889" title="Wojna lorda Dunmore’a">
Wojna lorda Dunmore’a

Wojna lorda Dunmore'a 1763-1774 r. – konflikt białych z Indianami, wywołany nadawaniem przez lorda Dunmore'a z Wirginii praw osiedleńczych dla weteranów wojen indiańskich na ziemiach położonych na zachód od Appalachów. 
Polityka osiedlania doprowadziła do wybuchu licznych walk z zamieszkującymi te tereny Indianami. Walki z białymi przekształciły się stopniowo w walkę narodowowyzwoleńczą. Indianie z plemienia Szawanezów atakowali osadników na zajętych terenach, co skłoniło gubernatora Wirginii do wysłania im z pomocą 1500 ludzi z lokalnej milicji. Siły te pod wodzą Sir Williama Johnsona miały zapobiec też połączeniu się plemion Szawanezów z Irokezami. Do poważniejszego starcia doszło pod Point Pleasant, gdzie Indianie dowodzeni przez Hokoleskwę zaskoczyli oddział milicji, zabijając 50 i raniąc 100 ludzi. Walki toczyły się do roku 1774, w którym wódz Szawanezów zawarł ostatecznie pokój z gubernatorem.
Literatura

</doc>
<doc id="843890" url="https://pl.wikipedia.org/wiki?curid=843890" title="Autostrada A25 (Francja)">
Autostrada A25 (Francja)

Autostrada A25 (fr. "Autoroute A25") – autostrada w północnej Francji w ciągu trasy europejskiej E42.

</doc>
<doc id="843891" url="https://pl.wikipedia.org/wiki?curid=843891" title="Jorgos Karangunis">
Jorgos Karangunis

Jorgos Karangunis (gr. Γιώργος Καραγκούνης, ur. 6 marca 1977 w Pirgos) – grecki piłkarz grający na pozycji pomocnika. Karangunis jest rekordzistą pod względem liczby występów w reprezentacji Grecji.
Kariera klubowa.
Jorgos Karangunis został profesjonalnym piłkarzem w 1996 roku. W Panathinaikosie zadebiutował dwa lata później. Strzelał ważne gole dla klubu w Lidze Mistrzów i w Pucharze UEFA. Pamiętnym golem była bramka zdobyta bezpośrednio z rzutu wolnego przeciwko Manchesterowi United na Old Trafford. Sezon później jego gol strzelony głową przeciwko Arsenalowi pomógł Panathinaikosowi awansować do ćwierćfinału Ligi Mistrzów. W Panathinaikosie grał do sezonu 2002/2003. Powrócił jednak do klubu i występował w nim ponowie w latach 2007–2012. Jako kapitan zespołu wygrał z nim mistrzostwo i Puchar Grecji. Występował również w Interze Mediolan, Benfice i Fulham.
Kariera reprezentacyjna.
Zdobył z Grecją mistrzostwo Europy 2004. Był kluczowym zawodnikiem drużyny prowadzonej przez Otto Rehhagela. Strzelił pierwszego gola na turnieju, w meczu przeciwko Portugalii.
Podczas Euro 2012 w meczu inauguracyjnym przeciwko Reprezentacji Polski przy stanie 1:1 Karangunis nie wykorzystał rzutu karnego dla Grecji (Przemysław Tytoń obronił). Mecz zakończył się wynikiem 1:1. 16 czerwca w trzecim meczu grupowym przeciwko Rosji w Warszawie zapewnił swojej drużynie zwycięstwo 1:0. Grecy awansowali do ćwierćfinału.
30 czerwca 2014 zakończył grę w reprezentacji Grecji, po przegranym rzutami karnymi (3-5) meczu 1/8 finału mistrzostw świata z Kostaryką.

</doc>
<doc id="843892" url="https://pl.wikipedia.org/wiki?curid=843892" title="Przywódcy Libii">
Przywódcy Libii



</doc>
<doc id="843901" url="https://pl.wikipedia.org/wiki?curid=843901" title="Querelle">
Querelle

Querelle (niem. "Querelle – Ein Pakt mit dem Teufel") – niemiecko-francuski dramat filmowy w reżyserii Rainera Wernera Fassbindera z 1982 roku, zrealizowany na podstawie książki Jeana Geneta "Querelle z Brestu" (1953). Projekt miał swoją premierę podczas 39. MFF w Wenecji w sierpniu 1982.
Film był przedmiotem wielu kontrowersji ze względu na nieskrępowany i prowokacyjny obraz homoseksualizmu, seksu i przestępczości. Projekt był ostatnim filmem reżyserowanym przez Fassbindera; twórca zadedykował go zmarłemu byłemu partnerowi, aktorowi El Hediemu ben Salemowi.
Fabuła.
Młody, przystojny marynarz Querelle po przybyciu do portowego Brestu morduje handlarza narkotyków. Równolegle morderstwa w porcie dopuszcza się także Gil − turecki murarz. Wkrótce bohaterów połączy zbrodnia, przyjaźń i miłość. Istotny jest także wątek tawerny znajdującej się przy porcie. W barze tym Querelle poznaje Nono, który wkrótce staje się jego specyficznym kochankiem. Mimo to, Querelle wypiera z siebie deklarację homoseksualnych skłonności. Poczynaniom bohatera przygląda się jego kapitan, porucznik Seblon − bez reszty zakochany w marynarzu.
Produkcja.
Zdjęcia do filmu kręcono w CCC-Atelier w Spandau, dzielnicy Berlina. Budżet "Querelle" wynosił cztery miliony czterysta marek niemieckich.
Rainer Werner Fassbinder nadał filmowi cechy groteskowej niepowtarzalności, podkreślając sztuczność wykonanych na wzór teatralnej scenografii plenerów oraz każąc aktorom grać w sposób monotonny i nienaturalny. Całość nakręcił w konwencji melodramatycznej.
Wydanie filmu.
31 sierpnia 1982 w trakcie 39. z kolei Międzynarodowego Festiwalu Filmowego w Wenecji, kilka miesięcy po śmierci reżysera, nastąpiła ogólnoświatowa premiera filmu. Prezentacja odbyła się w atmosferze skandalu i niezrozumienia dzieła. Wkrótce potem film zaprezentowano widzom Festiwalu Filmowego w Montrealu. Następnie miały miejsce premiery "Querelle" w krajach rodzimych − we wrześniu film trafił do kin w Niemczech i we Francji, a miesiąc później stał się częścią Chicago International Film Festival, gdzie został po raz pierwszy zaprezentowany w Stanach Zjednoczonych. W drugiej połowie lutego 1983 wyświetlono dramat podczas prestiżowego Berlinale, a w kwietniu tego roku odbyła się ekskluzywna premiera filmu w Nowym Jorku. W ciągu kolejnych paru lat miała miejsce światowa dystrybucja filmu.
Polska premiera kultowego już obrazu miała miejsce podczas festiwalu Era Nowe Horyzonty w Cieszynie w 2005. 30 lipca film wyświetlono w ramach cyklu „Retrospektywa: Rainer Werner Fassbinder”, który stanowił przegląd projektów tego właśnie reżysera. 18 października 2009 obraz był prezentowany w Polsce po raz drugi, podczas przeglądu filmowego „O miłości między innymi”, organizowanego przez Instytut Goethego i Kino Pod Baranami w Krakowie.
Opinie.
"Querelle" został pozytywnie oceniony przez krytyków filmowych.
Dziennikarz współpracujący z serwisem eyeforfilm.co.uk uznał, że "Querelle" „to znacznie więcej niż tylko film kultowy wśród gejowskich odbiorców”. Recenzent zwrócił uwagę na reżyserię Fassbindera, który stylistykę dzieła przedkładał nad zawartość fabularną, a także na podjęte tematy: feminizm oraz eksplorowanie seksualności postaci, a nie tylko ich orientacji. Chwaląc stronę techniczną oraz dialogi, opiniodawca napisał: „W ciągu kilku minut od rozpoczęcia "Querelle", jesteśmy wciągnięci w świat niebanalnego wizualnego i fonetycznego bogactwa.”
Z aprobatą nie spotkała się muzyka filmowa Peera Rabena. To za sciężkę dźwiękową obraz zebrał trzy nominacje do antynagród Złotych Malin w kategoriach "najgorsza muzyka" oraz "najgorsza piosenka" (za „Each Man Kills the Thing He Loves” i „Young and Joyful Bandit” wykonywanych w filmie przez Jeanne Moreau).

</doc>
<doc id="843906" url="https://pl.wikipedia.org/wiki?curid=843906" title="Taba">
Taba

Taba (arab. طابا, heb. טאבה) – miejscowość turystyczna – beduińska – w Egipcie, w północnej części czerwonomorskiej Zatoki Akaba (Riwiera Morza Czerwonego), ok. 8 km od Ejlatu w Izraelu, 15 km od Akaby w Jordanii i 230 km na północny wschód od Szarm el-Szejk. Administracyjnie należy do muhafazy Synaj Południowy. W 2006 roku populacja miejscowości z przyległymi osadami beduińskimi wynosiła ok. 4680 osób. Ze względu na swoje położenie nazywana jest często „Bramą na Synaj”.
Opis miejscowości.
W Tabie działa przejście graniczne z Izraelem (przejście graniczne Taba-Ejlat), przez które przechodzi najwięcej ludzi podróżujących pomiędzy oboma krajami. W przystani morskiej znajduje się również turystyczne przejście graniczne dla turystów udających się katamaranem do jordańskiej Akaby. Jest również pętla autobusowa oraz zajezdnia i luksusowy hotel "Taba Hilton" z kasynem, kompleks wybudowany został przez Izrael, a należał do Rafi Nelsona jako "Nelson’s Village Rafi", który był centrum życia cyganerii artystycznej od końca lat 60. do lat 80. XX w.
W Tabie przeważnie są obsługiwani turyści z Izraela przed dalszą podróżą w głąb Egiptu. Miejscowość jest przede wszystkim jednym z ulubionych weekendowych miejsc wypoczynkowych obywateli Izraela, zarówno jako miejsce spokojnego urlopu na plaży, jak i do nurkowania. W Tabie istnieje ok. 20 centrów nurkowych.
Taba to centrum turystyczne wysunięte najbardziej na wschód Egiptu z około 10 hotelami-resortami nad brzegiem morza. Kilkanaście km na południowy zachód od Taby znajduje się kurort Taba Heigths. W Tabie znajduje się 8,3% wszystkich miejsc noclegowych w muhafazie.
Historia.
Taba była po stronie egipskiej zarówno po podpisaniu porozumienia rozejmowego pomiędzy walczącymi stronami w 1949 r., jak i po wycofaniu się Izraela z półwyspu Synaj w 1957 r. po kampanii sueskiej.
Kiedy Izrael ponownie zajął półwysep Synaj, w Tabie wybudowano 400-pokojowy hotel. Podczas wspólnych negocjacji pomiędzy Egiptem i Izraelem co do dokładnego przebiegu granicy strona izraelska argumentowała, że Taba była częścią Imperium Osmańskiego, na granicy z kolonizowanym wówczas przez Brytyjczyków Egiptem. W mniemaniu Izraelczyków przyznanie wioski Egiptowi w poprzednich dwóch porozumieniach pokojowych było błędem.
Traktat pokojowy z 1979 r. nie rozwiązał kwestii przynależności Taby do jednego lub drugiego państwa. Po długiej walce dyplomatycznej problem został powierzony komisji międzynarodowej składającej się z jednego Izraelczyka, jednego Egipcjanina i trzech osób spoza tych krajów. W 1988 r. komisja stanęła po stronie Egiptu, w wyniku czego Izrael zwrócił Tabę Egiptowi w tym samym roku.
Jeden warunek, który został przedstawiony podczas porozumienia z 1988 r., był taki, że izraelskim podróżnikom wolno będzie zwiedzać Tabę bez wizy w czasie nieprzekraczającym 48 godzin. W konsekwencji Taba stała się popularna wśród turystów.
W 2005 roku otwarto – około 15 km na południe od kurortu Taba – duży kompleks o nazwie Taba Heights. W kurorcie skoncentrowano pięć luksusowych hoteli – resortów, każdy z prywatną plażą. Ośrodek turystyczny Taba Heights zawiera też solidną infrastrukturę rekreacyjną, m.in. 18-dołkowe pole golfowe w stylu pustynnym, położone między górami a morzem. Znajduje się tutaj centrum wakeboardingu – Taba Waterworld.
Zamachy bombowe w Tabie.
7 października 2004 miała tam miejsce seria trzech ataków bombowych w hotelu Hilton. Zginęły 34 osoby, 171 zostało rannych; większość zabitych była obywatelami Izraela. 24 godziny później dochodzenie przeprowadzone przez Ministerstwo Spraw Wewnętrznych Egiptu zakończyło się stwierdzeniem, że zamachowcy nie otrzymali pomocy z zagranicy, lecz ze strony beduinów zamieszkujących półwysep Synaj, w związku z czym aresztowano wiele osób w miejscowości Al-Arisz na północy Synaju.
Infrastruktura transportowa.
W związku z tym, że Taba do tej pory była wioską beduinów, nigdy nie miała prawdziwej infrastruktury transportowej. Dopiero od kilku lat działa międzynarodowy port lotniczy w Tabie (arab. مطار طاب الدولي), który obsługuje tanie linie lotnicze, pomimo że izraelski port lotniczy w Ejlacie znajduje się zaledwie 10 km stamtąd. Wielu turystów wjeżdża do Taby przez przejście graniczne z Izraelem. Na południowym krańcu miejscowości znajduje się przystań morska, z której wypływa prom do Akaby w Jordanii.

</doc>
<doc id="843907" url="https://pl.wikipedia.org/wiki?curid=843907" title="Parkinsonizm">
Parkinsonizm

Parkinsonizm – zespół neurologiczny znamienny dla uszkodzeń układu pozapiramidowego, zwłaszcza istoty czarnej i gałki bladej, charakteryzujący się objawami:
Etiologia.
Jeżeli wykluczono chorobę Parkinsona, diagnostyka różnicowa obejmuje: 
Wyodrębnia się także procesy zwyrodnieniowe mózgu, gdzie objawom parkinsonizmu towarzyszą też inne zaburzenia, np. otępienie, czy objawy ze strony układu piramidowego. W tych przypadkach stosuje się termin „parkinsonizm plus”. Generalnie parkinsonizm zaliczany jest do wskaźników zaburzeń układu pozapiramidowego.

</doc>
<doc id="843909" url="https://pl.wikipedia.org/wiki?curid=843909" title="Kobra czarnoszyja">
Kobra czarnoszyja

Kobra czarnoszyja, kobra plująca ("Naja nigricollis") – gatunek węża z rodziny zdradnicowatych (Elapidae).
Długość życia.
Jest to wąż, który dożywa 12-15 lat, w niewoli do 20 lat.
Wygląd.
Ubarwienie szare, brunatnoszare lub czarne. Spód ciała żółtawy lub żółtobrązowy, z ciemnym pasem w części szyjnej. Ciało bardzo smukłe. Głowa niewyraźnie wyodrębniona od reszty ciała. Oczy – mają okrągłą źrenice, chronioną przez zrośnięte przejrzyste powieki.
Występowanie.
Zamieszkuje sawanny afrykańskie na południe od 25 równoleżnika.
Cechy charakterystyczne.
Kobra czarnoszyja jest niebezpiecznym wężem. Nazwa "kobra" pochodzi od określenia "cobra di capello", czyli wąż kapturowy,
użytego przez pierwszych portugalskich badaczy. Wąż ten ma uzębienie typu Proteroglypha. Kobra czarnoszyja ma dwa haczykowato zagięte
zęby jadowe o długości od 0,8 cm – 1,5 cm. Są one krótsze niż u żmij, ale mocniejsze. Kobra jest wężem żyjącym samotnie. Na polowanie wyrusza
o zmierzchu i jest aktywna przez całą noc. W mieście podstawę jej pożywienia stanowią myszy i szczury. Kobra
znajduje ofiary kierując się zmysłem węchu i wzroku. Gdy napotka potencjalną zdobycz, przybiera pozycję właściwą do ataku.
Unosi ciało, ocenia odległość, bardzo gwałtownie wysuwa głowę do przodu. Potem następuje ukąszenie. Charakterystyczną cechą kobry plującej jest to, że może pluć jadem w stronę napastnika (przeważnie w oczy).
Biotop.
Kobra czarnoszyja jest gadem, który potrafi przetrwać w różnych środowiskach. Występuje na odkrytych polach ryżowych, w ogrodach i parkach wielkich miast.
Można się na nią natknąć na trawnikach i bazarach, a nawet spotkać w mieszkaniu. Jest zwierzęciem wymagającym ciepła, dlatego występuje na obszarach, gdzie przez cały rok panują temperatury dodatnie. Kobra jest zwierzęciem prowadzącym naziemny tryb życia, choć potrafi wspinać się na drzewa i mury, a także jest bardzo dobrym pływakiem.
Pokarm.
Na wolności: żaby, jaja, węże, drobne ssaki.
W niewoli: głównie drobne gryzonie: bieguski, myszy, szczury
Jadowitość.
Dysponuje dość silnym jadem, który oddziałuje na układ nerwowy.
Ukąszenie może spowodować śmierć nawet dorosłego człowieka, jeżeli nie będzie podana surowica we właściwym czasie. Jako jeden z nielicznych gatunków należących do rodzaju "Naja (kobry)" posiada jad zawierający istotne frakcje cytotoksyn, podczas gdy pozostałe kobry dysponują głównie jadem opartym o neurotoksyny. Zaniepokojona kobra może pluć jadem na odległość kilku metrów, przy czym precyzję zachowuje na dystansie do 2-3 metrów. Plucie jadem jest zachowaniem typowo obronnym, nie wykorzystywanym do polowania. Jak każda kobra plująca cechuje się dość dobrą celnością i mierzy zazwyczaj w oczy intruza. Działanie jadu na gałkę oczną może doprowadzić do chwilowej ślepoty, a w przypadku długiej ekspozycji na toksynę (brak przemycia oczu) nawet ślepotę trwałą. Jej ukąszenie może spowodować śmierć.
Rozmnażanie.
W okresie rozrodczym kobry dobierają się w monogamiczne pary.
W czasie kopulacji samiec okręca się wokół tylnej części ciała tak, aby mogły połączyć się ich kloaki.
Kopulacja może trwać kilkanaście minut.
Para pozostaje razem do momentu wyklucia się młodych.
Przez dwumiesięczny okres inkubacji węże pilnują gniazda.
Samica często otacza jaja swym ciałem.
Proces wykluwania się młodych trwa od 3 do 6 godzin.
Młode kobry od razu są jadowite, podstawą ich diety są młode myszki, bieguski, jaszczurki i żaby.
W pierwszym okresie życia węże bardzo szybko rosną.
Pierwsza wylinka występuje 3-go dnia życia, druga 8-go a trzecia 21-25 zaś czwarta około 35-45 dnia.
Częstotliwość wylinek w późniejszym okresie życia maleje, gdyż gad rośnie dużo wolniej.
Dojrzałość płciową kobra osiąga w wieku 2-4 lat.
Kobra składa od 9 do 40 jaj.
Okres godowy kobry czarnoszyjej przypada na porę deszczową i trwa od stycznia do kwietnia.
Kobra czarnoszyja w niewoli.
Wielkość terrarium dla jednego dorosłego osobnika to 150x50x50 (długość x szerokość x wysokość). Temperatura w terrarium powinna wynosić 25-30 stopni w dzień, w nocy zaś powinna spadać do 20-24 stopni.
Wilgotność w terrarium powinna się utrzymywać na poziomie 60-70%, w czasie wylinki należy zwiększyć do 80-90%. Jeżeli w terrarium chcemy hodować dwa węże, to powinniśmy powierzchnię zwiększyć o 40% (tylko podstawa). Na podłoże może być włókno kokosowe, torf, a nawet ręczniki kuchenne – jednak zmniejszają estetykę wyglądu terrarium.
W terrarium powinna się znajdować miseczka ze świeżą wodą.

</doc>
