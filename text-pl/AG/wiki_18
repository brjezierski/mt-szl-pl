<doc id="843916" url="https://pl.wikipedia.org/wiki?curid=843916" title="USS Whipple">
USS Whipple

Okręty US Navy o nazwie USS "Whipple", pochodzącej od komodora Abrahama Whipple (oficera amerykańskiego z czasów rewolucji amerykańskiej):

</doc>
<doc id="843918" url="https://pl.wikipedia.org/wiki?curid=843918" title="Leszek Biały (podporucznik)">
Leszek Biały (podporucznik)

Leszek Biały (ps. "Jakub", "Radus, Herbert") (ur. 18 stycznia 1919 w Sewerynówce (Podole), zm. prawdop. 3 marca 1945 w Bydgoszczy) – podporucznik, szef łączności Okręgu Pomorskiego Armii Krajowej. Przed wybuchem II wojny światowej studiował na Uniwersytecie Lwowskim.
Rodzina Białych, nie mogąc pogodzić się z faktem, iż Sewerynówek nie znalazł się w granicach niepodległej Polski, a wszedł w skład bolszewickiej Rosji w 1920 r przenieśli się do Polski i zamieszkali w Łodzi. W styczniu 1922 przeprowadzili się do Bydgoszczy, gdzie zamieszkiwali najpierw przy ulicy Dworcowej, a następnie Sielanki. Leszek Biały uczył się w Miejskim Gimnazjum Męskim im. Mikołaja Kopernika w Bydgoszczy przy ul. Kopernika 1 (Collegium Copernicanum Uniwersytetu Kazimierza Wielkiego), gdzie zdał maturę w 1936 roku. Studia wyższe podjął Leszek na Wydziale Mechanicznym Politechniki Lwowskiej, na kierunku elektromechanika. Naukę przerwał wybuch II wojny światowej.
Od wiosny 1940 mieszkał w kamienicy przy ul. Garbary 19 w Bydgoszczy. Początkowo zmuszony do pracy przy zakładaniu instalacji elektrycznej w powstających zakładach Dynamit-Nobel Aktion Gesellschaft w Łęgnowie (obecnie jedna z dzielnic Bydgoszczy, siedziba Exploseum). W czasie wojny służył w szeregach Armii Krajowej. Po zaprzysiężeniu w 1942 roku, początkowo w grupie dywersyjno-sabotażowej „Brahnau” w fabryce DAG, w uznaniu działalności konspiracyjnej i werbunkowej, przesunięto go do pracy wywiadowczej, a ostatecznie do wydziału łączności. Tam dosłużył się rangi szefa Wydziału V (łączność) Inspektoratu Bydgoszcz AK, następnie szefa łączności w Podokręgu Północno-Zachodnim Pomorze AK, a we wrześniu 1944 (po śmierci dotychczasowego szefa, kpt. Henryka Gruetzmachera ps. Michał, Marta) szefa łączności w całym Okręgu Pomorze AK. Z czasem awansował na stopień podporucznika czasu wojny, a za swoje dokonania został odznaczony Srebrnym Krzyżem z Mieczami oraz Krzyżem Walecznych. Leszek Biały odegrał ważną rolę jako łącznik pomiędzy komendą okręgu AK a stacjonującymi w Borach Tucholskich oddziałami partyzanckimi ze zgrupowania AK „Jedliny”. Uczestniczył także w akcji udzielania pomocy jeńcom wojennym, Brytyjczykom, Francuzom oraz Rosjanom, którzy byli przetrzymywani w Bydgoszczy. W 1944 nie przyjął propozycji objęcia szefostwa Wydziału II (wywiad) Komendy Okręgu Pomorskiego. 
W czasie wojny w działania konspiracyjne zaangażowana była cała rodzina Leszka. Mieszkanie Białych przy ul. Garbary 19 służyło m.in. jako miejsce narad lokalnych szczebli dowódczych oraz miejsce prowadzenia nasłuchów radiowych. 
Po wyzwoleniu Bydgoszczy został pracownikiem węzła radiowego w ratuszu na Starym Rynku. Został aresztowany dnia 27 lutego 1945, osadzony i torturowany w siedzibie Wojewódzkiego Urzędu Bezpieczeństwa Publicznego. Jego dalsze losy są nieznane. Jako datę śmierci przyjęto 3 marca 1945. W październiku 1956 odkryto jego szczątki w piwnicy budynku UB przy ul. Markwarta 4 (obecnie 2a) . 
Jego pogrzeb odbył się 17 listopada 1957 na bydgoskim cmentarzu na Bielawkach.
Na wniosek Światowego Związku Żołnierzy AK Okręg Bydgoszcz dnia 27 listopada 1990 roku Leszka Białego odznaczono pośmiertnie Krzyżem Komandorskim Orderu Odrodzenia Polski. W Bydgoszczy upamiętnia go także nazewnictwo miejskie i mała architektura. W 1991 roku skwer w bydgoskim Śródmieściu, w kwadracie ulic Markwarta, Staszica, Reymonta i Kasprowicza, dawniej Skwer Czynu Społecznego, przemianowano na Skwer im. Leszka Białego. Dnia 11 listopada 1993 roku na skwerze od strony ulicy ks. Markwarta, z inicjatywy Światowego 23 Związku Żołnierzy AK, odsłonięto kamienny obelisk, następnie odnowiony w 2013 roku, z tablicą informującą o zamordowanych po wojnie żołnierzach Armii Krajowej – w tym Leszku Białym i „Bolesławie”.
W 2016 roku z okazji marcowych obchodów Narodowego Dnia Pamięci Żołnierzy Wyklętych oraz rocznicy śmierci Leszka Białego, na wieżowcu Kujawsko-Pomorskiego Urzędu Wojewódzkiego w Bydgoszczy od strony ulicy Konarskiego zawisł ogromny baner z podobizną zamordowanego żołnierza.

</doc>
<doc id="843919" url="https://pl.wikipedia.org/wiki?curid=843919" title="Bizon rekord">
Bizon rekord



</doc>
<doc id="843921" url="https://pl.wikipedia.org/wiki?curid=843921" title="Daria Onyśko">
Daria Onyśko



</doc>
<doc id="843926" url="https://pl.wikipedia.org/wiki?curid=843926" title="Archiwa">
Archiwa



</doc>
<doc id="843929" url="https://pl.wikipedia.org/wiki?curid=843929" title="Targ rybny">
Targ rybny

Targ rybny – plac targowy, na którym podstawowy asortyment stanowią ryby konsumpcyjne i owoce morza.
Największym na świecie hurtowym targiem rybnym jest Centralny Tokijski Hurtowy Targ Metropolitalny ("Tōkyō-to Chūō Oroshiuri Shijō"). Do 2018 roku mieścił się w dzielnicy Tsukiji. W październiku 2018 roku został przeniesiony na sztucznie utworzoną wyspę Toyosu w Zatoce Tokijskiej.

</doc>
<doc id="843931" url="https://pl.wikipedia.org/wiki?curid=843931" title="Odznaka „Krzyż Powstania Warszawskiego”">
Odznaka „Krzyż Powstania Warszawskiego”

Odznaka „Krzyż Powstania Warszawskiego”, Odznaka „Za Zabicie w Walce Oficera SS”, Krzyż z Powstania Warszawskiego lub Odznaka nieformalna z Powstania Warszawskiego (wszystkie nazwy umowne) – nieoficjalne odznaczenie wojskowe prawdopodobnie Zgrupowania Chrobry II nadawane polskim żołnierzom za odwagę i szczególne zasługi podczas walk polsko-niemieckich w trakcie powstania warszawskiego.
Historia.
Krzyż ten wytwarzano poprzez przerobienie niemieckiego Krzyża Żelaznego w ten sposób, że na jego awersie mocowano monetę 1 złoty z 1929 z wybitą na piersi orła Kotwicą Polskiego Państwa Podziemnego oraz datą.
Odznaka Krzyża zawieszana była na wstążce Krzyża Walecznych, której prawy pasek barwiono na czerwono.
Kolejne nadanie Krzyża oznaczano poprzez nałożenie poziomo na wstążkę gładkiego srebrnego okucia.
Liczba ani nazwiska odznaczonych nie są znane.

</doc>
<doc id="843935" url="https://pl.wikipedia.org/wiki?curid=843935" title="Plaża Juno">
Plaża Juno

Plaża „Juno” – kryptonim jednego z miejsc lądowania wojsk alianckich w Normandii, w północnej Francji, 6 czerwca 1944.
Odcinek plaży rozciągał się pomiędzy Courseulles-sur-Mer na zachodzie a Saint-Aubin-sur-Mer na wschodzie. Zgodnie z przyjętymi kryptonimami położony był pomiędzy plażami „Gold” i „Sword”, i podzielony na trzy sektory: „Love”, „Mike” ,"Nan”. Zadanie zdobycia plaży przypadło kanadyjskiej 3 Dywizji Piechoty w sile 15 tys. ludzi.
Przebieg bitwy.
Obrona.
Odcinka plaży „Juno” broniła niemiecka 716 Dywizja Piechoty w sile ok. 7700 ludzi pod dowództwem gen. Wilhelma Richtera, dysponująca 11 bateriami dział kal. 155 mm i 9 bateriami armat kal. 75 mm. Rejon natarcia umocniony był bunkrami, zasiekami z drutu kolczastego oraz polami minowymi na lądzie i w wodzie.
Natarcie.
Głównym celem nacierających oddziałów było uchwycenie przyczółka w wyznaczonym rejonie i nawiązanie kontaktu z wojskami brytyjskimi lądującymi na plaży „Gold”. W ciągu godziny od wylądowania jednostki kanadyjskie przełamały opór przeciwnika i rozpoczęły szybki marsz w głąb lądu. Do południa 6 czerwca cała 3 Dywizja znalazła się na brzegu przy stratach własnych 340 poległych i 739 rannych. Kanadyjczycy na plaży Juno posunęli się najdalej w głąb lądu ze wszystkich jednostek walczących w D-Day.

</doc>
<doc id="843936" url="https://pl.wikipedia.org/wiki?curid=843936" title="Cmentarz żydowski w Lublinie">
Cmentarz żydowski w Lublinie



</doc>
<doc id="843946" url="https://pl.wikipedia.org/wiki?curid=843946" title="Cafe Sułtan">
Cafe Sułtan

Cafe Sułtan – dziewiąty album polskiego wykonawcy poezji śpiewanej Grzegorza Turnaua, wydany w 2004 roku przez Pomaton EMI. Zawiera utwory napisane przez Jeremiego Przyborę i Jerzego Wasowskiego. Jedynie muzyka do tekstu Jeremiego Przybory "List do jedzącej Eurydyki", prawdopodobnie jego ostatniej piosenki, nie jest autorstwa twórców Kabaretu Starszych Panów - skomponował ją Seweryn Krajewski. Album nagrywano od 14 czerwca do 7 sierpnia 2004 roku, w Studio Nieustraszonych Łowców Dźwięków w Krakowie. Orkiestrę smyczkową w utworze "Pejzaż bez ciebie" zarejestrowano 7 lipca 2004 w Filharmonii Pomorskiej w Bydgoszczy.
Lista utworów.
Wszystkie teksty autorstwa Jermiego Przybory, muzyka (poza "Listem do jedzącej Eurydyki" autorstwa Seweryna Krajewskiego) skomponowana przez Jerzego Wasowskiego.

</doc>
<doc id="843948" url="https://pl.wikipedia.org/wiki?curid=843948" title="Undergrunt">
Undergrunt

Undergrunt – toruński kwartalnik artystyczno-literacki, poświęcony głównie literaturze najnowszej, związany z tzw. Prozą Północy.
Historia.
Kwartalnik istniał w latach 1998-2005.

</doc>
<doc id="843949" url="https://pl.wikipedia.org/wiki?curid=843949" title="Prezydenci Mjanmy">
Prezydenci Mjanmy



</doc>
<doc id="843951" url="https://pl.wikipedia.org/wiki?curid=843951" title="Dywizje bezpieczeństwa III Rzeszy">
Dywizje bezpieczeństwa III Rzeszy

Dywizje bezpieczeństwa III Rzeszy (ochronne, zabezpieczające), niem. "Sicherungs-Divisionen" – niemieckie formacje wojskowe z czasów II wojny światowej. Utworzono je w 1941 roku, w związku z planem Barbarossa, częściowo z przekształceń istniejących dywizji obrony krajowej ("Landwehrdivisionen"). Miały zabezpieczać zaplecza odcinków frontu, dlatego też podlegały komendantom terenów tyłowych. Część z nich podlegała później także armiom. Skład dywizji był podobny, różniły się one liczbami podlegających wojsk zabezpieczających i dowództw. 
Typowy skład dywizji.
Później w skład dywizji wchodziły także jednostki ochotników radzieckich, a także kompanie zdobycznych czołgów

</doc>
<doc id="843954" url="https://pl.wikipedia.org/wiki?curid=843954" title="Spółgłoska półotwarta podniebienna dźwięczna">
Spółgłoska półotwarta podniebienna dźwięczna

Spółgłoska półotwarta podniebienna – rodzaj dźwięku spółgłoskowego. W systemie IPA i X-SAMPA oznaczana jest symbolem []. Dźwięk ten jest niezgłoskotwórczym odpowiednikiem samogłoski [].

</doc>
<doc id="843960" url="https://pl.wikipedia.org/wiki?curid=843960" title="Naciąg">
Naciąg

Naciąg – urządzenie w mechanizmie zegarowym pośredniczące w przekazywaniu energii z zewnątrz do elementu napędowego, np. sprężyny lub obciążnika, służącego do jej magazynowania. Rozróżnia się trzy rodzaje naciągu: ręczny, elektryczny i automatyczny, który stosuje się w zegarkach naręcznych. 

</doc>
<doc id="843961" url="https://pl.wikipedia.org/wiki?curid=843961" title="Don’t Worry, Be Happy">
Don’t Worry, Be Happy

Don't Worry, Be Happy – tytuł piosenki, autorstwa Bobby'ego McFerrina. Jej tytuł dosłownie oznacza: „Nie martw się, bądź szczęśliwy”. W oryginalnym teledysku grali Robin Williams i Bill Irwin. Autorów tej piosenki zainspirował Meher Baba – „Don't worry, be happy” było słynnym powtarzanym przez niego powiedzeniem.
Historia.
Meher Baba często powtarzał swoim uczniom i zwolennikom „Don't Worry, Be Happy”, zachęcając ich do optymizmu i nieprzejmowania się, pomimo sumiennego wykonywania własnych obowiązków. Przez niego to powiedzenie stało się bardzo popularne. W latach 60. XX wieku często pojawiało się w USA na plakatach. W 1988 roku Bobby McFerrin zobaczył taki plakat. Zainspirowało go to do napisania piosenki.
We wrześniu 1988 roku, piosenka ta przez dwa tygodnie miała status piosenki numer 1 na Billboard Hot 100. 1989 Grammy Awards ogłosiły tę piosenkę „Najlepszą piosenką roku”.

</doc>
<doc id="843964" url="https://pl.wikipedia.org/wiki?curid=843964" title="Hanna Barbera Poland">
Hanna Barbera Poland



</doc>
<doc id="843965" url="https://pl.wikipedia.org/wiki?curid=843965" title="Napawanie">
Napawanie

Napawanie – pokrywanie przedmiotów metalowych warstwą metalu techniką spawania przy jednoczesnym topieniu podłoża. Napawanie korzysta z metod wykorzystywanych w spawalnictwie oraz obróbki plazmą.

</doc>
<doc id="843973" url="https://pl.wikipedia.org/wiki?curid=843973" title="Don't worry, be happy">
Don't worry, be happy



</doc>
<doc id="843990" url="https://pl.wikipedia.org/wiki?curid=843990" title="I liga urugwajska w piłce nożnej (1917)">
I liga urugwajska w piłce nożnej (1917)

Mistrzostwa Urugwaju w roku 1917 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="843991" url="https://pl.wikipedia.org/wiki?curid=843991" title="Instytut Mechaniki Górotworu Polskiej Akademii Nauk">
Instytut Mechaniki Górotworu Polskiej Akademii Nauk

Instytut Mechaniki Górotworu PAN (oficjalna nazwa anglojęzyczna: "Strata Mechanics Research Institute") – instytut naukowy Polskiej Akademii Nauk z siedzibą w Krakowie zajmujący się badaniami z zakresu fizyki skał, fizykochemii przepływów cieczy i gazów, geomechaniki, geotechniki, technologii górniczych oraz wybranych zagadnień inżynierii środowiska.
Przedmiot badań.
W szczególności Instytut zajmuje się następującymi zagadnieniami:
Instytut realizuje program badań "Zjawiska w płynach i ośrodku skalnym z uwzględnieniem wzajemnych oddziaływań". Główne kierunki badań w ramach tego programu obejmują:

</doc>
<doc id="843992" url="https://pl.wikipedia.org/wiki?curid=843992" title="Górski">
Górski

Górski (forma żeńska: Górska; liczba mnoga: Górscy) – polskie nazwisko. W 2004 roku Polskę zamieszkiwało 44 397 osób o tej nazwie osobowej, co dawało trzydzieste piąte miejsce wśród najpopularniejszych polskich nazwisk, po Pawlakach. Nazwisko to występuje także w pisowni Gorski i Gorsky z „y” na końcu – głównie za granicą (także pisownia z „o” w miejsce „ó”; głównie wśród obcokrajowców polskiego pochodzenia – rzadziej w kraju). Występuje też bardzo rzadko w zapisie Gurski.
Pochodzenie.
Od staropolskiego "górny", znajdujący się wysoko, pochodzący z gór. Obecna forma stosowana jest od XIX w.

</doc>
<doc id="843993" url="https://pl.wikipedia.org/wiki?curid=843993" title="Zgryz (audycja)">
Zgryz (audycja)

ZGRYZ – autorska audycja Macieja Zembatego, nadawana raz w miesiącu w Programie Trzecim Polskiego Radia w latach 1976-1981 i co dwa tygodnie w latach 1986-1999 (przerwa w związku ze stanem wojennym) z krótką przerwą latem 1989 roku.
Godzinną audycje wypełniały (obok słuchowisk Macieja Zembatego: "Rodzina Poszepszyńskich" i "Przygody Wuja Alberta") m.in. rozmowy i cytaty na tematy związane z filozofią sufi oraz zen, którymi autor był wówczas zafascynowany, piosenki Leonarda Cohena (często w tłumaczeniu Zembatego), muzyka Johna Portera, powieści science-fiction w odcinkach i felietony, których autorami byli m.in.: Henryk Waniek, Jacek Santorski, Krystyna Kofta, Tomasz Beksiński. Wśród rubryk byli "Zagryziacy".
Sygnałem audycji był fragment utworu "Fearless" zespołu Pink Floyd.
Współtwórcami byli Jacek Janczarski, Krystyna Kofta i Andrzej Garczarek.

</doc>
<doc id="843994" url="https://pl.wikipedia.org/wiki?curid=843994" title="Simon Wigg">
Simon Wigg

Simon Antony Wigg (ur. 15 października 1960 w Aylesbury, zm. 15 listopada 2000) – brytyjski żużlowiec; indywidualny wicemistrz świata z 1989; specjalizował się startach na długim torze pięciokrotnie zdobywając tytuł mistrza świata.
Po zwycięstwie w GP Challenge '96 został stałym uczestnikiem cyklu Grand Prix 1997. Wystąpił w co drugiej eliminacji i został sklasyfikowany na 17. pozycji (ostatniej spośród stałych uczestników).
Simon Wigg zmarł w wieku zaledwie czterdziestu lat po walce z guzem mózgu.

</doc>
<doc id="843997" url="https://pl.wikipedia.org/wiki?curid=843997" title="Marbas">
Marbas

Marbas – w tradycji okultystycznej, demon, przywódca (prezydent) piekła. Znany również pod imieniem Barbas. Rozporządza 36 legionami duchów. W "Sztuce Goecji" jest piątym, a w "Pseudomonarchii Daemonum" trzecim duchem.
W demonologii.
By go przywołać i podporządkować potrzebna jest jego pieczęć, która według "Sztuki Goecji" powinna być zrobiona z rtęci. 
Opowiada o rzeczach ukrytych i trzymanych w tajemnicy. Potrafi sprowadzać i leczyć choroby. Może również obdarzyć przyzywającego wielką mądrością oraz wiedzą na temat mechaniki. Jego dodatkową cechą jest możliwość przeobrażania ludzi.
Ukazuje się pod postacią wielkiego lwa, jednakże na rozkaz przyzywającego może przyjąć ludzką postać.

</doc>
<doc id="844003" url="https://pl.wikipedia.org/wiki?curid=844003" title="Dariusz Juzyszyn">
Dariusz Juzyszyn

Dariusz Juzyszyn (ur. 2 marca 1957 we Wrocławiu) – polski lekkoatleta, dyskobol, od czasu przejścia na sportową emeryturę – aktor.
Kariera sportowa.
Ukończył studia na Akademii Wychowania Fizycznego we Wrocławiu. Początkowo uprawiał boks, potem wioślarstwo, w końcu lekkoatletykę. W konkurencji rzutu dyskiem zdobył 9-krotnie tytuł mistrza Polski seniorów (w latach 1978, 1982-1983, 1985-1989, 1995). Wielokrotnie reprezentował kraj na imprezach międzynarodowych: mistrzostwach świata w Rzymie w 1987 roku (8. miejsce), mistrzostwach Europy w Pradze w 1978 roku i w Stuttgarcie w 1986 roku, pucharze Europy (w Londynie w 1983 roku – zajął 4. miejsce, jednak został zdyskwalifikowany za doping), w Moskwie w 1985 roku (3. miejsce), uniwersjadzie (w Edmonton w 1983 roku – 2. miejsce).
Do 2006 – przez ponad 20 lat – należał do niego rekord Polski (65,98 m), ustanowiony 24 sierpnia 1985 w Warszawie na stadionie Skry. Obecnie jest to nadal 3. wynik w historii polskiej lekkoatletyki.
Po zakończeniu kariery sportowej, przez rok pracował jako trener kadry narodowej Danii w rzutach.
Działalność pozasportowa.
Po powrocie do kraju zajął się biznesem. Przez jakiś czas piastował stanowisko prezesa Zrzeszenia Sportowego Niepełnosprawnych „START” we Wrocławiu.
Od 2001 roku coraz częściej grywa w filmach. Debiutował w Quo vadis. Występuje także w epizodach teatralnych. Wystąpił podczas finału 26. Przeglądu Piosenki Aktorskiej we Wrocławiu.

</doc>
<doc id="844014" url="https://pl.wikipedia.org/wiki?curid=844014" title="Normalizowanie">
Normalizowanie



</doc>
<doc id="844020" url="https://pl.wikipedia.org/wiki?curid=844020" title="Iwan Czeriezow">
Iwan Czeriezow

Iwan Jurjewicz Czeriezow (ros. Иван Юрьевич Черезов, ur. 18 listopada 1980 w Iżewsku) – rosyjski biathlonista, dwukrotny medalista olimpijski i pięciokrotny medalista mistrzostw świata.
Kariera.
Biathlon zaczął trenować w wieku siedmiu lat. W 2000 roku wystąpił w pierwszych zawodach międzynarodowych – mistrzostwach Europy w Zakopanem, gdzie zdobył srebrny medal w biegu indywidualnym oraz złoto w sztafecie. W tym samym roku pojechał na mistrzostwa świata juniorów w Hochfilzen. Zdobył tam srebrny medal w sztafecie, zaś najlepszą pozycją w zawodach indywidualnych było czwarte miejsce w biegu pościgowym.
W zawodach Pucharu Świata zadebiutował 4 grudnia 2003 roku w Kontiolahti, gdzie zajął 22. miejsce w sprincie. Tym samym już w swoim debiucie zdobył pierwsze punkty. Na podium zawodów tego cyklu pierwszy raz stanął 19 grudnia 2004 roku w Östersund, zajmując trzecie miejsce w biegu masowym. Wyprzedzili go jedynie Francuz Raphaël Poirée i inny Rosjanin - Siergiej Rożkow. W kolejnych startach jeszcze 19 razy stawał na podium, odnosząc 7 zwycięstw: 19 grudnia 2009 roku w Pokljuce, 13 marca 2010 roku w Kontiolahti i 26 marca 2010 roku w Chanty-Mansyjsku wygrywał sprinty, 2 grudnia 2007 roku w Kontiolahti i 15 marca 2008 roku w Oslo triumfował w biegach pościgowych, a 18 marca 2007 roku w Chanty-Mansyjsku i 21 marca 2010 roku w Oslo był najlepszy w biegach masowych. Najlepsze wyniki osiągnął w sezonie 2009/2010, kiedy zajął trzecie miejsce w klasyfikacji generalnej, za Emilem Hegle Svendsenem z Norwegii i Austriakiem Christophem Sumannem. W tym samym sezonie był też drugi w klasyfikacji sprintu i trzeci w biegu pościgowym. Ponadto w sezonie 2006/2007 był trzeci w klasyfikacjach biegu indywidualnego i pościgowego, a w sezonie 2007/2008 był drugi w biegu indywidualnym.
Podczas mistrzostw Europy w Forni Avoltri w 2003 roku wywalczył srebrny medal w sztafecie oraz zajął czwarte miejsce w biegu indywidualnym. Na rozgrywanych dwa lata później mistrzostwach świata w Chanty-Mansyjsku wspólnie z Olgą Pylewą, Swietłaną Iszmuratową oraz Nikołajem Krugłowem zdobył złoty medal w sztafecie mieszanej.
Znalazł się w kadrze Rosji na igrzyskach olimpijskich w Turynie w 2006 roku, gdzie razem z Siergiejem Czepikowem, Pawłem Rostowcewem i Nikołajem Krugłowem zajął drugie miejsce w sztafecie. Był tam też ósmy w biegu indywidualnym, piąty w sprincie i piętnasty w biegu pościgowym. Następnie dwukrotnie zdobywał złote medale w sztafecie: na mistrzostwach świata w Anterselvie w 2007 roku i mistrzostwach świata w Östersund rok później. W obu przypadkach Rosjanie wystąpili w składzie: Iwan Czeriezow, Maksim Czudow, Dmitrij Jaroszenko i Nikołaj Krugłow.
Jedyny medal indywidualny wywalczył podczas mistrzostw świata w Pjongczangu w 2009 roku, gdzie był trzeci w biegu masowym. Uległ tam jedynie Austriakom: Dominikowi Landertingerowi i Christophowi Sumannowi. Rok później wystartował na igrzyskach olimpijskich w Vancouver, gdzie wspólnie z Antonem Szypulinem, Maksimem Czudowem i Jewgienijem Ustiugowem był trzeci w sztafecie. Był tam też między innymi szósty w biegu pościgowym i masowym. Ostatni medal wywalczył podczas mistrzostw świata w Chanty-Mansyjsku w 2011 roku, gdzie razem z kolegami zdobył srebrny medal w sztafecie. Ponadto dwukrotnie był blisko kolejnych medali: podczas MŚ 2008 w Östersund był czwarty w sprincie, przegrywając walkę o podium z Norwegiem Ole Einarem Bjørndalenem o 5,8 sekundy, oraz podczas MŚ 2010 Chanty-Mansyjsku, gdzie był czwarty w sztafecie mieszanej.

</doc>
<doc id="844021" url="https://pl.wikipedia.org/wiki?curid=844021" title="Robert z Molesme">
Robert z Molesme

Robert z Molesme, również: "Robert z Szampanii" lub "Robert z Cîteaux" (ur. ok. 1027–1029 w Troyes, zm. 17 kwietnia 1111 w Molesme) – opat i reformator zakonny, założyciel zakonu cystersów, święty Kościoła katolickiego.
Żywot świętego.
Robert urodził się w zamożnej, szlacheckiej rodzinie w Szampanii jako syn Dietricha i Irmengardy. W wieku 15 lat rozpoczął nowicjat w zakonie benedyktynów w Montier-La-Celle (klasztor Saint Pierre la Celle), pod Troyes. Tam uzyskał święcenia kapłańskie i doszedł do stanowiska przeora. W 1069 został opatem Saint Michel de Tonnerre w diecezji Langres (Burgundia). W 1071 zniechęcony obyczajami zakonnymi porzucił klasztor oraz stanowisko i wrócił do Montier-La-Celle. Wkrótce wywędrował do Saint Ayoul de Provins. W latach 1073-1074 eremici z puszczy Cellan (Collan lub Colan) wybrali go swoim duchowym przewodnikiem.
Robert starał się o pozwolenie na założenie własnego klasztoru, które otrzymał od Grzegorza VII. Robert – pragnący życia prawdziwie ascetycznego i pustelniczego z grupą eremitów przeniósł się w 1075 r. do Molesme niedaleko Chalon-sur-Saône w Burgundii. Był to teren dziki i niezagospodarowany, przekazany mu na pustelnię przez ród Maligny. Początkowo mnisi mieszkali w drewnianych chatach postawionych wokół kapliczki św. Trójcy i zajmowali się pracą fizyczną, podobnie do mnichów z Camaldoli. Pod kierunkiem Roberta zgromadzenie rozwijało się bardzo dynamicznie fundując nowe przeoraty, a Molesme stało się wkrótce kolebką nowej kongregacji monastycznej. W przeoracie Sèche-Fontaine styl życia mnichów Roberta podpatrywał min. Bruno z Kolonii, założyciel zakonu kartuzów. Spory między zwolennikami reguły kluniackiej a zwolennikami Roberta, który preferował regułę eremicko-ascetyczną spowodowały, że w 1090 Robert opuścił klasztor i z grupą zwolenników udał się do pustelni Aulx. Następcą Roberta w Molesme został Gotfryd.
W Aulx przebywał w latach 1090–1093, jednak z polecenia papieskiego został zmuszony do powrotu do Molesme. Robert, po spotkaniu z legatem papieskim w Lyonie, otrzymał pozwolenie na utworzenie zakonu nowego porządku. W wyludnionej i lesistej dolinie podarowanej przez Roberta Raynalda, wicehrabiego Beaune, 21 marca 1098 Robert z Molesme, Alberyk i Stefan Harding, wraz z dwudziestką innych mnichów założyli nowy klasztor w Cîteaux, dając początek najważniejszemu opactwu przyszłego zakonu cystersów.W 1099 mnisi z Molesme poprosili Roberta o powrót, obiecując podporządkowanie się regułom zakonu benedyktyńskiego. Robert wrócił do Molesme i pozostał tam aż do śmierci. Jego następcą w Cîteaux został św. Alberyk ("Alberic") (1099), a po nim od 1109 św. Stefan Harding.
Kult.
Na wniosek kapituły generalnej (1220), kult Roberta z MoIesmy został zatwierdzony lokalnie przez papieża Honoriusza III w 1221 roku, a następnie rozszerzony na cały Kościół w 1222 i ujęty w kanonie rzymskim.
Jako jeden z założycieli cystersów, postać Roberta jest kontrowersyjną. Miał wolę i cel ustanowienia reformy zakonu benedyktynów, ale nie przeprowadził jej. Nie ma go również we wczesnych źródłach z Citeaux.Kult św. Roberta ponownie ograniczono do zakonu cystersów, a Robert został wpisany do działu "założycieli".
Do czasu reformy z soboru watykańskiego II (1969), św. Robert wspominany był 29 kwietnia (od 1224). W zakonie cystersów wspominano go razem ze św. Alberykiem oraz ze św. Stefanem 26 czerwca.
Obecnie jego wspomnienie liturgiczne w Kościele katolickim obchodzone jest 17 kwietnia.
Kościół katolicki w Polsce oraz zakony: cystersów, benedyktynów i trapistów wspominają trzech świętych założycieli monasteru w Cîteaux 26 stycznia.
W ikonografii przedstawiany jest z oboma świętymi. Jego atrybutem jest pierścień – znak więzi z Bogiem.

</doc>
<doc id="844022" url="https://pl.wikipedia.org/wiki?curid=844022" title="Smak miodu">
Smak miodu

Smak miodu (ang. "A Taste of Honey") – brytyjski dramat filmowy w reżyserii Tony’ego Richardsona z 1961.

</doc>
<doc id="844023" url="https://pl.wikipedia.org/wiki?curid=844023" title="Umboziero">
Umboziero

Umboziero (ros. " Умбозеро") to najgłębsze i drugie pod względem powierzchni jezioro na Półwyspie Kolskim położone w Rosji. Jezioro jest położone w tektonicznej rozpadlinie pomiędzy Chibinami na zachodzie i Łowoziorskimi tundrami na wschodzie. Zamarza pod koniec listopada, rozmarza na przełomie maja i czerwca. Brzegi są porośnięte tajgą.

</doc>
<doc id="844025" url="https://pl.wikipedia.org/wiki?curid=844025" title="Zofia Daszyńska-Golińska">
Zofia Daszyńska-Golińska

Zofia Emilia Daszyńska-Golińska de domo Poznańska, ps. „Jaskółka”, „Z.D.”, „Z.D.-G.” (ur. 6 sierpnia 1860 lub 1866 w Warszawie, zm. 11 lub 19 lutego 1934 tamże) – polska ekonomistka, historyczka gospodarki, socjolożka, działaczka społeczna i polityczna, senator II kadencji w II RP i feministka.
Życiorys.
Pochodziła ze zubożałej rodziny ziemiańskiej. Uczyła się gimnazjach rządowych w Warszawie i Lublinie. Była absolwentką Uniwersytetu Latającego. Po ukończeniu tego ostatniego rozpoczęła studia w Szwajcarii. Ukończyła ekonomię na Uniwersytecie Zuryskim, gdzie jako pierwszej kobiecie pozwolono jej obronić doktorat w 1891, potem przez rok studiowała w Wiedniu. Po powrocie do kraju w latach 1892–1894 wykładała na Uniwersytecie Latającym w Warszawie. Wydalona z granic imperium rosyjskiego za udział w manifestacji ku czci Jana Kilińskiego wyjechała w 1894 do Niemiec i pracowała na Uniwersytecie Humboldta w Berlinie gdzie w 1896 uzyskała tytuł docenta.
Po dwuletnim pobycie w Niemczech zamieszkała w Krakowie. Początkowo zafascynowana marksizmem, z czasem stała się bardzo wobec niego krytyczna. W 1900 r. opublikowała studium "Przełom w socjalizmie" w którym opowiedziała się za poglądami Eduarda Bernsteina i Edwarda Davida postulującymi rewizję doktryny marksistowskiej. W swej ewolucji do 1914 roku stała się zwolenniczką kooperatyzmu. W przededniu wojny opublikowała także monografię "Rozwój i samodzielność gospodarcza ziem polskich" (Kraków 1914) w której uzasadniała istnienie samodzielności ekonomicznej ziem polskich. Choć jej domeną była ekonomia, interesowały ją taternictwo i archeologia. Brała też aktywny udział w działalności społecznej, szczególnie silnie angażując się w walkę z alkoholizmem oraz walcząc o równouprawnienie kobiet. W tych kwestiach opublikowała wiele broszur i artykułów. Była założycielką stowarzyszenia robotniczego „Trzeźwość” w Krakowie. Wykładała na Uniwersytecie Ludowym im. A. Mickiewicza w Krakowie, w Szkole Gospodarstwa Domowego we Lwowie oraz na Kursach Baranieckiego w Krakowie. Współpracowała także z Towarzystwem Kultury Polskiej (1908–1913) i wykładała ekonomię polityczną na Wydziale Humanistycznym Towarzystwa Kursów Naukowych w Warszawie (1909-1910).
Po wybuchu I wojny światowej sekretarz Prezydium Komitetu Obywatelskiego Polskiego Skarbu Wojskowego w sierpniu 1914 roku. Po powstaniu Naczelnego Komitetu Narodowego kierowała jego Biurem Prac Ekonomicznych w Krakowie. Od 1915 działaczka Ligi Kobiet Galicji i Śląska w Krakowie, a w latach 1916–1918 członkini Naczelnego Zarządu LKGiŚ. Była w nim jedną z najbardziej zdecydowanych rzeczniczek walki o prawa polityczne i socjalne kobiet. W dniach 8–9 września uczestniczyła w Zjeździe Kobiet Polskich w Warszawie który obradował pod hasłem „Uobywatelnienia kobiet w niepodległym, zjednoczonym państwie polskim” Od 1 stycznia 1917 do 28 kwietnia 1918 była naczelną redaktorką, a zarazem redaktorem literackim tygodnika „Na Posterunku” który był wspólnym organem lig kobiecych Galicji i Królestwa Polskiego.
Od maja 1918 mieszkała w Warszawie. W latach 1918–1921 pracowała w referacie pracy kobiet i młodocianych Ministerstwa Pracy i Opieki Społecznej. Od 1919 profesor Wolnej Wszechnicy Polskiej, gdzie wykładała ekonomię polityczną. W pracach naukowych zajmowała się głównie historią gospodarczą, historią myśli ekonomicznej, demografią i socjologią pracy. Była członkinią Klubu Politycznego Kobiet Postępowych. Po przewrocie majowym związała się z sanacją. W poglądach ekonomicznych opowiadała się w tym czasie za interwencjonizmem państwowym. Członkini Demokratycznego Komitetu Wyborczego Kobiet Polskich. Przystąpiła także do Związku Pracy Obywatelskiej Kobiet kierowanej przez Zofię Moraczewską. W latach 1928–1930 była senatorką RP II kadencji z listy państwowej BBWR, gdzie pracowała zwłaszcza w komisjach zajmujących się polityka społeczną. Spoczywa na cmentarzu Powązkowskim w Warszawie (kwatera 196, rząd 5, grób 11).
Jej pierwszym mężem był poznany na studiach w Zurychu Feliks Daszyński (1863–1890) publicysta i działacz socjalistyczny, brat Ignacego Daszyńskiego. Drugi raz wyszła za mąż w 1896 za Stanisława Golińskiego (1868–1931), z którym miała syna Jana (1894–1967), kapitana artylerii Wojska Polskiego, architekta, artystę-rzeźbiarza.

</doc>
<doc id="844030" url="https://pl.wikipedia.org/wiki?curid=844030" title="Powiat szczyrzycki">
Powiat szczyrzycki



</doc>
<doc id="844031" url="https://pl.wikipedia.org/wiki?curid=844031" title="John de Jongh">
John de Jongh

John de Jongh (ur. 13 listopada 1957, Saint Thomas) – amerykański polityk, gubernator Wysp Dziewiczych Stanów Zjednoczonych od 1 stycznia 2007 do 5 stycznia 2015.
De Jongh urodził się na Wyspach Dziewiczych Stanów Zjednoczonych, jednak w dzieciństwie opuścił wyspy z powodu rozwodu rodziców. Wyjechał wraz z matką do Detroit. Studiował ekonomię w Antioch College w Ohio.
Po studiach powrócił na Wyspy Dziewicze. Przez kilka lat pracował jako członek Rady Rozwoju Ekonomicznego. Następnie podął pracę w Chase Manhattan Bank. W 1987 został mianowany komisarzem ds. finansów. Przeprowadził w tym czasie reformy finansowe, by wzmocnić gospodarkę wysp. W 1992 wycofał się z życia politycznego i podjął pracę zawodową w biznesie.
W 2002 de Jongh wystartował w wyborach na gubernatora Wysp Dziewiczych jako niezależny kandydat. Zajął drugie miejsce. W wyborach w 2006 wystartował z ramienia Demokratów. Przeszedł do drugiej tury, w której zwyciężył zdobywając 57% głosów. Urząd objął oficjalnie 1 stycznia 2007.

</doc>
<doc id="844035" url="https://pl.wikipedia.org/wiki?curid=844035" title="Conradinum">
Conradinum

Szkoły Okrętowe i Ogólnokształcące "Conradinum" – gdańska szkoła średnia. W skład Szkół Okrętowych i Ogólnokształcących wchodzą: Technikum nr 18 (technik mechatronik, technik budowy jednostek pływających, technik chłodnictwa i klimatyzacji, technik elektryk, technik mechanik, technik urządzeń dzźwigowych) oraz Branżowa Szkoła I stopnia nr 18 (monter mechatronik).
Historia.
Patron.
Początki Conradinum sięgają 1801 roku, kiedy na mocy testamentu Karola Fryderyka Conradiego powstał w Jankowie „Prowincjonalny Instytut Szkolny i Wychowawczy im. Conradiego”.
Tradycją przedwojennego Conradinum było noszenie przez absolwentów oryginalnych w swym kształcie czapek z wyhaftowanym złotą nicią herbem Conradiego.
Początki.
W 1801 roku w Jankowie koło Gdańska otwarto gimnazjum z internatem. Szkoła została otwarta trzy lata po śmierci von Conradiego i była zakładem szkolno-wychowawczym, na którego czele stanął Rajnold Bernard Jachmann, uczeń i przyjaciel Kanta. Uczniowie z ubogich rodzin korzystali z nauki bezpłatnie, a niektórzy z nich otrzymali stypendia. Początkowo był to rodzaj gimnazjum, w 1819 roku zamieniono je na seminarium nauczycielskie, które gdy nie miało chętnych do nauki przekształcono w 1840 roku na wyższą szkołę realną.
Przeniesienie.
Budowę nowej siedziby Conradinum (szkoła, internat, sala gimnastyczna, budynek sanitarny, rozległy ogród) rozpoczęto późną jesienią 1898 roku, prowadzono przez 21 miesięcy. Uroczyste otwarcie nastąpiło 17 października 1900 roku. Przeniesienie Conradinum z Jankowa do Gdańska-Wrzeszcza stanowiło głęboki przełom w dotychczasowym systemie wychowawczym szkoły. Przede wszystkim olbrzymia liczba uczniów bytowała obecnie poza internatem, a więc nie podlegała już całodobowemu nadzorowi nauczycieli, którzy zresztą też mieszkali „w mieście”. Jednak ogólne zasady pozostawały takie same, jak dawniej:
Przekształcenia.
W latach 1936–1939 powiększono budynek szkolny o nowe pomieszczenia, wówczas także humanistyczne progimnazjum przekształcono w 9-klasowe gimnazjum, kończące się maturą. Do końca II wojny światowej Conradinum było szkołą typu ogólnokształcącego. Po wojnie w murach szkoły utworzono pierwszą w kraju placówkę szkolnictwa średniego techniki okrętowniczej. Organizatorem i pierwszym dyrektorem (1945–1949) Państwowego Liceum Budownictwa Okrętowego (następnie Technikum Budowy Okrętów) był Aleksander Potyrała. Przed 1940 rokiem do Conradinum po raz pierwszy przyjęto grupkę dziewcząt. W czerwcu 1991 roku otwarto XVIII Liceum Ogólnokształcące, a w roku 1995 rozpoczęło działalność Liceum Techniczne Nr 3 – nowy typ szkoły. W latach 1972–1975 dokonano rozbudowy o kolejne nowe 3-piętrowe skrzydło, powstał łącznik z internatem. 1 kwietnia 1996 roku otworzona została szkolna siłownia wraz z szatnią. Pełna nazwa szkoły brzmi Szkoły Okrętowe i Ogólnokształcące Conradinum (SOiO Conradinum). W lutym 2017 radni miasta Gdańska podjęli decyzję o likwidacji XVIII Liceum Ogólnokształcącego.
Zabytki.
Zespół szkoły „Conradinum”, zbudowany w latach 1898–1900: szkoła, internat, sala gimnastyczna, budynek gospodarczy (sanitarny), ogrodzenie z bramą i furtkami.

</doc>
<doc id="844036" url="https://pl.wikipedia.org/wiki?curid=844036" title="Odgazowanie">
Odgazowanie

Odgazowanie – proces technologiczny polegający na usunięciu z materiału jego składników lotnych. Może to być zarówno proces polegający na usunięciu składników lotnych, które już wcześniej występowały (na przykład były zaokludowane w sieci krystalicznej), jak i poddawanie materiału procesowi jednoczesnego rozkładu do składników lotnych i ich usunięciu. W tym drugim przypadku odgazowanie jest w zasadzie tożsame z pirolizą.
Odgazowanie pirolityczne.
Odgazowanie pirolityczne jest stosowane w celu wyodrębnienia składników gazowych z paliw, głównie z węgla (koksowanie węgla), ropy naftowej (odgazowanie ropy naftowej i drewna (piroliza drewna). W trakcie tych procesów dochodzi do częściowego rozkładu wyjściowych minerałów, przy czym wartościowe technologicznie są zarówno produkty gazowe, jak i stałe.
Odgazowanie zwykłe.
Odgazowanie takie polega na usunięciu składników lotnych występujących w materiale. Stosuje się w różnych celach. Można je prowadzić przez poddanie materiału działaniu temperatury na tyle niskiej, aby nie doszło do rozkładu (ale na tyle wysokiej, aby lotne części materiału odparowały), i/lub przez poddanie materiału działaniu niskiego ciśnienia. Niektóre ciecze odgazowuje się poprzez wielokrotne wymrażanie i rozmrażanie i poddawanie zamrożonej cieczy działaniu niskiego ciśnienia.
Odgazowanie tego typu stosuje się m.in. w stosunku do:
Ważnym zastosowaniem odgazowywania jest czysto mechaniczne usuwanie gazów występujących lub powstających w procesach chemicznych, a pozostających w miejscu powstania ze względu na niemożność ucieczki (na przykład konsystencja materiału uniemożliwia migrację gazów). Przykładem może być tutaj odgazowywanie składowisk odpadów organicznych i komunalnych (gazy powstają w wyniku rozkładu substancji organicznych, a ich pozostawanie w składowisku jest niebezpieczne ze względu na możliwość wystąpienia samozapłonu; taki gaz również stanowi cenny surowiec energetyczny), odgazowywanie niektórych składowisk powydobywczych kopalin naturalnych (hałd) lub złóż. Tego typu odgazowywanie przeprowadza się za pomocą specjalnej instalacji odprowadzającej gaz, bazującej na otworach wiertniczych w składowisku.

</doc>
<doc id="844037" url="https://pl.wikipedia.org/wiki?curid=844037" title="Copa América 1959 (Ekwador)">
Copa América 1959 (Ekwador)

Copa América 1959 (turniej w Ekwadorze) – dwudzieste siódme mistrzostwa kontynentu południowoamerykańskiego, odbyły się w dniach 5 – 25 grudnia 1959 roku po raz drugi w Ekwadorze (był to nieoficjalny turniej rozgrywany poza oficjalną kolejnością). Boliwia, Chile, Kolumbia i Peru zrezygnowały z udziału w turnieju, więc na turnieju grało pięć zespołów. Reprezentacja Brazylii złożona była z zawodników ze stanu Pernambuco. Grano systemem każdy, z każdym, a o zwycięstwie w turnieju decydowała końcowa tabela.
Podsumowanie.
Wyniki.
"Wszystkie mecze rozgrywano w Guayaquil na stadionie Modelo"
Końcowa tabela.
Dwudziestym siódmym triumfatorem turnieju Copa América został po raz dziesiąty zespół Urugwaju

</doc>
<doc id="844041" url="https://pl.wikipedia.org/wiki?curid=844041" title="Mstisław Kiełdysz">
Mstisław Kiełdysz

Mstisław Wsiewołodowicz Kiełdysz (; ur. w Rydze, zm. 24 czerwca 1978 w Moskwie) – radziecki matematyk, mechanik i aerohydrodynamik, profesor Uniwersytetu im. Łomonosowa w Moskwie, członek, prezes Akademii Nauk ZSRR, także członek PAN, doktor honoris causa Uniwersytetu Wrocławskiego.
Życiorys.
W 1931 roku ukończył studia na wydziale matematyczno-fizycznym Moskiewskiego Uniwersytetu Państwowego. Potem pracował w Centralnym Instytucie Aerohydrodynamicznym im. Nikołaja Żukowskiego.
Kiełdysz odegrał wielką rolę w rozwoju technik obliczeniowych, energetyki jądrowej i radzieckim programie badań kosmicznych, będąc jednym z jego twórców i głównych teoretyków.
Został odznaczony m.in. trzykrotnie Medalem "Sierp i Młot" Bohatera Pracy Socjalistycznej (1956, 1961, 1971), siedmiokrotnie Orderem Lenina, trzykrotnie Orderem Czerwonego Sztandaru Pracy oraz bułgarskim Orderem Georgija Dimitrowa i mongolskim Orderem Suche Batora. Dwukrotny laureat Nagrody Stalinowskiej (1942, 1946) i Nagrody Leninowskiej (1957).
Bibliografia.
 

</doc>
<doc id="844052" url="https://pl.wikipedia.org/wiki?curid=844052" title="Denkendorf (Bawaria)">
Denkendorf (Bawaria)

Denkendorf – gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży na terenie Parku Natury Altmühltal, w Jurze Frankońskiej, około 20 km na wschód od Eichstätt, przy autostradzie A9.
Podział administracyjny.
Części gminy:
Polityka.
Wójtem gminy jest Jürgen Hauke, poprzednio urząd ten obejmował Josef Bienek, rada gminy składa się z 16 osób.

</doc>
<doc id="844056" url="https://pl.wikipedia.org/wiki?curid=844056" title="Plac Politechniki w Warszawie">
Plac Politechniki w Warszawie

Plac Politechniki – plac w dzielnicy Śródmieście w Warszawie.
Układ.
Na placu zbiegają się ulice:
Ze względu na małą szerokość tych ulic, tylko ulice Polna i Nowowiejska (po zachodniej części placu) mają charakter dwukierunkowy. Ulice Noakowskiego, Nowowiejska (ze strony wschodniej) oraz Śniadeckich wyłącznie doprowadzają ruch do placu, zaś Lwowska wyłącznie go wyprowadza.
Plac Politechniki zachował w dużej mierze kształt XVIII-wiecznego placu gwiaździstego. W większości jego otoczenia, przede wszystkim po północnej stronie przecinającej go ul. Nowowiejskiej znajduje się ścisła zabudowa wielkomiejska, z nieco cofniętą sylwetką Gmachu Głównego Politechniki Warszawskiej. Po południowej stronie tej ulicy znajduje się skwer oraz budynki Politechniki.
Główną ulicą i osią placu jest ul. Nowowiejska, wzdłuż której biegnie linia tramwajowa.
Historia.
Plac został ukształtowany został w ramach tzw. założenia ujazdowskiego oraz osi stanisławowskiej. Zaplanowano go pod koniec lat 60. XVIII wieku razem z dwoma innymi placami (Na Rozdrożu i Zbawiciela) wzdłuż tzw. Drogi Wolskiej (Królewskiej). Ze względu na przebiegające brzegiem placu wały miejskie (wzdłuż obecnej ulicy Polnej) plac posiadał gwiaździsty charakter tylko w swojej północnej części, co widoczne jest do dzisiaj.
W 1784 pomiędzy placem a dzisiejszym pl. Zbawiciela powstała osada Nowa Wieś, od której wzięła swoją nazwę ulica Nowowiejska
Pod koniec XIX i na początku XX wieku plac otoczyła zabudowa wielkomiejska. W 1902 został uregulowany w związku z budową gmachu głównego Politechniki Warszawskiej.
Po stronie południowej placu, na Polu Mokotowskim, znajdował się tor wyścigów konych.
W czasie II wojny światowej część zabudowy uległa zniszczeniu. W okresie powojennym budowa nowych budynków niezwiązanych z założeniem placu naruszyła jego założenie i układ. W latach 1965–1966 przy placu wzniesiono gmach Wydziału Elektroniki Politechniki Warszawskiej.
W latach 1949–1989 plac nosił nazwę "placu Jedności Robotniczej" dla upamiętnienia kongresu zjednoczeniowego PPR i PPS, który odbył się w gmachu Politechniki w dniach 15–21 grudnia 1948.

</doc>
<doc id="844058" url="https://pl.wikipedia.org/wiki?curid=844058" title="Ta przeklęta niedziela">
Ta przeklęta niedziela

Ta przeklęta niedziela (ang. "Sunday Bloody Sunday") – brytyjski dramat filmowy z 1971 roku w reżyserii Johna Schlesingera.

</doc>
<doc id="844059" url="https://pl.wikipedia.org/wiki?curid=844059" title="Odwarstwienie siatkówki">
Odwarstwienie siatkówki

Odwarstwienie siatkówki (łac. "decorticatio retinae") – choroba oka, która następuje, gdy warstwa nerwowo-czuciowa siatkówki oddziela się od warstwy barwnikowej. Choroba ta powoduje upośledzenie wzroku i może prowadzić do całkowitej utraty wzroku, zazwyczaj rozwija się przez parę lat. U osób z dużą krótkowzrocznością, szczególnie narażonych na odwarstwienie siatkówki, może je wywołać nawet średni wysiłek fizyczny.
Historia.
Do końca XIX wieku choroba była nieuleczalna i prowadziła do ślepoty. Skuteczną metodę leczenia schorzenia, tak zwaną „"metodę Gałęzowskiego”", wynalazł polski okulista Ksawery Gałęzowski. Upowszechniła się ona dopiero 26 lat później, kiedy ogłosił ją powtórnie szwajcarski okulista Jules Gonin, który obecnie jest uznawany za jej odkrywcę na zachodzie.

</doc>
<doc id="844061" url="https://pl.wikipedia.org/wiki?curid=844061" title="Minerały">
Minerały



</doc>
<doc id="844065" url="https://pl.wikipedia.org/wiki?curid=844065" title="Benigno Repeki Fitial">
Benigno Repeki Fitial

Benigno Repeki Fitial (ur. 27 listopada 1945, Saipan), polityk, gubernator Marianów Północnych od 9 stycznia 2006 do 20 lutego 2013. 
Fitial ukończył University of Guam. Jest członkiem Partii Ugodowej ("Convenant Party"). Wcześniej zajmował urząd spikera Izby Reprezentantów w Zgromadzeniu Terytorialnym Marianów Północnych.
W wyborach z 5 listopada 2005 zajął pierwsze miejsce, zdobywając 28,1% głosów i zastąpił na stanowisku gubernatora Juana Babautę. Jako gubernator musiał zmierzyć się z wieloma problemami, m.in. deficytem budżetowym, słabą kondycją gospodarki i spadkiem liczny japońskich turystów. Część krytyków zarzuca zbytnie skupianie władzy we własnych rękach i centralizację administracji wysp. W dniu 20 lutego 2013 jako pierwszy w historii gubernator zrezygnował z pełnienia urzędu.

</doc>
<doc id="844075" url="https://pl.wikipedia.org/wiki?curid=844075" title="I liga urugwajska w piłce nożnej (1916)">
I liga urugwajska w piłce nożnej (1916)

Mistrzostwa Urugwaju w roku 1916 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ nikt nie spadł i awansował jeden klub, liga zwiększyła się z 9 do 10 klubów.

</doc>
<doc id="844077" url="https://pl.wikipedia.org/wiki?curid=844077" title="Stephen Ireland">
Stephen Ireland

Stephen James Ireland (ur. 22 sierpnia 1986 w Cobh) – irlandzki piłkarz występujący na pozycji pomocnika w angielskim Bolton.
Kariera klubowa.
Ireland zaczynał piłkarską karierę w rodzinnym mieście Cobh, w klubie o nazwie Cobh Ramblers. Jeszcze jako uczeń szukał klubu w Wielkiej Brytanii, jednak większość z nich nie przyjęła go ze względu na chorobę Osgooda-Schlattera, na którą cierpiał. W wieku 14 lat trafił do młodzieżowej drużyny Manchesteru City, Do składu pierwszej drużyny został włączony w sezonie 2005/2006 przez menedżera Stuarta Pearce'a. W Premiership młody Stephen zadebiutował w 6. kolejce ligowej, 18 września w przegranym 0:1 meczu z Boltonem Wanderers, gdy w 81. minucie zmienił Joeya Bartona. Z czasem stawał się członkiem pierwszego składu i zadowolone kierownictwo "The Citizens" przedłużyło z nim kontrakt do 2009 roku. W całym sezonie 2005/2006 Ireland wystąpił w 24 meczach Manchesteru i zajął z nim 15. miejsce w lidze. W sezonie 2006/2007 stał się już podstawowym zawodnikiem drużyny, od którego Pearce rozpoczyna ustalanie składu. 26 grudnia zdobył swojego pierwszego gola w lidze – był to mecz 20. kolejki, a Manchester City pokonał na wyjeździe Sheffield United F.C. 1:0. Równie dobrze grał w Pucharze Anglii i zdobył w nim 2 gole – z Sheffield Wednesday oraz Preston North End.
Ireland został odwieziony do szpitala w połowie meczu Carling Cup z Fulham, ponieważ podejrzewano u niego atak serca.
Napastnik skarżył się na duszności, zawroty głowy i złe samopoczucie. Zawodnik spędził w szpitalu pięć godzin, gdzie został poddany dokładnym badaniom i testom medycznym. Źródła podają, że przyczyną takiego stanu rzeczy może być indywidualny plan treningowy, który przygotował sobie sam napastnik. Piłkarz oprócz piłki nożnej trenuje także podnoszenie ciężarów oraz kick-boxing i inne sztuki walki. Irlandczyk przyznał się, że prawie codziennie biegał od 7.00 rano po wzgórzach niedaleko swojego domu, a następnie trenował w sali gimnastycznej aż do 11.00.
18 sierpnia 2010 roku w ramach rozliczenia za transfer Jamesa Milnera został sprzedany do Aston Villi. 31 stycznia 2011 został wypożyczony Newcastle United. Później przez dwa sezony grał dla "Lwów", zaś 2 września 2013 roku został wypożyczony do Stoke City. 14 stycznia 2014 roku zarząd klubu Stoke wykupił Irlandczyka.
Kariera reprezentacyjna.
Swoje pierwsze powołanie do reprezentacji Irlandii Ireland otrzymał w lutym 2006 od Steve'a Stauntona. Wcześniej przyznał, że nigdy nie zagra w reprezentacji prowadzonej przez poprzedniego selekcjonera, Briana Kerra, gdyż ten pomijał go w powołaniach do kadry młodzieżowej. W reprezentacji zadebiutował 1 marca w wygranym 3:0 meczu ze Szwecją.
W meczu eliminacji do Euro 2008 przeciwko Cyprowi Ireland zdobył jednego z goli, a Irlandia przegrała 2:5. Natomiast w lutym 2007 w 90. minucie wyjazdowego meczu z San Marino zapewnił zwycięstwo 2:1 swojemu zespołowi, a w marcu zdobył jedynego gola dla Irlandii, a ta pokonała 1:0 Walię.

</doc>
<doc id="844079" url="https://pl.wikipedia.org/wiki?curid=844079" title="Jerzy Satanowski">
Jerzy Satanowski

Jerzy Krzysztof Satanowski (ur. 23 sierpnia 1947 w Warszawie) – polski kompozytor, wokalista, dyrygent i reżyser, dyrektor artystyczny Teatru Miejskiego w Lesznie (od 2018).
Życiorys.
Syn Roberta Satanowskiego (1918–1997). Został absolwentem filologii polskiej Uniwersytetu Adama Mickiewicza w Poznaniu (1972). Debiutował w latach 60. w Lesznie, w grupie rockowej „Następcy” (śpiew i gitara, kompozycje). Tu też miał ciekawy epizod w swoim życiu: wraz z kolegami z tego zespołu zgłosił się – jak po latach stwierdził „dla żartu” jako ochotnik na wojnę w Wietnamie po stronie Wietkongu, do walki z interwencją amerykańską w tym kraju. Ostatecznie żaden z 68 ochotników z Wielkopolski, i w ogóle z Polski, nie wyjechał.
Na początku lat 70. stworzył z Edwardem Stachurą szereg utworów, które stały się przedmiotem swoistego kultu młodego pokolenia.
Jerzy Satanowski to kompozytor muzyki filmowej i teatralnej – jego dorobek to ok. 300 realizacji scenicznych w kraju i za granicą, laureat wielu festiwali teatralnych (Belgrad, Nancy, Edynburg, Opole, Kalisz – Kaliskie Spotkania Teatralne, Wrocław i in.).
Jest kompozytorem piosenek aktorskich, głównie do tekstów Edwarda Stachury, Agnieszki Osieckiej, Jonasza Kofty i Jana Wołka, śpiewanych m.in. przez Krystynę Jandę, Piotra Fronczewskiego, Hannę Banaszak, Ewę Błaszczyk, Piotra Machalicę. Część z nich również sam wykonuje.
W latach 70. XX wieku związał się z poznańskim Teatrem Nowym kierowanym przez Izabellę Cywińską. Przygotował tam m.in. spektakl oparty na poezji Stachury "Miłość, czyli życie...". Potem nawiązał współpracę z Maciejem Prusem (głośna inscenizacja "Operetki" Witolda Gombrowicza w warszawskim Teatrze Dramatycznym w 1976 r.) i Januszem Wiśniewskim ("Balladyna", "Panopticum a la Madame Tussaud", "Koniec Europy", "Walka karnawału z postem", "Modlitwa chorego przed nocą", "Olśnienie", "Życie jest cudem", "Faust").
Wyreżyserował m.in. spektakle: "Decadance" (1987), "Nie żałuję" według Agnieszki Osieckiej (1997), "Stachura, czyli list do pozostałych" (2008), "Tuwim dla dorosłych" (2011), "Biała Lokomotywa" do słów Edwarda Stachury (2013).
Skomponował muzykę do wielu filmów, m.in. "Baryton" (reż. J. Zaorski, 1984), "Dom wariatów" (reż. M. Koterski, 1984), Kobieta w kapeluszu (reż. St. Różewicz, 1984), Jezioro Bodeńskie (reż. J. Zaorski, 1985), "Siekierezada" (reż. W. Leszczyński, 1985), "Magnat" (reż. F. Bajon, 1986), "Schodami w górę, schodami w dół" (reż. A. Domalik, 1988), "Wszystko, co najważniejsze" (reż. R. Gliński, 1992), "Wrzeciono czasu" (reż. A. Kondratiuk, 1995), "Dzień świra" (reż. M. Koterski, 2002), serial Boża Podszewka (reż. Izabella Cywińska).
Jest wieloletnim jurorem w konkursie Ogólnopolskich Spotkań Zamkowych „Śpiewajmy Poezję” w Olsztynie, współtworzy i realizuje główne koncerty Spotkań Zamkowych.
We wrześniu 2018 objął kierownictwo artystyczne Teatru Miejskiego w Lesznie.

</doc>
<doc id="844080" url="https://pl.wikipedia.org/wiki?curid=844080" title="Marmur dolomitowy">
Marmur dolomitowy



</doc>
<doc id="844082" url="https://pl.wikipedia.org/wiki?curid=844082" title="Organizacja Współpracy Kolei">
Organizacja Współpracy Kolei

Organizacja Współpracy Kolei (OSŻD), (ros. "Организация сотрудничества железных дорог – ОСЖД") – organizacja międzynarodowa założona w Sofii w dniu 28 czerwca 1956 na posiedzeniu ministrów kierujących transportem kolejowym. Jest to organizacja założona przez państwa Bloku Wschodniego. Jako organizacja międzyrządowa OSŻD posiada przywileje dyplomatyczne, m.in. nienaruszalność pomieszczeń i nietykalność dokumentacji oraz posiada samochody z dyplomatycznymi tablicami rejestracyjnymi.
Jednym z forum współpracy jest Konferencja Dyrektorów Generalnych Kolei. Językami roboczymi organizacji są języki rosyjski i chiński. Dopuszcza się także języki angielski i niemiecki.
Organizacja korzysta z praw wynikających z postanowień Konwencji Wiedeńskiej o stosunkach dyplomatycznych.
Członkowie.
Członkami OSŻD są ministerstwa transportu i centralne organy państwowe kierujące transportem kolejowym 27 krajów Europy i Azji. Należą do niej wszystkie państwa byłego obozu socjalistycznego, oprócz Armenii, oraz Iran. Formalnie członkami organizacji są też Albania i Kuba, które jednakże "de facto" nie uczestniczą w jej pracach.
Status obserwatora mają koleje Grecji, Finlandii, Francji, Niemiec i Serbii oraz austriacko-węgierska spółka kolejowa GySEV, a około 20 przedsiębiorstw posiada status członka stowarzyszonego.
Członkami organizacji ze strony polskiej są Ministerstwo Infrastruktury oraz Polskie Koleje Państwowe.

</doc>
<doc id="844094" url="https://pl.wikipedia.org/wiki?curid=844094" title="Sarabanda (ujednoznacznienie)">
Sarabanda (ujednoznacznienie)



</doc>
<doc id="844100" url="https://pl.wikipedia.org/wiki?curid=844100" title="Wierzyca Starogard Gdański">
Wierzyca Starogard Gdański

Wierzyca Starogard Gdański - klub piłkarski ze Starogardu Gdańskiego założony w 1978 w wyniku połączenia Unii, Włókniarza i Stoczniowca.
&lt;br&gt;W sezonie 2006/2007 występował w IV lidze, w okręgu pomorskim, po tym sezonie drużyna spadła do V ligi. Prezesem klubu jest były poseł Edmund Stachowicz. Największym sukcesem klubu było wicemistrzostwo Polski juniorów w Piłce Nożnej w 1983 r., natomiast drużyna seniorów występowała w III lidze w sezonach 1984/85 i 1985/86. Wierzyca przewodzi w tabeli wszech czasów IV ligi Pomorskiej. W listopadzie do użytku zostało oddane boisko boczne z oświetleniem i sztuczną trawą III generacji.
W lutym 2008 roku klub Wierzyca Starogard Gdański został rozwiązany z powodu długów, a w jego miejsce powstał Klub Piłkarski Starogard Gdański.

</doc>
<doc id="844103" url="https://pl.wikipedia.org/wiki?curid=844103" title="MF Herald of Free Enterprise">
MF Herald of Free Enterprise

MF Herald of Free Enterprise – prom Ro-ro, pasażersko-samochodowy.
6 marca 1987 przewrócił się i zatonął koło Zeebrugge w Belgii. W katastrofie straciły życie 193 osoby.
Prom należał do towarzystwa Compania Naviera S.A., a armatorem była firma Townsend Thoresen European Ferries. Zbudowany w 1980 pływał na kilku liniach promowych przez kanał La Manche.
Przebieg katastrofy.
6 marca 1987 o 18:05 GMT statek odcumował od nabrzeża w Zeebrugge. Na pokładzie było 80 członków załogi i około 459 pasażerów. Ładunek stanowiło 81 samochodów osobowych, 3 autobusy i 47 samochodów ciężarowych.
O 18:28, gdy statek właśnie minął główki falochronu i osiągnął prędkość 19 węzłów (33 km/h) doznał silnego przechyłu na lewą burtę i zatonął w ciągu kilkudziesięciu sekund, nie wzywając pomocy. Na szczęście zatonął w miejscu o głębokości kilku metrów więc znaczna część wraku była widoczna nad powierzchnią. Władze portowe zostały zaalarmowane w kilka minut po katastrofie przez będącą w pobliżu pogłębiarkę, na której zauważono zniknięcie świateł promu. Po pół godzinie nadleciał helikopter ratowniczy i pojawiły się okręty Marynarki Belgijskiej. Podjęto akcję ratowniczą, lecz wiele osób było uwięzionych wewnątrz statku, w przedziałach zalanych wodą. Większość ofiar zginęła wskutek hipotermii.
Przyczyny katastrofy.
Statek utracił stateczność, ponieważ na pokład samochodowy wdarła się woda przez niezamkniętą furtę dziobową.
Furta nie była zamknięta, gdyż osoba odpowiedzialna za jej zamknięcie spała w swojej kabinie. Oficer, który powinien sprawdzić zamknięcie udał się na mostek przed zamknięciem furty. Czynnikami dodatkowymi była duża prędkość promu i zanurzenie dziobu większe niż normalnie, spowodowane odmiennym niż zwykle balastowaniem.
W toku postępowania wyjaśniającego stwierdzono, że zasadą było jak najszybsze wychodzenie z portu, co skutkowało naruszaniem procedur bezpieczeństwa. Stwierdzono, że instrukcje stanowiskowe w przedsiębiorstwie nie uwzględniały realiów i powszechnej praktyki.
Skutki.
Katastrofa promu Herald of Free Enterprise zwróciła uwagę na stan bezpieczeństwa promów Ro-ro. IMO opracowało szereg przepisów i zaleceń, które miały zapobiegać podobnym katastrofom. Rozpoczęto opracowanie i wdrażanie "International Safety Management Code" – przepisów, które mają zapewnić bezpieczne funkcjonowanie przedsiębiorstw armatorskich i statków.
Inne.
Filmy nakręcone w czasie akcji ratowniczej były wykorzystane w filmie Trzy kolory. Czerwony Krzysztofa Kieślowskiego
Była to największa katastrofa morska (w czasie pokoju) floty brytyjskiej od 1918.

</doc>
<doc id="844104" url="https://pl.wikipedia.org/wiki?curid=844104" title="Messapiowie">
Messapiowie

Messapowie – lud indoeuropejski, według większości badaczy odłam ludów ilirskich. Najprawdopodobniej w II tysiącleciu p.n.e zasiedlili terytorium dzisiejszej Apulii, w starożytności nazywanej Messapią lub Japugią. W czasie kolonizacji greckiej trwały ciągle walki pomiędzy Messapijczykami i Grekami. Historyk Herodot z Halikarnasu opisał klęskę Greków (Tarentyjczyków) w roku 473 p.n.e.:
"(...) z miasta Hyrii mieli założyć inne miasta, które w znacznie późniejszym czasie próbowali zburzyć Tarentyjczycy; ale ponieśli przy tym wielką klęskę, tak że była to największa rzeź wśród Hellenów ze wszystkich, jakie znamy, zarówno samych Tarentyjczyków, jak i mieszkańców Regionu. Wszyscy bowiem obywatele Regionu, którzy zmuszeni przez Mikytosa syna Chojrosa, przybyli na pomoc Tarentyjczykom, zginęli w liczbie 3 tysięcy, a liczba samych Tarentyjczyków nie jest znana. (...)"
Messapiowie zostali podbici przez Rzymian w trakcie III wojny samnickiej (298 - 290 p.n.e.).

</doc>
<doc id="844107" url="https://pl.wikipedia.org/wiki?curid=844107" title="Słobódka Janowska">
Słobódka Janowska

Słobódka Janowska () – wieś położona na Ukrainie w obwodzie tarnopolskim, w rejonie trembowelskim nad prawym brzegu Seretu na południe od Janowa Trembowelskiego.
Pochodzenie nazwy.
Etymologia nazwy „Słobódka” oznacza osadę zwolnioną na pewien czas od podatku, była to forma zachęcania chłopów do osiedlania się na nowych terenach, w przypadku Podola często wyludnionych wskutek najazdów Tatarów i wojen XVI i XVII w. Ze wsią sąsiadował w przeszłości nieistniejący obecnie i położony na południe przysiółek "Zniesienie", wyludniony po II wojnie światowej. Według miejscowej legendy nazwa „Zniesienie” pochodziła od potyczki pomiędzy wysłanym na rekonesans oddziałem polskim z leżącego na południu zamku w Budzanowie a podjazdem tatarskim. W pobliżu ujścia płynącego przez wieś Potoku Mogielnickiego do Seretu doszło do zniszczenia („zniesienia”) oddziału polskiego przez Tatarów.
Historia wsi.
Do wieku XIX.
Słobódka była wzmiankowana podobno w 1497 r. Na mapie „Ukrainae Pars, quae Podolia Palatinatus Vulgo dictur” Francuza Guillaume’a le Vasseur de Beauplana powstałej ok. 1648 Słobódka jest umieszczona jako „Słoboda” na północ od zamku i miasta Janów (Janów Trembowelski, obecnie ukr. Долина) na lewym brzegu Seretu.
Do roku 1809 istniała we wsi osobna parafia greckokatolicka, włączona następnie w obręb parafii janowskiej. Znajdował się również budynek cerkwi zniszczony prawdopodobnie w XIX w. Mieszkańcy wyznania rzymskokatolickiego przynależeli do parafii rzymskokatolickiej w Janowie pw św. Trójcy erygowanej w 1611 r. Podział wyznaniowy był tożsamy z podziałem narodowościowym mieszkańców wsi – za Rusinów (a następnie za Ukraińców) uznawano grekokatolików, wyznawcy rzymskokatoliccy byli Polakami. Zawierano liczne małżeństwa mieszane, częstym zjawiskiem było noszenie tego samego nazwiska przez zarówno rodziny uważane za ukraińskie, jak i przez rodziny polskie.
Dane z metryk.
Nazwiska mieszkańców wsi odnotowane w księdze urodzeń parafii janowskiej z lat 1741–1784: Słysz, Pindera (Pindara), Litwin, Niewesół, Drozdowski, Osowski, Paralusz, Jędorowicz, Stankiewicz, Wróblewski, Kędzierewicz (Kindzierewicz), Matawski. Według danych Metryki Józefińskiej z 1788 r., istniało wówczas we wsi 49 domostw, dwór hrabiego Skarbka, dwór księdza, cerkiew z cmentarzem i karczma.
Nazwiska mieszkańców wsi odnotowane w Metryce Józefińskiej w 1788 r.: Attaman, Zychówka, Matawski, Gaszuk, Wścisło, Marsoluk, Hadeńczuk, Zadorożny, Sowiński, Furmanowicz, Wasyluk, Wasylik, Pindera, Miechkota, Car, Słobodzian, Leszczyszyn (Łęczyszyn), Drozdowski, Piestrak, Salij, Kiendzierewicz (Kędzierewicz), Hucal, Osowski, Wróblewski, Paralusz, Gach, Szablowski (Szabłowski), Maksymich (Maksymiak), Pańkowy, Kowal, Prasołowy, Ilkowy, Gumienny, Pastuch, Prasołowicz, Kasztelli, Kaszoida, Wareniuk, Pirog, Popowicz, Rokosz, Kamieński, Lis, Jamnik, Tisło, Szewc, Hryciowy.
W 1819 r. wieś stanowiła własność hr. Tekli Janiszewskiej, według Metryki Franciszkańskiej liczyła 93 gospodarstwa chłopskie, dwór księdza i dwór właściciela wsi, dwie karczmy i cerkiew.
Nazwiska mieszkańców wsi odnotowane w Metryce Franciszkańskiej w 1819 r.: Ataman, Klonowski, Oleksewicz (Aleksiewicz), Zychówka, Wasylik, Kapnik, Pankow, Grocholski, Pindera, Kindzierowicz (Kędzierewicz), Hucuł, Męczyński, Furmanowicz, Śnieżek, Paralusz, Słobodzian, Miechkota, Wróblewski, Rogowski, Litwin, Szewc, Dysiewicz, Łęczyszyn, Dziurman, Faryon, Szabłowski, Gach, Pirożek, Pańków, Semków, Mularski, Kryszczycha, Osowski, Mazur, Skokun, Maksymow, Marcinów, Szałapata, Prasołowicz, Baycar, Słoń, Ilczyszyn, Harasyn, Kasztelli, Kaszoida, Zadorożny, Pańczak, Pirog, Kamiński, Powszek, Fedoryszyn, Biliński, Rokosz, Grama, Jamnik, Marsaluk, Maksymiak.
W 1848 r. na obszarze Cesarstwa Austriackiego dokonano zniesienia pańszczyzny, na pamiątkę tego wydarzenia na centralnym placu wsi ustawiono pamiątkowy krzyż istniejący do chwili obecnej. W związku z prowadzoną w 1852 r. egzekucją należności roszczeń cywilnych przeciwko hrabiemu Janowi Skarbkowi dokonano oszacowania stanowiących jego własność nieruchomości na terenie wsi. Opisano wówczas, iż w skład posiadłości hrabiego na terenie wchodziły dwór, zabudowania gospodarcze (m.in. karmnik, stajnia, wozownia, oficyna, obora, murowana piwnica, spichlerz, gumno, stodoła), a także młyn i 2 karczmy – w Słobódce i sąsiednim Zniesieniu – oddane w dzierżawę. Obszar gruntów dworskich – mi ogrodów, pól rolnych, łąk i lasów wynosił łącznie 677 morgi. Odnotowano również istnienie nieczynnych wówczas kamieniołomów.
W 1870 r. wieś liczyła 857 mieszkańców, 10 lat później statystyki wykazywały 941 mieszkańców, w tym 726 wyznania rzymskokatolickiego i 215 greckokatolickiego. Podział wyznaniowy wskazuje na narastającą w XIX w. przewagę ludności polskiej. W Słobódce istniała wówczas szkoła podstawowa z 1 etatem nauczyciela. Obszar nieruchomości dworskich wynosił 907 mórg, nieruchomości chłopskich – 1104 morgi. Właścicielem obszaru dworskiego była Paulina Łoś z hr. Baworowskich.
Wiek XX.
W okresie I wojny światowej Słobódka Janowska została zajęta przez wojska rosyjskie w dniu 22 sierpnia 1914 r. wskutek przełamania austro-węgierskich linii obronnych na Serecie. Teren całego powiatu trembowelskiego należał do obszarów Galicji najdłużej zajmowanych przez Rosjan w czasie I wojny światowej. Oddziały państw centralnych odzyskały go dopiero wskutek walk prowadzonych w dniach 19–23 lipca 1917 r. po załamaniu rosyjskiej tzw. ofensywy Kiereńskiego. W następnych latach wieś znalazła się w obszarze walk polsko-ukraińskich w 1919 r. (w szczególności w czasie ukraińskiej ofensywy czortkowskiej) oraz polsko-sowieckich podczas wojny w 1920 r. Mimo przetaczania się frontów wieś nie uległa większym zniszczeniom.
W nowo powstałej II Rzeczypospolitej Słobódka Janowska stanowiła początkowo samodzielną gminę wiejską obejmującą też Zniesienie wchodzącą w skład powiatu trembowelskiego i województwa tarnopolskiego. W dniu 1.08.1934 r. utworzono nową gminę w Janowie Trembowelskim obejmującą dotychczasowe gminy wiejskie Dereniówka, Dołhe, Janów, Młyniska i Słobódka Janowska.
W 1923 r. we wsi znajdowało się 249 budynków mieszkalnych, na podstawie spisu z dnia 30.09.1921 r. zamieszkiwało w niej 1260 osób, w tym 578 mężczyzn i 682 kobiety. Podział wyznaniowy kształtował się następująco: 1040 osób wyznania rzymskokatolickiego, 213 – greckokatolickiego i 7 wyznania mojżeszowego. Podział narodowościowy był zbliżony – 1085 podawało narodowość polską, 168 – rusińską (ukraińską) i 7 – żydowską.
Na podstawie spisu ludności przeprowadzonego w 1931 r. we wsi mieszkało 1153 Polaków i 143 Ukraińców, z tym, iż wyznaniowo podział był inny – 1083 wyznawców obrządku łacińskiego i 353 grekokatolików, podział wyznaniowy niewątpliwie wiarygodniej oddaje podział narodowościowy mieszkańców.
W okresie II Rzeczypospolitej nastąpił pewien rozwój wsi. Uruchomiono nieczynne w XIX w. kamieniołomy, we Słobódce działały 2 młyny, powstała cegielnia. W latach 30. przystąpiono do budowy kościoła katolickiego i zamierzano otworzyć dom ludowy. Z uwagi na uruchomienie w sąsiednim Janowie elektrowni wodnej zlokalizowanej na bocznym kanale Seretu mieszkańcy Słobódki podjęli starania w kierunku doprowadzenia do wsi energii elektrycznej. Do wybuchu II wojny światowej ustawiono przydrożne słupy do zamontowania planowanej instalacji elektrycznej, jednakże samej instalacji nie udało się już zamontować. Wybuch wojny przerwał też prace przy budowie kościoła katolickiego, budynek nie został wykończony w środku, natomiast były już w nim odprawiane nabożeństwa.
II Wojna światowa.
We wrześniu 1939 r. Słobódka Janowska znalazła się w strefie okupacji Armii Czerwonej i wraz z całym województwem tarnopolskim została siłą wcielona do ZSRR. Okres okupacji sowieckiej zaznaczył się deportacjami części ludności polskiej, przymusową kolektywizacją oraz uaktywnieniem nacjonalistycznych nastrojów ludności ukraińskiej. Po ataku III Rzeszy na ZSRR utworzono konspiracyjną komórkę Armii Krajowej, jednocześnie wśród ukraińskojęzycznej części mieszkańców powstały struktury OUN, a następnie UPA. Przeprowadzony w warunkach okupacji niemieckiej i narastającego terroru UPA spis ludności w dniu 1 marca 1943 r. wykazał radykalnie odmienny podział narodowościowy mieszkańców – 434 Polaków i 417 Ukrainców. W 1944 r. i 1945 r. doszło do serii napadów i zabójstw osób narodowości polskiej dokonanych przez bojówki UPA. Zginęło łącznie 26 osób, największy napad na wieś miał miejsce w nocy 10/11 października 1944 r., gdy zamordowano łącznie 8 osób (w tym jedno dziecko w wieku 8 lat i kobietę w zaawansowanej ciąży). W Słobódce Janowskiej powstała miejscowa samoobrona ludności polskiej, utworzono ponadto Istriebitielnyj Batalion w pobliskim Budzanowie wspierający mieszkańców.
Okres powojenny.
W roku 1945 ze względu na trwający terror ze strony podziemia UPA i powojenne zmiany granic ludność polska w zdecydowanej większości wyjechała ze Słobódki, mieszkańcy wsi wyjeżdżali kilkoma różnymi transportami i osiedlili się kilku miejscach na Dolnym Śląsku – we wsi Czerwona Woda pow. Zgorzelec, Noraków i Piskorzyna pow. Wołów, Piława Dolna – pow. Dzierżoniów, a także na ziemi lubuskiej w okolicach Sulechowa (Trzebiechów, Smolno Wielkie) oraz Opolszczyźnie – Szybowice pow. Prudnik.
Do Słobódki natomiast przesiedlono z Polski 70 ukraińskich rodzin pochodzących ze wsi Dudyńce w powiecie sanockim oraz z miejscowości Bolestrycze, Wiśnik, Zawadka, Odrechowa, Pełne, Poława, Lubycza Królewska, Sufczyna, Cisna.
Obecnie Słobódka (Слобідка) tworzy jednostkę administracyjną z pobliskim Janowem (nazwa tej miejscowości uległa zmianie po 1960 r. – obecnie nazywa się Долина i po 1945 utraciła prawa miejskie) tworząc wspólną radę wiejską w ramach rejonu trembowlańskiego. Ludność wsi w porównaniu z okresem przedwojennym zmniejszyła się do 441 osób. W czasach ZSRR miejscowość została zelektryfikowana, po powstaniu niepodległej Ukrainy doprowadzono gazociąg. Zbudowano również most na Serecie skracający dojazd do Janowa i Trembowli. Do chwili obecnej wieś nie posiada wodociągu i kanalizacji, źródłem zaopatrzenia w wodę są przydrożne studnie. Wszystkie drogi we wsi mają nawierzchnię szutrową.
Budowany w okresie przedwojennym kościół pozostawał w stanie surowym, w latach 90. ukończono go jako prawosławną cerkiew pw. św. Piotra i Pawła użytkowaną jako świątynia pomocnicza parafii w Janowie. Zachował się polski cmentarz, na którym znajduje się ponad 150 nagrobków.

</doc>
<doc id="844108" url="https://pl.wikipedia.org/wiki?curid=844108" title="Felix Perez Camacho">
Felix Perez Camacho

Felix Perez Camacho (ur. 30 października 1957, Camp Zama, Japonia), polityk, gubernator wyspy Guam od 2003 do 2011. Jest synem dawnego gubernatora, Carlosa Camacho. Należy do Partii Republikańskiej.
Camacho ukończył administrację i finanse na Marquette University w 1980. Po studiach pracował dla korporacji IBM. W marcu 1988 gubernator Joseph Ada mianował go dyrektorem Agencji Usług Publicznych na Guamie.
W 1992 Camacho został wybrany senatorem w Zgromadzeniu Legislacyjnym i zasiadał w nim do 2000. W 2000 objął stanowisko dyrektora Komitetu Turystyki, Transportu i Rozwoju Gospodarczego (ministerstwo). W wyborach w 2002 został wybrany gubernatorem Guamu. Stanowisko objął na początku 2003. W wyborach w 2006 uzyskał reelekcję. Jest żonaty, ma troje dzieci i jednego wnuka.

</doc>
<doc id="844117" url="https://pl.wikipedia.org/wiki?curid=844117" title="Grafika Google">
Grafika Google

Grafika Google, ang. Google Images – wyszukiwarka internetowa grafiki została uruchomiona w lipcu 2001 roku pod angielską nazwą Google Image Search. Od 9 listopada 2002 dostępna jest w polskiej wersji językowej. Za jej pomocą użytkownicy mogą przeszukiwać pliki graficzne znajdujące się na stronach internetowych. Specjalna wersja Googlebota odnajduje zdjęcia i obrazy, kategoryzuje je pod specyficzne słowa i wysyła miniaturki zdjęć na serwery Google. Stamtąd są one wyświetlane jako wyniki wyszukiwania, razem z linkami do pełnych wersji znalezionych zdjęć i stron internetowych, na których zostały znalezione. W przypisywaniu zdjęciom słów kluczowych pomaga usługa Google Image Labeler – gra polegająca na jak najszybszym otagowaniu wyświetlanych zdjęć.
Wyszukiwarka przeszukuje grafiki w formatach: JPG, GIF, PNG, TIFF.
Wyszukiwanie obrazem.
Cztery sposoby wyszukiwania obrazem:

</doc>
<doc id="844119" url="https://pl.wikipedia.org/wiki?curid=844119" title="Ulica Kozia w Warszawie">
Ulica Kozia w Warszawie

Ulica Kozia – ulica w śródmieściu Warszawy, łącząca ul. Trębacką z ul. Miodową.
W przeszłości nosiła różne nazwy: Kozła, Kozłowa, Ku Pałacowi Księcia Prymasa (od Pałacu Prymasowskiego), Junkierska (w latach 1900-1915 od znajdującej się w pałacu Prymasowskim szkoły junkrów rosyjskich), Do Dworu Księcia Arcybiskupa Gnieźnieńskiego. Do obecnej nazwy powrócono w 1919 roku. Wywodzi się ona od właściciela posiadłości, które znajdowały się w jej obrębie.
Historia.
Ulica powstała w XIV wieku jako połączenie Traktu Czerskiego, czyli obecnego Krakowskiego Przedmieścia i późniejszej ul. Senatorskiej. Jej otoczenie tworzyły zabudowania gospodarcze domów stojących wzdłuż Krakowskiego Przedmieścia. 
W początkach XVI w. przy ulicy zbudowano spichrze, zaś jej drugą stronę stanowił, istniejący do dziś, ogród pałacu Prymasowskiego. Pod koniec XVIII w. przy Koziej znajdowały się oficyny domów stojących przy Krakowskim Przedmieściu (w tym jedna połączona z położonymi po drugiej stronie ulicy zabudowaniami tzw. Mostem Westchnień), skrzydło Pałacu Prymasowskiego oraz trzy kamienice, z czego jedna bardzo obszerna. Oficyny kamienic Krakowskiego Przedmieścia o wartości historycznej:
W XVII w. wypełniła się zabudową, zaś w wieku XIX stała się bardzo modna z powodu licznych kawiarni i hoteli.
Ulica ta w XVIII wieku była popularna z powodu licznych domów publicznych.
W latach 20. XIX wieku u zbiegu Koziej i Krakowskiego Przedmieścia funkcjonowała kawiarnia będąca ulubionym miejscem spotkań literatów i innych artystów, kawiarnia „Kawa u Brzezińskiej”. Jej częstym gościem był Fryderyk Chopin.
Ulica Kozia w XIX w. zyskała popularność, ponieważ znajdowało się na niej wiele hoteli:
Kozia była połączona z Krakowskim Przedmieściem na wysokości budynku Resursy Obywatelskiej ulicą Krótką, która jednak została zamurowana w 1865 roku.
W 1876 r. położono bruk, a około 1900 r. został on zamieniony na kamienną kostkę, która zachowała się do dziś.
W latach 1779-1785 została wzniesiona altana pałacu Prymasowskiego (nr 11). Jej autorami są Efraim Szreger i Szymon Bogumił Zug. Obecnie mieści się tutaj Muzeum Karykatury.
10 sierpnia 1944 w Hotelu Saskim przy Koziej oddziały niemieckie rozstrzelały ponad 100 mieszkańców okolicznych domów. W latach 50. na budynku umieszczono tablicę Tchorka upamiętniającą te wydarzenia.
Odbudowane po 1945 przy ulicy kamienice stanowią kameralne osiedle mieszkaniowe Zakładu Osiedli Robotniczych.

</doc>
<doc id="844122" url="https://pl.wikipedia.org/wiki?curid=844122" title="Edgar Aleksander Norwerth">
Edgar Aleksander Norwerth

Edgar Aleksander Norwerth (ur. 7 kwietnia 1884 w Coppet, zm. 19 września 1950 w Warszawie) – polski architekt, urbanista i teoretyk architektury modernizmu.
Życiorys.
Został ochrzczony w kościele Saint-Loup w Versoix. Przez pierwszy okres życia przebywał głównie w Rosji. Studiował w Instytucie Inżynierów Komunikacyjnych w Moskwie, a następnie eksternistycznie w Instytucie Inżynierów Cywilnych w Sankt Petersburgu. Od 1914 pracował m.in. w biurze architektonicznym A.W. Szczusjewa (późniejszego twórcy Mauzoleum Lenina). W 1918 został profesorem Moskiewskiej Szkoły Malarstwa, Rzeźby i Architektury, następnie nauczał na Wchutiemas i w Moskiewskiej Wyższej Szkole Technicznej im. Baumana (od 1921 Instytut Inżynierów Cywilnych). W roku 1924 został delegowany do Londynu na Pierwszy Międzynarodowy Kongres dotyczący edukacji architektonicznej, z którego do Rosji nie powrócił. Pod koniec 1924 wraz z żoną znalazł się w Warszawie, gdzie mieszkała jego rodzina.
W latach 1926–1930 był nauczycielem akademickim na Wydziale Inżynierii Lądowej Politechniki Warszawskiej. W latach 30. był inspektorem technicznym Ministerstwa Spraw Wewnętrznych. Przez pozostały okres swego życia związany był głównie ze stolicą, gdzie powstała większość jego dzieł.
W swojej pracy architektonicznej kierował się głównie panującymi ówcześnie założeniami umiarkowanego funkcjonalizmu. Oprócz architektury, parał się również grafiką – głównie akwafortami i drzeworytami utrzymanymi w stylu awangardowym, które prezentowane były na licznych wystawach w Polsce i za granicą. Był też znanym krytykiem i teoretykiem architektury, autorem wielu artykułów publikowanych często na łamach „Architektury i Budownictwa” (m.in. o ówczesnej architekturze radzieckiej) oraz inicjatorem dyskusji środowiskowych, głównie na temat uporządkowania urbanistycznego Warszawy.
Pochowany na Cmentarzu Powązkowskim (kwatera 132-6-5).

</doc>
<doc id="844126" url="https://pl.wikipedia.org/wiki?curid=844126" title="Kwas ejkozapentaenowy">
Kwas ejkozapentaenowy



</doc>
<doc id="844130" url="https://pl.wikipedia.org/wiki?curid=844130" title="Galerie w Warszawie">
Galerie w Warszawie



</doc>
<doc id="844131" url="https://pl.wikipedia.org/wiki?curid=844131" title="Andrzej Tomecki">
Andrzej Tomecki

Andrzej Tomecki (ur. 23 marca 1932 w Warszawie, zm. 2 czerwca 2022 tamże) – polski aktor teatralny, filmowy i dubbingowy.
Życiorys.
Łącznik AK w czasie powstania warszawskiego w 1944. W 1956 ukończył studia na PWST w Warszawie. 1 września tegoż roku zadebiutował w teatrze.
Oficjalna przyczyna śmierci jest nieznana.

</doc>
<doc id="844132" url="https://pl.wikipedia.org/wiki?curid=844132" title="Kwas eikozapentaenowy">
Kwas eikozapentaenowy

Kwas eikozapentaenowy ("EPA"), – organiczny związek chemiczny z grupy kwasów omega-3 (ω−3). Jest to wielonienasycony kwas tłuszczowy, w którym grupa karboksylowa znajduje się na końcu 19-członowego łańcucha węglowodorowego zawierającego 5 wiązań podwójnych o konfiguracji "cis" połączonych mostkami metylenowymi. Licząc od ostatniego węgla w łańcuchu, tj. węgla ω, pierwsze wiązanie podwójne znajduje się przy trzecim atomie węgla (ω−3).
EPA wpływa na zmniejszenie aktywności fosfolipazy A2. Jest on substratem do wytwarzania kwasu dokozaheksaenowego (DHA) i może być łatwo w niego przekształcany. EPA jest niezbędny do przekazywania informacji między włóknami nerwowymi i jest stosowany w trudnościach z nauką i koncentracją, zazwyczaj łącznie z innymi kwasami omega-3 (np. DHA) oraz omega-6 (np. kwasem arachidonowym, AA). Podobnie jak inne kwasy omega-3 jest używany w leczeniu wspomagającym także wielu innych chorób (m.in. łuszczycy).

</doc>
<doc id="844136" url="https://pl.wikipedia.org/wiki?curid=844136" title="Cymric">
Cymric

Cymric (inna nazwa: "długowłosy Manx") – rasa kota powstała w Kanadzie lub USA. Istnienie długowłosych Manksów nie od razu zostało zaakceptowane.
Historia.
Około 1960 roku w miotach Manksów zaczęły się pojawiać długowłose kocięta. Początkowo takie osobniki były ubezpłodniane i usuwane z hodowli, jednak potem hodowcy postanowili utrwalić tą cechę. Pierwszą organizacją felinologiczną, która uznała rasę Cymric było Canadian Cat Association. Obecnie rasę tę akceptuje większość północnoamerykańskich stowarzyszeń, a w Europie –- LOOF.
Wygląd.
Cymric różni się od Manksa długością sierści i "zaokrąglonymi" kształtami. Odmiany barwne są identyczne jak u ich krótkowłosych kuzynów. Charakteryzuje się krótkim grzbietem i głębokimi bokami. Naturalną jego cechą jest skrócony ogon lub jego brak.
Charakter.
Koty tej rasy są umiarkowanie aktywne i inteligentne, lubią się bawić. Cymric żyje w zgodzie z innymi zwierzętami. 
Charakteryzują się agresją i brakiem podporządkowania do człowieka.

</doc>
<doc id="844137" url="https://pl.wikipedia.org/wiki?curid=844137" title="Google Images">
Google Images



</doc>
<doc id="844139" url="https://pl.wikipedia.org/wiki?curid=844139" title="Google Image Search">
Google Image Search



</doc>
<doc id="844140" url="https://pl.wikipedia.org/wiki?curid=844140" title="The Warning (album Queensrÿche)">
The Warning (album Queensrÿche)

The Warning – album grupy Queensrÿche wydany w 1984 roku.

</doc>
<doc id="844145" url="https://pl.wikipedia.org/wiki?curid=844145" title="Godzina wilka (film 1968)">
Godzina wilka (film 1968)

Godzina wilka (szw. "Vargtimmen") – szwedzki film fabularny z 1968 roku w reżyserii i według scenariusza Ingmara Bergmana.
Opis fabuły.
Bohaterem filmu jest pewien artysta, który znajduje się w kryzysie. Jest on dręczony koszmarami sennymi z wcześniejszego horroru Bergmana, który miał miejsce na wietrznej wyspie.

</doc>
<doc id="844146" url="https://pl.wikipedia.org/wiki?curid=844146" title="Kwas sebacynowy">
Kwas sebacynowy

Kwas sebacynowy, – organiczny związek chemiczny z grupy kwasów dikarboksylowych.
Otrzymywany poprzez ogrzewanie oleju rycynowego lub kwasu rycynolowego z wodorotlenkiem sodu albo w wyniku ozonowania kwasu undecylenowego. Jest stosowany w przemyśle tworzyw sztucznych.

</doc>
<doc id="844147" url="https://pl.wikipedia.org/wiki?curid=844147" title="Togiola Tulafono">
Togiola Tulafono

Tagiola Tulafono (ur. 28 lutego 1947, wyspa Aunuʻu, Samoa Amerykańskie), polityk, gubernator Samoa Amerykańskiego od 7 kwietnia 2003 do 3 stycznia 2013. Jest członkiem Partii Demokratycznej. 
Od stycznia 1997 zajmował stanowisko zastępcy gubernatora wysp ("Lieutenant Governor"). 26 marca 2003 po śmierci gubernatora Tauesy Sunii, został tymczasowym gubernatorem. 7 kwietnia 2003 objął już oficjalnie urząd gubernatora. W wyborach w 2004 uzyskał reelekcję. W pierwszej turze zdobył 48,4% głosów. W drugiej turze uzyskał poparcie na poziomie 56%. 
W lipcu 2006 Tulofano odebrał liniom lotniczym "Hawaiian Airlines", jedynemu przewoźnikowi obsługującemu główne połączenie Pago Pago-Honolulu, pozwolenie na działalność w Samoa Amerykańskim. Oskarżył linie o nieuczciwą politykę cenową i dyskryminację etniczną. W sierpniu 2006 musiał jednak wycofać zakaz z powodu nacisków administracji rządowej USA, grożącej wycofaniem wsparcia finansowego.

</doc>
<doc id="844148" url="https://pl.wikipedia.org/wiki?curid=844148" title="Friedemann Friese">
Friedemann Friese

Friedemann Friese (ur. 6 maja 1970 w Stadthagen) – niemiecki twórca i wydawca gier planszowych.
Studiował matematykę, jednak zamiłowanie do gier oraz wydanie pierwszej gry "Wucherer" (przez Rio Grade Games wydana jako "LandLord") spowodowało, że porzucił studia. W 1992 założył własną firmę wydawniczą 2F-Spiele. Oprócz projektowania gier zajmuje się również programowaniem, organizowaniem i prowadzeniem konwentów oraz konferencji związanych z grami.
Tytuły większości jego gier w języku niemieckim zaczynają się na literę F.
Od 2003 jest wioślarzem w załodze Lokomotiv Pusdorf.

</doc>
<doc id="844149" url="https://pl.wikipedia.org/wiki?curid=844149" title="Martin Kemp (historyk sztuki)">
Martin Kemp (historyk sztuki)

Martin Kemp – angielski historyk sztuki, profesor Uniwersytetu w Oksfordzie. Znawca sztuki Renesansu, a przede wszystkim życia i twórczości Leonarda da Vinci. Od 1997 roku regularnie pisuje w działach "Art and Science" i "Science and Image" tygodnika "Nature". Organizator słynnych wystaw, między innymi "Spectacular Bodies" w londyńskiej Hayward Gallery w roku 1989 oraz "ca 1492" w National Gallery of Art w Waszyngtonie w roku 1992.
W 2010 wraz z Pascalem Cotte opublikował pracę, w której postawił tezę, że wykonany na pergaminie portret "La Bella Principessa", dotąd uznawany za anonimową grafikę niemiecką z XIX w., jest w istocie autorstwa Leonarda da Vinci. Na podstawie dalszych badań stwierdził, że portret mógł być pierwotnie częścią egzemplarza dzieła pt. "Sforziada", znajdującego się obecnie w Bibliotece Narodowej w Warszawie.

</doc>
<doc id="844150" url="https://pl.wikipedia.org/wiki?curid=844150" title="Jim Butcher">
Jim Butcher

Jim Butcher (ur. 26 października 1971 w Independence) – amerykański pisarz literatury fantastycznej.
Jim Butcher uznawany jest przez „New York Times” za jednego najlepiej sprzedających się pisarzy fantasy w Stanach Zjednoczonych. Swoją popularność zdobył dwoma cyklami fantasy: "Akta Harry’ego Dresdena" oraz "Codex Alera".
Ma dwie starsze siostry. Obecnie mieszka w Independence wraz ze swoją żoną Shannon K. Butcher (autorką romansów) i synem Jamesem Josephem oraz psem obronnym "Frostbitem Vondoomem".
Kariera.
Jim Butcher zainteresował się literaturą fantastyczną w dzieciństwie, gdy w trakcie choroby siostra zapoznała go z serią "Władca Pierścieni" oraz z "Przygodami Hana Solo". Swoją pierwszą powieść Jim Butcher napisał jako nastolatek. W wieku 25 lat uczęszczał na kurs dla początkujących pisarzy, gdzie (jako ćwiczenie) napisał pierwszą powieść cyklu "Akta Harry’ego Dresdena" pt. "Front burzowy".
Rękopis przez dwa lata wędrował między różnymi wydawcami, po czym Butcher osobiście spotkał Ricie Mainhardt, agentkę, która zgodziła się go reprezentować, rozpoczynając tym samym jego karierę pisarską. Od tamtego czasu Jim Butcher pisze książki głównie z dwóch serii: "Akta Harry’ego Dresdena" oraz "Codex Alera". Oprócz tych książek napisał również krótkie opowiadania o przygodach Harry’ego Dresdena, które zostały wydane w kilku antologiach lub jako osobne publikacje.
Akta Harry’ego Dresdena.
Pół roku po tym, jak Ricia Mainhardt zaczęła reprezentować Jima Butchera, wydawnictwo ROC zgodziło się opublikować pierwszą powieść z cyklu – "Front burzowy". Książka została wydana w miękkiej oprawie w kwietniu 2000 roku. Dziewięć miesięcy później, 1 stycznia 2001 roku wydano "Pełnię Księżyca". Jeszcze we wrześniu tego samego roku na półki księgarni trafiło "Upiorne zagrożenie", po czym tempo wydawania zwolniło i czwarty tom, "Rycerz Królowej" pojawił się dopiero 3 września 2002 roku. Kolejne dwa tomy, "Śmiertelne Maski" i "Blood Rites" zostały wydane odpowiednio w sierpniu 2003 i 2004 roku. Jednocześnie z premierą książki "Blood Rites" na swojej stronie internetowej Jim Butcher opublikował krótkie opowiadanie "Restoration of Faith", które opisuje jedną ze spraw rozwiązaną przez Harry’ego Dresdena, kiedy ten pracował dla agencji detektywistycznej „Ragged Angel Investigations”, jeszcze przed akcją "Frontu Burzowego". W grudniu 2004 roku "Science Fiction Book Club" wydało pierwsze trzy powieści z serii w połączonym wydaniu w twardej oprawie "Wizard for Hire".
Siódma powieść "Dead Beat", wydana 3 maja 2005 roku, była pierwszą książką z cyklu wydaną w twardej oprawie. Niespotykany wcześniej popyt sprawił, że pierwszy nakład 15 000 książek został wyprzedany w 3 dni i od razu dodrukowano drugie wydanie, aby zapobiec problemom z dostawą. Drugie połączone wydanie, "Wizard by Trade", zawierające "Rycerza Królowej" i "Śmiertelne Maski" pojawiło się w księgarniach na początku 2006 roku tuż przed kolejnym tomem "Proven Guilty", wydanym 2 maja tegoż roku. "Proven Guilty" szybko wspiął się na 21. pozycję listy bestsellerów gazety „New York Times” i 91 miejsce listy bestsellerów USA TODAY. Trzecie połączone wydanie zawierające książki "Blood Rites" i "Dead Beat" wydano w listopadzie 2006 roku.
Kolejny, dziewiąty tom przygód Harry’ego Dresdena "White Knight" wydano 3 kwietnia 2007 roku w nakładzie 100 000 egzemplarzy. Zajął piąte miejsce na liście bestsellerów gazety „New York Times”. "Small Favor", dziesiąta książka w cyklu, została wydana 1 kwietnia 2008 roku; zajęła drugie i trzecie miejsce na liście bestsellerów USA TODAY. Najnowsza książka "Turn Coat", wydana 7 kwietnia 2009 roku, osiągnęła pierwsze miejsce na liście bestsellerów „New York Timesa”. Obecnie autor pracuje nad dwunastym tomem przygód pod tytułem "Changes".
W wywiadach autor ujawnił, że Akta Harry’ego Dresdena mają składać się z 20 tomów i apokaliptycznej trylogii, której tomy mają nazywać się "Hell’s Bells, Stars and Stones", i "Empty Night".
Codex Alera.
Po sukcesie "Akt Harry’ego Dresdena" Jim Butcher powrócił do gatunku tradycyjnego fantasy ze swoją drugą serią. Seria ta opisuje życie młodego chłopca, Taviego z Doliny Calderonu w Alerze, która znajduje się w świecie zwanym Carną. Lud Alery żyje w dostatku dzięki przywilejom imperium wzorowanym na czasach późnego imperium rzymskiego, a także dzięki kontroli nad siłami, żywiołami natury zwanymi furiami.
Podczas spotkania na Comic-Conie w San Diego w roku 2008 Jim Butcher, odpowiadając na pytania fanów powiedział, że cała seria Kodeksu Alery powstała jako efekt kłótni i zakładu zawartego na jednym z forów, na których się udziela. Tematem tego sporu była wyższość talentu autora, który może wydać dowolną książkę bez względu na jakość fabuły przeciwko fabule, którą każdy może napisać i wydać bez względu na talent. Przyjmując zakład Jim Butcher miał połączyć świat z książki The Lost Legion H. Warnera Munna i świat pokemonów. Początkowo Jim Butcher podpisał umowę na trzy książki, jednakże po niespodziewanym sukcesie serii powiększono umowę do sześciu tomów. W listopadzie 2009 roku wydana została książka "First Lord's Fury", będąca już ostatnią częścią serii.

</doc>
<doc id="844152" url="https://pl.wikipedia.org/wiki?curid=844152" title="Jarosław Kalinowski (koszykarz)">
Jarosław Kalinowski (koszykarz)

Jarosław Kalinowski (ur. 5 marca 1979 we Wrocławiu) – polski koszykarz występujący na pozycji rozgrywającego. Wychowanek Zastalu Zielona Góra. Zwycięzca konkursu rzutów za 3 w Meczu Gwiazd I ligi w 2007 roku we Wrocławiu. Łącznie wystąpił w 168 spotkaniach Polskiej Ligi Koszykówki.
W latach 1998-2004 występował w polskiej ekstraklasie (pierwsze dwa sezony w Zastalu Zielona Góra, trzeci w Hoop Basket Pruszków, czwarty w Noteci Inowrocław, ostatni w Astorii Bydgoszcz). W sezonie 98/99 kilkakrotnie był powoływany na zgrupowania reprezentacji Polski. Po zakończeniu gry w PLK przeniósł się do pierwszoligowego wtedy Polpaku Świecie, z którym wywalczył awans do ekstraklasy. Następnie ponownie podpisał kontrakt z Zastalem Zielona Góra, gdzie grał do końca w sezonu 2010/11. Od lipca 2011 roku był zawodnikiem Spójni Stargard Szczeciński, w której występował do końca sezonu 2011/2012. Po tym sezonie zakończył profesjonalną karierę zawodnika i zaczął występować w amatorskich rozgrywkach koszykarskich w Zielonej Górze. We wrześniu 2015 roku wznowił karierę i podpisał kontrakt z II-ligowym wówczas klubem Sokół Międzychód.
Jego brat, Dariusz Kalinowski, również był koszykarzem, sport ten uprawiał również jego ojciec Mirosław.

</doc>
<doc id="844154" url="https://pl.wikipedia.org/wiki?curid=844154" title="Asfalt Records">
Asfalt Records

Asfalt Records – polska wytwórnia płytowa specjalizująca się w nagraniach hip-hopowych. Powstała w 1998 roku w Warszawie z inicjatywy Marcina Grabskiego.
Pierwszym albumem wydanym przez wytwórnię był debiut OMP "Wilanów... zobacz różnicę", który ukazał się na rynku 16 grudnia 1998 roku. Następnie do wytwórni dołączyli RHX i Płomień 81. W czerwcu 1999 Grabski wydał na płycie winylowej singel "Otzafszetu/Oempe" – prawdopodobnie pierwsza polska hip hopowa płyta wydana w takiej formie. W lutym 2001 właściciel wytwórni założył sub-label Teeto Records. Pod tą nazwą mają być wydawane płyty z gatunków pokrewnych do hip-hopu. W lipcu 1998 wytwórnia podpisała 3-letni kontrakt dystrybucyjny z Sony Music Entertainment Poland.
Płyta "HollyŁódź" rapera O.S.T.R. otrzymała w kwietniu 2007 roku status złotej. Jest to pierwsza złota płyta w historii wytwórni. Później to osiągnięcie powtórzyły również kolejne płyty muzyka "Ja tu tylko sprzątam" oraz "O.c.b.". Płyta O.S.T.R. pt. "Tylko dla dorosłych" otrzymała jako pierwsza w wytwórni status platynowej płyty.
Nakładem Asfalt Records ukazały się ponadto nagrania m.in. takich wykonawców jak: Killing Skills, Flirtini, Zorak 3000, Sztigar Bonko, Rasmentalism, DJ Haem, Noon, The Returners, POE, Envee, Afront, Bassisters Orchestra, Emade, Tworzywo Sztuczne, Tabasko, Łona, Onar, Taco Hemingway, Inespe, Fisz, O$ka, Medium, Otsochodzi, Schafter, O.S.T.R., Adi Nowak, Tede, Sir Mich, Mei Bee
Od 2017 roku Asfalt Records prowadzi własną dystrybucję pod nazwą Asfalt Distro. Tym samym zakończyło wieloletnią współpracę z koncernem Warner Music Poland. Pierwszą płytą, która ukazała się we własnej dystrybucji, była płyta O.S.T.R. - MTV Unplugged: Życie po śmierci - Autentycznie. W dystrybucji Asfalt Distro ukazały się płyty takich wydawnictw, jak m.in. Alkopoligamia.com, Nowe Nagrania, U Know Me Records czy Wielkie Joł.

</doc>
<doc id="844155" url="https://pl.wikipedia.org/wiki?curid=844155" title="Kwas korkowy">
Kwas korkowy

Kwas korkowy ("kwas suberynowy"), – organiczny związek chemiczny z grupy kwasów dikarboksylowych.
Kwas korkowy jest produktem utleniania korka za pomocą kwasu azotowego. Jednakże produkuje się go poprzez utlenianie cyklooktenu z układzie ozon–tlen lub ozon–nadtlenek wodoru bądź mieszaniny cyklooktanolu i cyklooktanonu z wykorzystaniem tetratlenku diazotu lub kwasu azotowego oraz poprzez karbonylowanie 1,6-heksanodiolu. Wraz z innymi kwasami dikarboksylowymi powstaje m.in. wskutek ozonolizy kwasu palmitynowego.
Wykorzystywany jest w syntezie organicznej do produkcji mono- i diestrów (stosowanymi m.in. jako substancje zmniejszające tarcie) oraz poliamidów (np. nylonu 6,8, czy nylonu 8,8).

</doc>
<doc id="844156" url="https://pl.wikipedia.org/wiki?curid=844156" title="Tajne państwo">
Tajne państwo

Tajne państwo – Opowieść o polskim Podziemiu ("Story of a Secret State") – książka Jana Karskiego dotycząca przeżyć wojennych i polskiego ruchu oporu, napisana między marcem a sierpniem roku 1944 i wydana tego roku w USA. Pierwsze polskie wydanie ukazało się w latach 90.
Historia.
Po raz pierwszy była wydana jeszcze podczas II wojny światowej, w 2. połowie roku 1944 w Stanach Zjednoczonych w nakładzie 360 tysięcy egzemplarzy. W Polsce opublikowana dopiero w 1999 roku i ponownie, w nowym tłumaczeniu, w 2014. Wydanie szwedzkie pojawiło się w roku 1945, norweskie w 1946, francuskie – 1948. W '44 jej fragmenty ukazały się w magazynach: „Harper's Bazaar”, „Collier's”, „Life”, „American Mercury”, „Jewish Forum”. W październiku ogłoszona przez Book of a Month Club za książkę stycznia 1945 w Stanach Zjednoczonych. Uzyskała wiele pozytywnych recenzji, lecz spotkała się z ostrą krytyką dziennikarzy piszących do „Soviet Russia Today”.
W pierwszym wydaniu książki autor musiał zmienić nazwiska żyjących osób (bądź nadać im pseudonimy), zniekształcić faktograficzne dane o sobie, uniknąć odniesień do prawdziwych miejsc w Polsce, nadając im kryptonimy. Pierwodrukiem zajął się agent literacki Emery Reevers, a redaktorem został William Poster. Książkę zgodził się opublikować dom wydawniczy Houghton Mifflin Company z Bostonu. Podobnie jak Reeves, wydawnictwo zażądało zmian w książce: usunięcia opisów wywrotowej działalności komunistów przeciwko polskiemu podziemiu, dodania opisu powstania w getcie 1943 i wprowadzenia wątku erotycznego dla zainteresowania czytelnika. Karski, nie chcąc wprowadzać do książki fikcji literackiej, wyrzucił jedynie fragmenty uznane za "antykomunistyczne". Nie opisał jednak powstania w getcie, gdyż nie był jego świadkiem; nie pojawił się także wątek erotyczny.
W polskim wydaniu, które ukazało się ponad 50 lat po napisaniu książki, przywrócono wszystkie prawdziwe nazwiska (a także te, które z konieczności wojennej zostały pominięte), nazewnictwo topograficzne i te fragmenty, które początkowo usunięto.
Drugie polskie wydanie w nowym tłumaczeniu Grzegorza Siwka, opartym na nowej edycji amerykańskiej z roku 2013, ukazało się 2014. Zachowano w nim wszelkie niedopowiedzenia i celowo wprowadzone do tekstu przez autora przekłamania wynikające z konieczności zachowania bezpieczeństwa. Dodano opracowany przez Andrzeja Kunerta klucz oraz aneks wyjaśniające te niejasności.
Książkę przetłumaczono na kilka języków. Rosyjskie wydanie ukazało się w 2012 r.
Fabuła.
Książka opowiada o przeżyciach Karskiego jako tajnego kuriera Polskiego Państwa Podziemnego, jego misjach na Zachód. Zobacz więcej: Jan Karski

</doc>
<doc id="844157" url="https://pl.wikipedia.org/wiki?curid=844157" title="Kwas suberynowy">
Kwas suberynowy



</doc>
<doc id="844166" url="https://pl.wikipedia.org/wiki?curid=844166" title="Podeszwa (obuwie)">
Podeszwa (obuwie)

Podeszwa - spodnia część obuwia stanowiąca bazę dla jego reszty, z reguły twarda, dość gruba. Podeszwa zapewnia głównie termoizolację obuwia i pełni funkcje antypoślizgowe. Istnieje bardzo wiele rodzajów podeszew i materiałów do ich produkcji, w zależności od typu buta. Obecnie najczęściej stosowane materiały to gumy, poliuretan, termoplastyczny kauczuk i polichlorek winylu.
Materiały do produkcji podeszew.
Dokładnie materiały używane do produkcji podeszew dzielą się na:

</doc>
<doc id="844168" url="https://pl.wikipedia.org/wiki?curid=844168" title="Weryfikacja formalna">
Weryfikacja formalna

Weryfikacja formalna – stwierdzenie poprawności algorytmu w oparciu o formalne metody matematyczne.

</doc>
<doc id="844170" url="https://pl.wikipedia.org/wiki?curid=844170" title="Fitomenadion">
Fitomenadion



</doc>
<doc id="844171" url="https://pl.wikipedia.org/wiki?curid=844171" title="Kazi">
Kazi

Kazi – legendarna, najstarsza córka Kroka, siostra Tetki i Libuszy.
Słynęła jako czarodziejka, zielarka i lekarka. Miała zdolność odnajdywania przedmiotów. Przekonanie o jej mocy odszukiwania rzeczy zagubionych znalazło odbicie w przysłowiu: "Tego nie potrafi zwrócić nawet sama Kazi". Została pochowana w mogile usypanej "nad brzegiem rzeki Berounki koło drogi, którą idzie się przez górę na skraj prowincji bechyńskiej."

</doc>
<doc id="844173" url="https://pl.wikipedia.org/wiki?curid=844173" title="Władcy Pontu">
Władcy Pontu

Władcy Kios.
"Dynastia Artabazydów"
Królowie Pontu.
"Dynastia Mitrydatydów"
Bibliografia.
Truhart P., "Regents of Nations. Systematic Chronology of States and Their Political Representatives in Past and Present. A Biographical Reference Book", Part 1: "Antiquity Worldwide", München 2000, s. 72, 85, .

</doc>
<doc id="844175" url="https://pl.wikipedia.org/wiki?curid=844175" title="Algernon Swinburne">
Algernon Swinburne



</doc>
<doc id="844179" url="https://pl.wikipedia.org/wiki?curid=844179" title="Silvio Dante">
Silvio Dante

Silvio Manfred Dante (często tylko „Sil”) – fikcyjna postać z serialu Rodzina Soprano grana przez Stevena Van Zandt. Jest on consigliere i najlepszym przyjacielem Tony’ego Soprano.
Życiorys.
Jego ojcem był Joseph „Beppo” Dante, żołnierz, zabity w 1959. Silvio był przyjacielem Tony’ego z dzieciństwa. Również przez jego wczesną aktywność przestępczą do świata mafii zostali wciągnięci Tony Soprano, Ralph Cifaretto i Jackie Aprile Sr. Jego marzeniem z dzieciństwa było zostać profesjonalnym piosenkarzem, ale niestety nigdy się nie spełniło. Jednak Silvio nie odciął się od show biznesu. Przez lata był właścicielem kilku klubów w północnym Jersey. Silvio zaczął awansować w rodzinie od czasu napadu na cotygodniową grę w karty organizowaną przez Feecha La Manna, którą ograbił razem z Tonym i Jackiem. Razem z Tonym wstąpił w szeregi ekipy ojca Tony’ego, Johnny’ego „Boy” Soprano. Odegrał znaczącą rolę w przejęciu przez Tony’ego roli kapitana po śmierci jego ojca. Przez obecność w ekipie Soprano Silvio zapoczątkował dobrą przyjaźń z Salvatore „Big Pussy” Bonpensiero i Paulie „Walnuts” Gualtieri. Silvio często naśladował Ala Pacino, co było często powodem wielu śmiesznych momentów w serialu. Ubiera się bardzo ostrożnie i swoją mimiką potrafi wyrazić wszystko. 
Silvio jest właścicielem klubu Bada Bing, największego klubu ze striptizem jaki kiedykolwiek prowadził, który jest także jednym z najważniejszych miejsc spotkań rodziny. Także Silvio powiedział Tony’emu o tym, że jego wujek Junior planuje dokonać egzekucji w restauracji należącej do Artiego Bucco, przyjaciela ze szkoły Tony’ego. W krótkiej i krwawej wojnie w 1999 roku z ekipą Juniora Soprano Silvio pomagał Tony’emu zaplanować ataki na Chucky'ego Signore w Mikeya Palmice. Okazał także pomocną dłoń gdy dowiedział się, że jego przyjaciel chodzi na terapię.
Silvio jest jednym z najtrzeźwiej myślących ludzi Tony’ego. Bardzo często pomagał mu wychodzić z ciężkich sytuacji obronną ręką. Dzięki temu jest najbardziej zaufanym człowiekiem Tony’ego. Jego awans na pozycję consigliere, kiedy Tony awansował na bossa był tylko formalnością. Zachowanie Silvia podczas gry w pokera pozostawia jednak wiele do życzenia. Jego zajęciami w nielegalnych interesach są ściąganie długów oraz zakłady bukmacherskie.
Silvio jest także wymagającym ojcem swojej nastoletniej córki, Heather, oraz wspaniałym mężem Gabrielli, którą kocha ponad wszystko. Kiedy Silvio dowiaduje się, że trener jego córki był w związku z jej koleżanką, Silvio szuka zemsty, jednak po namowie Tony’ego pozwala, aby sprawą zajęły się władze. 
Silvio często był pokazywany jako egzekutor. Wykończył on Jimmy’ego Altieri pod koniec pierwszego sezonu. Następnie razem z Tonym i Pauliem, zabił Salvatore „Big Pussy” Bonpensiero w drugim sezonie. W piątym sezonie wykonuje egzekucję na Adrianie La Cervie. Wszyscy zabici byli informatorami FBI i sprzedawali informacje, które mogły obciążyć rodzinę DiMeo.
Silvio nie był zachwycony kiedy dowiedział się, że Tony „mianował” Christophera Moltisanti jako pośrednika pomiędzy nim a resztą rodziny, tylko z powodu ich pokrewieństwa. Było to najbardziej widoczne, gdy Paulie został aresztowany na cztery miesiące za posiadanie broni. Tony mianował wtedy Christophera jako zastępcę Pauliego i tymczasowego kapitana. Sil wydał rozkaz, wbrew Tony’emu i Christopherowi, jednemu z żołnierzy, Patsy’emu Parisi, aby ukradł z budowy esplanady elementy konstrukcji. Przysporzyło to sporych problemów Chrisowi. 
Silvio pomagał Tony’emu w podjęciu decyzji związanych z Richiem Aprile, Ralphem Cifaretto, Feechem La Manna oraz Tonym Blundetto. Często przekonywał Tony’ego aby postąpił wbrew sobie, bardzo często bez wzbudzania gniewu w Tonym.
Kiedy Tony zapada w śpiączkę po tym jak zostaje postrzelony przez Juniora, na Sila spada brzemię prowadzenia rodziny DiMeo. Na początku wydaje się być z tego zadowolony, nawet żałuje, że wcześniej nie przyjął propozycji Jackie Aprile Sr. aby zostać bossem w latach 90. Jego ambicje jednak szybko się kończą kiedy spada na niego ciężar z jakim musi się zmagać boss. Również rosnące naciski i problemy z astmą wpływają na jego ambicje. Po tygodniu rządzenia Silvio przechodzi ostry atak astmy, który przynosi wiele niepewności. 
Kiedy wraca na bardziej pasującą mu pozycję consigliere Silvio nadal pomaga Tony’emu w podejmowaniu ważnych decyzji. Kiedy Vito opuścił organizację, proponuje jeszcze raz rozważyć sprawę „wybaczenia” mu, z powodu reakcji pozostałych kapitanów. Po niemiłych dowcipach Tony’ego na temat poważnej rany Bobby’ego Bacala, punkt widzenia Silvia był wystarczający, aby pokazać Tony’emu, że był niesprawiedliwy.
Kiedy Vito Spatafore wraca z New Hampshire, Silvio mówi, że wielu będzie chciało się go pozbyć, jednak mimo wszystko Tony pozwala mu prowadzić agencję towarzyską w Atlantic City. Silvio cały czas naciskał na Tony’ego aby „zajął” się Vitem. Kiedy ostatecznie Phil Leotardo kończy z Vitem, Silvio radzi aby Tony zabił kogoś z ekipy Phila, ale Tony chcąc uniknąć wojny wysadza jedno z pomieszczeń należących do Phila.

</doc>
<doc id="844180" url="https://pl.wikipedia.org/wiki?curid=844180" title="I liga urugwajska w piłce nożnej (1915)">
I liga urugwajska w piłce nożnej (1915)

Mistrzostwa Urugwaju w roku 1915 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ spadły dwa kluby, a awansował tylko jeden, liga zmniejszyła się z 10 do 9 klubów.

</doc>
<doc id="844182" url="https://pl.wikipedia.org/wiki?curid=844182" title="Rondo Waszyngtona w Warszawie">
Rondo Waszyngtona w Warszawie



</doc>
<doc id="844183" url="https://pl.wikipedia.org/wiki?curid=844183" title="Hepberg">
Hepberg

Hepberg – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży częściowo na terenie Parku Natury Altmühltal, około 21 km na południowy wschód od Eichstätt, przy autostradzie A9.
Polityka.
Wójtem gminy jest Albin Steiner z CSU, rada gminy składa się z 14 osób.
Oświata.
W gminie znajduje się przedszkole (100 miejsc) oraz szkoła podstawowa (5 nauczycieli, 103 uczniów).

</doc>
<doc id="844184" url="https://pl.wikipedia.org/wiki?curid=844184" title="Kwas azelainowy">
Kwas azelainowy

Kwas azelainowy (), – organiczny związek chemiczny z grupy kwasów dikarboksylowych. Topi się w temperaturze 106–108 °C i wrze w temperaturze 225 °C (przy 10 mmHg).
Kwas azelainowy charakteryzuje się działaniem przeciwbakteryjnym i przeciwzapalnym oraz w mniejszym stopniu działaniem złuszczającym. Hamuje rozwój bakterii "Propionibacterium acnes", odgrywających istotną rolę w patogenezie trądziku. Polecany jest pacjentom z atopowym zapaleniem skóry. Dodatkowym jego działaniem jest hamowanie syntezy melaniny (barwnika skóry), co wykorzystywane jest do leczenia trądziku pospolitego, różowatego i przebarwień.

</doc>
<doc id="844186" url="https://pl.wikipedia.org/wiki?curid=844186" title="Hitzhofen">
Hitzhofen

Hitzhofen (baw. "Hitzhofa") – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży na terenie Parku Natury Altmühltal, w Jurze Frankońskiej, około 10 km na południowy wschód od Eichstätt.
Dzielnice.
W skład gminy wchodzą trzy dzielnice:
Polityka.
Wójtem od 1990 jest Andreas Dirr z CSU, rada gminy składa się z 14 osób.
Oświata.
W gminie znajdują się dwa przedszkola oraz szkoła podstawowa (13 nauczycieli, 228 uczniów).

</doc>
<doc id="844188" url="https://pl.wikipedia.org/wiki?curid=844188" title="Pałac Konstantego Zamoyskiego w Warszawie">
Pałac Konstantego Zamoyskiego w Warszawie

Pałac Konstantego Zamoyskiego, także pałac Zamoyskich – neorenesansowy pałac znajdujący się przy ul. Foksal 1/2/4 w Warszawie.
Historia.
Przed powstaniem pałacu nieruchomość była wykorzystywana jako ogród spacerowy stylizowany na londyński Vauxhall. W roku 1870 właścicielem tych terenów stał się Konstanty Zamoyski. 
Pałac został wybudowany w latach 1875–1877 według projektu Leandra Marconiego w stylu neorenesansowym. Składa się z głównego korpusu i prostopadłych dwóch skrzydeł (oficyn) bocznych. Korpus główny jest trzykondygnacyjny, 11-osiowy, a oficyny dwukondygnacyjne, 5-osiowe. Przejście do ulicy oddzielone jest ozdobną bramą.
W 1944 pałac został zdewastowany. Był własnością Zamoyskich do 1945. W roku 1949 przekazano go Stowarzyszeniu Architektów Rzeczypospolitej Polskiej (od 1952 Stowarzyszenie Architektów Polskich) z przeznaczeniem na siedzibę Zarządu Głównego SARP. Mieściła się w nim także siedziba Związku Polskich Artystów Malarzy i Grafików. W latach 1964–1968 wzniesiono pawilon wystawowy o przeszklonej konstrukcji stalowej przylegający od północy do korpusu głównego.
Od 2017 pałac jest również siedzibą Narodowego Instytutu Architektury i Urbanistyki.

</doc>
<doc id="844189" url="https://pl.wikipedia.org/wiki?curid=844189" title="Myrmeleon">
Myrmeleon

Myrmeleon – rodzaj sieciarek z rodziny mrówkolwowatych (Myrmeleontidae) obejmujący około 200 gatunków szeroko rozprzestrzenionych po całym świecie. W języku polskim często określany jest nazwą mrówkolew, choć termin ten ma szersze znaczenie, gdyż obejmuje również sieciarki z innych rodzajów albo jest stosowany w odniesieniu do przedstawicieli całej rodziny mrówkolwowatych.
Czułki gatunków zaliczanych do tego rodzaju są krótsze od długości głowy i tułowia, ich odwłok jest długi i prosty, na końcu zwężony.
Larwy budują stożkowatego kształtu pułapki w piasku. Pochwyconym ofiarom wstrzykują paraliżujące toksyny oraz enzymy powodujące rozkład ciała ofiary. W trawieniu pokarmu uczestniczą bakterie symbiotyczne.
W Polsce występują trzy gatunki z rodzaju "Myrmeleon":
Mrówkolew pospolity jest szeroko rozprzestrzeniony, natomiast pozostałe dwa gatunki są zagrożone wyginięciem. W "Polskiej czerwonej księdze zwierząt" umieszczono je w kategorii EN (zagrożone).

</doc>
<doc id="844191" url="https://pl.wikipedia.org/wiki?curid=844191" title="Cefalotoraks">
Cefalotoraks



</doc>
<doc id="844199" url="https://pl.wikipedia.org/wiki?curid=844199" title="Lenting">
Lenting

Lenting – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży około 23 km na południowy wschód od Eichstätt, koło Ingolstadtu, przy autostradzie A9 i linii kolejowej Ingolstadt – Altmannstein.
Polityka.
Wójtem od 1994 jest Ludwig Wittmann, (SPD). Rada gminy składa się z 16 osób.
Oświata.
W gminie znajdują się dwa przedszkola (215 miejsc), szkoła podstawowa i Hauptschule (33 nauczycieli, 560 uczniów).

</doc>
<doc id="844206" url="https://pl.wikipedia.org/wiki?curid=844206" title="Wiktor Sukiennicki">
Wiktor Sukiennicki

Wiktor Sukiennicki (ur. 25 lipca 1901 w Aleksocie, zm. 10 kwietnia 1983 w Stanford, USA) – polski prawnik, historyk, sowietolog, teoretyk prawa.
Życiorys.
Ukończył szkołę średnią w Rybińsku (Rosja), gdzie należał do harcerstwa. Był członkiem Polskiej Organizacji Wojskowej (POW) w Kownie. W latach 1919-1924 – z przerwą na ochotniczy udział w wojnie polsko-bolszewickiej – odbył studia prawnicze na restytuowanym Uniwersytecie Stefana Batorego w Wilnie.
Na stopień podporucznika został mianowany ze starszeństwem z 1 grudnia 1920 w korpusie oficerów rezerwy piechoty. Posiadał przydział w rezerwie do 85 Pułku Strzelców Wileńskich w Nowej Wilejce. W 1934 roku pozostawał w ewidencji Powiatowej Komendy Uzupełnień Wilno Miasto.
W Wilnie obronił doktorat, poświęcony polityce kolonizacyjnej w zaborze pruskim po 1886, zaś na Sorbonie w 1925 uzyskał doktorat z zakresu prawa międzynarodowego rozprawą o rozwoju teorii suwerenności państwa w Europie nowożytnej. Odbył też studia uzupełniające w Wiedniu, Kolonii, Hadze i Rzymie. W latach 1929-1939 prowadził wykłady z teorii prawa na Uniwersytecie Stefana Batorego. Po utworzeniu w Wilnie Instytutu Naukowo-Badawczego Europy Wschodniej (1930) kierował jego Sekcją Prawniczą i wykładał w Szkole Nauk Politycznych przy Uniwersytecie Wileńskim. Korzystając z chwilowej odwilży w stosunkach polsko-sowieckich w roku 1934 odbył podróż naukowo-badawczą do ZSRR.
Z zakresu sowietologii opublikował m.in. syntezę "Ewolucja ustroju ZSRR (1917-1936)" (w druku ukazał się w 1937 tylko tom pierwszy z trzech projektowanych oraz dwa artykuły problemowe: "Marksowsko-leninowska teoria prawa" (1934) i "Konstytucja stalinowska a ustrój radziecki" (1937).
Zainicjował stosowanie w języku polskim określenia "radziecki" zamiast "sowiecki", publikując opracowanie "Ewolucja ustroju Związku Socjalistycznych Republik Radzieckich". Był to jednak eksperyment językowy i autor w publikacjach po II wojnie światowej posługiwał się już wyłącznie określeniem "Sowiety", "Związek Sowiecki" itp..
Po najeździe sowieckim na Polskę przebywał w Wilnie, które pomiędzy październikiem 1939 a czerwcem 1940 znajdowało się w granicach neutralnej Litwy. Trafił do obozu jenieckiego NKWD w Griazowcu, gdzie od 1940 przebywali polscy jeńców. Po okupacji i aneksji Litwy przez ZSRR (czerwiec-sierpień 1940) został w czerwcu 1941 aresztowany przez NKWD (deportacja z 14 czerwca 1941) i wywieziony do łagru w rejonie Krasnojarska.
Zwolniony w grudniu 1941 po układzie Sikorski-Majski pełnił funkcję I sekretarza Ambasady RP w Kujbyszewie. We wrześniu 1942 ewakuowany do Teheranu i mianowany pierwszym sekretarzem poselstwa polskiego w Iranie. Założył tam Towarzystwo Studiów Perskich i rozpoczął wydawanie w języku francuskim czasopisma "Études Iraniennes". Po zerwaniu przez ZSRR pod pretekstem sprawy katyńskiej stosunków dyplomatycznych z rządem RP pracował w Ośrodku Studiów Ministerstwa Informacji i Dokumentacji RP na Bliskim Wschodzie. W ośrodku tym Sukiennicki wraz ze współpracownikami zbierali od tysięcy ocalałych z sowieckich łagrów, więzień i obozów jenieckich zaprzysiężone świadectwa dotyczące agresji i okupacji sowieckiej w Polsce w latach 1939-1941 oraz losów prześladowanych obywateli RP.
Po wojnie pozostał na emigracji. W latach 1945-1947 kierował tzw. polskim Wydziałem Prawa przy Uniwersytecie Oksfordzkim. W latach 1950-1959 współpracował z Radiem Wolna Europa. W 1959 wyjechał do Stanów Zjednoczonych. Pracował tam w czołowym amerykańskim ośrodku badań sowietologicznych – Instytucie Hoovera przy Uniwersytecie Stanforda (Kalifornia). Członek założyciel Polskiego Towarzystwa Naukowego na Obczyźnie. Współpracował w Instytutem Literackim w Paryżu i Jerzym Giedroyciem). Pod koniec życia większość sił poświęcił pisaniu nieukończonej ostatecznie pracy (wydanej pośmiertnie przez kuratora zbiorów polskich w Instytucie Hoovera – Macieja Siekierskiego) o latach I wojny światowej na ziemiach byłego Wielkiego Księstwa Litewskiego i losach narodów Europy Środkowo-Wschodniej.
Kolekcje archiwaliów Wiktora Sukiennickiego są dostępne w Instytucie Hoovera, w Instytucie Józefa Piłsudskiego w Londynie i bibliotece KUL w Lublinie.

</doc>
<doc id="844207" url="https://pl.wikipedia.org/wiki?curid=844207" title="Stammham (powiat Eichstätt)">
Stammham (powiat Eichstätt)

Stammham – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży na terenie Parku Natury Altmühltal, w Jurze Frankońskiej, około 20 km na wschód od Eichstätt, przy autostradzie A9 i linii kolejowej Ingolstadt – Norymberga.
Dzielnice.
W skład gminy wchodzą następujące dzielnice: Appertshofen, Köschinger Forst, Neuhau, Stammham i Westerhofen.
Polityka.
Wójtem od 1990 jest Hans Meier. Rada gminy składa się z 16 członków.
Oświata.
W gminie znajdują się 3 przedszkola (150 miejsc) oraz szkoła podstawowa (8 nauczycieli, 175 uczniów).

</doc>
<doc id="844211" url="https://pl.wikipedia.org/wiki?curid=844211" title="Rezonans magnetyczny">
Rezonans magnetyczny



</doc>
<doc id="844212" url="https://pl.wikipedia.org/wiki?curid=844212" title="Obróbka fotograficzna">
Obróbka fotograficzna

Obróbka fotograficzna - całokształt procesów chemicznych mających na celu zamianę obrazu utajonego, zawartego w napromieniowanym (naświetlonym) materiale fotograficznym, na trwały obraz widzialny utworzony z metalicznego srebra lub barwników. Określenie to może oznaczać zarówno obróbkę fotochemiczną (czyli proces wywoływania i utrwalania) naświetlonego materiału światłoczułego, jak też i późniejszy proces retuszu, nanoszenia poprawek, dodatkowych efektów oraz poprawiania błędów na wykonanym już zdjęciu.
Obróbka fotograficzna może się odbywać zarówno w laboratorium fotograficznym jak i na komputerze w programie graficznym.
Wywoływanie.
W trakcie wywoływania następuje redukcja napromieniowanych halogenków srebra do srebra metalicznego przez zawarte w wywoływaczu organiczne substancje wywołujące (np. metol, fenidon, hydrochinon). Redukcja halogenków nie naświetlonych przebiega z bardzo małą szybkością (praktycznie nie ulegają one wywołaniu).
W zależności od rodzaju obrabianego materiału fotograficznego i żądanego charakteru obrazu stosuje się wywoływanie:
W przypadku barwnych materiałów fotograficznych w trakcie wywoływania tworzy się jednocześnie z obrazem srebrowym obraz barwny w wyniku reakcji sprzęgania. Produkt utlenienia substancji wywołującej reaguje z zawartymi w warstwie światłoczułej tzw. komponentami lub sprzęgaczami barwnymi, tworząc odpowiedni barwnik.
Utrwalanie.
Wywołany materiał fotograficzny poddaje się utrwalaniu, w trakcie którego niewywołane, w dalszym ciągu światłoczułe, halogenki srebra są przeprowadzane w rozpuszczalne w wodzie sole kompleksowe srebra. Podstawowym składnikiem utrwalacza jest tiosiarczan sodu lub amonu.
Obróbka odwracalna.
Proces obróbki odwracalnej materiałów fotograficznych czarno-białych (specjalnie przystosowanych do tego celu) prowadzi do otrzymania obrazu pozytywowego bezpośrednio na materiale zdjęciowym. Proces ten obejmuje następujące operacje: wywoływanie negatywowe, odwracanie (usuwanie obrazu srebrowego przez przeprowadzenie srebra w postać soli rozpuszczalnej w wodzie), klarowanie (usuwanie barwnych ubocznych produktów odwracania), zaświetlanie pozostałych w warstwach halogenków srebra, wywołanie tak zaświetlonych halogenków srebra prowadzące do utworzenia obrazu pozytywowego, utrwalanie.
W fotografii barwnej obróbka odwracalna jest uzupełniona wybielaniem, mającym na celu przeprowadzenie srebra, tworzącego niepotrzebny obraz, z powrotem w halogenek srebra, usuwany razem z niewywołanymi halogenkami w procesie końcowego utrwalania.
W obróbce negatywów barwnych wybielanie następuje po wywołaniu barwnym negatywowym, a w obróbce barwnych materiałów odwracalnych - po drugim, barwnym wywoływaniu obrazu pozytywowego (pierwsze negatywowe wywoływanie tych materiałów jest zwykłym wywoływaniem czarno-białym).
Obróbka jednokąpielowa.
Jednokąpielowa obróbka materiałów fotograficznych polega na połączeniu wywoływania i utrwalania w jeden proces. W skład kąpieli wchodzi, oprócz substancji wywołującej, również substancja utrwalająca.
W obróbce dyfuzyjnej naświetlony specjalny materiał światłoczuły poddaje się wywołaniu i jednoczesnemu utrwalaniu (obróbka jednokąpielowa), przy czym utworzone w wyniku utrwalenia negatywu rozpuszczalne sole kompleksowe dyfundują do stykającej się z nimi warstwy pozytywowej, gdzie ulegają wywołaniu, tworząc obraz pozytywowy. Metoda ta stosowana jest w reprodukcji fotograficznej, jak również w systemach fotografii natychmiastowej (Polaroid), w których warstwa pozytywowa może stanowić integralną część materiału zdjęciowego. Dyfuzja w takich systemach zachodzi w jednej warstwie, która tak naprawdę - w przypadku materiałów od barwnej fotografii natychmiastowej - składa się z kilkunastu warstw, spełniających określone funkcje.
Procesy dodatkowe.
Wzmacnianie i tonowanie stosuje się tylko do obrazów czarno-białych utworzonych ze srebra.
Osłabianie można zastosować również do barwnych obrazów fotograficznych (można osłabić jedną, dwie lub wszystkie trzy barwy składające się na obraz barwny). 
Pomiędzy poszczególnymi etapami obróbki fotograficznej (np. pomiędzy wywoływaniem a utrwalaniem) materiał obrabiany płucze się wodą. Płukanie jest również ostatnim etapem obróbki fotograficznej, po którym następuje suszenie. Końcowe płukanie można zastąpić kąpielą stabilizującą, zapewniającą również trwałość obrazu.
Obróbka zdjęć cyfrowych.
Zdjęcia z aparatów cyfrowych zapisywane są na karcie pamięci w postaci plików graficznych. Tak zapisane zdjęcia można edytować za pomocą programów graficznych. W czasie edycji można dokonać podstawowej korekty tj. poprawa kontrastu, jasności czy nasycenia barw. Za pomocą bardziej zaawansowanych programów, można dokonać bardziej złożonych operacji, polegających m.in. na lokalną korektę zdjęcia, usuwaniu elementów zdjęcia, a nawet fotomontaż obrazu.

</doc>
<doc id="844213" url="https://pl.wikipedia.org/wiki?curid=844213" title="Wettstetten">
Wettstetten

Wettstetten – miejscowość i gmina w Niemczech, w kraju związkowym Bawaria, w rejencji Górna Bawaria, w regionie Ingolstadt, w powiecie Eichstätt. Leży częściowo na terenie Parku Natury Altmühltal, w Jurze Frankońskiej, około 20 km na południowy wschód od Eichstätt.
Polityka.
Wójtem gminy jest Johann Mödl, poprzednio urząd ten obejmował Hans Mödl, rada gminy składa się z 16 osób.

</doc>
<doc id="844214" url="https://pl.wikipedia.org/wiki?curid=844214" title="Jerzy Wilgat">
Jerzy Wilgat

Jerzy Kazimierz Wilgat, ps. „Antoni Marski” (ur. 1918, zm. 27 lutego 2007 w Warszawie) – polski działacz kombatancki, wieloletni prezes Okręgu Warszawa Światowego Związku Żołnierzy AK.
W 1939 r. zmobilizowany jako podchorąży artylerzysta, uczestnik wojny obronnej Polski, w czasie powstania warszawskiego oficer sztabu I Obwodu Armii Krajowej w Zgrupowaniu „Bartkiewicz”. Po upadku powstania przetrzymywany kolejno w obozach Stalag X B, Bergen-Belsen i Gross Born. Do Polski powrócił w 1946 r.
Po zakończeniu działań wojennych, studiował na Politechnice Warszawskiej, był pracownikiem Biura Projektów „Stolica”, oraz międzynarodowym sędzią narciarskim, działaczem Polskiego Związku Narciarskiego, oraz honorowym członkiem Warszawskiego Klubu Narciarskiego. Przez wiele lat piastował funkcje prezesa Okręgu Warszawa Światowego Związku Żołnierzy AK, był członkiem Rady Honorowej Muzeum Powstania Warszawskiego oraz Rady Kombatanckiej przy Wojewodzie Mazowieckim. Był pracownikiem Biura Rady Pamięci i Męczeństwa.

</doc>
<doc id="844218" url="https://pl.wikipedia.org/wiki?curid=844218" title="Harald IV Gille">
Harald IV Gille

Harald IV Gille (norw. "Harald IV Magnusson Gille") (ur. ok. 1094, zm. 4 grudnia 1136, Bergen) — król Norwegii z dynastii Yngling panujący w latach 1130-1136.
Urodzony ok. 1094 r. w Irlandii, najmłodszy syn króla Norwegii Magnusa III Bosego (panował 1095-1103, zg. 1103) i nieznanej z imienia Irlandki (prawowitą żoną Magnusa III była Margareta Fredkulla, księżniczka szwedzka, zm. po 1131, córka króla Szwecji Inge I Starszego z rodu Stenkila, zmarłego po 1112, jednak wszystkie dzieci Magnusa III pochodziły ze związków pozamałżeńskich). Jego przydomek „Gille” wywodzi się prawdopodobnie od gaelickiego zwrotu „Gilla Christ”, co oznaczało „sługę Chrystusa”. Harald IV miał przyrodnich braci: Eysteina I, Sigurda I Jorsalfara (zwanego również Krzyżowcem) i Olafa IV Magnussona.
Dzieciństwo i młodość spędził prawdopodobnie w Irlandii. Około 1127/1128 r. przybył na dwór króla Sigurda I Jorsalfara, który uznał go za swego brata i uznał za spadkobiercę wspólnie ze swym synem Magnusem IV (później zwanym Ślepym), pod warunkiem że Harald złoży przysięgę lojalności wobec Magnusa IV. Harald złożył taką przysięgę. Po śmierci Sigurda I w 1130 r. Harald IV wraz z Magnusem IV zostali obwołani królami Norwegii, ale mimo wcześniejszej przysięgi Harald IV rozpoczął walkę o tron ze swym bratankiem. Początkowo Harald IV został wygnany (1134), ale rok później powrócił i pokonał Magnusa IV, którego kazał oślepić i wykastrować, a następnie uwięził go w klasztorze. W 1136 r. miała miejsce wielka wyprawa morska Słowian, którzy splądrowali wybrzeża Norwegii, w tym samym czasie pojawił się pretendent do tronu Sigurd III Zły Diakon, podający się za syna Magnusa III Bosego i zażądał współwładzy. Harald IV zgodził się na żądania Sigurda III, który wnet, w Bergen w dniu 4 grudnia 1136 zamordował Haralda IV.
Żoną Haralda IV była Ingrida ks. szwedzka (zm. po 1161), córka Rangvalda, syna króla Szwecji Inge I Starszego, z którą miał urodzonego w 1135 r. syna Inge I, zwanego Garbatym, późniejszego króla Norwegii. Pozostali dwaj synowie Sigurd II Gęba i Eystein II pochodzili ze związków pozamałżeńskich.
Po wstąpieniu na tron Haralda IV w Norwegii rozpoczął się okres wieloletniej wojny domowej (lata 1130-1240) pomiędzy kolejnymi władcami norweskimi, który to okres w historii Norwegii znany jest pod nazwą "borgerkrigstid".

</doc>
<doc id="844235" url="https://pl.wikipedia.org/wiki?curid=844235" title="Klein Matterhorn">
Klein Matterhorn

Klein Matterhorn – szczyt w Alpach Pennińskich, w masywie Breithorn - Lyskamm. Leży w Szwajcarii, w kantonie Valais, w pobliżu miejscowości Zermatt oraz Matterhornu. Na szczyt prowadzi kolejka linowa, wybudowana w 1979 roku. Umożliwia ona łatwe wejście na pobliskie czterotysięczniki, między innymi Breithorn, Castor i Pollux. Górna stacja kolejki znajduje się na wysokości 3820 m i jest najwyżej położoną kolejką w Europie. We wrześniu 2018 roku otwarto drugą, równoległą kolejkę. Jest to kolej gondolowa w systemie trzylinowym.
Pierwszego wejścia na szczyt dokonał Horace-Bénédict de Saussure w 1789 r.

</doc>
<doc id="844236" url="https://pl.wikipedia.org/wiki?curid=844236" title="Polacy na zawodach Junior Grand Prix w łyżwiarstwie figurowym">
Polacy na zawodach Junior Grand Prix w łyżwiarstwie figurowym

Polacy na zawodach Junior Grand Prix w łyżwiarstwie figurowym – występy reprezentantów Polski w zawodach z cyklu Junior Grand Prix.

</doc>
<doc id="844238" url="https://pl.wikipedia.org/wiki?curid=844238" title="Mistrzostwa Świata w Łyżwiarstwie Figurowym 1998">
Mistrzostwa Świata w Łyżwiarstwie Figurowym 1998

Mistrzostwa świata w łyżwiarstwie figurowym 1998 – zawody rangi mistrzowskiej w łyżwiarstwie figurowym, które odbywały się od 29 marca do 5 kwietnia 1998 w Minneapolis. Podczas zawodów rozgrywane były konkurencje solistów, solistek, par sportowych oraz par tanecznych. 
Złoty medal wśród solistów zdobył Rosjanin Aleksiej Jagudin, zaś wśród solistek triumfowała Amerykanka Michelle Kwan. W parach sportowych tytuł mistrzowski wywalczyli Rosjanie Jelena Bierieżna i Anton Sicharulidze. W parach tanecznych triumfowali ich rodacy Anżelika Kryłowa i Oleg Owsiannikow.

</doc>
<doc id="844239" url="https://pl.wikipedia.org/wiki?curid=844239" title="Prawa obywatelskie">
Prawa obywatelskie

Prawa obywatelskie – konstytucyjnie zagwarantowane prawa obywatela danego państwa, których celem jest ochrona jego interesów.
W odróżnieniu od praw człowieka, prawa obywatelskie są prawami o charakterze publicznym, pozostają bowiem w relacji między państwem a obywatelem. Najważniejsze z nich to prawo do pracy, prawo do nauki i prawo wyborcze. Wyróżnia się także prawo polityczne i prawo ekonomiczne.
W polskiej konstytucji prawa obywatelskie zapisane są w rozdziale II.

</doc>
<doc id="844240" url="https://pl.wikipedia.org/wiki?curid=844240" title="Całkowita kontrola przestrzeni powietrznej">
Całkowita kontrola przestrzeni powietrznej

Całkowita kontrola przestrzeni powietrznej – najbardziej korzystny stan kontroli w powietrzu. Przez NATO i Departament Obrony USA jest definiowany jako „taki stopień przewagi powietrznej, gdzie siły powietrzne wroga są niezdolne do efektywnego ingerowania”.
Wyróżniamy trzy poziomy kontroli w powietrzu. Całkowita kontrola przestrzeni powietrznej jest najwyższą, oznaczającą pełna kontrolą przestworzy. Następna jest przewaga powietrzna – zajmowanie korzystniejszej od przeciwnika pozycji. Równowaga powietrzna jest najniższym poziomem kontroli, oznaczającą panowanie w powietrzu tylko nad pozycjami sojuszniczych wojsk.

</doc>
<doc id="844252" url="https://pl.wikipedia.org/wiki?curid=844252" title="I liga urugwajska w piłce nożnej (1914)">
I liga urugwajska w piłce nożnej (1914)

Mistrzostwa Urugwaju w roku 1914 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ nikt nie spadł, a awansowały dwa kluby, liga zwiększyła się z 8 do 10 klubów.
Primera División.
Końcowa tabela sezonu 1914.
Ze względu na równą liczbę punktów dwóch najlepszych w tabeli klubów o mistrzostwie Urugwaju zadecydował baraż.
Mistrzem Urugwaju został klub River Plate FC Montevideo.

</doc>
<doc id="844254" url="https://pl.wikipedia.org/wiki?curid=844254" title="Przewaga powietrzna">
Przewaga powietrzna

Przewaga powietrzna – dominacja sił powietrznych jednej ze stron konfliktu nad siłami powietrznymi drugiej. Jest definiowana w słowniku NATO jako „taki poziom dominacji w bitwie powietrznej jednej ze stron nad drugą, iż umożliwia przeprowadzenie operacji na lądzie, morzu i przez siły powietrzne w danym czasie i miejscu bez wyraźnej ingerencji ze strony przeciwnika”.

</doc>
<doc id="844255" url="https://pl.wikipedia.org/wiki?curid=844255" title="Gatunksizm">
Gatunksizm



</doc>
<doc id="844258" url="https://pl.wikipedia.org/wiki?curid=844258" title="Synagoga w Przasnyszu">
Synagoga w Przasnyszu

Synagoga w Przasnyszu – zbudowana w 1886 roku przy ul. Berka Joselewicza (daw. ul. Bydlęcej), po zamknięciu przez władze rosyjskie starej, drewnianej synagogi. Synagoga została uszkodzona w wyniku I wojny światowej, odbudowano ją w nieco zmienionej formie. W 1939 roku, została zniszczona przez hitlerowców.

</doc>
<doc id="844261" url="https://pl.wikipedia.org/wiki?curid=844261" title="Bad Boys (film)">
Bad Boys (film)

Bad Boys – komediowy film akcji nakręcony w 1995 roku, wyreżyserowany przez Michaela Baya. Główne role zagrali Martin Lawrence i Will Smith. W 2003 roku został nakręcony sequel o tytule "Bad Boys II". Pod koniec 2018 roku pojawiła się informacja o planowanej produkcji kolejnej części filmu pod tytułem "Bad Boys III".
Fabuła.
Detektyw Marcus Burnett (Martin Lawrence) i detektyw Mike Lowrey (Will Smith) są oficerami w policji w Miami. Lowrey jest bogatym playboyem, i przeciwieństwem Burnetta, męża z trójką dzieci.
Jednej nocy ze skarbca policji zostaje skradziona heroina warta 100 milionów dolarów. Sprawą zajmują się Mike i Marcus, ponieważ to była ich największa zdobycz w całej karierze. Teraz muszą się zmierzyć z ultimatum danym przez Wydział Spraw Wewnętrznych. Jeśli nie zdobędą narkotyków w ciągu 5 dni, wydział narkotykowy w którym pracują zostanie rozwiązany. W ciągu ich śledztwa odkrywają, że jeden z członków gangu, Eddie Dominguez (Emmanuel Xuereb), przywłaszcza sobie część heroiny. Dominguez zostaje zastrzelony przez francuskiego "króla narkotyków" Foucheta (Tchéky Karyo), który zabija także przyjaciółkę Lowreya, Max (Karen Alexander). Jedynym świadkiem tej zbrodni jest współlokatorka Max, Julie Mott (Téa Leoni).
Julie nie chce zeznawać bez Lowreya, który jest czasowo nieosiągalny, więc Burnett jest zmuszony do podszycia się pod niego aby zdobyć zeznania świadka. Aby być bardziej wiarygodnym, Burnett zabiera Julie do mieszkania Lowreya, do którego sam musi się wprowadzić. Lowrey w tym czasie przeprowadza się do domu Burnetta. Lowrey w czasie śledztwa grał Burnetta, a Burnett – Lowreya.
Podczas gdy nadal starają się złapać "Złych chłopców" ("bad boys"). (W filmie śpiewają oni piosenkę o tytule "Bad Boys").
Sukces komercyjny.
Film z 23-milionowym budżetem okazał się sukcesem i zarobił w Ameryce 65,8 miliona dolarów i 75 milionów poza nią. Przyniósł więc producentom ponad 140 milionów dolarów zysku. Otworzył także drzwi do sukcesu młodym aktorom, Willowi Smithowi, Martinowi Lawrence'owi i reżyserowi Michaelowi Bayowi.
Z powodu popularności Smitha, Lawrence'a i Baya, "Bad Boys" kontynuowali swój sukces w telewizji, na kasetach VHS i płytach DVD.
Ścieżka dźwiękowa.
Oficjalna ścieżka dźwiękowa "Bad Boys" została wydana w marcu 1995 roku przez wytwórnię Sony. Na płycie znalazły się głównie piosenki hip-hopowe oraz R&amp;B.
Lista utworów:

</doc>
<doc id="844263" url="https://pl.wikipedia.org/wiki?curid=844263" title="Hotel Dante">
Hotel Dante

Hotel Dante (ang. "Dante’s Cove") – amerykański miniserial telewizyjny łączący elementy horroru, fantasy i homoerotyczne, w reżyserii Sama Irvina. Określany mianem "pierwszego horroru gejowsko-lesbijskiego", zasadniczo dlatego, że niemal wszyscy bohaterowie (w tym wszyscy mężczyźni) są orientacji homoseksualnej lub biseksualnej.
Jak dotąd powstało trzynaście odcinków; pilot (z 2004 roku); pierwszy liczył 84 minuty, drugi 106 minut (razem utworzyły pierwszą serię), natomiast kolejnych pięć (druga seria) liczyło po 60 minut każdy. Całość wyprodukowała stacja telewizyjna here!, zajmująca się programami dla widowni LGBT. W 2007 roku nakręcono odcinki do trzeciego sezonu, wzbogaconego nowymi postaciami i odtwórcami ról.
Powstał spin off serialu pt. "The Lair", również emitowany na antenie stacji here!.
Fabuła.
Sezon 1, odcinek 0: niepokazywany pilot
Kevin Foster jest 17. letnim uciekinirem, który przyjeżdża do Dante’s Cove aby uciec przed homofobicznymi rodzicami i by mieszkać ze swoim ukochanym Tobim. Pensjonat Dante jest nawiedzony. Poznaje Van, lesbijską artystkę, która jest miłośniczką lokalnej historii. Pewnego wieczoru Kevin odkrywa zamkniętą piwnicę, gdzie znajduje Ambrosius Vallina, 160. letniego maga, uwięzionego przez zazdrosną narzeczoną Grace - czarownicę. Ambrosius planuje zrobić z Kevina kochanka na wieczność. Grace ma inne plany: chce uwięzić byłego narzeczonego raz jeszcze.
Sezon 1, odcinek 1: Na początku
1840 rok, małe amerykańskie miasteczko Dante’s Cove, znajdujące się bliżej nieokreślonej wyspie na Karaibach. Grace Neville (Tracy Scoggins), czarownica Księżyca, ma zamiar poślubić lokalnego młodego bogacza Ambrosiusa Vallina (William Gregory Lee). Przypadek sprawia, że pewnego dnia wraca do domu i zastaje swojego ukochanego w intymnej sytuacji z lokajem. Wściekła, przy pomocy czarów zabija kochanka Ambrosiusa, a jego samego zamienia w starca i zamyka w lochu. Tylko pocałunek młodego mężczyzny może zdjąć klątwę z Ambrosiusa.
Współczesność. Toby (Charlie David) spędza urocze wakacje ze swoim chłopakiem Kevinem (Gregory Michael). Niestety musi wrócić do pracy do Dante’s Cove. Niedługo potem przyjeżdża Kevin, który uciekając przed homofobiczną matką i jej kochankiem, zamieszkuje ze swoim partnerem w "Pensjonacie Dante" - lokalnym ośrodku dla gejów i lesbijek, który, jak głoszą legendy, jest nawiedzony. Poznaje Van (Nadine Heimann) przyjaciółkę Tobiego, artystkę, która miewa dziwne wizje i fascynuje się magią i voodoo, Coreya (Josh Berresford) stałego mieszkańca pensjonatu i bardzo luzackiego kolesia, Amber (Zara Taylor) – imprezowiczkę, która ma ochotę na lokalną DJ-kę Chrissy, Adama (w pierwszej serii Stephen Amell, w drugiej i trzeciej serii Jon Fleming), jedynego hetero w okolicy, który jest byłym Tobiego, oraz Josha (Tim McElwee) – biseksualistę w związku z dziewczyną.
Historia nabiera tempa kiedy Kevin odkrywa drzwi do piwnicy, gdzie uwięziony jest Ambrosius. Uwalnia go z niewoli oraz złego zaklęcia. Jak się okazuje, uwalnia w nim pokład również obsesji na swoim punkcie - od tej pory Ambrosius będzie próbował zdobyć Kevina na wszelkie sposoby.
Sezon 1, odcinek 2: Następnie mrok
Uwolniony z niewoli Ambrosius, który w międzyczasie pozyskał magiczne moce, tnie Kevina. Odnajduje go Toby i zawozi do szpitala. W tym czasie Ambrosius zamieszkuje latarnie i obmyśla plan zdobycia Kevina. Grace, która odkrywa ucieczkę byłego narzeczonego, przy pomocy czarnej magii próbuje mu przeszkodzić. Ostatecznie Kevin umiera zabity przez zadrosną czarownicę, a Ambrousius więzi ją w ten sam sposób jak ona dwa wieki temu jego. Przy pomocy pocałunku powoduje, że czar pryska i Kevin wraca do świata żywych.
Toby i Val próbują odkryć co się dzieje - szczególnie w kontekście śmierci i zmartwychwstania Kevina. Utrudnia im to Ambrosius. Opętuje Corbiego i próbuje rozdzielić kochanków - Kevina i Tobiego. Grace ucieka z więzienia przy pomocy swoich magicznych mocy. Ambrosius obezwładnia Tobiego i wrzuca go do morza.
Sezon 2, odcinek 1: To rodzaj magii
Jakimś cudem Toby nie tonie, Kevinowi udaje się uciec przez Ambrosiusem. Toby i Kevin próbują zbudować związek pomimo przeszkód: zarówno tych zwyczajnych jak praca czy dobrze zbudowanych kolesi, jak i nadzwyczajnych, jak magia Ambrosiusa. Van odkrywa, że również ma zdolności magiczne, co niekoniecznie odpowiada jej dziewczynie - Michelle (Erin Cummings). 
W Dante’s Cove pojawia się tajemnicza kobieta - Diana Childs (Thea Gill), która zna zarówno Grace jak i Ambrosiusa. W tym sezonie pojawiają się również inne postaci: Marco Laveau (Gabriel Romero) – nowy właściciel baru "H2Eau" i pracodawca Toby’ego, który nie toleruje w swoim lokalu całego szeregu rzeczy: zbytniej nagości personelu, nieodpowiedniego zachowania gości, a także narkotyków, Kai (German Santiago) – podejrzany typ, obrotny i przystojny; pośrednik wszelkich nielegalnych transakcji i operacji (w tym obrotu miejscowymi narkotykami oraz wręczania łapówek przedstawicielom władzy), robi interesy zarówno z Grace (nadzoruje należący do niej "Pensjonat Dante") jak i z Ambrosiusem (pomaga mu się urządzić we współczesności).
W końcu Toby odkrywa kim jest złowieszczy mag i próbuje go powstrzymać, ostatecznie jednak to Van ratuje sytuację magią i wysyła maga oraz Coriego w głąb morza.
Sezon 2, odcinek 2: Zabawa z ogniem
Po zabiciu Coriego oraz po walce z Ambrosiusem Van postanawia dokładniej studiować księgę magii - prosi o pomoc Grace, która co prawda początkowo próbowała ją zabić, ale ostatecznie potrzebuje pomocnicy by walczyć z Ambrosiusem. Sprawy się komplikują, kiedy okazuje się, że to Diana nauczyła Ambrosiusa magii. Van i Diana się poznają.
Van wymazuje pamięć Michelle. Na tyle skutecznie, że dziewczyna zapomina o ich związku. Co jakiś czas widzi tylko obrazy z przeszłości, ale nie wie skąd się biorą.
Ambrosius nadal próbuje skłócić Tobiego i Kevina, więc Grace i Van nakładają na tego drugiego zaklęcie ochronne. Skutkuje to tym, że Kevin przestaje wiedzieć czego chce - co objawia się tym, że ulega pierwszemu napotkanemu facetowi - nakrywa ich Toby.
Sezon 2, odcinek 3: Razem
Toby i Kevin wyjeżdżają na biwak, gdzie dyskutują o niepewności Kevina. Grace nadal uczy Van magii, ponieważ potrzebuje jej energii do magicznego obrządku, o czym młoda artystka nie wie. Adam zaczyna brać narkotyk zwany 'saint' (święty) – pozyskuje go od Colina (Dylan Vox), właściciela gejowskiego sex klubu. Marco próbuje dać sobie radę z coraz gorszym zachowaniem Adama i tym, że jest interesującym obiektem seksualnym dla Kaia. Grace odkrywa, że Diana jest na wyspie - panie spotykają się, okazuje się, że są siostrami.
Ambrosius, po odkryciu, że Kevin jest pod wpływem zaklęcia, postanawia przespać się z Adamem.
Sezon 2, odcinek 4: Spring Forward
Adam nadal bierze narkotyki i namawia do tego Michelle - przerażeni przyjaciele (Van, Toby i Kevin) próbują go przekonać, by przestał. Chłopak nie zauważa uzależnienia i kończy na seks imprezie u Colina.
Van odkrywa, sprzątając u Diany w domu, starodawne zaklęcie, które ląduje w rękach Grace. Dodatkowo kradnie potłuczoną lalkę - prezent, którym kiedyś Ambrosius obdarował Grace. Zaklęciem okazuje się możliwość osiągnięcia ogromnych mocy magicznych oraz zdolność do jednokrotnego zmienienia przeszłości - Libra Solstice. Grace chce wymazać Ambrosiusa ze swojego życia, Ambrosius chce uratować swojego kochanka, a więc nie dopuścić do odkrycia przez Grace o jego romansie, a Diana chce zabić matkę Grace, zanim ta zabiła ich ojca. Van odkrywa jakie plany wobec niej ma Grace.
Sezon 2, odcinek 5: The Solistice
Czas Libra Solstice się zbliża. Do Dante’s Cove przyjeżdża były chłopak Kevina - Derick ze swoim kolegą Jayem. Chcą się wyszaleć przed ślubem, który Derick będzie miał za tydzień z jakąś dziewczyną. 
Van jest zrozpaczona, ponieważ Michelle popełnia samobójstwo nie mogąc dłużej wytrzymać wizji w swojej głowie. Diana wyjawia jej istnienie Libra Solstice.
Jay naprawia uszkodzoną lalkę, której mocą jest powodowanie, że osoba, która ją trzyma zakochuje się w pierwszej napotkanej osobie - w jego przypadku jest to Van. Derick zakochuje się w Kevinie, Marco i Kai w sobie nawzajem, a w wyniku starań Ambrosiusa (który nazywa siebie Bro) – Toby w Adamie. Wszyscy zostają odczarowani gdy Toby niszczy lalkę.
Ostatecznie w wyniku szantażu, Kevin zostaje poddanym Ambrosiusa. Van oddaje się Grace, by ta uratowała Michelle. W czasie decydującego starcia całą pulę zgarnia Diana, która deklasuje wszystkich i chce uratować świat zabijając własną matkę (która w ten sposób nie przekazałaby mocy Grace, więc ani ona ani Ambrosius nie znaliby magii). Jednak dobro zwycięża i oddaje możliwość zmiany przeszłości Van, która ratuje Michelle.
Gdy wydaje się, że wszystko zmierza ku końcowi pojawia się Ambrosius, który porywa Kevina.

</doc>
<doc id="844264" url="https://pl.wikipedia.org/wiki?curid=844264" title="Skifowie">
Skifowie



</doc>
<doc id="844269" url="https://pl.wikipedia.org/wiki?curid=844269" title="Dante's Cove">
Dante's Cove



</doc>
<doc id="844270" url="https://pl.wikipedia.org/wiki?curid=844270" title="Rob Dougan">
Rob Dougan

Rob Dougan (znany także jako Rob D, ur. 1969 w Sydney) – kompozytor tworzący muzykę będącą mieszanką różnych stylów. Miesza filmową muzykę orkiestrową, beaty trip hopowe i bluesowe wokale, dołączając do tego elementy muzyki elektronicznej. Jest znany głównie z utworu „Clubbed to Death” wydanego na singlu w 1995 i zamieszczonego w 1999 na soundtracku filmu Matrix oraz w 2004 roku na soundtracku filmu . W 2002, 7 lat po singlu, wydał debiutancki album "Furious Angels".
Życiorys.
W 1990, jego przyjaciel Rollo Armstrong sprowadził Roba z Australii do Londynu. W latach 1991–1995, jako "Rob D", działał jako DJ i twórca remiksów. W 1994 jego remiksy zaczęły się pojawiać na listach przebojów w Wielkiej Brytanii. Wydał także swój debiutancki singel „Hard Times”.
W 1995 dzięki hitowemu singlowi „Clubbed to Death” dał się poznać na brytyjskiej scenie klubowej. Wyprodukował prawie tuzin remiksów tego utworu, w tym ulubiony przez fanów „Kurayamino Variation”. Jego wytwórnia Mo'Wax Records była tak zadowolona, że zleciła mu napisanie „Clubbed to Death 2” (które pojawiło się później jako bonus na albumie "Furious Angels").
Jednak w 1996 jego nowy utwór „Furious Angels”, który miał zapowiadać album, nie zadowolił wytwórni i Dougan w końcu wydał go na singlu w 1998 w innej wytwórni Cheeky Records, kilka miesięcy przed jej bankructwem. W związku z tym produkcja albumu została wstrzymana tuż przed wydaniem. Dougan przez kolejnych 6 lat robił remiksy i licencjonował swoje utwory w celu wyprodukowania albumu dokładnie tak jak tego chciał: z pełną orkiestrą i chórem.
W 1999 zrobiło się o nim głośno po tym jak „Clubbed To Death – Kurayamino Variation” znalazło się na soundtracku "Matrixa", jednak publicznie pozostał tylko „Robem D”. Zremiksował utwory U2, Moby’ego i Kylie Minogue, a także umieścił kolejne dwa utwory na soundtracku "Matrix Reloaded" („Furious Angels” i „Chateau”). Na DVD z filmem znalazło się także „I’m Not Driving Anymore”.
W 2002 w Wielkiej Brytanii, a w 2003 na świecie, w końcu ukazał się debiutancki album "Furious Angels". Pod koniec 2003 ukazała się wersja dwupłytowa z dyskiem zawierającym wersje instrumentalne wszystkich utworów.
Później Dougan pisał „kilka piosenek” dla Sugababes, a także pracował nad dwoma swoimi albumami – jednym „normalnym”, a drugim klasycznym.
Styl.
Muzyka Roba Dougana jest trudna do zaszufladkowania. Widoczne są wpływy muzyki klubowej, jednak z dużą ilością elementów symfonicznych takich jak pełna orkiestra smyczkowa, a także własnymi surowymi rockowymi tekstami. Sam Rob twierdzi, że tworzy muzykę „antygatunkową”.

</doc>
<doc id="844273" url="https://pl.wikipedia.org/wiki?curid=844273" title="Stefan Glowacz">
Stefan Glowacz

Stefan Glowacz (ur. 22 marca 1965 w Tittmoning) – niemiecki wspinacz czeskiego pochodzenia.
Kariera wspinaczkowa.
Rozpoczął wspinanie w wieku lat 15 i już po kilku latach stał się jednym z najbardziej uznanych wspinaczy sportowych.
Od 1993 poświęcił się wyprawom wspinaczkowym na najtrudniejsze ściany skalne między innymi w Kanadzie, Patagonii, Antarktydzie.

</doc>
<doc id="844285" url="https://pl.wikipedia.org/wiki?curid=844285" title="Widmo Brokena">
Widmo Brokena



</doc>
<doc id="844290" url="https://pl.wikipedia.org/wiki?curid=844290" title="Coronado">
Coronado



</doc>
<doc id="844299" url="https://pl.wikipedia.org/wiki?curid=844299" title="Escrow">
Escrow

Escrow (z ang. "bezpieczeństwo w rękach stron trzecich", depozyt) – system stworzony w Stanach Zjednoczonych w latach trzydziestych XX wieku, stanowiący formę umowy – usługi bankowej polegającej na otwarciu i prowadzeniu rachunku powierniczego, który przeznaczony jest do gromadzenia środków i prowadzenia rozliczeń pomiędzy konkretnymi, określonymi w umowie partnerami handlowymi.
Sposób działania.
Rachunek Escrow wykorzystywany jest w związku z różnego rodzaju transakcjami handlowymi, znajduje zastosowanie głównie podczas transakcji odbywających się na odległość, prowadzenia inwestycji budowlanych, zakupu przedsiębiorstwa, linii technologicznych itp. Często wykorzystywany jest również w przypadku zakupu dóbr trudno zbywalnych, wytwarzanych na indywidualne zamówienie oraz zakupu udziałów lub akcji przedsiębiorstw. Jednym z zastosowań jest ochrona transakcji na rynku pierwotnym obrotu nieruchomościami – poprzez rachunek Escrow bank może uwiarygodnić dewelopera wobec klientów, zagwarantować terminową zapłatę za wybudowane mieszkania, a kupującego chronić przed ewentualną utratą gotówki w przypadku, gdy deweloper zbankrutuje. Również w przypadku turystyki coraz częściej ma zastosowanie płatności za usługę z wykorzystaniem rachunku powierniczego.
Pierwszym etapem założenia rachunku Escrow powinno być dokonanie wspólnego wyboru powiernika. Musi to być osoba z nieposzlakowaną opinią i godna zaufania, zaakceptowana przez obie strony. Po zawarciu umowy kupujący przekazuje środki na rachunek powierniczy lub w przypadku transakcji rozłożonej w czasie, np. związanej z zakupem nieruchomości, dokonuje wpłat zgodnie z ustalonym harmonogramem. Opłata za skorzystanie z Escrow wynosi około 3 procent wartości transakcji. Powiernik informuje sprzedawcę o zabezpieczeniu środków na rachunku, po czym ten wypełnia swoje zobowiązania. Pieniądze są wypłacane sprzedawcy w transzach, zgodnie z postępem realizacji umowy lub jednorazowo po potwierdzeniu przez kupującego zgodności towaru z zamówieniem. Celem Escrow jest zwiększenie pewności obrotu pomiędzy tymi kontrahentami, poprzez zagwarantowanie przez bank, że w przypadku spełnienia przez jednego z nich określonego świadczenia, otrzyma on umówioną zapłatę. W przeciwnym wypadku bank zwraca depozyt.
Escrow w Polsce.
Najpopularniejszą formą Escrow w Polsce jest rachunek powierniczy przy zakupie nieruchomości. Ustawa o ochronie praw nabywców mieszkań przewiduje istnienie 4 rodzajów rachunków powierniczych:
W przypadku otwartych rachunków powierniczych przesyłane transze nie mogą być mniejsze niż 10% i większe niż 25% wartości mieszkania. O tym, jaki rodzaj rachunku powierniczego zostanie uruchomiony, decyduje w Polsce deweloper. Najczęściej wybierana jest trzecia opcja, czyli rachunek powierniczy otwarty z gwarancją bankową.

</doc>
<doc id="844301" url="https://pl.wikipedia.org/wiki?curid=844301" title="Tekst (semiotyka)">
Tekst (semiotyka)

Tekst – każdy wytwór kultury (tekst kultury) stanowiący całość uporządkowaną według określonych reguł, np. dzieło sztuki, ubiór, zachowanie realizujące jakiś utrwalony wzorzec kulturowy.
Tekst w języku.
Tekstem w języku nazywa się linearny ciąg elementów i struktur językowych, pozostających między sobą w określonych relacjach pozycyjnych. Tekst posiada znaczenie i jako taki jest znakiem językowym, tzw. superznakiem, dla odróżnienia od mniejszych jednostek znaczeniowych – morfemów, wyrazów, wyrażeń i zdań.
Tekst w języku jest przedmiotem badań lingwistyki tekstu.

</doc>
<doc id="844302" url="https://pl.wikipedia.org/wiki?curid=844302" title="I liga urugwajska w piłce nożnej (1913)">
I liga urugwajska w piłce nożnej (1913)

Mistrzostwa Urugwaju w roku 1913 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División.
Według większości źródeł klub CURCC Montevideo zmienił nazwę na CA Peñarol.

</doc>
<doc id="844303" url="https://pl.wikipedia.org/wiki?curid=844303" title="Tekst kultury">
Tekst kultury



</doc>
<doc id="844306" url="https://pl.wikipedia.org/wiki?curid=844306" title="Katedra w Akwizgranie">
Katedra w Akwizgranie

Katedra w Akwizgranie ( lub "Kaiserdom") – kościół katedralny pod wezwaniem św. Marii w Akwizgranie w zachodnich Niemczech. Katedra składa się z trzech części, z których najstarszą jest dawna kaplica pałacowa Karola Wielkiego ("Pfalzkapelle") – jeden z nielicznych zachowanych zabytków sztuki karolińskiej. W dobie wczesnego romanizmu dobudowano westwerk. W XIV w. rozpoczęto budowę (ukończoną w następnym stuleciu) gotyckiego prezbiterium, które jest miejscem spoczynku Karola Wielkiego. Prezbiterium pełni funkcję sanktuarium mieszczącego cztery najwyższej wagi relikwie Marii, Jezusa oraz Jana Chrzciciela, które pochowane są w późnoromańskim relikwiarzu Marii. Świątynia była jednym z najważniejszych ośrodków pielgrzymkowych w Europie, a dawna tradycja wystawiania co siedem lat relikwii jest kontynuowana w niej do dziś.
Katedra przez 600 lat (936–1531) była miejscem koronacji 30 władców Świętego Cesarstwa Rzymskiego. W roku 1930 świątynia przemianowana została na katedrę.
W 1978 katedra w Akwizgranie została wpisana na listę dziedzictwa kulturowego UNESCO jako pierwszy obiekt na terenie Niemiec i jeden z trzech pierwszych w Europie.
Budowa.
Budowa katedry rozpoczęta została w latach 90. VIII wieku. Pierwszym budowniczym katedry był Odo z Metzu, ale jej obecny wygląd to efekt prac architektonicznych przeprowadzonych na przestrzeni ponad 1000 lat. Bezpośrednią inspiracją i wzorem dla architektów w Akwizgranie był, powstały w VI wieku, kościół San Vitale w Rawennie. Karol Wielki marzył o budowli przewyższającej swą doskonałością wszystkie dotychczasowe konstrukcje, dlatego też budowniczych do prac przy świątyni sprowadzono z zagranicy. Do budowy kaplicy użyto materiałów z pobliskich budowli rzymskich w Kolonii (najprawdopodobniej z St. Gereon lub też Praetoriumspalast).
Kaplica zbudowana jest na planie ośmiokąta, który w starożytności uznawany był za formę doskonałą, znajdującą się pomiędzy kołem a kwadratem. Koło pozbawione początku i końca symbolizowało nieskończoność nieba. Kwadrat, natomiast, symbolizował ograniczoną formę Ziemi, a jego cztery kąty wyznaczały kierunki niebieskie. Wymiary kaplicy odzwierciedlają biblijne rozmiary niebiańskiego Jeruzalem: długość, szerokość i wysokość są sobie równe. Kaplica mająca 30,9 m wysokości była w momencie powstania największym budynkiem z kopułą na północ od Alp. Konsekracja świątyni odbyła się prawdopodobnie ok. 801 roku. Według pewnego listu Hadriana IV z 1157 roku, rzekomo papież Leon III osobiście ją przeprowadził. Zajście tej historycznie wątpliwej okoliczności datują "Annales Iuvavenses maiores" wówczas na święto Objawienia Pańskiego roku 805.
Katedra była sukcesywnie rozbudowywana, tak by sprostać ogromnemu napływowi pielgrzymów przybywających do Akwizgranu, którzy oddawali cześć tzw. Wielkim Relikwiom Akwizgrańskim oraz Karolowi Wielkiemu, kanonizowanemu przez antypapieża w 1165 roku. W latach 1355–1414 wzniesiono gotyckie prezbiterium, wzorowane na Sainte-Chapelle w Paryżu.
Historia najnowsza.
Pod koniec drugiej wojny światowej, katedra, tak jak większość centrum miasta w Akwizgranie, była celem bombardowań lotnictwa brytyjskiego. W czasie nalotów najbardziej zniszczone zostało gotyckie prezbiterium oraz witraże, które po wojnie zostały zrekonstruowane przez Antona Wendlinga. Abstrakcyjne wzory zrekonstruowanych witraży bocznych nawiązują do zstąpienia światła z nieba, symbolicznej siedziby Boga, na ziemię.
Architektura i wystrój wnętrza katedry.
Monumentalny westwerk wraz z kaplicą pałacową stanowią rdzeń całej katedry i są kluczowym dziełem architektury doby Karolingów.
Masyw zachodni.
Wielokrotnie rozbudowany masyw zachodni składa się z centralnej kwadratowej wieży, którą flankują dwie mniejsze wieżyczki schodowe. Z czasów karolińskich zachowała się architektura wnętrza wraz z niszami i schodami. W XVII wieku dobudowano kruchtę, a w latach 1879–1884 główna wieża została znacznie podwyższona i otrzymała neogotycką formę.
Wilcze Wrota.
Do najcenniejszych dzieł związanych z zachodnią częścią świątyni należą odlane w miejscowej odlewni około roku 800 brązowe, ważące ponad cztery tony, drzwi, zwane także Wilczymi Wrotami. Jest to pierwsze od upadku imperium rzymskiego dzieło tego typu. Zgodnie z tendencjami renesansu karolińskiego, dekoracja drzwi nawiązuje do form antycznych. Połacie podwoi zostały podzielone na cztery kwatery o gładkiej powierzchni obramowanej bordiurą ze zwielokrotnionym motywem palmety i kimationu jońskiego. Dwie koliste, wypukłe antaby mają formę stylizowanej głowy lwa.
Wewnątrz, w przyziemiu masywu zachodniego, umieszczono wtórnie datowany na II wiek brązowy posąg wilczycy oraz wielką szyszkę sosny pochodzącą z dawnej fontanny.
Posąg wilczycy.
Późnorzymski, datowany na II wiek po Chrystusie brązowy posąg wilczycy został sprowadzony z Rzymu za sprawą Karola Wielkiego, który kazał go umieścić na dziedzińcu dawnego palatium. Jest to nawiązanie do rzymskiego wzoru, którym była wilczyca kapitolińska.
Kaplica pałacowa.
Wzniesiona przez Odona z Metzu w latach 792-800 kaplica pałacowa stanowiła integralną część założenia pałacowego Karola Wielkiego (palatium). Jest to dwukondygnacyjna budowla centralna, na rzucie oktagonalnym z 16-bocznym obejściem. Nakryta jest masywną kopułą na ośmiokątnym tamburze z otworami okiennym wspartymi na masywnych filarach, które oddzielają centralną część od obejścia i są wzniesione powyżej empor. Empory i obejście są nakryte sklepieniem krzyżowym. Ściany części centralnej są artykułowane półkolistymi arkadami, przy czym każda arkada empor jest podzielona na dwie strefy, niższą podzieloną na trzy mniejsze arkady i wyższą, również o trójdzielnym układzie, ale podział tworzą wyłącznie kolumny. Oryginalne kolumny marmurowe zostały sprowadzone na życzenie Karola Wielkiego z Włoch, z Rzymu i Rawenny. Nieliczne zachowały się na swoim miejscu. Większość została zagrabiona podczas francuskiej okupacji Nadrenii i wysłana do Paryża. Część z nich powróciła do Akwizgranu w 1815 roku i została ponownie umieszczona we wnętrzu katedry w 1840 roku. Przy tej okazji postawiono też wiele nowych kolumn, używając między innymi granitu assuańskiego.
Wystrój kaplicy tworzą cenne dzieła sztuki z czasów karolińskich i ottońskich i mają na celu obrazowanie rangi miejsca. Od koronacji Ludwika Pobożnego na współ-cesarza, do końca średniowiecza w XVI wieku kaplica pełniła funkcję kościoła koronacyjnego (32 koronacje).
Tron cesarski.
Tron Akwizgrański, nazywany też tronem Karola Wielkiego lub tronem Karola. Został sporządzony w 790 roku na zlecenie Karola Wielkiego i miał on wyposażyć kaplicę pałacową – dzisiejszą katedrę w Akwizgranie. Tron od początku istnienia znajduje się w katedrze w Akwizgranie nazywanej też przez społeczeństwo niemieckie – Aachner Münster.
Tron służył do koronacji Ludwika Pobożnego, jako zastępcy cesarza w 813 roku, jak również koronacji Ottona Wielkiego na rzymsko-niemieckiego króla w 936 roku. Koronowano na nim też Ferdynanda I na rzymsko-niemieckiego króla w 1531 roku. Łącznie na tym tronie ukoronowano 30 niemieckich królów. W związku z tym w XI wieku z tronu królewskiego w Akwizgranie przemawiano jako "totius regni archisolium".
Sam Karol Wielki został w 768 roku w Noyon ukoronowany na króla. Potem w 800 roku w Rzymie na cesarza Augusta.
Przez lata uważano, że tron ten należał do Karola Wielkiego. Jednak ostatnie badania dowodzą, że powstał on w czasach późniejszych, najprawdopodobniej z okazji koronacji Ottona I.
Na emporze znajduje się marmurowy, zmontowany z rzymskich spoliów tron cesarski z drewnianym siedzeniem, do którego prowadzi sześć kamiennych stopni ułożonych na wzór schodów świątyni Salomona w Jerozolimie.
Pala d’Oro.
Pala d’Oro – złote antependium ołtarzowe (jeden z trzech zaledwie przykładów złotniczej okładziny, zachowanych z czasów karolińsko-ottońskich, pozostałe to tzw. Antependium z Bazylei i antependium z kościoła Św. Ambrożego w Mediolanie). Dzieło datuje się na 1 ćwierć XI w. Dzieło charakteryzuje się bogatą treścią, która zawarta jest w trybowanych przedstawieniach figuralnych. Dziesięć prostokątnych kwater wypełnia cykl pasyjny (od Wjazdu do Jerozolimy po Trzy Marie u Grobu). Pośrodku we wrzecionowatej mandorli Chrystus w majestacie, któremu asystują po bokach Maria i św. Michał Archanioł. Całość dopełniają cztery medaliony z symbolami Ewangelistów.
Ambona Henryka II (Ambo Heinrichs II).
Ambona została zbudowana w latach 1002–1014 na życzenie Henryka II, co poświadcza inskrypcja na dolnej bordiurze, której treść brzmi następująco: „Dążąc do wiecznej chwały, ofiaruje Tobie, Najświętsza Dziewico, pobożny król Henryk, wraz z kosztownościami, to dzieło świętej ambony, błyszczące złotem i drogimi kamieniami, abyś mu swą modlitwą wyprosiła najwyższą łaskę”.
Ambona należy do najważniejszych dzieł z czasów ottońskich. Po dzień dzisiejszy jest wykorzystywana w wyjątkowe święta do użytku liturgicznego.
Budowa, wyposażenie i układ.
Ambona Henryka II. została wykonana specjalnie dla kaplicy pałacu królewskiego, dzisiaj katedry w Akwizgranie. Usytuowana w kaplicy jest wykonana z drewna dębowego i w całości jest pokryta złotą blachą. Ściana Ambony zabezpieczona jest balustradą i ma zarys koniczyny liściastej, która przez listewki z Filigranów i kamieni szlachetnych jest po dziś dzień utrzymana w oryginale. Podstawę z drewna dębowego - 9 kwadratów ozdobionych brązowym lakierem. Z tego 5 tworzy krzyż z kamieniami szlachetnych Crux gemmata. Tworzy formę greckiego krzyża. Szlachetne wazony zdobią te pola; 3 są oryginalne, 2 wykonane później. Oryginalne części to: filiżanka i spodek z kryształu górskiego i owalna antyczna miska Agatowa, która prawdopodobnie jest z III lub IV wieku po Chrystusie. Nikt nie wie, w jaki sposób weszła w posiadanie Henryka II. Źródła mówią, że jest to prezent od wschodnich delegacji rzymskich. Udowodniono, że chodzi o części pięknej zastawy cesarzowej Teofano, żony Ottona II. Pierwsze 2 obiekty przedstawiają orientalne prace późniejszego X i XI wieku. Takie prace z kryształu górskiego cieszyły się zainteresowaniem na północy Alp. Zielona prążkowa i wykonana z Agatu miska tworzyła późniejszą sztukę. Szachy wykonane z Agatu i chalcedonu "oprawiały" później naczynia do picia. Pozostałe 4 narożne kwadraty są "napędzane" płaskorzeźbami z miedzi i przedstawiają piszących Ewangelistów. Tablica Matthew (u góry z lewej) jest po dziś dzień oryginalna; 3 inne płaskorzeźby były wzorowane na modelach gipsowych 1870. Ściany parapetu, jak i obie strony kolumn są ozdobione przez liczne cechowania z brązu.
Te jedyne w swoim rodzaju dzieła ozdobne rozprzestrzeniają się na boczne segmenty Ambony. Są to 6 wypukłych zaokrąglonych zębów słonia wykorzystywanych do paneli z kości słoniowej. Aleksandryjskie lub egipskie dzieła VI wieku po Chrystusie. Dwa górne pola obu przednich ścian flankującego wybrzuszenia pokazują zwycięzców walki. Co 2 geniuszowi wkładają koronę na głowę, kiedy wojownicy z prawej strony gotowi do walki stoją. Wojownik siedzący na koniu wpycha w pancernego smoka lance. Inna tablica pokazuje pędzące Nereidy na zwierzętach morskich. Córka greckiego Boga morza Nereus i jego żony Doris pokazana jest jako towarzyszka Posejdona. Na 4 płytce można zobaczyć ukoronowaną boginię, która w prawej ręce trzyma statek, a w lewej dłoni róg obfitości, który wpada do małej świątyni, z której wygląda dziecko. Kopułę świątyni zdobią anioły grające na instrumentach. Bogini może być uosobieniem miasta Aleksandria lub Tyche. Córka Zeusa i bogini dobrego i złego przypadku działa; steruję statkiem życia. Korona i dziecko zapoczątkowali boginię Izydę. Egipską boginię miłości i morza.
Świecznik Barbarossy.
Wnętrze kaplicy zdobi świecznik kolisty z XII wieku (tzw. świecznik Barbarossy), podarowany przez cesarza Fryderyka I Barbarossę i jego żonę Beatrycze. Jego 48 świec zapalanych jest wyłącznie z okazji wielkich świąt kościelnych. Kształt świecznika nie jest przypadkowy, bo nawiązuje do 12 bram Jerozolimy, jak i do 12 apostołów. Idea religijna przekuta w rzecz materialną.
Ukształtowanie świecznika Barbarossy (Barbarossaleuchter).
Świecznik Barbarossy znajduje się pod kopułą dachu kaplicy pałacowej Karola Wielkiego, dzisiaj Katedry w Akwizgranie. Wykonany jest z pozłacanej miedzi, ma średnicę 4,20 metrów. Przymocowany na ok. 27 metrowym łańcuchu na środku pod dachem kaplicy pałacu, z okresu Karolingów. Jest to oryginalny łańcuch z czasów Karolingów. Świecznik wiszący około 4 metry nad podłogą marmurową składa się z 8 segmentów okręgu i jest tym samym dostosowany do ośmiokątnej formy kaplicy pałacu. Obręcz świecznika symbolizuje mur miejski z niebiańskiego Jeruzalem. Ten stylizowany mur miejski zawiera 8 dużych i 8 małych latarni, które są systematycznie rozmieszczone i symbolizują bramy miasta. W tych 16 wieżach były zamontowane srebrne figury, które przedstawiały; świętych, anioły i strażników. Zostały niestety stracone. Przetrwały dolne płyty z wież, na których są od dołu widoczne sceny z życia Jezusa. Zwłaszcza 8 pochwał z kazania na Górze, jak i mistrzowsko wykonane grawerunki.
Świecznik Barbarossy jest w Niemczech jednym z zaledwie 4 pozostałych romańskich świeczników.
"Capella Vitrea" – gotyckie prezbiterium.
Od wschodu kaplica sąsiaduje z dwuprzęsłowym, poligonalnie zamkniętym z obu stron prezbiterium (25m długości, 13m szerokości i 32m wysokości), które de facto jest swego rodzaju odrębną częścią świątyni, nawiązującą do średniowiecznych kaplic zamkowych, z paryską Sainte-Chapelle na czele. Odwołanie się do paryskiego pierwowzoru było celowe, zaznajomiony z francuską sztuką dworską cesarz Karol IV Luksemburski polecił wzniesienie kaplicy dla relikwii Chrystusa, Marii, Jana Chrzciciela oraz Karola Wielkiego, upamiętniając dawną stolice monarchii karolińskiej, a także ważne, konkurujące z pobliską Kolonią centrum pielgrzymkowe, podkreślił też polityczną i kulturalną potęgę Rzeszy. Tradycję karolińska i francuską obrazują umieszczone w prezbiterium katedralnym naturalnej wielkości figury apostołów przy służkach, z I poł. XV w. Pod względem ideowym cykl figur nawiązuje do Apostoleionu w Konstantynopolu, gdzie były przedstawione wizerunki uczniów Chrystusa i cesarza Konstantyna Wielkiego. Oprócz rzeźb apostołów, we wschodniej części cyklu znajdują się figury Madonny z Dzieciątkiem i Karola Wielkiego. Okna, których całkowita powierzchnia liczy 1000 m² zdobią współczesne witraże. Pierwotne witraże nie zachowały się, XIX-wieczne zostały zniszczone podczas ostatniej wojny. Zworniki z 1414 r. przedstawiające Matkę Boską, Chrystusa Zmartwychwstałego, Karola Wielkiego nawiązują do kultowej funkcji chóru.
Relikwiarz Karola Wielkiego.
Szczątki Karola Wielkiego spoczywają w relikwiarzu w sali chóralnej katedry w Akwizgranie. Relikwiarz wykonany w 1215 roku przez złotników akwizgrańskich na zlecenie cesarza Fryderyka II. Jego datowanie jest dyskusyjne – złożenie relikwii cesarza miało miejsce w 1215 r., za czasów Fryderyka II, jednakże na podstawie badań dendrochronologicznych rdzenia relikwiarza istnieją przypuszczenia że inicjatorem powstania dzieła był jeszcze cesarz Fryderyk I Barbarossa (ok. 1182 r.).
Budowa relikwiarza Karola Wielkiego (Karlsschrein).
Relikwiarz, który wywodzi się z XII wieku. Dzieło to reprezentuje grupę nadreńskich relikwiarzy skrzyniowych. Relikwiarz ma formę jednonawowego kościoła bez nawy bocznej. Skrzynia dębowa, która ma ponad 2 metry długości jest pokryta pozłacanym srebrem, pozłacaną miedzią, filigranem, kamieniami szlachetnymi, Emaliami i brązującymi płytkami lakierowanymi Pokost. Podwójny profil podstawy jest udekorowany płytkami Emaliu, grawerunkami i filigranowymi i srebrnymi tłoczeniami z motywami kwiatów. Przedni szczyt strony pokazuje panującego Karola Wielkiego. Po jego prawej stronie stoi papież Leon III., po lewej arcybiskup Turpin z Reims, któremu przypisywane jest autorstwo legendy Karola Wielkiego. Nad Karolem Wielkim znajduje się medalion półpostaci Chrystusa. Na tylnej stronie królują Madonna z Chrystusem. Pomiędzy Archaniołem Michałem i Gabrielem. Nad nimi przedstawiają 3 półfigury Personifikację wiary, nadziei i miłości.
Powierzchnie dachowe pokazują każdą z 4 płaskorzeźb ze scenami z legendy Karola Wielkiego. Legendarnej historii cesarza, który przez boskie powołanie znalazł swoją drogę życiową. Źródło literackie do tych relief tworzy tzw. Pseudo-Turpin, rękopis z XII wieku. Współczesną kopię można znaleźć w archiwum katedry w Akwizgranie. Oryginał znajduje się w trzeciej księdze w Calixtinus Codex w Santiaga de Compostela. Wyrobione grzebienie z pozłacanej miedzi i 5 nodi zdobią Kalenicę i szczyt budynku.
Na ścianach bocznych przedstawione są postacie 16 królów i cesarzy Rzeszy. Na każdej ścianie zostało uwiecznionych 8 cesarzy. Po prawej stronie od Karola Wielkiego można zobaczyć od lewej do prawej: Henryka II., Ottona III., Ottona I., Ottona II., Karola Grubego, bezimienny władca, Henryka VI i Fryderyka II. Po drugiej stronie bocznej można zobaczyć Henryka V., Henryka IV., Ottona IV., Henryka I., Lothara I i Ludwika Pobożnego.
Relikwiarz Najświętszej Marii Panny.
W zachodniej części prezbiterium monumentalny relikwiarz NMP wykonany około 1215-20 dla umieszczonych w 1239 roku najwyższej rangi czterech relikwii (Wielkie Relikwie Akwizgrańskie) które uczyniły Akwizgran jednym z największych ośrodków pielgrzymkowych w zachodniej Europie. Są to:
Kształt i konstrukcja relikwiarza NMP (Marienschrein).
Relikwiarz posiada formę jednonawowej bazyliki z krótkim transeptem. Na środku ściany frontowej można zobaczyć siedząca na tronie Najświętszą Marię Pannę z dzieciątkiem Jezus. Na przeciwległej stronie wizerunek Karola Wielkiego, po prawej stronie wizerunek Chrystusa siedzącego na tronie, po lewej stronie natomiast papież Leona III. Na ścianach bocznych znajdują się figury (złocone najstarszą techniką) 12 Apostołów, którzy są „przedstawieni” pod ostrymi łukami. Ich nazwiska zapisane są nad nimi techniką zdobniczą emalia. Powierzchnie dachowe pokazują złote reliefy przedstawiające sceny z życia Jezusa, począwszy od zwiastowania aniołów do Marii i kończąc na złożeniu Jezusa do grobu.
Biżuteria ozdobna tworzy liczne emaliowe i filigranowe płytki, także złocone tłoczone paski, ponad 1000 kamieni szlachetnych, w tym też kawałki kamieni były przy tworzeniu dzieła w nie wrabiane Gliptyka. Płaszczyzny dachu są ozdobione liśćmi koniczyny.
Relikwiarz jest przypisywany do okresu przejściowego ze stylu romańskiego do gotyku. Należy obok relikwiarza Karola Wielkiego do najważniejszych dzieł sztuki XIII wieku.
Z kultem relikwii, który przeżywał swoje apogeum w średniowieczu wiąże się stara tradycja ich prezentacji co siedem lat, która trwa do dnia dzisiejszego.
Francuskojęzyczni sąsiedzi Niemiec, będąc pod wrażeniem monumentalnej kaplicy pałacowej Karola Wielkiego, nadali miastu nazwę "Aix-la-Chapelle".

</doc>
<doc id="844307" url="https://pl.wikipedia.org/wiki?curid=844307" title="Super-znak językowy">
Super-znak językowy



</doc>
<doc id="844308" url="https://pl.wikipedia.org/wiki?curid=844308" title="Superznak językowy">
Superznak językowy



</doc>
<doc id="844309" url="https://pl.wikipedia.org/wiki?curid=844309" title="Dalki (wieś)">
Dalki (wieś)

Dalki – wieś w Polsce położona w województwie wielkopolskim, w powiecie gnieźnieńskim, w gminie Gniezno. Od wschodu graniczą z Gnieznem.
W czasie okupacji niemieckiej miejscowość przemianowana na "Dohlenhein".
W latach 1975–1998 miejscowość administracyjnie należała do województwa poznańskiego.
Według danych z 2011 roku wieś zamieszkiwało 271 osób.

</doc>
<doc id="844310" url="https://pl.wikipedia.org/wiki?curid=844310" title="Coronado (Kalifornia)">
Coronado (Kalifornia)

Coronado – miasto w Stanach Zjednoczonych, w stanie Kalifornia, w hrabstwie San Diego. Według spisu ludności przeprowadzonego przez United States Census Bureau w roku 2010, w Coronado mieszka 24 697 mieszkańców. Nazywane również "The Crown City" ("Miasto Korony").

</doc>
<doc id="844322" url="https://pl.wikipedia.org/wiki?curid=844322" title="I liga urugwajska w piłce nożnej (1912)">
I liga urugwajska w piłce nożnej (1912)

Mistrzostwa Urugwaju w roku 1912 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División.
Klub Dublín Montevideo wycofał się z rozgrywek po 10 kolejkach. Pozostałe mecze z jego udziałem zweryfikowano na walkower dla rywali.

</doc>
<doc id="844331" url="https://pl.wikipedia.org/wiki?curid=844331" title="Dynamos FC (Zimbabwe)">
Dynamos FC (Zimbabwe)

Dynamos Football Club – zimbabwejski klub piłkarski założony w 1963 roku w Harare. Dynamos rozgrywa swoje mecze na stadionie Rufaro w Harare (pojemność: 45000 miejsc). Wśród kibiców w Zimbabwe klub zwany jest „DeMbare” (ponieważ ma siedzibę w dzielnicy Harare zwanej Mbare) oraz „Glamour Boys” („Czarujący Chłopcy”). Klub występuje w pierwszej lidze Zimbabwe i gra w nim wielu zawodników reprezentacji Zimbabwe.
Największymi rywalami Dynamos FC są Highlanders FC. W ostatnich latach klub borykał się z problemami finansowymi, jednak ciągle pozostaje najpopularniejszym klubem w Zimbabwe.

</doc>
<doc id="844336" url="https://pl.wikipedia.org/wiki?curid=844336" title="Bilharcjoza">
Bilharcjoza



</doc>
<doc id="844338" url="https://pl.wikipedia.org/wiki?curid=844338" title="Ewangelia według św. Marka">
Ewangelia według św. Marka



</doc>
<doc id="844340" url="https://pl.wikipedia.org/wiki?curid=844340" title="Ewangelia według św. Łukasza">
Ewangelia według św. Łukasza



</doc>
<doc id="844341" url="https://pl.wikipedia.org/wiki?curid=844341" title="Dziura w sercu">
Dziura w sercu

Dziura w sercu (szw. Ett hål i mitt hjärta, ang. "A Hole in My Heart") jest szwedzkim filmem w reżyserii Lukasa Moodyssona. W rolach głównych wystąpili Thorsten Flinck, Björn Almroth, Sanna Bråding i Goran Marjanovic. Premiera odbyła się 17 września 2004 roku. Obraz porusza problemy współczesnego społeczeństwa takie jak zanik więzi międzyludzkich oraz alienacja jednostki.
"Ett hål i mitt hjärta" został nakręcony w ciągu czterech tygodni w miejscowości Trollhättan. Początkowo wzbudził kontrowersje ze względu na zawarte w nim obsceniczne sceny, m.in. pokazuje w bardzo szczegółowym zbliżeniu operację chirurgiczną pochwy.

</doc>
<doc id="844342" url="https://pl.wikipedia.org/wiki?curid=844342" title="Ewangelia według św. Jana">
Ewangelia według św. Jana



</doc>
<doc id="844344" url="https://pl.wikipedia.org/wiki?curid=844344" title="Ewangelia według św. Mateusza">
Ewangelia według św. Mateusza



</doc>
<doc id="844346" url="https://pl.wikipedia.org/wiki?curid=844346" title="Uniwersytet Muzyczny Fryderyka Chopina">
Uniwersytet Muzyczny Fryderyka Chopina

Uniwersytet Muzyczny Fryderyka Chopina (UMFC); dawniej "Akademia Muzyczna im. Fryderyka Chopina w Warszawie", "Państwowa Wyższa Szkoła Muzyczna w Warszawie (PWSM)", "Konserwatorium Muzyczne w Warszawie") – publiczna wyższa szkoła artystyczna, najstarsza i największa uczelnia muzyczna w Polsce, a także jedna z najstarszych w Europie. Posiada uprawnienia do nadawania stopnia doktora habilitowanego sztuk muzycznych w zakresie dyrygentury, kompozycji i teorii muzyki, instrumentalistyki i wokalistyki. 
Zespół budowlany ówczesnej Państwowej Wyższej Szkoły Muzycznej w Warszawie, wzniesiony w latach 1959–1966 według projektu Witolda Benedeka, Stanisława Niewiadomskiego i Władysław Strumiłły, jest jednym z najwybitniejszych osiągnięć architektury doby modernizmu w Polsce i w Europie; zespół budowlany uniwersytetu został wpisany do rejestru zabytków w 2019.
Historia.
"Źródło": 
Uniwersytet swoją tradycję wywodzi ze Szkoły Głównej Muzyki założonej w 1810 przez Józefa Elsnera i Wojciecha Bogusławskiego. Od maja 1811 działała powołana przez Bogusławskiego przy Teatrze Narodowym Szkoła Dramatyczna dla aktorów i śpiewaków tego teatru, gdzie uczono m.in. muzyki instrumentalnej, śpiewu i tańca. Przemiany tej szkoły w uczelnię muzyczną dokonał Józef Elsner.
Od 1821 szkoła działała jako Instytut Muzyki i Deklamacji (część Oddziału Sztuk Pięknych Uniwersytetu Warszawskiego), w 1826 podzielona na dwie instytucje: Szkołę Główną Muzyki (w ramach UW) i Szkołę Dramatyczną i Śpiewu (kształcenie podstawowe i średnie). Szkoła Główna Muzyki przestała istnieć wraz z zamknięciem przez władze rosyjskie Uniwersytetu Warszawskiego w 1831 (była to jedna z represji po powstaniu listopadowym).
Kontynuacją działalności szkoły był założony w 1861 przez Apolinarego Kątskiego Warszawski Instytut Muzyczny, który działał do 1918, następnie przekształcając się w Państwowe Konserwatorium Warszawskie (PKW) z dyrektorem Emilem Młynarskim na czele. Konserwatorium, z kolei, po 1 września 1939 nadano nazwę "Staatliche Musikschule in Warschau". Podczas powstania warszawskiego, w 1944, główny budynek uczelni, znajdujący się przy ul. Okólnik 2, został zburzony przez Niemców.
Po II wojnie światowej w 1946 szkoła otrzymała nazwę Państwowej Wyższej Szkoły Muzycznej, a zajęcia prowadzone były w pałacykach przy Alejach Ujazdowskich. W latach 40 XX w. jej prorektorem był prof. Faustyn Kulczycki. W 1962 szkoła otrzymała status akademicki, co dało jej możliwość wydawania dyplomów magistra sztuki na wszystkich kierunkach studiów.
W roku 1955 został zorganizowany konkurs architektoniczny na koncepcję nowego budynku dla PWSM w Warszawie. Konkurs ten wygrała praca nr 62 wykonana przez zespół, którego skład stanowiło pięć osób: Witold Benedek, Stanisław Niewiadomski, Stefan Sienicki, Władysław Strumiłło, Zbigniew Michejda.
W latach 1960–1966 zaczęto budowę obecnego gmachu uczelni przy ul. Okólnik 2 według zwycięskiego projektu. W 1974 została powołana filia szkoły w Białymstoku mieszcząca się przy ul. Kawaleryjskiej 5, którą w 2007 przekształcono w Wydział Zamiejscowy. W 1979 szkoła przyjęła imię jednego z pierwszych jej uczniów – Fryderyka Chopina, stając się oficjalnie Akademią Muzyczną. Ustawą z dnia 25 kwietnia 2008 uczelnia otrzymała aktualną nazwę.

</doc>
<doc id="844348" url="https://pl.wikipedia.org/wiki?curid=844348" title="Akademia Muzyczna w Warszawie">
Akademia Muzyczna w Warszawie



</doc>
<doc id="844349" url="https://pl.wikipedia.org/wiki?curid=844349" title="Adam Zamoyski (historyk)">
Adam Zamoyski (historyk)

Adam Stefan Zamoyski (ur. 11 stycznia 1949 w Nowym Jorku) – historyk i publicysta, kawaler maltański, były prezes zarządu Fundacji Książąt Czartoryskich. Syn Stefana Adama Zamoyskiego i Elżbiety Czartoryskiej.
Życiorys.
Wychował się w Anglii, od wielu lat mieszka w Londynie. Ukończył Downside School oraz The Queen’s College na Oxfordzie. Jest dziennikarzem BBC i „Financial Times”. Jako niezależny historyk zajmuje się problematyką Polski oraz, ogólniej, Europy w XIX wieku. W 1997 otrzymał dyplom ministra spraw zagranicznych RP za wybitne zasługi dla kultury polskiej. W 2007 Społeczny Instytut Wydawniczy „Znak” otrzymał Nagrodę im. prof. Jerzego Skowronka za jego książkę "1812. Wojna z Rosją". Jego pierwszą książką jest wydana w Londynie w 1979 biografia Fryderyka Chopina. Jego teksty zamieszczane były w The Times, The Daily Telegraph, The Sunday Telegraph, The Independent, The Guardian, The Evening Standard, The Art Newspaper, The Australian, Tatler, Departures Magazine, Country Life, Event, Apollo, Harpers &amp; Quee, Wiadomościach, Tygodniu Polskim i Dzienniku Polskim. Członek Polskiego Towarzystwa Naukowego na Obczyźnie.
Życie prywatne.
16 czerwca 2001 w Londynie poślubił artystkę Emmę Sergeant. Jest bratem Marii Heleny i Zdzisława Klemensa. Mówi po polsku, francusku, angielsku, rosyjsku oraz włosku. Kraj swoich rodziców (opuścili oni Polskę po wybuchu II wojny światowej) odwiedził po raz pierwszy w latach 60.
Publikacje.
Książki
Eseje, artykuły i monografie
Redakcja
Tłumaczenia

</doc>
<doc id="844352" url="https://pl.wikipedia.org/wiki?curid=844352" title="Atrakcyjność zawodu">
Atrakcyjność zawodu

Atrakcyjność zawodu - zespół pewnych jego właściwości i zbiorowo przypisywanych mu wartości powszechnie uważanych za cenne oraz spodziewanych korzyści związanych z jego wykonywaniem.
Dzięki temu zdobycie umiejętności oraz kwalifikacji niezbędnych do systematycznego uprawiania jakiegoś zajęcia staje się dobrem akceptowanym przez ogół i szczególnie pożądanym przez jednostkę.
Zobacz też: zawód

</doc>
<doc id="844353" url="https://pl.wikipedia.org/wiki?curid=844353" title="Fundacja Książąt Czartoryskich">
Fundacja Książąt Czartoryskich

Fundacja Książąt Czartoryskich (właśc. Fundacja XX Czartoryskich) – fundacja ustanowiona w 1991 przez Adama Karola Czartoryskiego w celu sprawowania pieczy nad zbiorami Muzeum Książąt Czartoryskich w Krakowie.
Opis.
Ustanawiając fundację w 1991 Adam Czartoryski wieczyście zrzekł się na jej rzecz swoich praw dotyczących własności zbiorów Czartoryskich. Zgodnie ze statutem fundacji, nie mogły być one ani wywiezione, ani trwale niedostępne dla publiczności.
23 grudnia 2016 dotychczasowy zarząd Fundacji Książąt Czartoryskich podał się do dymisji. Prezes zarządu Marian Wołkowski-Wolski decyzję tę tłumaczył utratą zaufania do fundatora. W rozmowie z PAP przybliżył opinii publicznej, że negocjacje dotyczące sprzedaży zbiorów były prowadzone bez wiedzy zarządu Fundacji. Nowymi członkami zarządu Fundacji zostali Jan Lubomirski-Lanckoroński i Maciej Radziwiłł. 29 grudnia 2016 Fundacja Książąt Czartoryskich podpisała umowę o przekazaniu Skarbowi Państwa całej kolekcji Czartoryskich oraz nieruchomości w Krakowie za kwotę 100 mln euro.
W dniu podpisania umowy zbiory Fundacji liczyły 86 tys. obiektów muzealnych, w tym 593 obrazy (m.in. "Dama z gronostajem" Leonarda da Vinci, "Krajobraz z miłosiernym Samarytaninem" Rembrandta i "Polonia – Rok 1863" Jana Matejki), ryciny Albrechta Dürera, broń, numizmaty, biżuteria, a także 250 tys. ksiąg, rękopisów i starodruków (m.in. akt unii horodelskiej, akt hołdu pruskiego z 1525 i rękopisy "Kronik" Jana Długosza). Zbiory zostały przekazane Muzeum Narodowemu w Krakowie i mają być eksponowane w Muzeum Książąt Czartoryskich. Umowa obejmuje także ewentualne roszczenia związane z możliwym odzyskaniem w przyszłości ok. 840 dzieł sztuki pochodzących z kolekcji Czartoryskich i uznawanych za zaginione (m.in. "Portret młodzieńca" Rafaela Santi).
W grudniu 2016 fundacja sprzedała także Skarbowi Państwa zamek w Gołuchowie za kwotę 20 mln zł.
Środki uzyskane z transakcji ze Skarbem Państwa fundacja przekazała do nowej fundacji Le Jour Viendra z siedzibą w Liechtensteinie (ok. 85 mln euro) oraz trzech innych fundacji (Trzy Trąby, XX Lubomirskich i Fundacji im. Feliksa hr. Sobańskiego). Fundacja Le Jour Viendra ma kontynuować działania i projekty realizowane przez Fundację Książąt Czartoryskich. Zdaniem prezesa fundacji Macieja Radziwiłła przekazanie środków za granicę było konieczne, gdyż m.in. polskie prawo jest niejasne i dopuszcza samowolę urzędników. 
W kwietniu 2018 Sąd Okręgowy w Krakowie oddalił wniosek fundacji o jej likwidację umotywowaną wyczerpaniem się środków finansowych i majątku.

</doc>
<doc id="844355" url="https://pl.wikipedia.org/wiki?curid=844355" title="Szczaw gajowy">
Szczaw gajowy

Szczaw gajowy ("Rumex sanguineus" L.) – gatunek rośliny należący do rodziny rdestowatych. Występuje dziko w Azji (Iran i Kaukaz) oraz na większości obszaru Europy. W Polsce rozpowszechniony.
Biologia i ekologia.
Bylina. hemikryptofit. Kwitnie od lipca do sierpnia. Nasiona rozsiewane przez wiatr. Występuje w wilgotnych lasach liściastych, zaroślach i na cienistych przydrożach. Gatunek mrozoodporny, znosi temperatury do -20° C. Rośnie na niezbyt suchej glebie, lubi stanowiska półcieniste, wilgotne. Gatunek charakterystyczny dla zespołu roślinności podgórski łęg jesionowy ("Carici remotae-Fraxinetum"). Podstawowa roślina żywicielska dla motyla czerwończyka nieparka.
Zmienność.
Tworzy mieszańce z "Rumex aquaticus", "R. conglomeratus, R. crispus, R. maritimus, R. obtusifolius". 

</doc>
<doc id="844356" url="https://pl.wikipedia.org/wiki?curid=844356" title="Pacific Gas &amp; Electric Building">
Pacific Gas &amp; Electric Building

Pacific Gas &amp; Electric Building – budynek w San Francisco w USA, zaprojektowany przez Hertzka &amp; Knowles. Jego budowa zakończyła się w 1971 roku. Ma 150 metrów wysokości i 34 piętra. Jest wykorzystywany w celach biurowych. Jest to obecnie 19. co do wysokości wieżowiec w San Francisco, zaraz po wieżowcu hotelu Hilton. Mieści się w nim siedziba firmy Pacific Gas &amp; Electric.

</doc>
<doc id="844357" url="https://pl.wikipedia.org/wiki?curid=844357" title="Autostrada A28 (Francja)">
Autostrada A28 (Francja)

Autostrada A28 (fr. "Autoroute A28") - autostrada we Francji w ciągu tras europejskich E5, E44, E46, E50, E402 oraz E502.

</doc>
<doc id="844362" url="https://pl.wikipedia.org/wiki?curid=844362" title="I liga urugwajska w piłce nożnej (1911)">
I liga urugwajska w piłce nożnej (1911)

Mistrzostwa Urugwaju w roku 1911 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="844363" url="https://pl.wikipedia.org/wiki?curid=844363" title="Hilton San Francisco &amp; Towers I">
Hilton San Francisco &amp; Towers I

Hilton San Francisco &amp; Towers – wieżowiec w San Francisco w USA. Został zaprojektowany przez John Carl Warnecke &amp; Associates. Jego budowa zakończyła się w 1971 roku. Ma nieco ponad 150 metrów wysokości i 46 pięter. Jest to hotel należący do ogólnoświatowej sieci hoteli Hilton. Jest to obecnie 18. co do wysokości wieżowiec w San Francisco, zaraz po 333 Bush Street. Jest to największy hotel na zachodnim wybrzeżu Stanów Zjednoczonych. Składają się na niego dwie wieże: Hilton San Francisco &amp; Tower I i Hilton San Francisco &amp; Tower II. Łącznie jest w nich 1911 pokoi.

</doc>
<doc id="844364" url="https://pl.wikipedia.org/wiki?curid=844364" title="Akademickie Radio Luz">
Akademickie Radio Luz

Akademickie Radio LUZ – stacja radiowa Politechniki Wrocławskiej nadająca na częstotliwości 91,6 MHz. Zasięgiem obejmuje Wrocław i okoliczne miejscowości. Radia można również słuchać przez Internet. Rozgłośnia wysyła sygnał RDS.
Uczelnia w całości finansuje stację, stąd brak reklam w czasie audycji. "LUZ" jest stacją niekomercyjną.
Rozgłośnia ma koncesję na nadawanie w FM od 2006 roku.
Podstawową grupą docelową radia są studenci z Wrocławia, ale rozgłośnia znajduje odbiorców również poza środowiskiem akademickim. Radio tworzą w większości wolontariusze, rekrutowani spośród studentów wszystkich wrocławskich uczelni. Do lipca 2015 roku jest to ponad sto osób. 14 listopada 2014 roku Kolegium Rektorów Uczelni Wrocławia, Opola i Zielonej Góry wyróżniło Akademickie Radio LUZ za szczególne działania w środowisku studenckim, między innymi za integrację środowiska akademickiego.
Dziennikarze zajmują się pracą w pięciu redakcjach: kulturalnej, newsroomie, popularnonaukowej, sportowej i muzycznej oraz dwóch działach: Dziale Promocji oraz Dziale Realizacji Dźwięku. Ich przedstawiciele zajmują się tworzeniem formatu muzycznego, promocją radia, prowadzeniem audycji i ich realizacją.
Radio gra muzykę alternatywną: urban music, różne odmiany muzyki elektronicznej, a także rapu, popu i chill outu. Sztandarową audycją muzyczną są "Ultradźwięki" emitowane codziennie od poniedziałku do piątku między 18 i 20.
W roku akademickim audycje o tematach szczególnie ważnych dla studentów nadawane są od 7 rano. Stałym punktem ramówki jest też "Pełna kultura", który przedstawia najświeższe informacje kulturalne ze świata i Wrocławia. 
Stałymi programami redakcji sportowej są "0-1 Do Przerwy" w każdą niedzielę od 20:00 do 22:00 oraz "Polska Kopana" w każdy wtorek od 17:00 do 18:00.
W Radiu LUZ działa także redakcja popularnonaukowa odpowiedzialna za prowadzenie naukowej audycji "Na Synapsach" w każdą środę od 17:00 do 18:00 oraz w każdą sobotę (z wyjątkiem wakacyjnej ramówki) od 15:00 do 17:00.
"LUZ" należy do grupy Polskie Rozgłośnie Akademickie.
Historia.
Akademickie Radio Luz jest kontynuatorem tradycji radiowej Studenckiego Studia Radiowego „FOSA 64”, Studenckiego Studia Radiowego „Iglica”, Studenckiego Studia Radiowego „Zgrzyt” i Akademickiego Radio Wrocław. Wszystkie te rozgłośnie działały w latach 1964-1990 i współfinansowane były przez Politechnikę Wrocławską.
14 czerwca 2006 roku Krajowa Rada Radiofonii i Telewizji podjęła uchwałę o przyznaniu Akademickiemu Radiu Luz koncesji na nadawanie programu na obszarze Wrocławia.
W listopadzie 2007 roku dziennikarka radia Katarzyna Nieciecka zdobyła pierwszą nagrodę w konkursie dla dziennikarzy mediów studenckich za reportaż „Pełnosprawny student”. Katarzyna Nieciecka została za ten reportaż nominowana do nagrody dziennikarskiej Grand Press.
Jako jedyna polska rozgłośnia studencka radio miało swych korespondentów w ogłaszającym niepodległość Kosowie w lutym 2007 roku; w sierpniu 2008 roku podczas wojny w Osetii Południowej w Gruzji oraz w Afganistanie w sierpniu 2010. Relacje nadawali: Łukasz Wieczorek (Kosowo) i Gabriel Zbylut (Gruzja, Afganistan).
2 czerwca 2008 roku Akademickie Radio Luz zmieniło częstotliwość z 91,3 MHz na 91,6 MHz.
Akademickie Radio LUZ jest organizatorem plebiscytu dla najsympatyczniejszego wykładowcy we Wrocławiu. Plebiscyt odbywa się co roku w czerwcu. Zwycięzcami zostali: w roku 2013 oraz 2014 dr inż. Adam Sieradzki, w roku 2015 mgr Janusz Bułat z Politechniki Wrocławskiej.
Akademickie Radio LUZ pojawiło się wśród nominowanych do nagrody PRotony. W kwietniu 2015 roku reprezentacja Radia LUZ znalazła się na liście zgłoszonych specjalistów ds. komunikacji w kategorii osoba/zespół ds. komunikacji instytucji/administracji publicznej.
Stałe pasma programu.
Gra Wstępna (poniedziałek-piątek, 7.00-9.00) – poranne show z wiadomościami, informacjami o pogodzie i danymi na temat ruchu ulicznego we Wrocławiu.
Audiostarter (poniedziałek-piątek, 9.00-11.00) – przedpołudniowa audycja muzyczna z doniesieniami z koncertów i imprez oraz recenzjami najświeższych płyt.
Pełna Kultura (poniedziałek-piątek, 11.00-13.00) – program kulturalny – teatr, kino i opera. Recenzje i nowości ze świata sztuki.
Dzieje się (poniedziałek-piątek, 15.00-17:00) – magazyn popołudniowy, najważniejsze informacje dnia, ważne z punktu widzenia studenta, komentarze, przeglądy prasy i mediów internetowych.
Ultradźwięki (poniedziałek-piątek, 18.00-20.00) – audycja o nowościach muzycznych, koncertach i imprezach we Wrocławiu.

</doc>
<doc id="844366" url="https://pl.wikipedia.org/wiki?curid=844366" title="333 Bush Street">
333 Bush Street

333 Bush Street – wieżowiec w San Francisco (znajduje się w dzielnicy finansowej) w USA. Budynek ten został zaprojektowany przez słynną firmę Skidmore, Owings &amp; Merrill. Jego budowa zakończyła się w 1986 roku. Ma prawie 151 metrów wysokości i 43 piętra. Jest to obecnie 17. co do wysokości budynek w mieście, zaraz po Telesis Tower. Wykorzystywany jest jako biurowiec.

</doc>
<doc id="844369" url="https://pl.wikipedia.org/wiki?curid=844369" title="Drive (singel Incubus)">
Drive (singel Incubus)

Drive – ballada rockowa amerykańskiego zespołu Incubus, wydana na singlu promującym ich album "Make Yourself" z roku 1999. „Drive” zostało wydane w 2001 roku jako trzeci singel z tego albumu i dotarło do szczytu zestawienia amerykańskiego Billboardu w kategorii Modern Rock Tracks.
Wpływy muzyczne.
Utwór jest uważany za dojrzały. Został nagrany głównie przy użyciu instrumentów akustycznych i oparty zarówno muzycznie, jak i tekstowo na bardzo relaksującej i pozytywnej atmosferze. Napisany jest w tonacji e-moll i – mimo iż jest technicznie prosty – składa się z podstawowych akordów jazzowych, praktycznie nie używanych w muzyce popularnej, jednak często stosowanych przez gitarzystę Mike’a Einzigera w różnych piosenkach Incubusa.
Wykonania na żywo.
Piosenka jest wykonywana na koncertach w wielu różnych aranżacjach: unplugged z Mikiem i Brandonem, „full band”, czyli przez cały zespół, a także w zremiksowanej wersji skoncentrowanej na wzmocnionej i zrekonstruowanej melodii granej na basie przez Bena Kenneya, z Mikiem grającym na pianinie elektrycznym (wersja umieszczona na DVD "Alive at Red Rocks").
Teledysk.
Teledysk bazuje na „Rysujących dłoniach” M.C. Eschera. Przedstawia jam session przeplataną animacjami, w których Brandon rysuje samego siebie.

</doc>
<doc id="844380" url="https://pl.wikipedia.org/wiki?curid=844380" title="Huta żelaza">
Huta żelaza



</doc>
<doc id="844381" url="https://pl.wikipedia.org/wiki?curid=844381" title="COSAFA Cup 2002">
COSAFA Cup 2002

COSAFA Cup 2002 – odbył się w dniach od 16 marca do 28 września 2002 roku. W turnieju wystartowało 12 drużyn narodowych (Seszele odmówiły występu, zaproszono więc Madagaskar):
Zwycięzcą turnieju została Republika Południowej Afryki.
Finał.
 
ZWYCIĘZCA COSAFA CUP 2002
RPA PIERWSZY TYTUŁ
Strzelcy.
2 gole
1 gol
Gole samobójcze
Żółte kartki.
Na turnieju arbitrzy pokazali 40 żółtych kartek. Oto ich „zdobywcy” (w kolejności od piłkarza, który dostał żółtą kartkę najwcześniej):
Czerwone kartki.
Na turnieju sędziowie rozdali 2 czerwone kartki. Oto ich „zdobywcy” (w kolejności od piłkarza, który dostał czerwoną kartkę najwcześniej):

</doc>
<doc id="844382" url="https://pl.wikipedia.org/wiki?curid=844382" title="Bogusław Wyrobek">
Bogusław Wyrobek

Bogusław Wyrobek (ur. 19 lipca 1937 w Gdyni, zm. 30 lipca 1997 w Warszawie) – polski wokalista, muzyczny samouk.
Życiorys.
Był absolwentem Wyższej Szkoły Ekonomicznej w Sopocie. Karierę muzyczną rozpoczął, od współpracy z zespołem gdańskiej rozgłośni radiowej Albatros w 1958 oraz Big Bandem Marynarki Wojennej pod dyrekcją Ryszarda Damrosza, z którego w 1959 wyłoniła się pierwsza polska formacja rockowa Rhythm and Blues. Po rozwiązaniu zespołu rozpoczął współpracę z jazzową formacją Zygmunta Wicharego, występując między innymi u boku Katarzyny Bovery. Efektem współpracy z zespołem Wicharego było nagranie w lipcu 1960 płyty EP N-0140, uznawanej za pierwszą w Polsce płytę rock-and-rollową. Współpracował z formacją estradową Hanny Rek – Hanna Rek Band. Z Hanną Rek zawarł związek małżeński. W PRL-u otrzymał zakaz występów i od połowy lat 60. XX wieku regularnie występował w Skandynawii.
W Polsce, przez wiele lat zapomniany, wystąpił w 1986 r., na „Old Rock Meetingu” w 1986, a w następnym roku na jubileuszu „25 lat Niebiesko-Czarnych”. W 1989. Bogusław Wyrobek wystąpił na XXVI KFPP w Opolu. Znany jako wykonawca piosenek z repertuaru Paula Anki, Elvisa Presleya i Neila Sedaki.
Zmarł w 1997, został pochowany na Starym Cmentarzu Powązkowskim (pod murem IV-61).
Był mężem piosenkarki Hanny Rek (1937-2020) i ojcem muzyka Macieja Wyrobka.

</doc>
<doc id="844391" url="https://pl.wikipedia.org/wiki?curid=844391" title="Maksymilian Skotnicki">
Maksymilian Skotnicki

Maksymilian Skotnicki herbu Bogoria (ur. 28 września 1937 w Skotnikach, zm. 26 lutego 2007) – polski geograf, doktor, afrykanista, redaktor naczelny "Miscellanea Geographica". 
Od 1958 pracownik UW, współtwórca oraz wieloletni prodziekan Wydziału Geografii i Studiów Regionalnych tej uczelni. Inicjator współpracy między geografami polskimi a francuskimi, organizator grupy badawczej Languedoc-Mazowsze. Przewodniczący Komisji Standaryzacji Nazw Geograficznych przy Głównym Geodecie Kraju. 
Pochowany został na cmentarzu miejscowym w rodzinnych Skotnikach.

</doc>
<doc id="844394" url="https://pl.wikipedia.org/wiki?curid=844394" title="Jonas Akerlund">
Jonas Akerlund



</doc>
<doc id="844395" url="https://pl.wikipedia.org/wiki?curid=844395" title="Jonas Åkerlund">
Jonas Åkerlund

Hans Uno Jonas Åkerlund (ur. 10 listopada 1965 w Sztokholmie) – szwedzki reżyser filmowy, znany szczególnie dzięki realizacji teledysków dla gwiazd muzyki pop i rock. Był reżyserem wielu wideoklipów tak znanych zespołów jak Metallica, The Prodigy, Roxette, Rammstein czy The Cardigans. W latach 1983-84 pod pseudonimem Vans Mc Burger był perkusistą szwedzkiej formacji Bathory. Laureat nagrody Grammy w kategorii Best Short Form Music Video za realizację teledysku do przeboju Madonny – "Ray of Light" (1998).

</doc>
<doc id="844401" url="https://pl.wikipedia.org/wiki?curid=844401" title="Powiat mazowiecki">
Powiat mazowiecki



</doc>
<doc id="844402" url="https://pl.wikipedia.org/wiki?curid=844402" title="Powiat noworadomski">
Powiat noworadomski



</doc>
<doc id="844403" url="https://pl.wikipedia.org/wiki?curid=844403" title="Powiat nowomiński">
Powiat nowomiński



</doc>
<doc id="844404" url="https://pl.wikipedia.org/wiki?curid=844404" title="Robert Adler">
Robert Adler



</doc>
<doc id="844405" url="https://pl.wikipedia.org/wiki?curid=844405" title="Powiat szczuczyński">
Powiat szczuczyński



</doc>
<doc id="844407" url="https://pl.wikipedia.org/wiki?curid=844407" title="Pardenilla">
Pardenilla



</doc>
<doc id="844408" url="https://pl.wikipedia.org/wiki?curid=844408" title="Carmen Machi">
Carmen Machi

Carmen Machi (ur. 7 stycznia 1963 w Madrycie) – hiszpańska aktorka filmowa i teatralna.
Po latach pracy w teatrze, zagrała w serialu telewizyjnym "7 vidas". Wystąpiła także w tak głośnych filmach, jak "Porozmawiaj z nią" (2002), "Volver" (2006) i "Jak zostać Baskiem" (2014).

</doc>
<doc id="844409" url="https://pl.wikipedia.org/wiki?curid=844409" title="Mrzygłód (Myszków)">
Mrzygłód (Myszków)

Mrzygłód – dzielnica Myszkowa w województwie śląskim. W latach 1412–1870 samodzielne miasto. W latach 1975–1998 miejscowość położona była w województwie częstochowskim. Od 1 grudnia 1983 część Myszkowa.
Nazwa.
Miejscowość ma metrykę średniowieczną i istnieje co najmniej od XIV wieku. Wymieniona w 1373 w dokumencie zapisanym w języku łacińskim jako "Mrziglod", 1402 "Mrzyglod", 1403 "Mrzyglodia", 1478 "Mrzeglod – Cracovia artificum", 1552 "Mrziklod, Mrzygłod oppidum".
Historia.
Miejscowość początkowo była własnością szlacheckiego rodu Pileckich herbu Leliwa. Jako osobną miejscowość w zlatynizowanych staropolskich formach zanotowane zostały nazwy "Oppidum Mrziglod" oraz "Mrzyglod". Wymienia je w latach 1470–1480 Jan Długosz w księdze "Liber beneficiorum dioecesis Cracoviensis". Jako właściciela Długosz wymienia kasztelana krakowskiego Jana Pileckiego herbu Leliwa.
W 1595 roku miasto położone w powiecie lelowskim województwa krakowskiego była własnością kasztelana oświęcimskiego Wojciecha Padniewskiego.
1 marca 1863 r. miała tu miejsce bitwa zwana bitwą pod Mrzygłodem.
Do 1954 r. oraz w latach 1973–1976 miejscowość była siedzibą gminy Mrzygłód. 15 stycznia 1976 r., po zniesieniu gminy, Mrzygłód włączono do gminy Włodowice, a następnie 1 grudnia 1983 do Myszkowa.
W Mrzygłodzie pozostał rynek z okresu lokalizacji miasta z "pomnikiem Powstańców 1863 r." (1933) i "figurą św. Jana" (1915).
Znajduje się tu kościół pod wezwaniem Wniebowzięcia Najświętszej Maryi Panny. Pochodzi on z XVII w., zbudowany w miejsce starszego, drewnianego kościoła. Reprezentuje style: barokowy, rokokowy i renesansowy. Ufundowany przez kasztelana krakowskiego Stanisława Warszyckiego. 25 sierpnia 1996 r. obraz Matki Boskiej Mrzygłodzkiej został ukoronowany koronami papieskimi. Obok kościoła znajduje się plebania, a dalej Kalwaria, gdzie można zobaczyć unikatową Drogę Krzyżową, która wyrzeźbiona została w brązie. Całość została wkomponowana w skały wapienne, na których umieszczone zostały poszczególne stacje.
Mrzygłód posiadał prawa miejskie w latach 1412–1870 (w 1647 powtórna lokacja).

</doc>
<doc id="844418" url="https://pl.wikipedia.org/wiki?curid=844418" title="Ray Cooney">
Ray Cooney

Ray Cooney (ur. 30 maja 1932 w Londynie) – brytyjski komediopisarz, określany jako "mistrz farsy".
W 2005 został odznaczony Orderem Imperium Brytyjskiego IV klasy (OBE).
Przedstawienia w Polsce.
Sztuki Raya Cooneya były grane na scenach między innymi:

</doc>
<doc id="844420" url="https://pl.wikipedia.org/wiki?curid=844420" title="Share">
Share

Share – program do anonimowej wymiany plików w sieci p2p. Stworzony i rozwijany w Japonii. Funkcjonalnością oraz organizacją węzłów sieci bardzo zbliżony do Winny. Architektura sieci jest zdecentralizowana. Anonimowość opiera się na kodowaniu nazw plików, adresów IP oraz pamięci podręcznej.
Cechy.
Oryginalna wersja programu jest w języku japońskim, posiada jednak tłumaczenia m.in. na język angielski.
Wymaga dość skomplikowanej konfiguracji początkowej. Nakłada również bardzo wysokie wymagania na zasoby sieciowe, jak również wielkość udostępnianej ilości dysku – upload &gt; 50 Kb/s, folder Cache ~4 GB. Stąd jego popularność w Europie jest dość niska (w Azji dostępność łączy szerokopasmowych jest dużo większa).
Ma jednak bardzo dobry system szyfrowania, co zapewnia wysoki poziom anonimowości. Wszystkie przesyłane dane są szyfrowane, a do przechowywania zakodowanej wersji danych wykorzystywany jest właśnie folder Cache. Możliwe jest wprowadzenie tzw. słów kluczowych (do 255 znaków). Podczas działania program wykorzystuje do 5 takich słów. Służą one do definiowania treści, jaką użytkownik jest zainteresowany. Do łączenia wybierane są węzły, które posiadają podobne słowa kluczowe, aby użytkownik mógł uzyskać dostęp do preferowanych przez siebie danych. Program wykorzystuje identyfikację użytkowników przy pomocy specjalnych kluczy – można na ich podstawie weryfikować wiarygodność danego klienta na podstawie wcześniejszej wymiany danych z nim.
W Share zaimplementowano również system pluginów, filtrowanie oraz automatyzację za pomocą tzw. triggerów.
Aplikacja jest rozpowszechniana głównie przy pomocy własnej sieci, trudno pobrać ją z jakiejkolwiek strony. Aktualnie istnieją dwie wersje programu – oparte na różnych protokołach transportowych:
Share wymaga bezpośredniego połączenia, w przypadku korzystania z routera i sieci wewnętrznej potrzebne jest przekierowanie portu (program pozwala na w pełni dowolny jego wybór).

</doc>
<doc id="844422" url="https://pl.wikipedia.org/wiki?curid=844422" title="Krukowo (województwo zachodniopomorskie)">
Krukowo (województwo zachodniopomorskie)

Krukowo (niem. "Kruckenbeck") – wieś w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 wieś należała do województwa koszalińskiego. W roku 2007 wieś liczyła 237 mieszkańców. Miejscowość wchodzi w skład sołectwa Krukowo.
Geografia.
Wieś leży ok. 2 km na północ od Malonowa.
Historia.
Do 2. poł. XVIII wieku wieś należała do dóbr lennych rodu von Manteuffel. W 1593 roku, z polecenia proboszcza z Karścina Hansa von Manteuffel, przy majątku została zbudowana kaplica. W latach 1773–1774 z dotacji Fryderyka II powstał nowy folwark i park. Gdy właścicielem Krukowa został Johann von Gaudecker, stało się ono majątkiem przynależnym do Karścina. Siedzibę nowego folwarku zbudowano na płaskim terenie przylegającym do łąk i obsadzono dębami (dwa z nich są pomnikami przyrody). Pod koniec XIX wieku (lata 1880–1890) dobra karścińskie podzielono między dwóch braci. Właściciel zamieszkał w Krukowie, znacznie przebudował majątek i przekształcił założenia parkowe.
Zabytki.
Do wojewódzkiego rejestru zabytków wpisane są:
Przyroda.
Pomnikami przyrody w Krukowie są dwa dęby szypułkowe: jeden w parku przy ruinach kościoła o obw. 570 cm, wiek 400 lat, wys. 25 m; drugi o obw. 420 cm, przy drodze wiejskiej.
Kultura i sport.
Jest tutaj boisko sportowe oraz świetlica wiejska.

</doc>
<doc id="844423" url="https://pl.wikipedia.org/wiki?curid=844423" title="Aleksandra Justa">
Aleksandra Justa

Aleksandra Justa (ur. 2 października 1969 w Pszczółkach) – polska aktorka teatralna i filmowa, od 1997 aktorka Teatru Narodowego.
Życiorys.
W 1992 ukończyła studia na Wydziale Aktorskim PWSFTviT w Łodzi.
W latach 1992–2001 aktorka Teatru Studio im. Stanisława Ignacego Witkiewicza w Warszawie, od 1997 aktorka Teatru Narodowego w Warszawie.
Życie prywatne.
Jej mężem był aktor Zbigniew Zamachowski, z którym ma czworo dzieci.

</doc>
<doc id="844428" url="https://pl.wikipedia.org/wiki?curid=844428" title="Katedra w Aachen">
Katedra w Aachen



</doc>
<doc id="844433" url="https://pl.wikipedia.org/wiki?curid=844433" title="Laç">
Laç

Laç (alb. "Laç", "Laçi") – miasto w północnej Albanii, położone 35 km od Tirany i 10 km od wybrzeża Morza Adriatyckiego. Ośrodek administracyjny okręgu Kurbin w obwodzie Lezha w gminie Laç. Ludność: 25,2 tys. (2006).

</doc>
<doc id="844435" url="https://pl.wikipedia.org/wiki?curid=844435" title="Rockin’ the Joint">
Rockin’ the Joint

Rockin' the Joint – czwarty album koncertowy zespołu Aerosmith wydany w 2005 roku.

</doc>
<doc id="844443" url="https://pl.wikipedia.org/wiki?curid=844443" title="Jonas Aakerlund">
Jonas Aakerlund



</doc>
<doc id="844446" url="https://pl.wikipedia.org/wiki?curid=844446" title="Kelheim">
Kelheim

Kelheim – miasto powiatowe w Niemczech, w kraju związkowym Bawaria, w rejencji Dolna Bawaria, w regionie Ratyzbona, siedziba powiatu Kelheim. Leży nad rzekami Dunaj i Altmühl oraz Kanałem Ren-Men-Dunaj, przy drodze B16. Przez miasto przebiega trasa rowerowa pięciu rzek.
1 stycznia 2022 do miasta przyłączono niezamieszkany obszar wolny administracyjnie Hienheimer Forst.
Wykopaliska archeologiczne.
W pobliżu miejscowości odkryto jedno z większych znanych oppidiów (osad obronnych z okresu lateńskiego), zajmujące powierzchnię ok. 600 ha.
Współpraca.
Miejscowości partnerskie:

</doc>
<doc id="844447" url="https://pl.wikipedia.org/wiki?curid=844447" title="Rumpler CI">
Rumpler CI



</doc>
<doc id="844448" url="https://pl.wikipedia.org/wiki?curid=844448" title="Halberstadt CLII">
Halberstadt CLII



</doc>
<doc id="844449" url="https://pl.wikipedia.org/wiki?curid=844449" title="Szelężnik większy">
Szelężnik większy

Szelężnik większy ("Rhinanthus serotinus") – gatunek rośliny z rodziny zarazowatych. Występuje w Europie i
Azji (w części zachodniej, na Kaukazie i na Syberii). W Polsce gatunek pospolity na obszarze całego kraju.
Zastosowanie.
Był dawniej stosowany w lecznictwie ludowym jako roślina lecznicza.
Zagrożenia i ochrona.
Podgatunek ssp. "apterus" umieszczony jest na polskiej czerwonej liście w kategorii DD (stopień zagrożenia nie może być określony).

</doc>
<doc id="844450" url="https://pl.wikipedia.org/wiki?curid=844450" title="Hannover Roland CLII">
Hannover Roland CLII



</doc>
<doc id="844453" url="https://pl.wikipedia.org/wiki?curid=844453" title="Mainburg">
Mainburg

Mainburg – miasto w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Kelheim, siedziba wspólnoty administracyjnej Mainburg, do której jednak nie należy. Leży około 30 km na południe od Kelheim, nad rzeką Abens, przy autostradzie A93 i drodze B301.
Miasto jest siedzibą klasztoru ojców Paulinów.

</doc>
<doc id="844454" url="https://pl.wikipedia.org/wiki?curid=844454" title="Tadeusz Tołwiński (architekt)">
Tadeusz Tołwiński (architekt)

Tadeusz Tołwiński (ur. 18 stycznia 1887 w Odessie, zm. 13 stycznia 1951 w Warszawie) – polski architekt, przedstawiciel neobaroku i modernizmu, urbanista, historyk i teoretyk urbanistyki, profesor Politechniki Warszawskiej; autor planów regulacyjnych Warszawy (1916), planu odbudowy Kalisza (1916), projektu gmachu Muzeum Narodowego w Warszawie (1924), przewodniczący Wydziału Konserwatorskiego Towarzystwa Opieki nad Zabytkami Przeszłości.
Życiorys.
Był synem architekta Mikołaja Tołwińskiego i Jadwigi Władysławy Brzozowskiej. Po uzyskaniu matury w 1905, rozpoczął studia architekturę w Karlsruhe (1905–1911) ze specjalizacją urbanistyka. W celach naukowych zwiedzał Włochy, Francję, Rosję, Niemcy i Stany Zjednoczone. Pierwsza publikacja miała miejsce w Przeglądzie Technicznym w 1912 roku. Od 1913 po zdaniu egzaminu w Instytucie Inżynierów Cywilnych w Petersburgu, Tołwiński rozpoczął praktykę architektoniczną w Warszawie.
W 1915 był jednym z organizatorów Politechniki Warszawskiej i czynnym członkiem Towarzystwa Opieki nad Zabytkami Przeszłości. Z dniem 1 października 1920 został mianowany profesorem nadzwyczajnym, a 9 maja 1934 profesorem zwyczajnym. 
Od 1935 profesor Politechniki Warszawskiej na wydziale architektury, w latach 1937–1938 dziekan tego wydziału, od 1947 doctor honoris causa. Należał do Polskiej Korporacji Akademickiej Związek Akademików Gdańskich Wisła.
Tadeusz Tołwiński był członkiem Rady SARP. W marcu 1937 Zarząd Główny SARP wystosował oświadczenie w sprawie zajść (antysemickich) na wyższych uczelniach, szczególnie na Wydziale Architektury P.W., w którym to oświadczeniu wskazywał na bierność władz wydziału wobec ataków fizycznych na studentów żydowskich. 5 kwietnia 1937 Tołwiński zrzekł się uczestnictwa w Radzie i w stowarzyszeniu w proteście przeciwko temu listowi Zarządu. Wycofał swoją rezygnację po tym jak nadzwyczajny zjazd walny zjazd delegatów SARP odwołał Zarząd Główny i powołał nowe władze.
W czasie II wojny światowej był aresztowany przez gestapo i więziony na Pawiaku. W 1945 podjął pracę w Biurze Odbudowy Stolicy.
Został pochowany na cmentarzu Powązkowskim w Warszawie (kw. 217–VI–1/3).

</doc>
<doc id="844456" url="https://pl.wikipedia.org/wiki?curid=844456" title="Neustadt an der Donau">
Neustadt an der Donau

Neustadt an der Donau, Neustadt a.d.Donau – miasto w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim. Leży około 15 km na południowy zachód od Kelheim, nad Dunajem, przy drodze B16, B299 i linii kolejowej Ingolstadt – Ratyzbona.
W tym mieście znajduje się jeden najdziwniejszych torów żużlowych. Nie ma bandy okalającej, tylko spory trawiasty pas, znajdujący się za zewnętrznym krawężnikiem.

</doc>
<doc id="844457" url="https://pl.wikipedia.org/wiki?curid=844457" title="Arājs Kommando">
Arājs Kommando

Arājs Kommando, Sonderkommando Arajs – kolaboracyjna faszystowska formacja zbrojna złożona z Łotyszy podczas II wojny światowej, jednostka pomocniczej policji (Hilfspolizei) podległej Sicherheitsdienst.
Historia.
Arājs Kommando powstało z inicjatywy wyższego dowódcy SS i policji w Komisariacie Rzeszy Ostland SS-Brigadeführera i Generalmajora policji Franza Waltera Stahleckera. Na czele jednostki stał Łotysz SS-Sturmbannführer Viktors Arājs, były członek faszystowskiej organizacji Pērkonkrusts. Liczyła początkowo ok. 300 ludzi, dochodząc ostatecznie do stanu ok. 1200.
Członkowie jednostki brali udział w pogromach Żydów na Łotwie, m.in. 30 listopada i 8 grudnia 1941 w lesie Rumbula pod Rygą, gdzie zamordowano ok. 25 tysięcy ludzi z ryskiego getta. W 1942 jednostka została przeniesiona na granice z Rosją i Białorusią, uczestniczyła wraz z Niemcami w operacjach przeciwpartyzanckich.
Po zajęciu Łotwy przez wojska sowieckie w 1944 wielu członków jednostki zbiegło na Zachód. Część została schwytana i osądzona, jak sam Arājs. W 1999 Centrum Szymona Wiesenthala poszukujące nazistowskich zbrodniarzy wojennych wytropiło w Australii Konrādsa Kalējsa, który podczas wojny pełnił funkcję jednego z zastępców dowódcy Arājs Kommando.

</doc>
<doc id="844459" url="https://pl.wikipedia.org/wiki?curid=844459" title="Kazimierz Plisowski">
Kazimierz Plisowski

Kazimierz Plisowski (ur. 11 lutego 1896 w Nowosiółce, zm. 22 grudnia 1962 w Warszawie) – pułkownik kawalerii Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 11 lutego 1896 we wsi Nowosiółka, w guberni podolskiej, w rodzinie Karola i Marii z Hołubów. Jego starszymi braćmi byli generałowie Konstanty Plisowski i Józef Plisowski. Uczył się w Korpusie Kadetów w Sumach, gdzie uzyskał w maju 1915 roku maturę. Następnie od 1 czerwca 1915 do 1 lutego 1916 kontynuował naukę w Mikołajewskiej Szkole Jazdy w Petersburgu. Następnie od lutego 1916 do 6 grudnia 1917 pełnił służbę w 12 Achtyrskim pułku huzarów.
W grudniu 1917 wszedł w skład polskiego szwadronu jazdy w Odessie, wraz z którym po dotarciu w rejon Bobrujska wszedł w skład 3 pułku ułanów I Korpusu Polskiego. Po kapitulacji I Korpusu Polskiego przedostał się do 4 Dywizji Strzelców Polskich, w której służył od września 1918 roku i wraz z nią wrócił do Polski.
Brał udział w wojnie polsko-ukraińskiej w Galicji Wschodniej, a następnie w wojnie polsko-bolszewickiej dowodząc szwadronem w 14 pułku ułanów. Ranny 1 czerwca 1920 między wsią Antonów, a Pustowarówka w Ukrainie.
Następnie pełnił funkcje: adiutanta dowódcy 14 pułku ułanów (od grudnia 1922 – do sierpnia 1924, dowódcy szwadronu zapasowego pułku (od sierpnia 1924 – do maja 1925), komendanta Szkoły Podchorążych Rezerwy Kawalerii i Podoficerów Zawodowych w DOK VI Lwów (9 maja 1925 – 24 grudnia 1928). W okresie od października do grudnia 1927 ukończył dwumiesięczny kurs w Centralnej Szkole Strzelania w Toruniu. W styczniu 1928 został przeniesiony z 14 puł. do 3 pułku szwoleżerów w Suwałkach na stanowisko kwatermistrza. W lipcu 1929 został przeniesiony do 13 pułku ułanów w Nowej Wilejce na stanowisko zastępcy dowódcy pułku. Od marca do maja 1931 był słuchaczem kursu oficerów sztabowych w Centrum Wyszkolenia Kawalerii w Grudziądzu. Od 10 listopada 1932 do 13 marca 1937 był dowódcą 10 pułku strzelców konnych w Łańcucie. Od 31 marca do 30 lipca 1933 był słuchaczem kursu dowódców w Centrum Wyszkolenia Piechoty w Rembertowie.
13 marca 1937 objął stanowisko dowódcy 2 pułku ułanów i pułkiem tym dowodzi w czasie kampanii wrześniowej do dnia 9 września 1939 roku. Został wtedy dowódcą Suwalskiej Brygady Kawalerii i funkcję tę pełnił do 22 września. Następnie do 6 października dowodził Brygadą Kawalerii „Plis” w składzie Dywizji Kawalerii „Zaza”. Jako dowódca tej brygady brał udział w bitwie pod Kockiem, gdzie 6 października 1939 roku dostał się do niewoli niemieckiej.
W latach 1939–1945 przebywał w Oflag VII A Murnau, gdzie kierował konspiracyjnym Oddziałem III Bezpieczeństwa, który odpowiadał m.in. za jeniecką samoobronę. W kwietniu 1945 roku został uwolniony przez wojska amerykańskie i otrzymał przydział na stanowisko oficera do zleceń dowódcy Bazy Korpusu gen. Mariana Przewłockiego. Na tym stanowisku pozostawał do 1946, a następnie przystąpił do Polskiego Korpusu Przysposobienia i Rozmieszczenia. Po demobilizacji wyjechał do Wielkiej Brytanii i zamieszkał w Londynie. Był czynnym członkiem Koła Generałów i Pułkowników byłych Dowódców Wielkich Jednostek. Ponadto był prezesem dwóch kół pułkowych: Koła 2. Pułku Ułanów Grochowskich i Koła Ułanów Jazłowieckich. We wrześniu 1962 roku wrócił do Polski, już wtedy był ciężko chory. Zmarł 22 grudnia 1962 roku w Warszawie i został pochowany na Cmentarzu Wojskowym na Powązkach w grobowcu rodzinnym (kwatera B II 30-2-19).
29 kwietnia 1924 we Lwowie ożenił się z Marią Jadwigą z Sulimirskich, z którą miał bliźniaczki urodzone 15 lutego 1925: Teresę primo voto Kobecką, secundo voto Rosen i Wandę, zamężną ze Zbigniewem Turkowskim.

</doc>
<doc id="844463" url="https://pl.wikipedia.org/wiki?curid=844463" title="Herald of Free Enterprise">
Herald of Free Enterprise



</doc>
<doc id="844466" url="https://pl.wikipedia.org/wiki?curid=844466" title="Plac Wilsona w Warszawie">
Plac Wilsona w Warszawie



</doc>
<doc id="844467" url="https://pl.wikipedia.org/wiki?curid=844467" title="I liga polska w piłce nożnej (1956)">
I liga polska w piłce nożnej (1956)

I liga w piłce nożnej 1956 – 22. edycja najwyższych w hierarchii rozgrywek ligowych polskiej klubowej piłki nożnej.
W zakończonym 25 listopada 1956 sezonie I ligi tytuł mistrza Polski obroniła drużyna CWKS Warszawa.
Absolutnym beniaminkiem ligi był Górnik Zabrze.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="844468" url="https://pl.wikipedia.org/wiki?curid=844468" title="Atrium Targówek">
Atrium Targówek

Atrium Targówek, dawniej Centrum Handlowe Targówek – centrum handlowe znajdujące się przy ul. Głębockiej 15, w dzielnicy Targówek w Warszawie. 
Opis.
Początkowo (w trakcie budowy) centrum nosiło nazwę Centrum Handlowe Steen&amp;Strom. Budowa centrum (na zlecenie duńskiego inwestora FORAS Holding A/S) trwała ok. 15 miesięcy a inwestorem zastępczym była duńska firma TFK Holding A/S poprzez swoją polską spółkę zależną Thorkild Kristensen Polska sp. z o.o.), której głównymi udziałowcami są dwie firmy developerskie: norweski Steen&amp;Strom Holding A/S (37,5%) i duński Thorkild Kristensen Byggeholding A/S (37,5%) oraz będący pod kontrolą rządu duńskiego Fundusz Inwestycyjny dla Europy Środkowej i Wschodniej (25%). Choć udziałowcy byli powszechnie chwaleni za inwestycje w infrastrukturę miasta (m.in. budowa 2 km kolektora ściekowego), NIK wykrył nieprawidłowości w decyzji burmistrza Targówka w sprawie rozpoczęcia budowy centrum (brak zgodności z miejscowym planem zagospodarowania przestrzennego). 
Budowa pierwotnego obiektu rozpoczęła się na przełomie maja i czerwca 1997, a generalnym wykonawcą była firma Z. Marciniak SA. W listopadzie 2001 roku Centrum zostało powiększone o drugą fazę tym samym wzbogacając ofertę do 135 sklepów oraz o kompleks kinowy. Centrum powstało na terenie 27 hektarów (z 40 ha należących do developera). Grunty te o szacowanej wartości 9,6 mln zł. nabył on od spółki TON Agro należącej do Agencja Własności Rolnej Skarbu Państwa, a gospodarującej tzw. gruntami popegeerowskim. Początkowo centrum miało powierzchnię 36 000 m2, a drugie tyle zajmował parking przeznaczony dla 1555 samochodów. Budowa kosztowała ponad 30 mln dolarów amerykańskich, a projekt architektoniczny został stworzony przez Autorską Pracownię Architektury Kuryłowicz &amp; Associates. W tym okresie główna część centrum - hipermarket Carrefour miał powierzchnię 20 500 m2, a część przeznaczona dla 89 mniejszych sklepów - 20 456 m2. 
W następnych latach centrum było kilkakrotnie rozbudowywane, a największa rozbudowa została ukończona we wrześniu 2001. Obecnie (2018) centrum zajmuje powierzchnię 78 000 m2 (wraz z parkingiem 100 000 m2), z czego 53 000 m2 to powierzchnie handlowe. Parking strzeżony może pomieścić 60 samochodów, a niestrzeżony 2000 (przy pełnym obłożeniu 2900). Obecnym właścicielem i zarządcą obiektu jest Atrium Poland Real Estate Management sp. z o.o.
Atrium Targówek jest obecnie największym wielobranżowym centrum tego typu w prawobrzeżnej Warszawie (porównywalnej wielkości jest jedynie stworzony przez sieć IKEA Park Handlowy Targówek). 
W 2020 w centrum działało m.in. 130 sklepów i lokali usługowych, 11 restauracji, 7 kawiarni, 12-salowe kino Multikino i klub fitness.

</doc>
<doc id="844470" url="https://pl.wikipedia.org/wiki?curid=844470" title="I liga polska w piłce nożnej (1957)">
I liga polska w piłce nożnej (1957)

I liga w piłce nożnej 1957 – 23. edycja najwyższych w hierarchii rozgrywek ligowych polskiej klubowej piłki nożnej.
Tytułu broniła . Mistrzostwo zdobył Górnik Zabrze.
Tabela.
Legenda:
Klasyfikacja medalowa mistrzostw Polski po sezonie.
"Tabela obejmuje wyłącznie zespoły mistrzowskie."

</doc>
<doc id="844475" url="https://pl.wikipedia.org/wiki?curid=844475" title="Krzyżownica gorzka">
Krzyżownica gorzka

Krzyżownica gorzka, krzyżownica górska ("Polygala amara" L.) – gatunek rośliny wieloletniej należący do rodziny krzyżownicowatych. Występuje w Karpatach i na Wyżynie Małopolskiej. Na obszarze swojego występowania jest dość pospolita.

</doc>
<doc id="844478" url="https://pl.wikipedia.org/wiki?curid=844478" title="Polygala amara">
Polygala amara



</doc>
<doc id="844479" url="https://pl.wikipedia.org/wiki?curid=844479" title="Krzyżownica górska">
Krzyżownica górska



</doc>
<doc id="844482" url="https://pl.wikipedia.org/wiki?curid=844482" title="Polygala brachyptera">
Polygala brachyptera



</doc>
<doc id="844483" url="https://pl.wikipedia.org/wiki?curid=844483" title="Krzyżownica (roślina)">
Krzyżownica (roślina)

Krzyżownica ("Polygala" ) – rodzaj roślin należący do rodziny krzyżownicowatych. Obejmuje około 650 gatunków występujących na całym świecie z wyjątkiem Nowej Zelandii. W Polsce w zależności od ujęcia systematycznego rośnie pięć lub cztery gatunki. Niektóre krzyżownice uprawiane są jako ozdobne, wykorzystywane jako lecznicze lub olejodajne.
Rozmieszczenie geograficzne.
Rodzaj jest kosmopolityczny, rozprzestrzeniony jest na wszystkich kontynentach z wyjątkiem Antarktydy. Brak jego przedstawicieli także w Nowej Zelandii, w północnej części Ameryki Północnej (aczkolwiek reprezentowany jest na Grenlandii), na Islandii i północno-wschodniej części Azji.
W Polsce rośnie (wszystkie jako rośliny rodzime), w zależności od ujęcia systematycznego, pięć gatunków lub cztery (w tym ujęciu jeden w dwóch podgatunkach).
Systematyka.
Rodzaj z plemienia "Polygaleae", rodziny krzyżownicowatych "Polygalaceae" w rzędzie bobowców "Fabales". W niektórych ujęciach systematycznych rodzaj jest dzielony na szereg innych, co skutkuje zmniejszeniem liczby zaliczanych tu gatunków do ok. 200.
Zastosowanie.
Korzenie "Polygala arillata" w wyniku fermentacji dają napój alkoholowy spożywany w Nepalu. "Polygala butyracea" jest rośliną włóknodajną. "Polygala paniculata" stosowana jest jako lecznicza, chroniąca przed skutkami ukąszeń węży (w tym celu rozpowszechniona została z amerykańskich tropików także w Azji i Afryce, gdzie zdziczała). Podobnie wykorzystywana jest krzyżownica wirginijska "Polygala senega", z kolei "Polygala sibirica" służy do leczenia depresji i bezsenności. "Polygala tenuifolia" jest ważnym zielem wykrztuśnym w tradycyjnej medycynie chińskiej. Jako ozdobne uprawiane są: krzyżownica Dalmasiego "Polygala × dalmaisiana", "Polygala calcarea", "Polygala chamaebuxus", "Polygala myrtifolia", "Polygala virgata".

</doc>
<doc id="844485" url="https://pl.wikipedia.org/wiki?curid=844485" title="Krzyżownica gorzka górska">
Krzyżownica gorzka górska



</doc>
<doc id="844488" url="https://pl.wikipedia.org/wiki?curid=844488" title="Bogdan Cybulski (trener)">
Bogdan Cybulski (trener)

Bogdan Cybulski (ur. 1950, zm. 2 marca 2007 w Oslo) – polski trener piłki ręcznej. 
Absolwent AWF we Wrocławiu. Selekcjoner reprezentacji narodowej piłkarek ręcznych w latach 1983-1990, w latach 1981-1982 szkoleniowiec AKS Chorzów, z którym zdobył tytuł mistrza Polski w piłce ręcznej kobiet, oraz szkoleniowiec AZS Wrocław. Od początku lat 90. XX w. pracował w Norwegii jako dyrektor Szkoły Mistrzostwa Sportowego w Lillehammer.

</doc>
<doc id="844493" url="https://pl.wikipedia.org/wiki?curid=844493" title="Karimski Club">
Karimski Club

Karimski Club – międzynarodowa grupa muzyczna czerpiąca z wielu kultur i gatunków muzycznych m.in. drum and bass, r'n'b, nu jazz, rap, muzyki afrykańskiej i brzmień słowiańskich. Założycielem, liderem i źródłem nazwy jest Karim Martusewicz.
W nagraniu pierwszej płyty zatytułowanej "No.1" wzięło udział ponad 20 artystów z różnych części świata a każdy z wykonawców wniósł do niej cząstkę własnego stylu i kultury m.in. poprzez śpiewanie w kilku językach. Koncertowe wykonania materiału z płyty miały miejsce między innymi w ramach III Letnich Ogrodów "Polityki" oraz na zakończenie międzynarodowych warsztatów "Letnia Akademia Jazzu" przy Krakowskiej Szkole Jazzu i Muzyki Rozrywkowej, gdzie lider zespołu jest wykładowcą.
Skład.
Karimski Club jest kolektywem nieustannie zmieniającym swój skład. Występowali w nim m.in.:

</doc>
<doc id="844495" url="https://pl.wikipedia.org/wiki?curid=844495" title="Dawid Byczkowski">
Dawid Byczkowski

Dawid Byczkowski (ur. 1874, zm. 1937) – duchowny prawosławny, protoprezbiter.
Urodził się w 1874 r. w rodzinie duchownego prawosławnego w wiosce Pogorielec (Pogorzelec) w ówczesnym ujeździe dubieńskim. Ukończył szkołę duchowną w Klewaniu i prawosławne seminarium duchowne w Krzemieńcu. Następnie wstąpił do Petersburskiej Akademii Duchownej, którą ukończył w 1891 r. ze stopniem kandydata teologii. Studiował także pedagogikę. 
Wieloletni wykładowca historii w Żeńskim Studium Brackim im. Błudowych w Ostrogu. Członek Ostrogskiego Bractwa Św. Cyryla i Metodego, wybitnie rusyfikacyjnej placówki religijno-oświatowej na Wołyniu. Pracował w środowisku ówczesnych rosyjskich pedagogów przesiąkniętych wolnomyślicielstwem, indyferentyzmem i liberalizmem. Z czasem został ostatnim proboszczem cerkwi brackiej pw. Św. Cyryla i Metodego w Ostrogu (dawny kościół oo. kapucynów). Jako obrońca prawosławia i jego stanu posiadania, bezskutecznie przeciwstawiał się zwrotowi tej świątyni katolikom. Pisał w tej sprawie w prasie prawosławnej, wiele uwagi poświęciła mu także polska prasa. Zmarł w 1937 r. w ubóstwie. Pochowany został na Cmentarzu Brackim w Ostrogu. 

</doc>
<doc id="844502" url="https://pl.wikipedia.org/wiki?curid=844502" title="Rychlicki Michał">
Rychlicki Michał



</doc>
<doc id="844514" url="https://pl.wikipedia.org/wiki?curid=844514" title="Vickers F.B.5">
Vickers F.B.5



</doc>
<doc id="844518" url="https://pl.wikipedia.org/wiki?curid=844518" title="Royal Aircraft Factory F.E.2b">
Royal Aircraft Factory F.E.2b



</doc>
<doc id="844519" url="https://pl.wikipedia.org/wiki?curid=844519" title="BOS">
BOS



</doc>
<doc id="844521" url="https://pl.wikipedia.org/wiki?curid=844521" title="33 Baza Lotnictwa Transportowego">
33 Baza Lotnictwa Transportowego

33 Powidzka Baza Lotnictwa Transportowego im. płk. pil. Wiktora Pniewskiego (33 BLTr) Jednostka Wojskowa 3293 – jednostka lotnicza szczebla taktycznego Sił Powietrznych.
Wojskowa baza lotnicza w Powidzu w powiecie słupeckim (w odległości 35 km na południowy wschód od Gniezna oraz 35 km na północny zachód od Konina). Baza funkcjonuje w strukturach Sił Powietrznych i wchodzi w skład 3 Skrzydła Lotnictwa Transportowego z dowództwem w Powidzu.
Historia.
W wyniku restrukturyzacji Sił Powietrznych baza została sformowana 1 lipca 2010 roku w oparciu o likwidowaną 33 Bazę Lotniczą, wchłaniając jednocześnie w swoją nową strukturę 14 eskadrę lotniczą. Baza jest ulokowana na lotnisku w Powidzu (kod EPPW).
Do zadań realizowanych przez bazę należy zaliczyć: zabezpieczenie logistycznego szkolenia lotniczego oraz działań jednostek wojskowych Sił Powietrznych i Wojsk Lądowych, bieżącej działalności 14 eskadry lotnictwa transportowego, utrzymanie stałej gotowości do realizacji stawianych przed nim zadań poprzez przyjmowanie statków powietrznych innych jednostek, a także jako miejsce stacjonowania polskich samolotów C-130 Hercules. Dla potrzeb tych samolotów w bazie wybudowano specjalny hangar.
Od 1 marca 2011 33 Baza posiada odznakę pamiątkową wprowadzoną Decyzją Nr 43/MON Ministra Obrony Narodowej. 15 października 2011 jednostka dostała własny sztandar.
W skład 33 BLTr wchodzi 7 Eskadra Działań Specjalnych, pododdział prowadzący śmigłowcowy transport i wsparcie ogniowe Mi-17 oraz S70i Black Hawk dla Wojsk Specjalnych.
Tradycje.
Decyzją nr 65/MON Ministra Obrony Narodowej z dnia 25 kwietnia 2019, baza przejęła i z honorem kultywuje tradycje:
Baza przyjęła wyróżniającą nazwę „Powidzka”, a także otrzymała imię pułkownika pilota Wiktora Pniewskiego. Doroczne święto bazy ustanowiono na dzień 18 maja.
W dniu 17 maja 2019 roku, podczas uroczystej zbiórki I Zastępca Szefa Sztabu Generalnego Wojska Polskiego, generał broni Michał Sikora w imieniu Prezydenta Rzeczypospolitej Polskiej wręczył Dowódcy 33 BLTr sztandar).

</doc>
<doc id="844524" url="https://pl.wikipedia.org/wiki?curid=844524" title="SG-3 (odwiert)">
SG-3 (odwiert)

SG-3, Supergłęboki Odwiert Kolski (ros. Кольская сверхглубокая скважина, Kolskaja swierchgłubokaja skważyna) – najgłębszy odwiert badawczy na świecie, a także najdłuższy odwiert świata do 2008 roku.
Jego głębokość to 12 262 metry. Znajduje się w Rosji, w obwodzie murmańskim, na Półwyspie Kolskim, około 10 km od miasta Zapolarnyj. Przez dwie dekady był również najdłuższy, obecnie jest trzeci pod względem długości po wywierconym w 2008 Al Shaheen Oil Well w Katarze (12 289 m) i ukończonym w 2011 Sachalin-I Odoptu OP-11 (12 345 m). Średnica części górnej odwiertu wynosi 92 centymetry, natomiast u podstawy 21,5 centymetra.
Wiercenie zostało rozpoczęte w ZSRR 24 maja 1970 roku. Planowano przewiercenie warstwy granitowej skorupy ziemskiej kontynentalnej. Początkowo zamierzano osiągnąć głębokość 15 000 metrów, jednak z powodu problemów spowodowanych m.in. wyższą temperaturą skał na osiągniętej głębokości niż przypuszczano (190 °C zamiast 100) prace zakończono po dotarciu na głębokość 12 262 metrów w 1994 roku, na ponad 2 km przed osiągnięciem celu.
W 2005 roku zakończono prace z powodu braku funduszy. Całe wyposażenie wiertnicze i badawcze zostało zezłomowane, a odwiert jest opuszczony od 2008 roku.

</doc>
<doc id="844528" url="https://pl.wikipedia.org/wiki?curid=844528" title="Franciszek Krzywda-Polkowski">
Franciszek Krzywda-Polkowski

Franciszek Krzywda-Polkowski (ur. 29 grudnia 1881 w Płocku, zm. 29 listopada 1949 w Warszawie) – polski architekt, profesor architektury Politechniki Warszawskiej, organizator i kierownik Zakładu Architektury Krajobrazu i Parkoznawstwa w Szkole Głównej Gospodarstwa Wiejskiego. Oprócz architektury i projektowania parków zajmował się urbanistyką, projektowaniem mebli i biżuterii.
Życiorys.
Był synem Józefa i Apolonii z Zalewskich. Ukończył Szkołę Techniczną w Warszawie, potem studiował malarstwo, architekturę i rzeźbę w Szkole Strogonowa w Moskwie; w roku akademickim 1912/1913 uzyskał w Moskwie stopień architekta dyplomowanego. Powrócił następnie do kraju, praktykował w pracowni architektów Franciszka Lilpopa i Karola Jankowskiego, a lata 1913-1914 spędził na stypendium Towarzystwa Zachęty Sztuk Pięknych w Anglii.
W latach 1915-1918 kierował Muzeum Rzemiosł i Sztuki Stosowanej w Warszawie, następnie został kierownikiem pracowni technicznej Sekcji Odbudowy Ministerstwa Robót Publicznych. W tym samym resorcie kierował też Wydziałem Architektoniczno-Budowlanym. Od maja 1921 z tytułem profesora nadzwyczajnego pracował na krakowskiej Akademii Sztuk Pięknych, gdzie był m.in. wieloletnim dziekanem Wydziału Architektury (1921-1931). Uzupełniał w tym czasie wykształcenie w USA.
Od 1929 związany był ze Szkołą Główną Gospodarstwa Wiejskiego jako kierownik Zakładu Architektury Krajobrazu i Parkoznawstwa. Od 1932 był profesorem nadzwyczajnym w Katedrze Projektowania Wnętrz i Krajobrazu na Wydziale Architektury Politechniki Warszawskiej. Wykłady na Politechnice i w Szkole Głównej kontynuował także po II wojnie światowej, krótko przed śmiercią mianowany profesorem zwyczajnym. Jednym z jego uczniów był późniejszy profesor Gerard Ciołek.
W latach 1927-33 zaprojektował i wybudował swój dom na Chełmińskim Przedmieściu w Toruniu, gdzie mieszkał i tworzył do roku 1949. Budynek i ogród zachowały się do dziś w pełnej formie architektonicznej.
Spoczywa na cmentarzu Powązkowskim w Warszawie (kw. 192–I–24).
Upamiętnienie.
W parku w Żelazowej Woli z okazji 50-lecia Towarzystwa im. Fryderyka Chopina i parku odsłonięto w nim kamień poświęcony prof. Franciszkowi Krzywdzie-Polkowskiemu.

</doc>
<doc id="844531" url="https://pl.wikipedia.org/wiki?curid=844531" title="Horst-Michael Schaffer">
Horst-Michael Schaffer

Horst-Michael Schaffer (ur. 1971) – muzyk jazzowy grający na trąbce. Wchodzi w skład kolektywu Karimski Club.

</doc>
<doc id="844533" url="https://pl.wikipedia.org/wiki?curid=844533" title="Ewa Bandrowska-Turska">
Ewa Bandrowska-Turska

Ewa Bandrowska-Turska (ur. 20 maja 1894 w Krakowie, zm. 25 czerwca 1979 w Warszawie) – polska śpiewaczka, primadonna Opery Warszawskiej.
Życiorys.
Wychowywała się w muzykalnym środowisku. Była bratanicą sławnego kiedyś tenora, Aleksandra Bandrowskiego. W 1919 roku na koncercie estradowym zadebiutowała w Krakowie. Przez kolejne półtora roku śpiewała w Operze Lwowskiej.
W 1952 otrzymała nagrodę państwową I stopnia. Występowała do 1960, a następnie wykładała w Konserwatorium Warszawskim, gdzie uzyskała tytuł profesora sztuki wokalnej. Przez wiele lat była prezeską Kapituły Członków Zasłużonych Stowarzyszenia Polskich Artystów Teatru i Filmu.
Jej warszawski dom znajdował się na Saskiej Kępie, przy ul. Francuskiej.
Pochowana w grobie rodzinnym na cmentarzu Powązkowskim (kwatera 154b-4-11).

</doc>
<doc id="844536" url="https://pl.wikipedia.org/wiki?curid=844536" title="Wszolinka pszczela">
Wszolinka pszczela

Wszolinka pszczela, wesz pszczela, pszczołówka ("Braula coeca") – gatunek muchówki z podrzędu krótkoczułkich, grupy łękorysych i rodziny wszolinkowatych.
Opis.
Ciało barwy czerwonobrunatnej, długości od 1 do 1,5 mm. Nie posiada skrzydeł, natomiast oczy złożone ma słabo rozwinięte. Aparat gębowy ma typu ssąco-liżącego.
Biologia.
Dorosłe osobniki przebywają na pszczołach, głównie matkach, czasem po kilka na jednej pszczole. Pszczołówki odżywiają się wyłącznie mleczkiem pszczelim, a larwy – miodem i pyłkiem. Rozwijają się na plastrze w zasklepionych komórkach z miodem. Wszolinka jest teoretycznie nieszkodliwym współmieszkańcem ula, można ją uważać za komensala, jednak jej obecność w ulu jest niepożądana, a masowe występowanie określa się mianem inwazji wszolinki (braulozy).
Rozprzestrzenienie.
Gatunek kosmopolityczny.

</doc>
<doc id="844539" url="https://pl.wikipedia.org/wiki?curid=844539" title="Wilżyna">
Wilżyna

Wilżyna ("Ononis" ) – rodzaj roślin z rodziny bobowatych. Obejmuje 88 gatunków. Najwięcej ich występuje w Europie, poza tym rosną w zachodniej Azji i północnej Afryce. W Polsce w zależności od ujęcia systematycznego występują dwa lub trzy blisko spokrewnione gatunki (wszystkie objęte są w Polsce ochroną prawną). Wilżyny rosną na terenach nasłonecznionych, na klifach, skałach, w murawach i zaroślach. 
Niektóre gatunki są uprawiane jako rośliny ozdobne, niektóre bywają lokalnie wykorzystywane jako lecznicze. 
Rozmieszczenie geograficzne.
Wilżyny występują w większości w Europie – na kontynencie tym rośnie 49 gatunków. Poza tym zasięg rodzaju obejmuje zachodną Azję sięgając na wschodzie po Pakistan, zachodnie Chiny i zachodnią Syberię. Wilżyny rosną także w północnej Afryce (w tym na Wyspach Kanaryjskich, gdzie obecne są trzy endemity) oraz na Półwyspie Somalijskim. W Polsce występuje w zależności od ujęcia systematycznego jeden, dwa lub trzy blisko spokrewnione gatunki.
Wszystkie gatunki występujące w Polsce są bardzo blisko spokrewnione, należą do tej samej podsekcji "Acanthononis" i wskazywane są jako przykład bardzo niedawnej specjacji. Powoduje to problemy z ich ujęciem systematycznym – traktowane są jako trzy odrębne gatunki, wilżyna rozłogowa bywa włączana jako podgatunek do ciernistej, czasem podobnie włączana jest też wilżyna bezbronna.
Systematyka.
Jeden z rodzajów podrodziny bobowatych właściwych "Faboideae" w rzędzie bobowatych "Fabaceae" "s.l." W obrębie podrodziny należy do plemienia "Trifolieae".

</doc>
<doc id="844542" url="https://pl.wikipedia.org/wiki?curid=844542" title="Mikołaj Tołwiński">
Mikołaj Tołwiński

Mikołaj Tołwiński (ur. w 1857, zm. 7 grudnia 1924 w Warszawie) – polski architekt działający głównie na terenie Odessy, a następnie Warszawy, profesor architektury.
Życiorys.
Po ukończeniu Cesarskiej Akademii Sztuk Pięknych w Petersburgu ze stopniem architekta kl. I, od 1889 r. wykładał architekturę tamże. W latach 1899-1917 tworzył głównie w Odessie i okolicy. Później wrócił do kraju i został profesorem, wykładowcą architektury w Instytucie Politechnicznym w Warszawie. Wykładał także architekturę w ramach Kursów Politechnicznych na Wydziale Technicznym Towarzystwa Kursów Naukowych w Warszawie (1907-1911).
Życie prywatne.
Był synem Konstantego i Karoliny Baranowskiej. W 1885 ożenił się z Jadwigą Władysławą Brzozowską i miał z nią syna Tadeusza.
Mikołaj Tołwiński spoczywa w rodzinnym grobowcu na cmentarzu Powązkowskim w Warszawie (kw. 217-VI-1/4).

</doc>
<doc id="844544" url="https://pl.wikipedia.org/wiki?curid=844544" title="Wilżyna bezbronna">
Wilżyna bezbronna

Wilżyna bezbronna ("Ononis arvensis" L.) – gatunek rośliny wieloletniej z rodziny bobowatych. Występuje w Azji i Europie. W Polsce jest dość pospolity na całym niżu i w niższych położeniach górskich.
Biologia i ekologia.
Bylina lub półkrzew o nieprzyjemnym zapachu. Rośnie na łąkach, miedzach i przydrożach. Kwitnie od lipca do września. Kwiaty przystosowane są do zapylania przez pszczoły samotnice, zbierające pyłek na brzuszną stronę odwłoka.

</doc>
<doc id="844546" url="https://pl.wikipedia.org/wiki?curid=844546" title="Manuel Bento">
Manuel Bento

Manuel Galrinho Bento (ur. 25 czerwca 1948 w Golegã – zm. 1 marca 2007 w Barreiro) – portugalski piłkarz, grający na pozycji bramkarza.
Karierę piłkarską rozpoczął w klubie FC Barreirense. W latach 1972-1990 był golkiperem Benfiki Lizbona, rozgrywając w barwach klubu 329 meczów i zdobywając w tym czasie ośmiokrotnie mistrzostwo kraju.
Był w latach 1976 – 1986 bramkarzem kadry narodowej Portugalii, w której wystąpił w 63 meczach, między innymi na mistrzostwach Europy w 1984 roku i mistrzostwach świata w 1986 roku
W ostatnich latach życia zajmował się szkoleniem golkiperów w Benfice. Manuel Bento był najstarszym w historii, graczem ligi portugalskiej. Zmarł 1 marca 2007 r., na skutek rozległego zawału serca.

</doc>
<doc id="844547" url="https://pl.wikipedia.org/wiki?curid=844547" title="Winnik zmienny">
Winnik zmienny

Winnik zmienny ("Ampelopsis glandulosa") – gatunek pnącza z wąsami czepnymi, z rodziny winoroślowatych. Występuje naturalnie we wschodniej Azji, gdzie rośnie w lasach i zaroślach w dolinach i na zboczach gór wspinając się na drzewa.
Zmienność.
Znanych jest szereg odmian, m.in.:

</doc>
<doc id="844549" url="https://pl.wikipedia.org/wiki?curid=844549" title="Instytut Łączności">
Instytut Łączności

Instytut Łączności – Państwowy Instytut Badawczy – instytut utworzony w 1934 przez prof. inż. Janusza Groszkowskiego, obecnie instytut badawczy działający w obszarze telekomunikacji i technologii informacyjnych. Instytut Łączności ma siedzibę w Warszawie oraz oddziały w Gdańsku i we Wrocławiu.
Historia.
Janusz Groszkowski, polski elektronik o światowej sławie, utworzył w 1934 r. instytut badawczy działający w obszarze telekomunikacji – Państwowy Instytut Telekomunikacyjny. W roku 1951 nastąpił podział tego instytutu na Przemysłowy Instytut Telekomunikacji i Instytut Łączności. Ten ostatni uzyskał w 1958 r. nową siedzibę w Warszawie-Miedzeszynie, powstały również jego oddziały we Wrocławiu (1956), Gdańsku (1962), Pułtusku (1973) i w Warszawie na Służewcu (1987). Poza centralą zlokalizowaną w Warszawie Instytut posiada także oddziały w Gdańsku i Wrocławiu.
W swojej historii Instytut miał poważny udział w tworzeniu telewizji w Polsce, zarówno czarno-białej (od 1952), jak i kolorowej. W 1961 roku odbył się tam pierwszy eksperymentalny pokaz telewizji kolorowej. Instytut wniósł również istotny wkład w cyfryzację central i transmisji telefonicznych (od 1972), a w latach 90. XX w. w pionierskie prace dotyczące radiofonii i telewizji cyfrowej w Polsce. W latach 70. XX w. i 80. XX w. Instytut był koordynatorem i głównym wykonawcą problemów węzłowych i centralnych programów badawczo-rozwojowych w dziedzinie telekomunikacji.
Po przemianach roku 1989 Instytut znacznie rozszerzył działalność rynkową. Laboratoria Instytutu świadczyły usługi homologacyjne i do dziś jego akredytowane laboratoria wykonują badania zgodności urządzeń z wymaganiami zasadniczymi oraz wzorcowanie przyrządów.
W latach 2005–2008 Instytut realizował Program Wieloletni „Rozwój telekomunikacji i poczty w dobie społeczeństwa informacyjnego”, którego beneficjentami były ministerstwa, Urząd Komunikacji Elektronicznej oraz inne instytucje administracji państwowej.
W roku 2005 Instytut Łączności (ang. "National Institute of Telecommunications") uzyskał status państwowego instytutu badawczego, który nakłada na Instytut szczególne obowiązki w zakresie planowania i realizowania polityki państwa.
W ostatnich latach Instytut przywiązywał dużą wagę do udziału w poważnych krajowych i międzynarodowych programach badawczych, a także zanotował znaczące osiągnięcia w konstruowaniu urządzeń i systemów telekomunikacyjnych.
Ważną rolę w rozwoju Instytutu i jego kadry naukowej odgrywała działająca od 1954 r. Rada Naukowa.
Aktualna działalność.
Instytut Łączności, o przychodzie przekraczającym 24 mln zł i zatrudniający ponad 200 osób, stanowi dziś „centrum wiedzy” w dziedzinie telekomunikacji i technik informacyjnych, prowadząc badania naukowe, prace rozwojowe, wdrożeniowe i eksperymentalne oraz wysoko kwalifikowane usługi techniczne, a jednocześnie szeroko udostępniając zdobytą wiedzę i uzyskane kwalifikacje na potrzeby wsparcia merytorycznego organów administracji, partnerów rynkowych oraz do realizacji projektów technicznych ważnych dla gospodarki i społeczeństwa.
Na początku roku 2013 Instytut był współwykonawcą lub koordynatorem 17 projektów badawczych.
W obszarze działalności Instytutu znajdują się także:
Preferowana tematyka badań naukowych Instytutu to:

</doc>
<doc id="844554" url="https://pl.wikipedia.org/wiki?curid=844554" title="Cirripedia">
Cirripedia



</doc>
<doc id="844556" url="https://pl.wikipedia.org/wiki?curid=844556" title="Wrzosiec">
Wrzosiec

Wrzosiec ("Erica" L.) – rodzaj roślin z rodziny wrzosowatych. Obejmuje ok. 840 gatunków. Ogromna większość występuje w Afryce – 760 gatunków rośnie w Afryce Południowej, 50 na Madagaskarze, 22 w górach wschodniej Afryki, pojedyncze na Wyżynie Abisyńskiej oraz innych wyżynach i górach Afryki zachodniej i równikowej. W basenie Morza Śródziemnego – w północnej Afryce, na Bliskim Wschodzie oraz w Europie rosną w sumie 23 gatunki. Najdalej na północ – do Półwyspu Skandynawskiego i Islandii sięga wrzosiec bagienny "Erica tetralix" – jedyny przedstawiciel rodzaju rodzimy w Polsce. Liczne gatunki rosną na glebach kwaśnych, w tym bagiennych, ale niektóre rozwijają się na glebach powstających ze skał wapiennych. Liczne gatunki przystosowały się do oddziaływania pożarów. Kwiaty zapylane są zwykle przez pszczoły, część gatunków afrykańskich o większych kwiatach zapylana jest przez nektarniki.
Są to rośliny miododajne, liczne gatunki uprawiane są jako ozdobne. Wykorzystywane jest ich drewno do sporządzania wyrobów galanteryjnych.
Systematyka.
Należy do plemienia "Ericeae", podrodziny "Ericoideae", rodziny wrzosowatych "Ericaceae". Wszystkie gatunki afrykańskie mają wspólnego przodka z wrzoścem drzewiastym "Erica arborea", a gatunki śródziemnomorsko-europejskie tworzą serię kladów bazalnych dla obszernej grupy gatunków afrykańskich.
Zastosowanie.
Liczne gatunki są uprawiane jako rośliny ozdobne. Są roślinami miododajnymi. Drewno wykorzystywane jest do wytwarzania galanterii drewnianej. Korzeń wrzośca drzewiastego ("E. arborea") stanowi materiał do wyrobu fajek.
Uprawa.
Dla większości gatunków najbardziej odpowiednie jest podłoże przepuszczalne, bezwapienne, o odczynie od kwaśnego do obojętnego. Rozmnaża się przez sadzonki zielne z piętką (kawałkiem zeszłorocznego pędu), odkłady, kopczykowanie, rzadko przez siew. Po przekwitnieniu wskazane jest przycinanie pędów.

</doc>
<doc id="844558" url="https://pl.wikipedia.org/wiki?curid=844558" title="Caudron GIII">
Caudron GIII



</doc>
<doc id="844559" url="https://pl.wikipedia.org/wiki?curid=844559" title="James Remar">
James Remar

James Remar, właściwie William James Remar (ur. 31 grudnia 1953 w Bostonie w Massachusetts) – amerykański aktor filmowy i telewizyjny.
Życiorys.
Wczesne lata.
Urodził się w Bostonie w Massachusetts jako syn Elizabeth Mary i adwokata S. Roya Remara. Jego dziadkowie byli żydowskimi imigrantami z Rosji (pierwotne nazwisko rodowe „Remarman”). Dorastał w Newton w stanie Massachusetts. O zawodzie aktorskim zdecydował w wieku dziewięciu lat po obejrzeniu filmu Stanleya Kubricka "Spartakus" z Kirkiem Douglasem w roli tytułowej. Mając piętnaście lat opuścił szkołę średnią w Bostonie, trzy lata później w roku 1970 podróżował z zespołem rockowym. Poznawał tajniki aktorstwa w nowojorskim Neighborhood Playhouse.
Kariera.
Swoją karierę aktorską rozpoczął od udziału w serialu sci-fi CBS "Niewiarygodny Hulk" ("The Incredible Hulk", 1978) z Lou Ferrigno jako oficer policji oraz kinowym dramacie "Na podwórku" ("On the Yard", 1978). W 1979 roku zadebiutował na scenie New Apollo Theatre w broadwayowskiej sztuce "Bent" jako Wolf u boku Richarda Gere’a. Zwrócił na siebie uwagę w sensacyjno-przygodowym dreszczowcu kryminalnym "Wojownicy" ("The Warriors", 1979) w roli członka gangu z Coney Island Ajaxa, który został przykuty do ławki w parku przez policjantkę. W 1985 roku powrócił na scenę Manhattan Theatre Club w przedstawieniu "California Dog Fight".
Zagrał potem m.in. w dramacie kryminalnym Francisa Forda Coppoli "Cotton Club" ("The Cotton Club", 1984) jako gangster Arthur „Dutch Schultz” Flegenheimer, dramacie prehistorycznym "Klan niedźwiedzia jaskiniowego" ("The Clan of the Cave Bear", 1986) w roli Neandertalczyka i komediodramacie "Inteligent w armii" ("Renaissance Man", 1994) jako doświadczony wojskowy, który wątpi w siłę Szekspira, ' ("Mortal Kombat: Annihilation", 1997) w roli Lorda Raydena, "Za szybcy, za wściekli" ("2 Fast 2 Furious", 2003) jako agent Markham, ' ("Blade: Trinity", 2004).
Pojawił się także w serialach: NBC "Policjanci z Miami" ("Miami Vice", 1985), NBC "Crime Story" (1987), CBS "Strażnik Teksasu" ("Walker, Texas Ranger", 1999), Fox "Z Archiwum X" ("The X Files", 2001), CBS "Siódme niebo" ("7th Heaven", 2001), CBS "Nash Bridges" (2001), HBO "Seks w wielkim mieście" ("Sex and the City", 2001–2004), NBC "Brygada ratunkowa" ("Third Watch", 2002), Fox "Gorące Hawaje" ("North Shore", 2004–2005), CBS "" ("CSI: Miami", 2006), CBS "Jericho" (2006–2007) i "Dexter" (2006-2011) w nominowanej do nagrody Saturna roli Harry’ego Morgana. W 2012 roku odegrał podwójną rolę w filmie "Django" Quentina Tarantino.
Użyczył swojego głosu w serialu animowanym Warner Bros. "Liga Sprawiedliwych" ("Justice League", 2001, 2005, 2006).
Życie prywatne.
Ożenił się z Atsuko, z którą ma syna Jasona Kenji i córkę Lisę Mary.

</doc>
<doc id="844563" url="https://pl.wikipedia.org/wiki?curid=844563" title="Wrzosiec bagienny">
Wrzosiec bagienny

Wrzosiec bagienny ("Erica tetralix" L.) – gatunek rośliny z rodziny wrzosowatych. Występuje w Europie i jako gatunek introdukowany w Ameryce Północnej. W Polsce jest rzadki, spotykany jest głównie w północno-zachodniej części kraju, zwłaszcza wzdłuż Bałtyku. Rośnie na wilgotnych wrzosowiskach i torfowiskach, poza tym w zaroślach i lasach bagiennych. Z powodu niszczenia lub przekształcania siedlisk gatunek ustępuje i klasyfikowany jest jako zagrożony. W Polsce podlega ochronie prawnej. Bywa uprawiany jako roślina ozdobna, choć raczej rzadko ze względu na duże wymagania siedliskowe. Znanych jest kilkadziesiąt odmian ozdobnych.
Rozmieszczenie geograficzne.
Gatunek występuje w zachodniej i środkowej Europie na obszarach pod wpływem klimatu oceanicznego – od środkowej Portugalii i Hiszpanii, poprzez zachodnie i środkowe Pireneje, zachodnią i północną Francję, kraje Beneluksu, północne Niemcy i Polskę, po Łotwę na wschodzie. Rośnie poza tym na Wyspach Brytyjskich, w Danii, w południowej części Półwyspu Skandynawskiego oraz na izolowanym stanowisku w środkowo-wschodniej Finlandii (koło Kuhmo). Podawany był dawniej z Wysp Owczych i Islandii, przy czym informacje te uznawane były za błędne do czasu odnalezienia stanowiska na Islandii w 2007. Najdalej na północy rośnie w Norwegii na równoleżniku 65°36'N.
W Polsce spotykany jest na Pobrzeżach Południowobałtyckich i Pojezierzu Zachodniopomorskim oraz na Pojezierzu Wschodniopomorskim i Południowopomorskim, zanikając na nich w miarę oddalania się od brzegu morskiego. Poza skupieniem stanowisk na pograniczu Dolnego Śląska i Ziemi Lubuskiej ma nieliczne, na ogół historyczne, izolowane stanowiska rozproszone w zachodniej części kraju.
W obrębie zasięgu rośnie generalnie na niżu, w górach nie przekracza granicy lasu. Na obszarach górskich znany jest z zachodniej Norwegii, środkowej Francji oraz z Pirenejów, gdzie znajdowany był do 2200 m n.p.m.
Na północną granicę zasięgu wpływ mają prawdopodobnie temperatury letnie, od których zależy kwitnienie i dojrzewanie nasion, a poza tym niskie temperatury zimowe. One też wpływają na kształt wschodniej granicy zasięgu tego wrzośca. W kierunku wschodnim i południowym granica zasięgu jest kształtowana przez rosnące ryzyko susz letnich.
Jako gatunek introdukowany rośnie w północno-wschodnich stanach USA. Także w Europie niektóre stanowiska, zwłaszcza poza zasięgiem klimatu oceanicznego (np. w południowych Niemczech) wskazywane są jako powstałe prawdopodobnie w wyniku dziczenia roślin uprawianych.
Systematyka i zmienność.
Wrzosiec bagienny reprezentuje podrodzaj "Euerica" i sekcję "Eremocallis" . Sekcja ta obejmuje gatunki wyróżniające się kwiatami skupionymi w szczytowe baldachy, liśćmi tylko częściowo podwiniętymi i ogruczolonymi, pylnikami z wyrostkami. W obrębie sekcji wyróżniana jest grupa "E. tetralix" obejmująca trzy najbliżej spokrewnione taksony w randze gatunków lub trzy podgatunki albo w obrębie "E. tetralix" albo w obrębie dwóch gatunków – "E. tetralix" i "E. mackaiana". Poza gatunkiem (ew. podgatunkiem) typowym grupa obejmuje:
Oba taksony wyodrębniane z "E. tetralix" różnią się nagą zalążnią, a nie owłosioną jak u "E. tetralix sensu stricto", nasionami o komórkach na powierzchni ze ścianami łagodnie wyginającymi się, podczas gdy u "E. tetralix sensu stricto" są one silnie faliste, nasiona są poza tym bardziej zaokrąglone u "E. mackaiana" lub silniej wydłużone u "E. andevalensis". Działki u obu tych gatunków są nagie poza rzadkimi, długimi rzęskami.
Z Hiszpanii opisano odmianę gęsto, biało owłosioną – var. "martinesii" Benth., ale jej status taksonomiczny jest niejasny – możliwe, że jest to mieszaniec.
W obrębie gatunku "Erica tetralix" opisywane są formy o kwiatach białych (f. "alba" Rgl.), dość często spotykane, lub ciemnoróżowych, pełnokwiatowe (pręciki zmodyfikowane w płatki) i o kwiatach pięciokrotnych.
Wrzosiec bagienny tworzy mieszańce z wrzoścem orzęsionym "E. ciliaris" – wrzosiec Watsona "E. ×watsonii" , z wrzoścem Mackaiana "E. mackaiana" – "E. ×praegeri" , z wrzoścem rozpierzchłym "E. vagans" – wrzosiec Williamsa "E. ×williamsii" . Mieszańce mają cechy pośrednie w stosunku do taksonów rodzicielskich i pierwsze dwa występują często w obszarze, gdzie ich zasięgi się nakładają.
Nazewnictwo.
Naukowa nazwa rodzajowa utworzona została przez Josepha de Tourneforta poprzez przeniesienie dawnej greckiej nazwy ἐρείκη "ereike" stosowanej najprawdopodobniej w odniesieniu do wrzośca drzewiastego "Erica arborea" przez Ajschylosa i Pliniusza Starszego. Nazwa ta pochodziła prawdopodobnie od słowa "ereiko" = „łamię, kruszę” w nawiązaniu do kruchych gałęzi tego gatunku. Przed wprowadzeniem nomenklatury binominalnej gatunków wrzosiec bagienny opisywany był przez Kluzjusza jako "Erica decima tertia", a przez Jacquesa Daléchamps'a jako "Erica nona", u Adriaana van Royena jako "Erica foliis subulatis". Nazwa gatunkowa "tetralix" nadana została gatunkowi przez Karola Linneusza w "Species Plantarum" w 1753 (w nawiązaniu do czterech liści w okółku). Wykorzystał on przy tym starożytną nazwę grecką stosowaną w odniesieniu do jakiejś rośliny pnącej (gr. "tetra" = „cztery”, "heliks" = „owijający się, pnący”).
Karol Linneusz zaliczył wrzośce wraz z wrzosem do jednego rodzaju "Erica", który w Polsce nazywano wrzosem. Przez Krzysztofa Kluka wrzosiec bagienny zwany jest w efekcie „wrzosem błotnym” (wrzos został przeniesiony do osobnego rodzaju przez Johna Hulla w 1808, a konsekwencją utożsamiania tych roślin pod jedną nazwą jest nazwa zwyczajowa rodziny "Ericaceae" – wrzosowate). W 1871 Jakub Waga nazwał "E. tetralix" „wrzosieniem”. W XX wieku ustaliła się nazwa wrzosiec wobec rodzaju "Erica", natomiast gatunek określano początkowo dość różnie: „bagnowym”, „błotnym” i „bagiennym”. Ostatnia nazwa była najszerzej stosowana i została przyjęta jako obowiązująca.
Biologia.
Rozwój.
Wrzosiec bagienny jest nanofanerofitem lub drewniejącym chamefitem o pąkach nagich – pozbawionych łusek okrywających.
Na siedliskach niezaburzonych, ze zwartą pokrywą roślinności, rośliny tego gatunku rozmnażają się głównie wegetatywnie rozrastając się za pomocą korzeniących się, płożących pędów. Za pomocą nasion rozprzestrzeniają się w przypadku wystąpienia zaburzeń w siedlisku – kiełkują one w miejscach ze zniszczoną lub zdartą pokrywą roślinną i w naturze siewki obserwowane są bardzo rzadko. Nasiona wysypujące się z torebek zwykle rozsiewają się w niewielkiej odległości od rośliny macierzystej.
Nasiona zachowują zdolność do kiełkowania przez długi czas. W większości zdołały skiełkować po 5 latach przechowywania w stanie suchym. Dobrze znoszą też zalanie wodą, nie tracąc zdolności do kiełkowania nawet po zalaniu trwającym trzy miesiące. Kiełkowanie zachodzi z powodzeniem w szerokim zakresie temperatur (od 2 do 30°C) i nie ma na nie wpływu (jest zbędna) stratyfikacja chłodna. Korzystny wpływ na kiełkowanie ma lepszy dostęp do światła oraz rodzaj podłoża – nasiona dobrze kiełkują na torfie, słabiej na glebie mineralnej (przy czym dalszy rozwój siewek jest z kolei lepszy na glebie mineralnej) i bardzo słabo na glebie bardzo kwaśnej lub zasobnej w węglan wapnia.
Kiełkowanie jest epigeiczne. Korzeń pierwotny rozwija się ok. 2 tygodnie po wysianiu nasion, a liścienie po kolejnym tygodniu. Bardzo często łupina nasienna podczas kiełkowania wynoszona jest na jednym z liścieni, które standardowo są dwa, ale nierzadko też obserwuje się rozwój trzech liścieni. Rozwój siewek jest lepszy na podłożu przepuszczalnym i w takim wypadku w ciągu pierwszego roku roślina może tworzyć już rozgałęziony pęd. Rozwój młodych roślin na siedlisku bagnistym jest wolniejszy.
Wznoszące się pędy rozwijają się w kwietniu i maju, podczas gdy pędy płożące rosną i wiosną, i latem. Silniej rosnące młode rośliny mogą zakwitnąć już w drugim lub trzecim roku życia. W kolejnych latach kwitnienie powtarzane jest zwykle regularnie. Rozpoczyna się ono w czerwcu i najintensywniej przebiega w lipcu i sierpniu, kończąc się we wrześniu. Kwiaty odwiedzane są najczęściej przez błonkoskrzydłe, opisywane są jako zapylane przez trzmiele, motyle dzienne i pszczolinki. Jednak owady te zalatując do kwiatów wrzośca w większości nie są w stanie go zapylić z powodu zwykle zbyt krótkiej ssawki (skorzystać z nektaru i zapylić kwiat mogą tylko błonkoskrzydłe o długiej ssawce, sięgającej ponad 7 mm). Trzmiele i miesierki czasem dostają się do nektaru wygryzając otwór z boku kwiatu. Jako skutecznych zapylaczy wskazywano wciornastki. Do zapylenia dochodzi także w wyniku anemogamii i samopylności. Właśnie samopylność wskazywana jest jako najczęstszy sposób zapylenia u tego gatunku. Skuteczność zawiązywania owoców i nasion w wyniku samopylności jest u tego wrzośca taka sama jak w wyniku zapylenia krzyżowego.
Owoce i nasiona dojrzewają od września do października i wysypują się do końca roku. Rozsiewane są przez wiatr.
Wiek najstarszych zarejestrowanych pędów wrzośca bagiennego wynosił 19 lat.
Na stanowiskach o optymalnych warunkach wrzosiec bagienny występować może obficie na dużych powierzchniach.
Genetyka.
Liczba chromosomów 2n = 24.
Ekologia.
Siedlisko.
Gatunek rośnie w różnych zbiorowiskach roślinnych – na wilgotnych wrzosowiskach, na torfowiskach wysokich, w borach bagiennych i trzęślicowych. Na wybrzeżach Morza Bałtyckiego i Północnego rośnie w zagłębieniach międzywydmowych, często w towarzystwie bażyny czarnej. 
Najlepiej rozwija się w miejscach mokrych, na glebie organicznej (torfowej), ubogiej w składniki odżywcze (oligotroficznej), choć spotykany jest także na siedliskach mezo- i eutroficznych. Preferuje siedliska stale zabagnione, słabo napowietrzone – wykazano pozytywną korelację między procentowym pokryciem tego gatunku w zbiorowisku, a stężeniem dwutlenku węgla i siarkowodoru w wodach gruntowych. Poza glebami torfowymi spotykany bywa na torfowiskach soligenicznych silnie zmineralizowanych, a nawet na mokradłach eutroficznych powstających na glebach mineralnych i w zagłębieniach międzywydmowych, gdzie latem proces bagienny zanika i następuje całkowity rozkład materii organicznej. Pozytywnie reaguje na lekkie przesuszenie zasiedlanego torfowiska lub boru bagiennego. Dobrze znosi niewielkie pożary, czasem stając się po nich dominantem, ale powtarzające się oddziaływanie ognia eliminuje ten gatunek.
Odczyn gleby na stanowiskach wrzośca wynosi zwykle od 4 do 5 pH, ale rejestrowany jest w szerszym zakresie – od 3,5 do 7 pH. Zawartość wymiennych form wapnia jest zmienna w siedliskach tego gatunku od ok. 80 mg na 100 g (torfowiska oligotroficzne) do ok. 1000 mg na 100 g (torfowiska eutroficzne). Jest gatunkiem wskaźnikowym dla gleb kwaśnych.
Najlepiej rośnie w miejscach nasłonecznionych, ale znosi okresowe ocienienie. W siedliskach leśnych poprawia się jego kondycja po prześwietleniu drzewostanu.
W typologii siedlisk leśnych gatunek charakterystyczny dla boru wilgotnego (Bw).
Charles Darwin podejrzewał, że lepko ogruczolone liście wrzośca bagiennego mogą oznaczać, że należy od do roślin owadożernych. Współcześnie wiadomo, że się mylił, a gruczołowatym włoskom przypisuje się raczej rolę ochronną przed roślinożercami.
Interakcje międzygatunkowe i fitosocjologia.
Wrzosiec bagienny jest gatunkiem charakterystycznym dla mokrych wrzosowisk z rzędu "Sphagno-Ericetalia". Rośnie jednak w bardzo zróżnicowanych zbiorowiskach roślinnych, bardzo często w towarzystwie wrzosu zwyczajnego (który bywa konkurencyjny wobec wrzośca, zwłaszcza w miejscach podsychających). W Europie Zachodniej jest stałym komponentem bardzo różnych zespołów wrzosowiskowych i wysokotorfowiskowych, w których dominantami obok wrzosu i wrzośca są: bażyna czarna "Empetrum nigrum", "Ulex gallii", borówka czarna "Vaccinium mrtillus", trzęślica modra "Molinia caerulea", wełnianka pochwowata "Eriophorum vaginatum", wełnianeczka darniowa "Trichophorum cespitosum". Rośnie na torfowiskach niskich w mechowiskach, w zbiorowiskach z trzęślicą i torfowcami, także z sitem sztywnym "Juncus squarrosus", ostrokwiatowym "J. acutiflorus" i w zbiorowiskach łąk niskoturzycowych. Występuje w zbiorowiskach zaroślowo-leśnych na torfowiskach wysokich w rojstach (zaroślach) z bagnem zwyczajnym "Ledo-Sphagnetum magellanici", w zagłębieniach międzywydmowych z łozowiskami z wierzbą uszatą i woskownicą europejską "Myrico-Salicetum auritae", w zagłębieniach wilgotnych w obrębie nadmorskich borów bażynowych "Empetro nigri-Pinetum" i w położonych blisko wybrzeża borach bagiennych "Vaccinio uliginosi-Pinetum".
Wrzosiec bagienny bezpośrednio nie ginie w wyniku presji roślinożerców (jest mniej chętnie zgryzany niż towarzyszący mu wrzos), łatwo regenerując się z niezgryzionych, dolnych części pędów, jednak intensywne zgryzanie skutkować może jego eliminacją jeśli towarzyszy mu rozwój konkurencyjnych roślin. Wrzosiec zgryzany jest przez owce, bydło i niektóre ptaki kurowate.
Spośród bezkręgowców, za szczególnie związane z wrzoścem bagiennym uznawane są wciornastek "Frankliniella intonsa" (żywi się kwiatami) i pluskwiak "Eriococcus devoniensis" (powoduje powstawanie galasów skutkujących charakterystycznym skręceniem łodygi wrzośca). Na wrzoścu odkryto nowy gatunek z mączlikowatych – "Trialeurodes ericae". Poza tym wrzoścem żywią się z prostoskrzydłych podłatczyn krótkoskrzydły "Metrioptera brachyptera", z wciornastków "Thrips tabaci"; pluskwiaki: "Kleidocerys trunculatus" susp. "ericae", "Macroderma micropterum", "Ischnocoris angustulus", "Scolopostethus decoratus", "Tetralicia ericae", "Lepidosaphes ulmi", "Diaspidiotus bavaricus", misecznik śliwowy "Parthenolecanium corni", "Orthotylus ericetorum", nibugar jasnonogi "Berytinus signoreti", "Ophiola plutonius"; muchówka "Wachtliella ericina"; chrząszcze: "Cryptocephalus biguttatus", "Altica ericeti" i "A. longicollis", "Micrelus ericae"; bardzo liczne gatunki motyli, w tym z dziennych – modraszkowate: zieleńczyk ostrężyniec "Callophrys rubi" i modraszek argus "Plebejus argus". 
Z roślin pasożytniczych na wrzościu zarejestrowano kaniankę macierzankową "Cuscuta epithymum". Z grzybów w naturze obserwowano na wrzoścu łysostopka szpilkowego "Gymnopus androsaceus", natomiast więcej patogenów grzybowych stwierdzono na roślinach uprawianych: "Corticium solani", "Phytophthora cactorum" i "P. cinnamomi".
Korzenie wrzośca funkcjonują w symbiozie ze strzępkami grzybni tworzącej mikoryzę erikoidalną, typową dla roślin wrzosowatych.
Zagrożenia i ochrona.
Gatunek zagrożony jest z powodu niszczenia i przekształcania siedlisk spowodowanych ich osuszaniem, eksploatacją torfu, czasem urbanizacją. Negatywny wpływ na stan populacji ma także wzrost trofii siedlisk powodowany deponowaniem azotu z atmosfery oraz postępujące zakwaszenie siedlisk (w Danii zarejestrowano spadek pH z powyżej 4 do nieco powyżej 3 na siedliskach gatunku w ciągu półwiecza). Na Wyspach Brytyjskich udokumentowano wyraźne zanikanie tego gatunku od połowy XX roku.
Różne habitaty zajmowane przez ten gatunek chronione są jako siedliska przyrodnicze w ramach sieci Natura 2000: 2180 – lasy mieszane i bory na wydmach nadmorskich; 2190 – wilgotne zagłębienia międzywydmowe; 4010 – wilgotne wrzosowiska z wrzoścem bagiennym ("Ericion tetralix"); 4020 – atlantyckie wilgotne wrzosowiska z "Erica ciliaris" i "Erica tetralix" strefy umiarkowanej; 5130 – formacje z jałowcem pospolitym ("Juniperus communis") na wrzosowiskach lub nawapiennych murawach; 7110 – torfowiska wysokie z roślinnością torfotwórczą; 7130 – torfowiska wierzchowinowe (kołdrowe); 91D0 – bory i lasy bagienne ("Vaccinio uliginosi-Betuletum pubescentis, Vaccinio uliginosi-Pinetum, Pino mugo-Sphagnetum, Sphagno girgensohnii-Piceetum") i brzozowo-sosnowe bagienne lasy borealne.
Roślina objęta w Polsce ścisłą ochroną gatunkową od 1983 roku (ze względu na rzadkość występowania i zagrożenie siedlisk postulowano objęcie jej ochroną już przed aktualizacją rozporządzenia w sprawie ochrony gatunkowej w 1957). Umieszczona jest na Czerwonej liście roślin i grzybów Polski (2006) w grupie gatunków narażonych na wyginięcie poza głównym obszarem występowania (kategoria zagrożenia: [V]). W wydaniu z 2016 roku otrzymała kategorię VU (narażony).
Siedliska wrzośca bagiennego chronione są m.in. w Słowińskim Parku Narodowym i w różnych rezerwatach przyrody, m.in. Wrzosiec w lubuskim.
Zastosowanie.
Wrzosiec bagienny jest uprawiany jako roślina ozdobna, chociaż bardzo rzadko, ponieważ wymaga bardzo kwaśnego i wilgotnego podłoża i jest mało tolerancyjny na błędy w uprawie (częściej spotykane w uprawie są inne gatunki wrzośców). Znanych jest kilkadziesiąt odmian ozdobnych, w większości pochodzących z Wielkiej Brytanii. 
Dawniej wrzosiec bagienny wykorzystywany był przy produkcji węgla drzewnego i tanin, z pędów wyrabiano także miotły i miotełki do czyszczenia („chędożenia”) ubrań. Stosowany był w przeszłości analogicznie do szyszek chmielu przy wyrobie piwa, wyrabianego z ziół zwanych "gruit", wśród których stanowił rzadziej spotykany dodatek. Stosowany był też, jako jeden z trzech wrzośców (obok popielatego i rozpierzchłego), do wyrobu piwa wrzosowego ("heather ale"). Kwiaty wrzośca roztarte z miodem i cukrem stosowano w lecznictwie ludowym do leczenia malarii.
Wrzośce opisywane są jako rośliny miododajne, dające średni pożytek nektarowy i pyłkowy. Dotyczy to jednak uprawianych w Polsce gatunków z tego rodzaju, takich jak wrzosiec krwisty "Erica carnea". Z pożytków wrzośca bagiennego korzystać mogą tylko pszczoły o długiej ssawce. W efekcie jego pyłek nie jest stwierdzany w miodach z Polski, a na obszarach gdzie występują różne gatunki wrzośców – w miodach trafiają się pyłki innych gatunków, a nie wrzośca bagiennego (np. na atlantyckich wybrzeżach w Europie Zachodniej wrzośca popielatego "Erica cinerea" i rozpierzchłego "Erica vagans"). Tylko w miodach wrzosowych z Danii i Norwegii, gdzie wrzosiec bagienny rośnie obficie, a innych gatunków z tego rodzaju brak – znajdowano pyłek tego gatunku. Obecność pożytków z wrzośca bagiennego (podobnie jak i innych gatunków z tego rodzaju) w miodzie wrzosowym powoduje, że traci on swoje właściwości tiksotropiczne.
Uprawa.
Gatunek wymaga podłoża przepuszczalnego, bezwapiennego, o odczynie od kwaśnego do obojętnego. Może być uprawiany w wilgotnym piasku na warstwie nieprzepuszczalnej. Ze względu na nietolerowanie związków wapnia nie może być podlewany wodą kranową zawierającą wapń. Toleruje tylko gleby ubogie w związki azotu, stąd z miejsca uprawy usuwać należy opadające liście, które rozkładając się mogą nadmiernie wzbogacić siedlisko. Wrzosiec jest w pełni mrozoodporny (strefy mrozoodporności 3-9). Rozmnaża się głównie przez sadzonki pędowe z piętką, poza tym: odkłady, kopczykowanie, rzadko przez siew. Po przekwitnieniu wskazane jest przycinanie pędów.
Odmiany uprawne.
Na początku XXI wieku znanych było ok. 30 odmian uprawnych wrzośca bagiennego. Nieliczne uprawiane są w Polsce.

</doc>
<doc id="844566" url="https://pl.wikipedia.org/wiki?curid=844566" title="Ludwik Reiter">
Ludwik Reiter

Ludwik Reiter (ur. 1928 we Lwowie, zm. 16 kwietnia 1997 w Krakowie) – polski konstruktor, specjalista w dziedzinie transportu pionowego w kopalniach węgla i soli w Polsce.
Od 1943 roku działał we lwowskim harcerstwie konspiracyjnym – kolportował w mieście i okolicach nielegalne ulotki, rozklejał polskie plakaty niepodległościowe. Po wkroczeniu 17 września 1939 roku Armii Czerwonej uczył się w szkołach radzieckich, następnie, w latach okupacji (1941-1944), w niemieckich, a po wyzwoleniu znów w radzieckich (1944-1946). W ramach działalności konspiracyjnej pomagał też w ratowaniu i organizowaniu wyjazdów polskich księży w nowe granice Polski.
Po ekspatriacji, czyli przymusowych wysiedleniach Polaków ze Lwowa, w 1946 roku zdał w Krakowie maturę i ukończył studia na Akademii Górniczo-Hutniczej i Politechnice Krakowskiej. W wojsku zdobył stopień oficerski porucznika.
Był aktywnym członkiem Towarzystwa Miłośnikow Lwowa i działaczem Towarzystwa Krzewienia Kultury Fizycznej, za co uzyskał srebrne i złote odznaczenia honorowe.
Przez 33 lata związany był z Krakowskim Towarzystwem Fotograficznym, pełnił wiele ważnych funkcji w jego władzach i walnie przyczynił się do powstania w roku 1972 i rozwoju pierwszego w Polsce Muzeum Historii Fotografii w Krakowie. Przed śmiercią uczestniczył w przygotowaniach do obchodów jubileuszu 25-lecia muzeum.
Przez kilka ostatnich lat współtworzył programy imprez jubileuszu 100-lecia Krakowskiego Towarzystwa Fotograficznego i był współorganizatorem patriotycznych wystaw dokumentalno-historycznych, eksponowanych w galerii „Nafta”, do której powstania przyczynił się osobiście.
Był kawalerem wielu odznaczeń państwowych i zawodowych .

</doc>
<doc id="844567" url="https://pl.wikipedia.org/wiki?curid=844567" title="Antonina Błudowa">
Antonina Błudowa

Antonina Błudowa (ur. 1812, zm. 7 kwietnia 1891) – rosyjska działaczka filantropijna i oświatowa na Wołyniu. Córka Dymitra Błudowa, przewodniczącego Rady Państwa Cesarstwa Rosyjskiego. Frejlina cesarzowej. Prowadziła w Petersburgu salon literacki. Wyprosiła u cara kilka skonfiskowanych majątków polskich w okolicy Ostroga na Wołyniu (m.in. majątek w powiecie ostrogskim po Danielu Mężyńskim). Założyła prawosławne Bractwo Świętych Cyryla i Metodego w Ostrogu (2 marca 1865), wybitnie rusyfikacyjną placówkę religijno-oświatową na Wołyniu. Była jedną z inicjatorek przebudowy dawnego (skasowanego w 1832) kościoła oo. kapucynów w Ostrogu na cerkiew bracką pw. Świętych Cyryla i Metodego (1867). 

</doc>
<doc id="844577" url="https://pl.wikipedia.org/wiki?curid=844577" title="Wannolot (Voo Voo)">
Wannolot (Voo Voo)

Wannolot – tytuł utworu autorstwa Wojciecha Waglewskiego. 
Utwór ten ukazał się pierwotnie na solowej płycie Waglewskiego, jednak z czasem wszedł do stałego repertuaru zespołu Voo Voo. Wielokrotnie był wykonywany w czasie koncertów ze specjalną dedykacją dla członków fanklubu tego zespołu, również noszącego nazwę „Wannolot”.
Wannolot jako utwór.
Tytuł i treść.
Chociaż zespół Voo Voo i sam Wojciech Waglewski kilka lat po skomponowaniu "Wannolotu" zarejestrowali również muzykę do filmu "Tytus, Romek i A’Tomek wśród złodziei marzeń", to tytuł utworu nie jest nawiązaniem do wehikułu z ksiąg V i XXIV cyklu komiksów o Tytusie. Tekst utworu opisuje bowiem nie wehikuł, a stan umysłu i ciała podczas kąpieli w mieszkaniu w blokowisku. Wanna jest w utworze symbolem spokoju i bezpieczeństwa, punktem, z którego można analizować dochodzące zza ścian obrazy dźwiękowe.
Rejestracje.
Ze względu na dominację gitary w kompozycji "Wannolot" przez wiele lat był stałym elementem koncertów Voo Voo. Wielominutowe wykonania pozwalały Waglewskiemu na prezentację gitarowego kunsztu i odwołanie się do rockowych korzeni mimo zmian i poszukiwań w innych gatunkach na kolejnych płytach. Poza pierwotnym nagraniem na płycie "Waglewski Gra-żonie" utwór ten zarejestrowany został między innymi na koncertowej płycie Koncert w Trójce oraz z gościnnym udziałem Tomasza Lipnickiego na płycie "Flota zjednoczonych sił".
Wannolot jako fanklub.
Historia.
Obserwacja dźwięków zza ścian dla wielu fanów zespołu Voo Voo odzwierciedlała obserwację świata przez pryzmat tekstów zespołu. Dlatego też gdy z inicjatywy Włodzimierza Skiby w 1998 roku grupa fanów szukała formuły na wspólną komunikację i dzielenie się informacjami o rozbudowanej działalności zespołu to "Wannolot" okazał się idealną nazwą dla tej inicjatywy. Pierwotnie jako internetowa lista dyskusyjna, następnie nieformalny fanklub, z czasem "Wannolot" zyskał oficjalne wsparcie zespołu prowadząc w latach 1998-2001 oficjalną stronę internetową Voo Voo. Do dziś w ramach działalności fanklub wydaje nieoficjalne płyty (bootlegi), organizuje spotkania, przygotowuje happeningi.
Pierwszym niewirtualnym spotkaniem „Wannolotu” była rejestracja albumu "Koncert w Trójce". Od tego czasu fanklub organizuje spotkania podczas wszystkich rejestracji koncertowych albumów Voo Voo jak również podczas wydarzeń koncertowych np. jednorazowy duet Waglewski-Stańko czy majówki w Janowcu nad Wisłą. Trzykrotnie „Wannolot” zaprojektował specjalne koszulki rozprowadzane przez i wśród członków.
W 1999 roku „Wannolot” skonstruował z pianki, aluminiowych kątowników i folii specjalną machinę latającą nawiązującą do nazwy fanklubu z którą wystartował w ramach Konkursu Lotów Red Bull nie osiągając jednak żadnych znaczących sukcesów poza zacieśnieniem znajomości.
W październiku 2005 odbyło się spotkanie członków Wannolotu z zespołem podczas którego doszło do wystawienia specjalnie napisanej sztuki teatralnej, której słowa w żartobliwy sposób odnosiły się do członków zespołu i tytułów ich kompozycji. Rejestracja spotkania znalazła się na płycie DVD "Ani to wywiad, ani koncert" wydanej przez fanklub.
Członkowie „Wannolotu” (140 osób na początku 2007 roku) w formie podziękowania za działalność zespołu Voo Voo przygotowują specjalne happeningi podczas koncertów. Podczas koncertu w ramach Festiwalu Teatralnego Malta w roku 2007 „Wannolot” przygotował kilkumetrową makietę „wanny” która płynęła ponad głowami widowni podczas wykonywania przez zespół Voo Voo utworu „Wannolot” (rejestracja telewizyjna).
Wydane płyty.
"Wannolot” wydaje również nieoficjalne płyty zawierające utwory Voo Voo, zazwyczaj są to nagrania koncertowe lub nieosiągalne w inny sposób (wydane wcześniej ale niewznawiane, wcześniejsze utwory Voo Voo). Do tej pory członkowie „Wannolotu” wydali 4 albumy muzyczne i jedną kompilację DVD. Premiery tych płyt mają miejsce podczas corocznych koncertów sylwestrowych w Teatrze Małym. Okładki wszystkich wydawnictw wykonywane są ręcznie i projektowane przez członków „Wannolotu”.
Płyta klubowa 1.
Płyta klubowa 1 to nieoficjalna płyta kompaktowa zespołu Voo Voo przygotowana przez członków fanklubu Wannolot. Na płycie znajdują się utwory wcześniej nigdy nie wydane na CD, a pochodzące z dwóch składanek na których umieszczono utwory Voo Voo, z dwóch singli tego zespołu i utwory z płyty "Koncert".
Płyta klubowa 2.
Płyta klubowa 2 to nieoficjalna płyta kompaktowa zespołu Voo Voo przygotowana przez członków fanklubu Wannolot. Na płycie znajdują się koncertowe wersje utworów Voo Voo oraz fragmenty wywiadów z Wojciechem Waglewskim.
Lista utworów.
W nawiasach podano oficjalne nazwy utworów lub opis danego utworu
Muzycy.
zespół Voo Voo w składzie:
Płyta klubowa 3.
Płyta klubowa 3 to nieoficjalny 3-płytowy album zespołu Voo Voo, przygotowany przez członków fanklubu Wannolot. Na płytach znajduje się zapis koncertu Voo Voo, który odbył się na Zamku w Janowcu 23 lipca 2000 roku z okazji 15-lecia powstania zespołu.
XX ½.
XX ½ to nieoficjalny album zespołu Voo Voo, przygotowany przez członków fanklubu Wannolot. Album wydany został w roku jubileuszowym (dwudziestolecie działalności zespołu) z jednej strony w celu przybliżenia działalności członków zespołu poza Voo Voo, a z drugiej strony w celu sięgnięcia po niewykonywane już utwory z początku działalności.
Symbol ½ w tytule płyty ma kilka znaczeń:
Ani to wywiad, ani koncert.
Ani to wywiad, ani koncert to nieoficjalny dwupłytowy album DVD zespołu Voo Voo przygotowany przez członków fanklubu Wannolot. Album zawiera zapis czterech koncertów oraz amatorski zapis spotkania członków zespołu z Wannolotem.

</doc>
<doc id="844581" url="https://pl.wikipedia.org/wiki?curid=844581" title="Konstanty Tołwiński">
Konstanty Tołwiński

Konstanty Tołwiński (ur. 24 grudnia 1876 w Krepkowie k. Witebska, zm. 16 maja 1961 w Krakowie) – polski geolog, specjalista geologii Karpat, a zwłaszcza geologii złóż ropy naftowej i gazu ziemnego.
Życiorys.
Ukończył szkołę powiatową w Siewierzu, następnie w 1894 dwuletnią szkołę rzemieślniczą im. Kühna w Warszawie. Odbył też roczną praktykę w kopalni węgla kamiennego "Mortimer" w Zagłębiu Dąbrowskim. Średnie wykształcenie otrzymał w szkole sztygarów w Dąbrowie Górniczej w latach 1895–1899.
Po zakończeniu szkoły został aresztowany przez ochranę carską za udział w robotniczych ruchach rewolucyjnych. Trzy lata przebywał w więzieniach w Piotrkowie, Warszawie i Kaliszu, a następnie trzy lata na wygnaniu w Archangielsku.
W 1904 wstąpił na Uniwersytet w Zürichu, w Szwajcarii, gdzie studiował geologię pod kierunkiem prof. Alberta Heima. W 1910 uzyskał doktorat filozofii na podstawie pracy "Die Grauen Hömer". W latach 1911–1912 prowadził badania geologiczne na Sumatrze jako pracownik holenderskiego przedsiębiorstwa naftowego. Ze względów zdrowotnych przerwał te prace w 1912, wrócił do Europy i uzupełniał swoją wiedzę geologiczną podczas podróży po Skandynawii, Anglii i Francji, a następnie podjął pracę w szwajcarskiej służbie geologicznej.
W 1914, po wybuchu I wojny światowej, zgłosił się do Legionów Polskich w Krakowie. Początkowo zamieszkał w Zakopanem, następnie w Wiedniu. W 1916 przeniósł się do Borysławia. Rozpoczął wówczas badania geologiczne Karpat i ich przedgórza, głównie pod względem występowania ropy naftowej i gazu ziemnego. Z jego inicjatywy reaktywowano Stację Geologiczną w Borysławiu. W 1919 objął stanowisko kierownictwo tej Stacji, przemianowanej następnie na Karpacki Instytut Geologiczno-Naftowy w Borysławiu. Kierował nim do 1939. W latach 1930–1939 był również kierownikiem Wydziału Naftowo-Solnego Państwowego Instytutu Geologicznego w Warszawie.
Swoje zainteresowania geologiczne skierował wówczas głównie na geologię Karpat wschodnich. Jako doradca geologiczny państwowej firmy "Polmin" odkrył złoża gazu ziemnego w Oparach na przedgórzu Karpat oraz w Roztokach, w Karpatach. W Borysławiu założył koło Polskiego Towarzystwa Geologicznego. W 1938 został członkiem korespondentem Polskiej Akademii Umiejętności.
Od września 1939 do czerwca 1941 pełnił funkcję zastępcy dyrektora w przejętym przez władze radzieckie Instytucie w Borysławiu. W latach okupacji niemieckiej nie zajmował się pracą naukową, przenosząc się w 1943 do Zakopanego.
W 1945 wrócił do geologii naftowej jako stały doradca geologiczny Centralnego Zarządu Przemysłu Naftowego oraz Zarządu Przedsiębiorstw Geologicznych i Przedsiębiorstwa Poszukiwania Naftowe w Krakowie, gdzie pracował do śmierci. W 1952 otrzymał Nagrodę Państwową II stopnia za wybitne osiągnięcia w zakresie odkryć złóż ropy naftowej i gazu ziemnego. W 1957 został powołany na członka honorowego Polskiego Towarzystwa Geologicznego. W 1958 otrzymał od Centralnej Komisji Kwalifikacyjnej dla pracowników nauki tytuł profesora zwyczajnego. W latach 1958–1960 był przewodniczącym Rady Naukowej Instytutu Naftowego. Był też członkiem Państwowej Rady Geologicznej.
Zmarł w Krakowie. Spoczął na Cmentarzu Salwatorskim (sektor SC9-10-20).

</doc>
<doc id="844591" url="https://pl.wikipedia.org/wiki?curid=844591" title="Średnia prędkość tłoka">
Średnia prędkość tłoka

Średnia prędkość tłoka – służy do oceny szybkobieżności silnika, zależy od wymiarów geometrycznych oraz prędkości obrotowej.
Powiększanie prędkości obrotowej, przy stałej wartości skoku tłoka S, prowadzi do "powiększenia średniej prędkości tłoka", która stanowi jeden z głównych czynników decydujących o trwałości silnika, a w szczególności gładzi cylindrowej i pierścieni tłokowych. Powiększenie Cśr powoduje wzrost cieplnego oraz mechanicznego obciążenia silnika. Obecnie w silnikach szybkoobrotowych przyjmuje się stosunek S/D bliski 1 lub nawet mniejszy od 1 (silnik krótkoskokowy). W ten sposób starając się zachować niezmienioną wartość średniej prędkości tłoka, umożliwia się powiększenie prędkości obrotowej silnika. Wielkość średnia prędkość tłoka jest jednym z elementów wysilenia silnika.
Średnią prędkość tłoka oblicza się ze wzoru:
Cśr=2Sn1 [m/s] 
lub 
Cśr=Sn2/30 [m/s]
gdzie:

</doc>
<doc id="844614" url="https://pl.wikipedia.org/wiki?curid=844614" title="Glengarry">
Glengarry

Glengarry – szkocka furażerka noszona zwykle przez członków szkockich orkiestr i wojskowych.
Wykonywana ze stosunkowo sztywnych materiałów, różni się od kroju kontynentalnego charakterystycznym wyprofilowaniem przodu i dołu, przez co lepiej przylega do głowy. Zwykle ma otok w szachownicę; z boku przytwierdzana jest odznaka jednostki, często także pęk piór w odpowiednim dla jednostki kolorze.
Nazwa tego nakrycia głowy pochodzi od szkockiego pułkownika Alasdaira Ranaldsona McDonella (1771-1828) – przywódcy klanu MacDonellów z Glengarry, będącego pierwowzorem postaci nieposkromionego wodza Fergusa Mac-Ivora z powieści "Waverley" W. Scotta. Pod koniec XIX wieku przez krótki okres glengarry noszone było przez całą armię brytyjską.

</doc>
<doc id="844615" url="https://pl.wikipedia.org/wiki?curid=844615" title="Symphony">
Symphony

Symphony – polski zespół muzyczny powstały w roku 1995 w Ostrowcu Świętokrzyskim. Zainspirowany początkowo doom metalem kierował się następnie w stronę muzyki bardziej komercyjnej i dynamicznej, aby wreszcie czerpać garściami z rozbudowanych kompozycji progresywnych. Aktualnie zespół stawia przede wszystkim na melodię, klimat, który budują niewątpliwie rozbudowane partie klawiszowe, ciężkie i dynamiczne gitarowe riffy oraz nowatorską i eksperymentalną pracę sekcji rytmicznej. Przez lata pracy, zespół wytworzył charakterystyczne i rozpoznawalne dla siebie brzmienie. Trudno jest określić stylistycznie, jaki rodzaj muzyki przedstawia grupa, gdyby jednak spróbować, można by powiedzieć, że stawia przede wszystkim na nowoczesne granie – selektywne podziały, gdzie melancholia przeplata się z mocnym melodyjnym brzmieniem gitar.
Historia zespołu.
Początkowo zespół nosił nazwę Dark Doom, potem Symphony of Despair, stosunkowo niedawno nazwa zespołu została zmieniona na Symphony. Po nagraniu pierwszego dema do zespołu dołączył drugi gitarzysta, i w niedługo potem zostało wydane demo "Półcienie" (1998), z którego utwory stały się wizytówką zespołu na wiele lat. Po nagraniu dema zespół doczekał się kilku sukcesów, takich jak artykuły na łamach czołowych polskich pism metalowych (Metal Hammer, Trash’em all) oraz wydania w jednym z numerów Trasha utworów na kompilacji CD.
Rok 1999 przyniósł wiele zmian charakterowi ostrowieckiej grupy. Zmiana gitarzysty, założyciela zespołu Młodego na Andrzeja Winiarskiego przyczyniła się do zmiany kierunku, w którym tworzył zespół. Muzyka z doom atmospheric metalu zmieniała się w bardziej skoczną, nowoczesną muzykę.
W roku 2003 pozostali członkowie zespołu postanowili reaktywować grupę, doszedł wtedy Soki i Prins. Praca w nowym składzie przebiegała produktywnie i pomyślnie, zespół rozwijał się, ewoluując stylistycznie (otarł się nawet o muzykę progresywną, co zresztą słychać w niektórych kompozycjach).
We wrześniu 2006 do zespołu dołączył nowy wokalista Tomasz, nadając zespołowi nowego charakteru.
Rok 2008 mimo kolejnych zmian personalnych rozpoczął szeregiem koncertów promujących nową płytę. Album "Mind Reflections", wydany przez wytwórnię Insanity Records, został pozytywnie przyjęty przez publiczność zarówno w Polsce, jak i za granicą.

</doc>
<doc id="844617" url="https://pl.wikipedia.org/wiki?curid=844617" title="Koledzy">
Koledzy

Koledzy – nazwa serii koncertów rozpoczętych 31 października 2006 i kontynuowanych w 2007 przez Wojciecha Waglewskiego i Macieja Maleńczuka. W roku 2007 zarejestrowany został album studyjny pod tym samym tytułem, który na rynku ukazał się w maju 2007 jako jedna z płyt kolekcji Gazety Wyborczej uzupełniona o książeczkę zawierającą wywiady z autorami płyty. Płyta uzyskała status platynowej.
Historia współpracy.
Trasa koncertowa i wydawana w trakcie niej płyta dokumentują wieloletnią współpracę Waglewskiego z Maleńczukiem. Początki tej współpracy sięgają pierwszej połowy lat 90., kiedy Wojciech Waglewski gościnnie występował na koncertach i płytach zespołu Homo Twist. W 1995 roku Maciej Maleńczuk ze swoim zespołem wystąpił na koncercie „Voo Voo w Kamieniołomach” w Kazimierzu Dolnym nad Wisłą. W roku 1997 Maciej Maleńczuk wystąpił też na płycie "Flota Zjednoczonych Sił - Najlepsi śpiewają Voo Voo". Obaj muzycy spotkali się również na koncercie "Nick Cave i przyjaciele" w ramach Przeglądu Piosenki Aktorskiej we Wrocławiu oraz koncercie "Honor jest wasz Solidarni" z okazji 25. rocznicy podpisania Porozumień Sierpniowych.
Koncerty.
Na koncertach promujących płyty występował głównie duet Waglewski-Maleńczuk, jednak niektóre z koncertów odbywały się w składzie rozszerzonym, np. na koncercie w Trójce 28 czerwca 2007 wystąpił pełny czteroosobowy skład z płyty rozszerzony dodatkowo o Karola Pospieszalskiego i Bronisława Dużego.

</doc>
<doc id="844619" url="https://pl.wikipedia.org/wiki?curid=844619" title="Sascha Gerstner">
Sascha Gerstner

Sascha Gerstner (ur. 2 kwietnia 1977 roku w Stuttgarcie). Członek niemieckiego power metalowego zespołu Helloween.
Życiorys.
Gerstner rozpoczął grę na gitarze w wieku 13 lat. W 1996 dołączył do zespołu grającego covery w południowych Niemczech, gdzie w 1998 roku dołączył do Chrisa Baya i Dana Zimmermanna, którzy grali w Freedom Call. Gerstner pozostał w tym zespole do 2001 roku, nagrywając z zespołem kilka albumów i trzykrotnie biorąc udział w trasie koncertowej po Europie.
Gdy opuścił Freedom Call zajął się produkcją dla innych młodych artystów i dla kilku z nich pisał piosenki. W 2002 Charlie Bauerfeind przedstawił Saschę Michaelowi Weikathowi z Helloween. Wkrótce stał się on członkiem tego zespołu zastępując w nim Rolanda Grapowa, który został wydalony z Helloween. Oprócz gry na gitarze Gerstner zajmuje się także własnym studiem G-Tracks.

</doc>
<doc id="844623" url="https://pl.wikipedia.org/wiki?curid=844623" title="Korpus Bezpieczeństwa DeVlag">
Korpus Bezpieczeństwa DeVlag

Korpus Bezpieczeństwa DeVlag (nid. "Veiligheidskorps van de DeVlag") – ochotnicza specjalna formacja zbrojna złożona z Flamandów podczas II wojny światowej.
Korpus Bezpieczeństwa DeVlag powstał pod koniec 1943 r. lub na pocz. 1944 r. z inicjatywy Wyższego Dowódcy SS i Policji w Belgii, SS-Gruppenführera Richarda Jungclausa. Na jego czele stanął flamandzki kolaborant SS-Obersturmführer Robert Jan Verbelen. Formacja składała się z członków flamandzkiego SS i Niemiecko-Flamandzkiego Związku Pracy (DeVlag). Uzbrojenie i wyposażenie oraz finanse dostarczyła SS. 
Oficjalnym zadaniem była ochrona członków i ich rodzin flamandzkiego SS i DeVlag, natomiast z rozkazu SS-Gruppenführera Jungclausa była ona używana także do zwalczania przeciwników władzy okupacyjnej. Jednakże członkowie Korpusu dokonywali przy okazji zwykłych zbrodni, jak np. zabicie 28 lutego 1944 r. Alexandre Galopina, dyrektora Société Générale de Belgique, czy próby morderstw Alberta Devèze, b. ministra stanu, Charlesa Collarda de Sloovere, prokuratora generalnego i Roberta de Foy, b. sekretarza generalnego ministerstwa sprawiedliwości. Za swoje zasługi Verbelen został odznaczony niemieckim Krzyżem Wojennym. Po zajęciu Belgii przez aliantów we wrześniu 1944 r., Verbelen i jego podkomendni zbiegli do Niemiec. Tam pełnili służbę policyjną przy tzw. flamandzkim rządzie na wygnaniu. 
Następnie Verbelen zorganizował specjalny batalion policyjny, który miał asystować Niemcom przy odzyskiwaniu Belgii, do czego jednak nie doszło. W marcu 1945 r. batalion został rozwiązany. Po wojnie Verbelen został zaocznie w 1947 r. skazany na karę śmierci jako winny śmierci 101 belgijskich bojowników ruchu oporu; sam natomiast przedostał się do Austrii, gdzie pracował na rzecz amerykańskiego wywiadu.

</doc>
<doc id="844637" url="https://pl.wikipedia.org/wiki?curid=844637" title="Valentina Vezzali">
Valentina Vezzali

Maria Valentina Vezzali (ur. 14 lutego 1974 w Jesi) – włoska florecistka. Najbardziej utytułowana zawodniczka w historii światowej szermierki. Sześciokrotna mistrzyni olimpijska (1996, 2000, 2004, 2008, 2012), szesnastokrotna mistrzyni świata, trzynastokrotna mistrzyni Europy. Posłanka do Izby Deputowanych XVII kadencji.
Życiorys.
Kariera sportowa.
Medale olimpijskie we florecie Valentina Vezzali zdobywała na pięciu kolejnych letnich igrzyskach olimpijskich. Indywidualnie wywalczyła trzykrotnie złoto (2000, 2004 i 2008), raz srebro (1996) i raz brąz (2012). W drużynie zdobyła również trzy złota (1996, 2000, 2012) i raz brąz (2008). Na mistrzostwach świata na podium stawała 26 razy, w tym jako sześciokrotna mistrzyni indywidualna (1999, 2001, 2003, 2005, 2007, 2011) i dziesięciokrotna mistrzyni drużynowa. Trzynastokrotnie była mistrzynią Europy – pięć razy w indywidualnie (1998, 1999, 2001, 2009, 2010) i osiem razy w drużynie.
Zakończenie kariery sportowej ogłosiła w 2016 po igrzyskach olimpijskich.
Działalność zawodowa i polityczna.
Ukończyła szkołę średnią o profilu handlowym. Została zawodową policjantką w ramach Polizia di Stato.
W 2013 premier Mario Monti zaprosił ją do startu z listy Wyboru Obywatelskiego i koalicji Z Montim dla Włoch w wyborach do Izby Deputowanych. Valentina Vezzali przyjęła tę propozycję, uzyskując mandat posłanki XVII kadencji. Wykonywała go do końca kadencji w 2018. W marcu 2021 Mario Draghi powierzył jej stanowisko podsekretarza stanu przy premierze (odpowiedzialnego za sport). Funkcję tę pełniła do końca urzędowania gabinetu w 2022. Wcześniej w tym samym roku przystąpiła do partii Forza Italia.
Życie prywatne.
Jej mężem został piłkarz Domenico Giugliano. Ma dwoje dzieci.
Odznaczenia.
Odznaczona Krzyżem Komandorskim (2000) oraz Krzyżem Wielkiego Oficera (2008) Orderu Zasługi Republiki Włoskiej.

</doc>
<doc id="844649" url="https://pl.wikipedia.org/wiki?curid=844649" title="Henryk Gay">
Henryk Gay



</doc>
<doc id="844650" url="https://pl.wikipedia.org/wiki?curid=844650" title="Guillaume Soro">
Guillaume Soro

Guillaume Kigbafori Soro (ur. 8 maja 1972 w Ferkessédougou) – iworyjski polityk, premier Wybrzeża Kości Słoniowej od 29 marca 2007 do 13 marca 2012. Przewodniczący Zgromadzenia Narodowego od 12 marca 2012. Przywódca Ruchu Patriotycznego Wybrzeża Kości Słoniowej (MPCI), który zapoczątkował wojnę domową w 2002.
Edukacja.
Soro urodził się na północy kraju, w wiosce Diawala, jest katolikiem. W dzieciństwie uczęszczał do katolickich szkół. W latach 1995–1998 stał na czele Federacji Studentów (FESCI). W 1997 przez krótki czas był przetrzymywany w więzieniu za organizowanie antyrządowych manifestacji. Jeszcze w tym samym roku wyjechał na studia prawnicze do Paryża. Na Wybrzeże Kości Słoniowej powrócił w 2000 roku.
Wojna domowa.
Soro po powrocie do kraju występował przeciwko polityce prezydenta Laurenta Gbabgo. We wrześniu 2002 stanął na czele sformowanego Ruchu Patriotycznego Wybrzeża Kości Słoniowej (MPCI, "Mouvement patriotique de Côte d'Ivoire"), który 29 września 2002 zapoczątkował rebelię i wojnę domową w Wybrzeżu Kości Słoniowej (2002–2003), występując przeciw władzy prezydenta Laurenta Gbagbo i oskarżając go o prowadzenie dyskryminacyjnej polityki.
Powodem wybuchu wojny domowej była polityka Gbagbo, która opierała się na nacjonalizmie. Prezydent dyskryminował mieszkających na północy muzułmanów o zagranicznym pochodzeniu (napłynęli głównie z Burkina Faso), którzy stanowili 1/4 społeczeństwa. Popierał hasła czystej "iworyjskości" i zmienił prawo wyborcze tak, że prezydentem mógł zostać tylko obywatel, którego obaj rodzice byli Iworyjczykami.
W grudniu 2002 MPCI połączył się z dwoma innymi grupami partyzanckimi, Iworyjskim Powszechnym Ruchem Wielkiego Zachodu (MPIGO) oraz z Ruchem na rzecz Sprawiedliwości i Pokoju (MJP). Wspólnie z nimi utworzył jedno ugrupowanie, Nowe Siły Wybrzeża Kości Słoniowej ("Forces Nouvelles de Côte d'Ivoire"), którego sekretarzem generalnym został Guillame Soro.
26 stycznia 2006 Soro w imieniu Nowych Sił podpisał porozumienie w Linas-Marcoussis we Francji, które mówiło o powstrzymaniu walk, utworzeniu między walczącymi strefy buforowej, w której miały stacjonować wojska francuskie i międzynarodowe oraz zaproszeniu do rządu przedstawicieli z północy i powierzeniu im stanowisk ministra obrony i spraw wewnętrznych.
W lutym 2003 Nowe Siły zaangażowały się w proces tworzenia rządu jedności narodowej. Soro od lutego 2003 do maja 2004 oraz od sierpnia 2004 do grudnia 2005 był ministrem komunikacji w rządzie Seydou Diarry. 28 grudnia 2005 został ministrem rekonstrukcji i reintegracji w gabinecie premiera Charlesa Konana Bannego.
Premier.
4 marca 2007 w Wagadugu, w Burkina Faso Guillaume Soro i prezydent Gbagbo podpisali nowe porozumienie. Mówiło ono o utworzeniu w ciągu pięciu tygodni wspólnego rządu zgody narodowej oraz połączonego dowództwa armii. Zapowiadało zniesienie linii demarkacyjnej dzielącej zwaśnione strony i wyznaczenie kalendarza przyszłych wyborów generalnych.
26 marca 2008 podpisano porozumienie przewidujące, że nowym szefem rządu zostanie Guillaume Soro. 29 marca 2006 prezydent Laurent Gbagbo powołał go na urząd premiera. 4 kwietnia 2007 Soro został zaprzysiężony na stanowisku. 7 kwietnia 2007 wyznaczył skład swojego gabinetu, który utworzyło 32 ministrów, w większości będących członkami rządu premiera Bannego. W swoim przemówieniu z 13 kwietnia 2007 Soro przeprosił "„każdego i w imieniu każdego za krzywdy spowodowane przez wojnę”".
29 czerwca 2007 na lotnisku w Bouake miała miejsce próba zamachu na premiera Guillaume’a Soro. W czasie kołowania rządowego samolotu na płycie lotniska po wylądowaniu, został on ostrzelany z granatników i "kałasznikowów". W wyniku ostrzału 4 osoby zginęły, a 10 zostało rannych. Premier nie odniósł obrażeń. Sprawcy tego zdarzenia nie zostali ustaleni.
30 lipca 2007 premier Guillaume Soro i prezydent Laurent Gbagbo uczestniczyli w ceremonii rozbrojenia wojsk. W jej trakcie symbolicznie spalono broń walczących w wojnie domowej stron („płomień pokoju”), podkreślając znaczenie narodowego pojednania.
12 lutego 2010 prezydent Gbagbo zdymisjonował gabinet Soro, powierzając zarazem premierowi sformowanie nowego rządu. Powodem dymisji był narastający spór polityczny dotyczący przygotowań do wyborów prezydenckich i tworzenia list wyborców. Dzień wcześniej premier Soro, pośród oskarżeń ze strony prezydenta pod adresem szefa komisji wyborczej o sfałszowanie ponad 400 tys. nazwisk na listach wyborców, zawiesił prace nad ich przygotowaniem. Wybory prezydenckie, które zgodnie z konstytucją winny były odbyć się w listopadzie 2005, były od tego czasu wielokrotnie przekładane.
4 grudnia 2010 na stanowisko nowego prezydenta Wybrzeża Kości Słoniowej zaprzysiężeni zostali Laurent Gbagbo, który przegrał wybory prezydenckie z Alassane Ouattarą według wyników ogłoszonych komisję wyborczą, a wygrał według wyników zatwierdzonych przez Radę Konstytucyjną kierowaną przez członka jego partii politycznej. Tego samego dnia odbyło się również zaprzysiężenie Alassane Ouattary, którego za prawomocnego szefa państwa uznała społeczność międzynarodowa. Premier Soro złożył dymisję swojego gabinetu na ręce Ouattary, którego również uznał za prezydenta państwa. Ouattara powierzył mu jednak na nowo misję sformowania rządu, którego skład został ustalony 5 grudnia 2010. 5 grudnia 2010 Laurent Gbagbo na stanowisko szefa rządu mianował Gilberta Marie N’gbo Aké.
Choć wyniki wyborów ogłoszone przez komisję wyborczą zostały oficjalnie uznane przez ONZ, w kompetencji której znajdowało się to uprawnienie, a także inne organizacje międzynarodowe, Laurent Gbagbo odmówił rezygnacji z urzędu. Doprowadziło to dwuwładzy i kryzysu politycznego w kraju, który pomimo międzynarodowych wysiłków mediacyjnych przerodził się w lutym 2011 w wojnę domową. 11 kwietnia 2011 Laurent Gbagbo został ostatecznie pojmany i aresztowany, co zakończyło także istnienie powołanego przezeń rządu.
Przewodniczący parlamentu.
8 marca 2012 Guillaume Soro zrezygnował ze stanowiska premiera tuż po ogłoszeniu oficjalnych wyników wyborów parlamentarnych z grudnia 2011. 12 marca 2012, będąc jedynym kandydatem, został wybrany przewodniczącym Zgromadzenia Narodowego. 13 marca 2012 nowym szefem rządu został wybrany minister sprawiedliwości Jeannot Ahoussou-Kouadio.

</doc>
<doc id="844653" url="https://pl.wikipedia.org/wiki?curid=844653" title="Vincent Price">
Vincent Price

Vincent Price, właśc. Vincent Leonard Price Jr. (ur. 27 maja 1911 w Saint Louis, zm. 25 października 1993 w Los Angeles) − amerykański aktor filmowy i teatralny, znany głównie z występów w filmach grozy. Użyczył głosu w słynnej piosence Michaela Jacksona „Thriller”.
Młodość i początki kariery.
Price urodził się jako najmłodszy z czwórki dzieci Vincenta Leonarda Price’a Seniora (prezesa National Candy Company) i jego żony Marguerite Cobb Wilcox. Dziadek aktora, Vincent Clarence Price, wymyślił „Dr. Price’s Baking Powder”, pierwszy proszek do pieczenia na bazie kremu z tartarusu, czym zabezpieczył finansowo rodzinę.
Price uczęszczał do szkoły Mary Institute and St. Louis Country Day School. W 1933 ukończył z dyplomem historię sztuki na Uniwersytecie Yale, gdzie pracował w czasopiśmie satyrycznym kampusu "The Yale Record". Po rocznym nauczaniu, rozpoczął studia na Uniwersytecie Londyńskim, w celu uzyskania stopnia magistra sztuk pięknych. Vincenta ciągnęło jednak do teatru, gdzie po raz pierwszy na zawodowej scenie pojawił się w 1934. Jego aktorska kariera rozpoczęła się w Londynie w 1935. W drugiej połowie lat 30. Price występował z teatrem repertuarowym Orsona Wellesa, Mercury Theatre.
W 1936 Price zagrał księcia Alberta Wiktora w amerykańskiej sztuce Laurence’a Housmana "Victoria Regina", gdzie w rolę tytułową Wiktorii Hanowerskiej wcieliła się Helen Hayes.
Kariera.
Rozpoczął grę jako aktor charakterystyczny, choć później nieodłącznie kojarzony jest ze światem filmów grozy. Debiut filmowy miał miejsce w 1938 za sprawą "Service de Luxe", co pozwoliło mu zagrać później w filmie "Laura" (1944), wyreżyserowanym przez Otto Premingera, gdzie partnerował Genie Tierney. Vincent wcielił się także w postać proroka Józefa Smitha w filmie "Brigham Young" (1940). W obrazie Wilson (1944) zagrał adwokata Williama Gibbsa McAdoo. Natomiast w produkcji "Klucze królestwa" (1944), był odtwórcą roli pretensjonalnego księdza.
Po raz pierwszy aktor zetknął się z gatunkiem filmów grozy w 1939. W filmie "Tower of London" wystąpił wspólnie z Anglikiem Borisem Karloffem. Rok później Price wystąpił w roli tytułowej w "Powrocie niewidzialnego człowieka". W 1948 w parodii horroru "Abbott i Costello spotykają Frankensteina" odniósł się do wspomnianej kreacji, użyczając swego głosu.
W latach 1945–1946 Amerykanin ponownie towarzyszył aktorce Tierney w dwóch godnych uwagi tytułach, "Dragonwyck" i "Zostaw ją niebiosom". Price zagrał także role nikczemnych ludzi w dreszczowcach kina czarnego, jak "Pajęczyna" (1947), "Długa noc" (1947), "Rogues' Regiment" (1948) oraz "Łapówka" (1949), gdzie towarzyszył Robertowi Taylorowi, Avie Gardner i Charlesowi Laughtonowi. Pierwszą główną rolą Vincenta była postać oszusta Jamesa Reavisa w biopicu "The Baron of Arizona" z 1950. Natomiast w komedii "Champagne for Caesar" (1950), gdzie zagrał potentata Burnbridge’a Watersa, występując wspólnie z Ronaldem Colmanem. Była to jedna z jego ulubionych kreacji. Aktor nie stronił od radia, portretując w słuchowisku "Święty" Simona Templara (postać inspirowaną Robin Hoodem), który emitowany był w latach 1947–1951.
W latach 50. Price stał się rozpoznawalny jako aktor horrorów, głównie dzięki słynnemu "Gabinetowi figur woskowych" z 1953, gdzie wcielił się w rolę profesora Henry’ego Jarroda – rzeźbiarza figur woskowych. Był to pierwszy film 3D, który znalazł się w pierwszej dziesiątce podsumowującej rok północnoamerykańskiego box office'u. Obecnie obraz nadal jest jednym z najlepiej zarabiających w historii kina, biorąc pod uwagę telewizję. Uwzględniając inflację, premiera przyniosła ponad 400 mln dolarów, co zaowocowało znalezieniem się na liście 100 najbardziej dochodowych produkcji wszech czasów.
W 1954 Price wziął udział w realizacji nagrania dzieł Edgara Allana Poego. Wspólnie z brytyjskim aktorem Basilem Rathbonem czytał krótkie historie oraz poematy autorstwa amerykańskiego pisarza. Później aktor wziął udział w realizacji "The Mad Magician" (1954), "Muchy" (1958), a także sequelu "Powrót muchy" (1959). Aktor zagrał także w oryginale "Domu na Przeklętym Wzgórzu" (1959), jako ekscentryczny milioner Fredrick Loren. W tym samym roku wcielił się w rolę doktora Warrena Chapina w filmie "The Tingler", horrorze amerykańskiego producenta i reżysera Williama Castle’a. Price ponownie wziął udział w słuchowisku radiowym „Three Skeleton Key”, gdzie akcja toczy się w latarni morskiej obleganej przez armię szczurów. Po raz pierwszy zajął się narracją produkcji w 1950 w audycji radiowej "Escape", powracając dwukrotnie kilka lat później dla "Suspense".
Poza niszą filmów grozy, Price zagrał Bakę (głównego budowniczego) w obrazie biblijnym "Dziesięcioro przykazań". W zbliżonym okresie pojawił się także w widowisku telewizyjnym stacji NBC, "The Martha Raye Show".
W sezonach telewizyjnych 1955–1956, trzykrotnie wziął udział w serialu religijnym "Crossroads", w którym uczestniczyli duchowni różnych wyznań. W odcinku „Cleanup” z 1955, Price sportretował kapłana Roberta Russella. W 1956 został obsadzony jako rabin Gershom Mendes Seixas w „The Rebel”, a także jako ksiądz Alfred W. Price w „God’s Healing”.
Lata 60..
Aktor grał wtedy głównie w filmach niskobudżetowych. Na tym polu odnosił wielokrotne sukcesy, dzięki współpracy z reżyserem Rogerem Cormanem i wytwórnią filmową American International Pictures. Pierwsze powodzenie przyszło wraz z "Zagłada domu Usherów" (1960), który zarobił 2 mln USD w amerykańskim box offisie, co pozwoliło na kolejne realizacje adaptacji poezji Edgara Allana Poego. Były to "Studnia i wahadło" (1961), "Opowieści niesamowite" (1962), "Poskromienie złoczyńcy" (1963), "Kruk" (1963), "Maska Czerwonego Moru" (1964), oraz "Grobowiec Ligei" (1965). Price wystąpił w "Ostatni człowiek na Ziemi" (1964), będącym pierwszą ekranizacją powieści Richarda Mathesona, "Jestem legendą". W 1968 sportretował polującego na czarownice Matthew Hopkinsa w "Pogromcy czarownic". Aktor wystąpił także filmach komediowych, gdzie można wyróżnić tytuł "Dr. Goldfoot and the Bikini Machine" (1965), a także jego sequel "Dr. Goldfoot and the Girl Bombs" (1966). W 1968 zagrał ekscentrycznego artystę w Broadwayowskim musicalu "Darling of the Day", który stał się komercyjną wpadką, choć otrzymał pozytywne recenzje. Był to jego jedyny występ w tego typu produkcji.
Price chętnie wcielał się gościnnie w rolę Jajogłowego w amerykańskim serialu przygodowym "Batman". Yvonne Craig, partnerująca w produkcji, odtwarzająca postać Batgirl przyznała, że Vincent Price był jej ulubionym złoczyńcą w serii. Po zakończeniu zdjęć do odcinka „The Yegg Foes In Gotham”, Price zaczął rzucać jajkami w odtwórcę Robina – Burta Warda. W momencie kiedy ekipa miała dosyć Warda, nakazali Vincentowi obrzucić aktora dwoma tuzinami jaj. Ten incydent został odtworzony w zakulisowym filmie TV "Powrót do jaskini Batmana: przypadki Adama i Burta". W latach 60., Price występował jako gość w teleturnieju "Hollywood Squares", będąc później regularnym bywalcem programu w latach 70., uczestnicząc nawet w finale w 1980.
Oprócz udziału w "Batmanie" w tym dziesięcioleciu, Price gościnnie zagrał także w wielu produkcjach telewizyjnych, np. "Get Smart", "The Man from U.N.C.L.E.", i "Voyage to the Bottom of the Sea".
Lata 70. i 80..
W latach 1962–1971, właściciele amerykańskiej sieci centrów handlowych Sears-Roebuck oferowali w sprzedaży kolekcje reprodukowanych dzieł sztuki, promowanych nazwiskiem aktora. Obrazy rekomendowane przez „Vincent Price Collection of Fine Art” sprzedały się w liczbie blisko 50 tysięcy sztuk, które nabywali mieszkańcy klasy średniej. Zjawisko to było bezprecedensowe, ponieważ ludzie mniej zamożni wcześniej nie nabywali malarskich dzieł na podobną skalę. Price dobierał i zlecał wykonanie prac do kolekcji, wśród których znalazły się dzieła mistrzów pędzla, takich jak Rembrandt, Pablo Picasso czy Salvador Dalí.
Na początku lat 70., aktor prowadził i występował w kryminalnym słuchowisku grozy – "The Price of Fear" – produkcji brytyjskiej rozgłośni radiowej BBC Radio. W 1971 Price przyjął rolę narratora w kanadyjskim dziecięcym programie telewizyjnym "The Hilarious House of Frightenstein", który emitowany był na lokalnym kanale CHCH. W tym samym roku zagrał samego siebie w filmie telewizyjnym "Mooch Goes to Hollywood", opartym na scenariuszu Jima Backusa. W tym czasie zagrał jeszcze w filmie "Odrażający dr Phibes" (1971), następnie w jego sequelu "Dr Phibes powraca" (1972), a rok później w kultowym "Krwawym teatrze" (1973), w którym sportretował jednego z seryjnych morderców.
W połowie lat 70., kiedy filmy grozy przeżywały kryzys, kariera aktorska Price’a wyraźnie przyhamowała. Wtedy też zaczął systematycznie pracować jako narrator, użyczał głosu, a także wziął udział w promocji produktu firmy Milton Bradley, którym był zestaw do tworzenia tzw. „pomarszczonych jabłkowych głów” (Vincent Price Shrunken Head Apple Sculpture Set) – popularnej zabawy w Stanach. Na debiutanckim albumie solowym amerykańskiego muzyka rockowego Alice'a Coopera – "Welcome to My Nightmare" (1975) – można usłyszeć głos aktora. Pojawił się także w telewizyjnym programie "Alice Cooper: The Nightmare", promującym płytę. Na początku dekady Price przez rok brał udział w nagrywaniu codziennego przedstawienia radiowego, "Tales of the Unexplained" (Niewyjaśnione opowieści). W 1970 pojawił się gościnnie w jednym z odcinków sitcomu "Here’s Lucy", gdzie zaprezentował swoją wiedzę o sztuce. W 1972 roku zagrał w epizodzie serialu "The Brady Bunch" stacji ABC, gdzie wcielił się w postać obłąkanego archeologa.
Wiosną 1976 Price nagrał singiel „The Monster Mash”, będący coverem amerykańskiego wokalisty Bobbyego „Borisa” Picketta. Aktor przekazał zarejestrowany głos jako podkład, który nagrany został w Londynie przez dwóch producentów muzycznych – Bobiego Newby'a i Kena Burgessa. W październiku tego samego roku Price gościnnie pojawił się w odcinku "The Muppet Show", gdzie w ramach uznania dla przybysza plan przedstawienia wypełnił się upiorami, duchami i wampirami.
W 1978 wcielił się w rolę Oscara Wilde’a w jednoosobowym przedstawieniu "Diversions and Delights" napisanym przez Johna Gaya, wyreżyserowanym przez Josepha Hardy’ego. Akcja sztuki rozgrywa się nocą w paryskim teatrze, blisko rok przed śmiercią Wilde’a. Produkcja okazała się sukcesem wszędzie, gdzie była wystawiana, z wyjątkiem Nowego Jorku. W połowie 1979 Price zagrał postać Wilde’a w Tabor Opera House w Leadville w stanie Kolorado. W tym samym miejscu blisko 100 lat wcześniej poeta przemawiał do górników na temat sztuki. Ostatecznie Price występował w "Diversions…" na całym świecie. W biografii aktora autorstwa jego córki Victorii napisano, że członkowie rodziny i przyjaciele Price’a uważali, że była to jego najlepsza rola. Wiosną 1979 Price wystąpił ze swoją żoną, Coral Browne, w niedługo emitowanym serialu telewizji CBS "Time Express". W tym samym roku aktor był gospodarzem godzinnego programu rozrywkowego „America Screams”, sprzedanym na całym świecie, gdzie jeździł kolejką górską i przedstawiał jej historię.
W 1982 Price wziął udział w trwającej kilka minut produkcji "Vincent". W filmie wyreżyserowanym przez Tima Burtona aktor wcielił się w rolę narratora, użyczając swojego charakterystycznego głosu. Animacja przedstawia młodego chłopca, który przenosi się ze świata realnego do świata fantazji, gdzie staje się Vincentem Price’em. W tym samym roku Price odegrał mroczny monolog na tytułowej ścieżce albumu Michaela Jacksona "Thriller". Także w 1982 Price zagrał w telewizyjnym filmie "Ruddigore" (na podstawie opery komicznej Gilberta i Sullivana), gdzie wcielił się w postać sir Desparda Murgatroyda. W 1983 aktor zinterpretował rolę ponurego bohatera w brytyjskiej parodii horroru pt. "Krwawa łaźnia w domu śmierci". W tym czasie Price pojawił się także w filmie "Dom długich cieni", gdzie zagrał obok Christophera Lee, Petera Cushinga, oraz Johna Carradine’a. Chociaż Price współpracował z każdym z wymienionych aktorów przynajmniej raz w poprzednich latach, to "Dom długich cieni" był pierwszym obrazem, w którym cała czwórka pojawiła się wspólnie na ekranie. Jedną z jego ostatnich głównych ról – będącą jedną z ulubionych aktora – była ta w produkcji Walta Disneya "Wielki mysi detektyw" (1986), gdzie Price użyczył swego głosu postaci profesora Ratigana.
W latach 1981–1989 Price był gospodarzem serialu telewizyjnego "Mystery!", nadawanego przez amerykański kanał PBS. W 1985 aktor użyczył głosu w serialu animowanym Hanna-Barbery – "13 demonów Scooby Doo" – gdzie wcielił się w postać czarodzieja Vincenta Van Ghoula (będącego karykaturą Price’a), który pomógł Scooby-Doo, Kudłatemu, jak i pozostałym członkom bandy w ujęciu tytułowych 13 demonów. Jako zagorzały wielbiciel rollercoasterów, w 1987 aktor zajął się narracją w 30-minutowym dokumencie, który przedstawiał historię kolejki górskiej oraz parków rozrywki. W tym czasie (1985–1989) Price pojawił się w reklamach telewizyjnych nawiązujących charakterem do filmów grozy. W 1984 wziął udział w produkcji dwóch odcinków telewizyjnego cyklu "Faerie Tale Theatre", który opowiadał o popularnych baśniach. Trzy lata później Price wystąpił u boku Bette Davis w filmie "Sierpniowe wieloryby", którego fabuła traktowała o dwóch owdowiałych siostrach żyjących w amerykańskim stanie Maine, gdzie spędzają ostatnie dni swojego życia. Występ aktora w tym filmie był jedynym w dorobku artysty, gdzie doceniono jego grę nominacją (Independent Spirit Awards, Najlepsza drugoplanowa rola męska). W 1989 Price’a wprowadzono do alei sław ludzi zasłużonych dla miasta Saint Louis. Ostatnią rolą filmową aktora była postać wynalazcy w obrazie z gatunku dark fantasy "Edward Nożycoręki" z 1990, którego reżyserem był Tim Burton.
Price jako dowcipny gawędziarz był częstym gościem programu talk-show "The Tonight Show Starring Johnny Carson", gdzie aktor raz zademonstrował jak upolować rybę w zmywarce do naczyń. Price był także uznanym kucharzem i smakoszem, a także kolekcjonerem sztuki. Był on również autorem kilku książek kucharskich, zwłaszcza "A Treasury of Great Recipes" (1965). Prowadził także kulinarne show telewizyjne "Cooking Price-Wise" (1971).
Życie prywatne.
Vincent Price żonaty był trzykrotnie. Ze swoją pierwszą żoną – amerykańską aktorką Edith Barrett – aktor miał syna, Vincenta Barretta „V.B.” Price’a. Rok po rozstaniu się z Edith, Price ożenił się z Mary Grant Price. Z tego związku pochodzi Mary Victoria Price, która przyszła na świat 27 kwietnia 1962. Drugie imię córka „odziedziczyła” po pierwszym głównym sukcesie ojca, którym był występ w sztuce "Victoria Regina". Na początku lat 60. Price wspólnie z żoną Mary Grant ofiarowali setki dzieł sztuki, a także sporą sumę pieniędzy na rzecz uczelni East Los Angeles College, gdzie ufundowali oni „Vincent Price Art Museum”. Trzecim i ostatnim formalnym związkiem aktora było małżeństwo z australijską aktorką Coral Browne, która zagrała z nim (jako jedna z jego ofiar) w brytyjskim filmie "Krwawy teatr" z 1973. Dla przyszłej żony Price przeszedł na katolicyzm, ona natomiast zmieniła dla niego obywatelstwo na amerykańskie.
Price, po ukończeniu studiów z historii sztuki na Uniwersytecie Yale, był uznanym jej miłośnikiem, a także kolekcjonerem obrazów. Oprócz utworzenia Muzeum Sztuki imienia Vincenta Price’a na kalifornijskiej uczelni East Los Angeles College, na początku lat 60. Price udzielał się jako konsultant sztuki dla amerykańskiej sieci domów handlowych Sears. Dostęp powszechny do sztuk pięknych był dla aktora niebagatelny, co było powodem jego współpracy z firmą Sears. Według córki Price’a „była to sposobność ojca na przekucie jego przekonań w praktykę, gdzie Amerykanie mieli sztukę na wyciągnięcie ręki”.
W lipcu 1950, podczas podsumowania jednego z odcinków słuchowiska radiowego "The Saint", Price bez ogródek przedstawił swoje poglądy polityczne. Aktor otwarcie potępił uprzedzenia na tle rasowym i religijnym, które uznał za formę trucizny, żądając jednocześnie od swoich rodaków by aktywnie przeciwstawiali się przejawom nietolerancji. Według niego tego typu dyskryminacja na terenie Stanów Zjednoczonych napędza wrogość do narodu amerykańskiego. W 1957 Price – pod jurysdykcją prezydenta Dwighta Eisenhowera – został członkiem Rady Indiańskich Sztuk i Rzemiosł ("Indian Arts and Crafts Board"). Aktor uznał mianowanie za „pewną niespodziankę, od momentu kiedy został demokratą”.
Śmierć.
Price cierpiał na rozedmę płuc, co było rezultatem jego uzależnienia od palenia papierosów. Aktor niedomagał także z powodu postępującej choroby Parkinsona. Symptomy tego schorzenia były szczególnie widoczne podczas realizacji obrazu "Edward Nożycoręki". Konieczne wówczas było skrócenie czasu pracy aktora na planie filmu, przez co rola Price’a w produkcji Tima Burtona została zmniejszona względem pierwotnych planów reżysera.
Poważny stan zdrowia Price’a przyczynił się także do jego rezygnacji z roli gospodarza serialu "Mystery!". Aktor zmarł na raka płuca, w wieku 82 lat. Ciało Price’a zostało skremowane, a jego prochy zostały rozsypane nad Pacyfikiem, ze wzniesienia Point Dume w kalifornijskim Malibu.

</doc>
<doc id="844656" url="https://pl.wikipedia.org/wiki?curid=844656" title="Scooby i Scrappy Doo (serial animowany 1979)">
Scooby i Scrappy Doo (serial animowany 1979)

Scooby i Scrappy Doo (ang. "Scooby-Doo and Scrappy-Doo") – amerykański serial animowany, czwarty z serii "Scooby Doo", wyprodukowany w latach 1979–1980 w wytwórni Hanna-Barbera dla ABC. Pierwsza kreskówka z serii z udziałem Scrappy’ego Doo.
Na DVD polski dubbing zostaje odnowiony tylko z odcinków: 5 i 15.
W latach 1980–1982 powstał jego sequel o tym samym tytule.
Fabuła.
Scooby Doo, Scrappy Doo, Kudłaty, Fred, Daphne i Velma podróżują dookoła świata i rozwiązują zagadki kryminalne, w które często zamieszane są duchy, potwory i inne straszydła. W rzeczywistości są nimi przestępcy w maskach, którzy ukrywają swoją prawdziwą tożsamość, aby móc swobodnie prowadzić działalność przestępczą. Młody szczeniak Scrappy Doo, będący siostrzeńcem Scoobiego Doo, jest przeciwieństwie do swojego tchórzliwego wuja bardzo odważny i często próbuje walczyć z owymi potworami. Jest także przekonany, o tym, że jego wuj to najodważniejszy pies na świecie i nigdy nie dostrzega jego strachu. Jest to powodem wielu zabawnych sytuacji.
DVD i video.
Polska.
Dawniej Polskie Nagrania wydawały odcinki tego serialu na kasetach VHS.
18 maja 2012 wydano DVD "Scooby Doo! 13 strasznych opowieści – Upiorne hece na całym świecie" z odcinkami: 5 i 15; z innymi tytułami i innymi dialogami w dubbingu.
7 sierpnia 2015 wydano DVD "Scooby-Doo! 13 strasznych opowieści: Na fali" z odcinkami: 5 i 9.

</doc>
<doc id="844658" url="https://pl.wikipedia.org/wiki?curid=844658" title="Kurt Masur">
Kurt Masur

Kurt Masur (ur. 18 lipca 1927 w Brzegu, zm. 19 grudnia 2015 w Greenwich) – niemiecki dyrygent.
Życiorys.
Urodził się w Brzegu, wówczas niemieckim. W latach 1942–1944 studiował grę na fortepianie i wiolonczeli we Wrocławiu, a następnie kompozycję oraz dyrygenturę w Lipsku. Po studiach obejmował wiele stanowisk dyrygenta w NRD, przewodząc m.in. Drezdeńskiej Orkiestrze Filharmonicznej oraz Gewandhausowi z Lipska, której został Honorowym Dyrygentem.
W 1991 Masur objął posadę dyrektora muzycznego Filharmonii Nowojorskiej po Zubinie Mehcie. W okresie jego kadencji pojawiły się pogłoski o pewnych napięciach pomiędzy nim a dyrektor zarządzającą, Deborah Bordą, w rezultacie których umowa Masura w 2002 nie została przedłużona. W wywiadzie telewizyjnym Kurt Masur oświadczył, że „nie było jego życzeniem” opuszczać NYP. Po skończeniu pracy w NYP Masur został mianowany "Dyrektorem Muzycznym Emeritusem"; tytuł ten stworzono specjalnie dla niego. Krytycy przyznają, że w okresie swojej pracy Masur udoskonalił występy orkiestry w stosunku do koncertów za jego poprzedników.
W kwietniu 2002 został dyrektorem muzycznym Orchestre National de France. Natomiast w latach 2000–2007 był głównym dyrygentem Londyńskiej Orkiestry Filharmonicznej.
Kurt Masur jest szczególnie znany ze swoich interpretacji niemieckiej muzyki romantycznej. Jego pasją była muzyka Johanna Sebastiana Bacha, Felixa Mendelssohna-Bartholdy'ego, Johannesa Brahmsa i Ludwiga van Beethovena. W 1982 został uhonorowany za swoje osiągnięcia "Nationalpreis der Deutschen Demokratischen Republik".
Był związany z opozycją działającą w NRD. 9 października 1989 był mediatorem podczas antyrządowych demonstracji w NRD (w Lipsku), zażegnując konfrontację, mogącą się zakończyć interwencją sił bezpieczeństwa, podobną do tej z placu Tian’anmen, a także inicjatorem i sygnatariuszem odezwy wzywającej władze do nieużywania siły w rozwiązywaniu konfliktów.
Od 1996 dyrygent był honorowym obywatelem Brzegu, w którym w 2005 otwarto Instytut Kurta Masura. W 1999 roku otrzymał tytuł doktora honoris causa Akademii Muzycznej im. Karola Lipińskiego we Wrocławiu. 17 maja 2007 artysta został także honorowym obywatelem Wrocławia.
Życie prywatne.
Kurt Masur był trzykrotnie żonaty. Jego druga żona, z którą miał córkę, zginęła w 1972 w wypadku samochodowym, podczas którego sam Masur został ciężko ranny. Z trzecią żoną, Tomoko, miał syna, który także został dyrygentem.
W 2012 roku przyznał, że cierpi na chorobę Parkinsona. Zmarł 19 grudnia 2015. Pogrzeb Masura odbył się 14 stycznia; został pochowany w honorowym miejscu w gaju położonym na lipskim cmentarzu znajdującym się w południowej części miasta.

</doc>
<doc id="844666" url="https://pl.wikipedia.org/wiki?curid=844666" title="Aleksander Bregman">
Aleksander Bregman

Aleksander Bregman (ur. 14 sierpnia 1906 w Warszawie, zm. 8 sierpnia 1967 w Londynie) – polski dziennikarz i publicysta.
Życiorys.
Urodził się w mieszczańskiej rodzinie zasymilowanych Żydów, jako syn Ludwika Eliasza Bregmana i Reginy z Halpernów. Studiował nauki polityczne w Wiedniu, Paryżu i Genewie. Współpracował z tygodnikiem sportowym „Stadion”, „Epoką”, „Kurierem Porannym” i „Gazetą Polską”.
W roku 1932 został korespondentem Polskiej Agencji Telegraficznej przy Lidze Narodów. Od 1935 do wybuchu wojny redagował dział zagraniczny „Expressu Porannego”.
W styczniu 1940 wstąpił do Wojska Polskiego we Francji i skończył szkołę podchorążych artylerii. Po klęsce Francji w czerwcu 1940 ewakuował się do Wielkiej Brytanii. Podczas pobytu w Szkocji w latach 1941–1942 współredagował „Nowiny” oraz „Dziennik Żołnierza”.
Po wojnie pozostał na emigracji w Wielkiej Brytanii. Został redaktorem naczelnym „Dziennika Polskiego”. Jako jedyny polski dziennikarz uczestniczył w całym przebiegu konferencji założycielskiej ONZ w San Francisco (od kwietnia do końca czerwca 1945). Publikował m.in. w londyńskich „Wiadomościach”, „W drodze” i w prasie brytyjskiej. Działał w emigracyjnym Polskim Ruchu Wolnościowym „Niepodległość i Demokracja” obok m.in. Jana Nowaka-Jeziorańskiego i Jerzego Lerskiego.
Autor licznych publikacji z dziedziny polityki międzynarodowej wydawanych po polsku, francusku i angielsku. Jego bestselerową publikacją jest wielokrotnie wydawany "Najlepszy sojusznik Hitlera" – monografia współpracy niemiecko-sowieckiej w latach 1939–1941, która ukazała się w II obiegu w Polsce w 18 różnych wydaniach.
W PRL informacje na temat Aleksandra Bregmana podlegały cenzurze. Jego nazwisko znajdowało się na specjalnej liście osób z całkowitym zakazem publikacji. Zalecenia cenzorskie dotyczące jego osoby zanotował Tomasz Strzyżewski, który w swojej książce o peerelowskiej cenzurze opublikował notkę informacyjną nr 9 z 1975 roku Głównego Urzędu Kontroli Prasy, Publikacji i Widowisk. Wytyczne dla cenzorów głosiły: „(...) w stosunku do niżej wymienionych pisarzy, naukowców i publicystów przebywających na emigracji (w większości współpracowników wrogich wydawnictw i środków propagandy antypolskiej) należy przyjąć zasadę bezwarunkowego eliminowania ich nazwisk oraz wzmianek o ich twórczości, poza krytycznymi, z prasy, radia i TV oraz publikacji nieperiodycznych o nienaukowym charakterze (literatura piękna, publicystyka, eseistyka)”.

</doc>
<doc id="844669" url="https://pl.wikipedia.org/wiki?curid=844669" title="Henryk Julian Gay">
Henryk Julian Gay

Henryk Julian Gay (ur. 10 stycznia 1875 w Warszawie, zm. 3 października 1936 tamże) – polski architekt i inżynier, autor licznych projektów budynków w Warszawie, Mińsku, Kijowie i na innych terenach ówczesnego Imperium Rosyjskiego; w okresie międzywojennym architekt wojewódzki w Pińsku.
Życiorys.
Urodził się 10 stycznia 1875 roku w Warszawie, w Królestwie Polskim, jako syn Henryka i Joanny z domu Müller. Wywodził się z polskiej szlachty. Jego dziadek, Jakub Gay, był architektem, projektantem m.in. gmachu Banku Polskiego w Warszawie. Ukończył Szkołę Realną Wojciecha Górskiego w Warszawie. Studiował architekturę w Instytucie Inżynierów Cywilnych w Petersburgu. Ukończył studia w 1898 roku ze złotym medalem, uzyskując dyplom inżyniera. Następnie przez kilka lat uzupełniał wiedzę zawodową ucząc się w szkołach artystycznych w Paryżu i Monachium, zwiedzając Wiedeń, a także spędzając czas we Włoszech, Algierze, Tunisie i innych miejscach. Samodzielnie prowadził badania nad sztuką dawnej Grecji, Włoch, Tunezji i Francji.
Pracę zawodową rozpoczął w Warszawie w 1902 roku jako asystent szeregu polskich budowniczych. Wchodził w skład związku twórczego Warszawskiego Towarzystwa Sztuk Pięknych. Każdego roku w latach 1902−1914 brał udział w konkursach architektonicznych organizowanych przez Towarzystwo, zdobywając liczne odznaczenia i nagrody. Za radą starszych kolegów w 1906 roku przeprowadził się do Mińska Litewskiego, gdzie brakowało wówczas wykwalifikowanych architektów i gdzie łatwiej mógł zrobić karierę jako indywidualny twórca. W latach 1906–1910 pełnił funkcję kierownika robót budowlano-montażowych na budowie Kościoła św. Szymona i św. Heleny w Mińsku Litewskim (zastąpił na tym stanowisku Zygmunta Święcickiego). Od 1909 roku był członkiem Koła Architektów w Warszawie. Przed I wojną światową posiadał dwie pracownie architektoniczne. Jedna z nich znajdowała się z Warszawie, początkowo wspólna z Dzierżanowskim i Wojciechowskim, a następnie samodzielna przy ul. Okólnik. Druga, jako spółka „Gay, Święcicki &amp; Co” znajdowała się w Mińsku Litewskim, w budynku na rogu ulic Gubernatorskiej i Podgórnej. Od 1914 roku przebywał w głębi Imperium Rosyjskiego, wybuch I wojny światowej zastał go we Władywostoku. Zorganizował tam polską kolonię i pełnił obowiązki konsula. W 1918 roku wyjechał z Rosji. Przez pewien czas pracował w Mińsku, który wówczas znajdował się pod polską administracją, po czym w 1919 roku opuścił go i wrócił do Warszawy. W czasie wojny polsko-bolszewickiej należał do Straży Obywatelskiej. Prowadził wykłady w Szkole Kolejowej. W okresie dwudziestolecia międzywojennego pełnił funkcję wojewódzkiego architekta w Pińsku.
Charakterystyka twórczości.
Henryk Julian Gay projektował budynki w stylu neoklasycyzmu. Według Uładzimira Dzianisaua stał się on dzięki swoim pracom "znaczą figurą neoklasycyzmu w Mińsku". Dzianisau opisywał jego twórczość w tym mieście następująco:
Wybrane prace.
Pozostałe.
W okresie międzywojennym projektował budynki m.in. w Brześciu, Pińsku (urzędy państwowe, banki) i Baranowiczach.
Oprócz projektów architektonicznych Henryk Julian Gay jest także autorem artykułów, w których poddawał analizie wybrane zabytki architektury, przede wszystkim te, które zwiedzał w trakcie swoich podróży. Były to m.in. Bazylika Notre-Dame de Fourvière w Lyonie i meczety w Tunezji. Jego publikacje ukazywały się m.in. w 1909 roku.

</doc>
<doc id="844670" url="https://pl.wikipedia.org/wiki?curid=844670" title="Feliks Bachowski">
Feliks Bachowski

Feliks Bachowski (XVII w.) – duchowny rzymskokatolicki, kustosz kolegiaty ołyckiej, popularyzator teologii.
Z ramienia kapituły ołyckiej przed 1652 został proboszczem w Kazimierzowie. W 1665 Kozacy zniszczyli miejscowy kościół. Staraniem Bachowskiego w 1670 wzniesiono murowana kaplicę. W 1671 malarz z Łucka Antoni Samołowic skopiował za sugestią Bachowskiego obraz Matki Bożej, znajdujący się w skarbcu Radziwiłłów w Ołyce. Wkrótce obraz zasłynął jako cudowny. 

</doc>
<doc id="844671" url="https://pl.wikipedia.org/wiki?curid=844671" title="Leon Chrapko">
Leon Chrapko

Leon Józef Chrapko (ur. 20 lutego 1937 w Zagórzu, zm. 16 grudnia 2021) – polski artysta malarz, poeta, i prozaik.
Życiorys.
Leon Chrapko urodził się 20 lutego 1937 roku w Zagórzu koło Sanoka. Jest synem Dymitra i Zofii. Ojciec jego był z pochodzenia Rusinem, matka Polką. Po ukończeniu szkoły podstawowej wyjechał do Gdańska aby rozpocząć naukę w szkole budownictwa okrętowego. Po jej ukończeniu starał się o przyjęcie do „Conradinium” gdańskiego. Z powodu posiadania rodziny za granicą (wuja w USA) ówczesne władze uniemożliwiły mu kontynuowanie nauki. Pozostał jednak nadal na Wybrzeżu i przebywał w Sopocie, gdzie na skromne życie zarabiał wykonywaniem rysunków sprzedawanych turystom. Tam został zauważony przez Jarosława Trzebiatowskiego profesora malarstwa z Wilna. W pracowni profesora Trzebiatowskiego studiował przez cztery lata tajniki malarstwa. Wrócił potem w rodzinne strony, podejmując pracę na PKP w lokomotywowni Rozwadów. Początkowo pracował jako pomocnik maszynisty, następnie jako maszynista. W tym czasie wielki wpływ na młodego Leona wywierał Konstanty Grygorowicz, który uczył go nie tylko rzemiosła parowozowego ale przede wszystkim szacunku do pracy i drugiego człowieka. Leon Chrapko poświęcił mu wiersz zamieszczony w tomiku poezji "„Zofia i Dymitr” " ("„Teraz należysz do mnie i do niej”"). Następnie pracował w administracji państwowej, pozostając we wdzięcznej pamięci mieszkańców Tyrawy Wołoskiej. W latach 1978-86, w Sanoku gdzie w tym czasie mieszkał, prowadził jedną z pierwszych w PRL-u prywatną „Galerię sztuki” (od 1978 do 1986 w kamienicy przy ówczesnym Placu Rewolucji Październikowej 11; później Rynek). Następnie wraz z żoną Grażyną był gospodarzem domu wycieczkowego PTTK w Dukli. W roku 1988 pokonał chorobę nowotworową krtani. W roku 1988 rozpoczął pracę jako nauczyciel plastyki w Szkole Podstawowej w Orelcu. Jest twórcą autorskiego programu „wychowanie przez sztukę” - wychowanie przez plastykę. Od 1992 wraz z żoną Grażyną Kaznowską–Chrapko prowadził gospodarstwo agroturystyczne (pensjonat) „Dom Twórczy LeGraż” w Bóbrce (nazwa od imion Leon i Grażyna). Uczył swoich gości malarstwa. Wraz z żoną skupiał wokół siebie ludzi, których wprowadzili w atmosferę Bieszczadów. Cieszył się szczególną estymą w środowisku twórców związanych z Bieszczadami.
Za początek artystycznej kariery Leona Chrapko uważa się rok 1964, kiedy to w maju, w Sanockim Domu Kultury zorganizowano pierwszą indywidualną wystawę malarstwa, na której pokazano 30 płócien. Na przestrzeni lat 1964-2005 swoje prace malarskie i graficzne prezentował na 23 wystawach indywidualnych i w 21 wystawach zbiorowych. Był artystą oryginalnym, jego twórczość nie daje się łatwo zaszufladkować. Wypowiada się tak przez formę jak i przez kolor. Wśród jego prac znaleźć można scenki rodzajowe, tęskne pejzaże i portrety. Niektóre tematy artysta widział surrealistycznie. Uprawiał zarówno malarstwo sztalugowe jak i techniki graficzne. Jego prace są wysoko cenione przez kolekcjonerów.
Za pierwszą publikację wiersza uznać należy zamieszczenie wu 1974, na łamach „Chłopskiej Drogi” wiersze "„Czerwone kwiaty”", jako wiersza tygodnia. Leon Chrapko wydał dotąd 6 tomików wierszy o tytułach: "„Ta nasza ziemia”", "„Białe notatki”", "„W poszukiwaniu Arkadii”", "„Maluję inne łąki, lasy, światło”", "„Zofia i Dymitr”", "„Przenikanie”". W 1988 ukazały się eseje "„Zapiski suchorzeckie”" a w 2006 roku powieść "„Tętno”".
Dwukrotnie, w roku 1991 i 1994 Leon Chrapko został nagrodzony przez wojewodę krośnieńskiego za całokształt twórczości. Od marszałka województwa podkarpackiego otrzymał w 2004 nagrodę za twórczość literacką. Dwukrotnie otrzymał też, od Związku Literatów Polskich – Oddział w Rzeszowie „Złote Pióro”, w 2002 za tomik poezji "Zofia i Dymitr", a w 2007 za powieść "Tętno". Został członkiem Związku Literatów Polskich, członkiem komisji rewizyjnej Korporacji Literackiej w Sanoku. Jego prace zdobią kościół w Bóbrce.
Poeta Jan Szelc napisał w 1997 wiersz pt. "Samotność (Leonowi Chrapko)", wydany w tomiku poezji pt. "Mycykowy Dział" w 1998.
Zmarł 16 grudnia 2021.

</doc>
<doc id="844672" url="https://pl.wikipedia.org/wiki?curid=844672" title="Assunta Legnante">
Assunta Legnante

Assunta Legnante (ur. 14 maja 1978 w Neapolu) – włoska lekkoatletka, kulomiotka.
Brązowa medalistka mistrzostw Europy juniorów (1997) i młodzieżowych mistrzostw Europy (1999). Złota medalistka igrzysk śródziemnomorskich (Tunis 2001). Zdobyła srebrny medal na Halowych Mistrzostwach Europy w 2002 w Wiedniu. 
Zajęła piąte miejsce na Mistrzostwach Europy w 2006 w Göteborgu.
Wygrała Halowe Mistrzostwa Europy w 2007 w Birmingham.
Podczas igrzysk olimpijskich w Pekinie (2008) zajęła 19. lokatę w eliminacjach i nie awansowała do finału.
Reprezentantka kraju w pucharze Europy (także w hali), w zimowym pucharze Europy w rzutach oraz meczach międzypaństwowych.
Pięć razy zdobyła tytuł mistrzyni Włoch na otwartym stadionie (w 2000, 2001, 2002, 2003 i 2004) i sześć razy w hali (2002, 2003, 2004, 2005, 2007 i 2009). Wielokrotna rekordzistka kraju.
W 2009 w związku z pogorszeniem się jej wzroku zakończyła karierę. Wznowiła ją (będąc osobą całkowicie niewidomą) trzy lata później w sporcie paraolimpijskim – z wynikiem 16,74 zdobyła złoto igrzysk paraolimpijskich w Londynie (2012).
Kontrola antydopingowa przeprowadzona podczas mistrzostw Włoch we wrześniu 2000 wykazała w organizmie Legnante niedozwolone środki – udzielono jej publicznego ostrzeżenia.

</doc>
<doc id="844692" url="https://pl.wikipedia.org/wiki?curid=844692" title="Lil' Wayne">
Lil' Wayne



</doc>
<doc id="844695" url="https://pl.wikipedia.org/wiki?curid=844695" title="Gumball 3000">
Gumball 3000

Gumball 3000 – międzynarodowy rajd samochodowy organizowany nieprzerwanie od 1999 roku. Uczestnicy rajdu każdego roku mają do pokonania około 5000 kilometrów (3000 mil, stąd liczba w nazwie) dróg publicznych różnych państw.
Historia.
Od roku 1914 amerykański motocyklista wyścigowy Erwin George Baker próbował przejechać z jednego wybrzeża Stanów Zjednoczonych na drugie w jak najkrótszym czasie. Pierwszy przejazd zajął mu jedenaście dni (264 godziny). Z roku na rok poprawiał swój wynik, aż w roku 1933 uzyskał czas wynoszący 54 godziny, przez co zyskał przydomek "Cannonball".
40 lat później redaktor naczelny magazynu motoryzacyjnego "Car and Driver Brock Yates", chcąc uczcić pamięć zmarłego w 1960 roku Bakera, zorganizował "Cannonball Baker Sea-To-Shining-Sea Memorial Trophy Dash" – wyścig samochodowy nawiązujący swoją idea do wyczynów "Cannonballa", czyli jak najszybszego przejazdu ze wschodniego na zachodnie wybrzeże Stanów Zjednoczonych. W czwartej edycji rajdu, Dave Heinz i Dave Yarborough za kierownicą Jaguara XJS ustalili nowy rekord czasowy, wynoszący 35 godzin i 51 minut. W tym samym roku Cannonball Baker Sea-To-Shining-Sea Memorial Trophy Dash został przerwany z uwagi na niebezpieczeństwo stwarzane przez uczestników wyścigu.
Po raz pierwszy rajd pod nazwą "Gumball 3000" wystartował w Europie w 1999 roku, szybko zdobywając sobie reputację "najsławniejszej i pełnej gwiazd imprezy tego typu" (NBC News). Wśród kierowców tego rajdu były sławy, bankierzy, właściciele nocnych klubów, menadżerowie, muzyczni magnaci, gwiazdy sportu i inni entuzjaści samochodów. W 2003 roku wyścig sfilmowano na potrzeby kinowej produkcji firmy Universal Pictures.
Od tamtego czasu Gumball 3000 nabrał reputacji jako najgłośniejszy i o najwyższym profilu rajd ponieważ kierowcy używają dróg publicznych bez pozwolenia rządu i lokalnej policji. W 2007 zostali zatrzymani podczas etapu z Amsterdamu do lotniska Frankfurt-Hahn pod Frankfurtem nad Menem.

</doc>
<doc id="844715" url="https://pl.wikipedia.org/wiki?curid=844715" title="Wzorzec kulturowy">
Wzorzec kulturowy



</doc>
<doc id="844721" url="https://pl.wikipedia.org/wiki?curid=844721" title="Cladocera">
Cladocera



</doc>
<doc id="844725" url="https://pl.wikipedia.org/wiki?curid=844725" title="Dysrupcja">
Dysrupcja

Dysrupcja, przerwanie (łac. "dysruptio", ang. disruption) – w medycynie, rodzaj wady wrodzonej powstały wskutek zmiany zaszłej w strukturach, które poprzednio rozwijały się prawidłowo. 
Przykładem dysrupcji są wady wrodzone obserwowane w zespole pasm owodniowych.

</doc>
<doc id="844732" url="https://pl.wikipedia.org/wiki?curid=844732" title="Marta Domínguez">
Marta Domínguez

Marta Domínguez Azpeleta (ur. 3 listopada 1975 w Palencii) – hiszpańska lekkoatletka specjalizująca się z biegach długodystansowych.
Trzykrotna uczestniczka igrzysk olimpijskich (Atlanta 1996, Sydney 2000 i Pekin 2008). Medalistka mistrzostw świata oraz czempionatu Starego Kontynentu. Medale imprez mistrzowskich zdobywała już jako juniorka. W 2009 wygrała plebiscyt European Athletics na najlepszą lekkoatletkę Europy.
Kariera.
W 1992 roku zwyciężyła w biegu na 1500 metrów podczas igrzysk młodzieży szkolnej. Rok później została mistrzynią Europy juniorek, a w 1994 wywalczyła wicemistrzostwo globu juniorek w biegu na 1500 metrów. Pierwszy sukces w karierze seniorskiej odniosła w 1996 zdobywając brązowy medal halowych mistrzostw Europy w biegu na 3000 metrów. Po tym wyczynie, latem 1996, bez sukcesów rywalizowała w biegu na 1500 metrów podczas igrzysk olimpijskich. Trzecia zawodniczka w biegu na 5000 metrów na młodzieżowym czempionacie Starego Kontynentu w 1997. Zdobyła brązowe krążki halowych mistrzostw Europy w biegu na 3000 metrów oraz mistrzostw Europy na stadionie w biegu na 5000 metrów w sezonie 1998. Drugi brązowy medal halowego czempionatu Europy w biegu na 3000 metrów zdobyła w 2000 roku – później odpadła w eliminacjach igrzysk olimpijskich w Sydney w biegu na 5000 metrów. Wicemistrzyni świata w biegu na 5000 metrów z Edmonton (2001). W 2002 została halową mistrzynią Europy w bieg na 3000 metrów oraz mistrzynią Europy na otwartym stadionie w bieg na dystansie 5000 metrów. Halowa wicemistrzyni globu z 2003 w biegu na 3000 metrów. Drugie wicemistrzostwo świata zdobyła w Paryżu latem 2003 roku. W związku z kontuzją opuściła igrzyska olimpijskie w Atenach, a po powrocie do sportu w 2005 zajęła 14. miejsce na mistrzostwach świata w biegu na 5000 m. Drugi tytuł mistrzyni Europy na otwartym stadionie w 2006 na dystansie 5000 m (ustanawiając przy okazji rekord mistrzostw) – po zdobyciu złotego medalu została najbardziej utytułowaną lekkoatletką Hiszpanii w historii. Na tych mistrzostwach pobiła także rekord Hiszpanii w biegu na 10 000 metrów, który ukończyła jako siódma. W 2007 zdobyła srebrny medal w biegu na 3000 metrów na halowych mistrzostwach Europy. Na igrzyska olimpijskich w Pekinie (2008) wystartowała w biegu na 3000 metrów z przeszkodami nie dobiegając do mety w finale. W 2009 między innymi dzięki zdobyciu złotego medalu w biegu na 3000 metrów z przeszkodami na mistrzostwach świata w Berlinie została wybrana Europejską Lekkoatletką Roku w plebiscycie organizowanym przez European Athletics. Rok później 2010 została wicemistrzynią Europy w biegu na 3000 metrów z przeszkodami. W grudniu 2010 Domínguez została zatrzymana przez Straż Obywatelską w związku z operacją "Szary Pies" wymierzoną w sportowców stosujących niedozwolone środki dopingujące. W wyniku tych wydarzeń została zawieszona w prawach wiceprezesa Hiszpańskiego Królewskiego Związku Lekkiej Atletyki. Zawodniczka zaprzeczyła jakoby przyjmowała niedozwolone środki.
Osiągnięcia.
Krajowe.
Domínguez dziewięć razy zdobyła mistrzostwo Hiszpanii na otwartym stadionie:
Dziewięciokrotnie zdobywała halowe mistrzostwo Hiszpanii na 3000 m: w 1995, 1996, 1997, 1998, 2000, 2001, 2002, 2003 i 2004.
Rekordy życiowe.
Lekkoatletka jest aktualną rekordzistką kraju w biegach na 3000 metrów, 5 kilometrów, 10 000 metrów, 3000 metrów z przeszkodami oraz na 3000 metrów w hali.

</doc>
<doc id="844738" url="https://pl.wikipedia.org/wiki?curid=844738" title="S.O.S.">
S.O.S.



</doc>
<doc id="844739" url="https://pl.wikipedia.org/wiki?curid=844739" title="Deformacja (medycyna)">
Deformacja (medycyna)

Deformacja (łac. "deformatio") – w medycynie, wada wrodzona powstająca pod wpływem nieprawidłowego ucisku mechanicznego na organizm rosnącego płodu. 
Deformacje powstają na ogół w ostatnim trymestrze ciąży. Przyczyny ucisku można podzielić na matczyne i płodowe: 
Przyczyny ucisku zależne od organizmu matki:
Przyczyny ucisku zależne od organizmu płodu:
Niektóre deformacje:
Częsta jest sytuacja, gdy zmiana w środowisku wewnątrzmacicznym wywołuje charakterystyczną sekwencję deformacji organizmu płodu; najważniejszym przykładem takiej sekwencji jest tzw. sekwencja Potter związana z małowodziem.

</doc>
<doc id="844742" url="https://pl.wikipedia.org/wiki?curid=844742" title="Mendez Nunez (krążownik)">
Mendez Nunez (krążownik)



</doc>
<doc id="844770" url="https://pl.wikipedia.org/wiki?curid=844770" title="Kaparot">
Kaparot

Kaparot (oczyszczenie z grzechów) - jeden z obrzędów święta Jom Kipur. Człowiek, który uczynił nam krzywdę musi się z nami pogodzić. Jeśli osoba „poszkodowana” nie przyjmuje przeprosin, więc „szkodzący” ma możliwość usprawiedliwienia. Obrzęd ten praktykowany był w Europie Wschodniej. Mężczyzna brał białego koguta, kobieta białą kurę, kręcił/a zwierzęciem nad głową trzykrotnie. Ptak był potem zabijany, a mięso przekazywane biednym. Czasem mięso zatrzymywano na posiłek po Jom Kipur, a biednym przekazywano wtedy równowartość pieniężną zwierzęcia. 
Podobnym obrzędem jest taszlich.
Obecnie zwyczaj kręcenia zwierzęciem nad głową jest kontrowersyjny i wielu Żydów zastępuje koguta lub kurę woreczkiem monet. 

</doc>
<doc id="844787" url="https://pl.wikipedia.org/wiki?curid=844787" title="Jan Rustem">
Jan Rustem

Jan Rustem (ur. 1762 w Stambule, zm. 21 czerwca 1835 w Puszkach k. Dukszt) – polski rysownik i malarz, przedstawiciel klasycyzmu, członek wileńskiej szkoły malarskiej, profesor Cesarskiego Uniwersytetu Wileńskiego.
W latach 1811–1826 Jan Rustem był profesorem rysunku i malarstwa na Wydziale Literatury i Sztuk Pięknych Uniwersytetu Wileńskiego; uczniami Rustena byli m.in. Jan Krzysztof Damel, Józef Oleszkiewicz, Kanuty Rusiecki, Walenty Wańkowicz.
Życiorys.
Z pochodzenia był Ormianinem, Grekiem lub Turkiem. Sprowadzony do Polski przez gen. Adama Czartoryskiego, przebywał w niej w latach 1774-1775. Malarstwa uczył się w Malarni, u Jana Piotra Norblina, następnie u Marcella Bacciarellego. W latach (1788-1790) przebywał w Niemczech. W roku 1788 wstąpił do tamtejszej loży wolnomularskiej. Po powrocie do Polski przebywał na Litwie, prawdopodobnie w 1794 wrócił do Warszawy. W 1798 ostatecznie osiadł na Litwie. Rozpoczął pracę na Uniwersytecie Wileńskim, początkowo jako adiunkt Franciszka Smuglewicza przy katedrze malarstwa. W 1811 został profesorem nadzwyczajnym rysunków, od 1819 prowadził zajęcia z malarstwa. Profesorem zwyczajnym został w 1821. W 1826 przeszedł na emeryturę, lecz kontynuował wykłady aż do 1831. Jego uczniami byli Józef Oleszkiewicz, Kanuty Rusiecki, Taras Szewczenko, Walenty Wańkowicz. Ponadto pełnił różne funkcje na 
uniwersytecie: w 1812 mianowano go nadwornym konsyliarzem, a w 1818 radcą kolegialnym.
Działał również w masonerii litewskiej, należał do lóż Litwin Gorliwy i Dobry Pasterz.
Twórczość.
Był przede wszystkim portrecistą, malował portrety profesorów uniwersytetu, ziemiaństwa i inteligencji wileńskiej. Tworzył liczne autoportrety, na których widać jego charakterystyczne, egzotyczne rysy twarzy. Malował również sceny historyczne i pejzaże. Projektował dekoracje i kostiumy dla wileńskiego teatru.
Główne dzieła: portrety Tyzenhausów, ks. kuratora Adama Kazimierza Czartoryskiego, Idy z Ogińskich Kublickiej, Śniadeckich, Sapiehów, J.G. Rudomina i autoportrety artysty. Malował też miniatury (ks. Adama Kazimierza Czartoryskiego i jego żony Izabelli z Flemingów), krajobrazy, obrazki religijne (N. Panna, św. Jan Kanty) i kompozycje mitologiczne („Kąpiel Diany”, „Diogenes” i i.). Zachowały się liczne rysunki: część wydana w litografiach (słabych) C. Bachmatowicza, pt. „Souvenir pittoresque des petits ouvrages de J. Rustem”, Kisling zaś wydał „Cartes barbouillèes par Rustem + Wilna...”.

</doc>
<doc id="844788" url="https://pl.wikipedia.org/wiki?curid=844788" title="4Fun">
4Fun

4FUN – litewski zespół muzyczny grający muzykę rockową i country założony w 2001 roku, reprezentant Litwy w 52. Konkursie Piosenki Eurowizji w 2007 roku.
Historia zespołu.
Wokalistka Julia Ritchik ukończyła szkołę muzyczną w Wilnie w klasie fortepianu, a swoją karierę muzyczną zaczęła w 1994 roku w zespole The Road Band. W latach 1994-2001 grała trasy koncertowe razem z gitarzystą Justasem Jasenką, basistą Rimantasem Jasenką oraz perkusjonalistą Laimonasem Staniulionisem, z którymi w 2001 roku zdecydowała się założyć nowy zespół – 4Fun. Formacja powstała w Wilnie, na początku swojej działalności występowała na wielu krajowych i międzynarodowych konkursach i festiwalach muzycznych. 
W 2003 roku otrzymali nagrodę Stowarzyszenia Litewskich Muzyków Country w kategorii "Najlepszy debiut". W 2004 roku ukazał się ich debiutancki album koncertowy zatytułowany "Gyvas". W tym samym roku wzięli udział w telewizyjnym konkursie talentów, w tym zajęli ostatecznie szóste miejsce, a także zdobyli nagrodę na międzynarodowym festiwalu muzyki country organizowanym w Wisaginie, na którym zaprezentowali litewskojęzyczną wersję przeboju „Nah neh nah” zespołu Vaya Con Dios. 
W 2005 roku wzięli udział w krajowych eliminacjach eurowizyjnych z utworem „Your Vision”, z którym odpadli na etapie półfinałowym. W kolejnym roku ponownie zgłosili się do udziału w selekcjach, tym razem z piosenką „Kita diena”, z którą zajęli ostatnie, dziewiąte miejsce w swoim półfinale. W 2007 roku zakwalifikowali się do stawki ćwierćpółfinałowej krajowych eliminacji eurowizyjnych z utworem „Love or Leave”. W lutym wystąpili najpierw w ćwierćfinale dla uznanych artystów, z którego zakwalifikowali się do półfinału i z pierwszego miejsca awansowali do finału, w którym ostatecznie zdobyli największe poparcie telewidzów, dzięki czemu zostali wybrani na reprezentantów Litwy w 52. Konkursie Piosenki Eurowizji organizowanym w Helsinkach.Dzięki zajęciu miejsca w pierwszej dziesiątce przez zespół LT United podczas konkursu w 2006 roku, reprezentanci nie musieli brać udziału w półfinale i mieli gwarantowane miejsce w finale, 12 maja wystąpili w finale widowiska i zajęli ostatecznie dwudzieste pierwsze miejsce z 28 punktami na koncie, w tym m.in. z maksymalną notą 12 punktów od Irlandii. Latem wystąpili jako support przed koncertem amerykańskiego piosenkarza Joe Cockera, zaś jesienią 2008 roku zagrali przed Katie Meluą. Oba koncerty odbyły się w Wilnie.
W 2008 roku nagrali utwór „With U” we współpracy z łotewskim duetem Valters &amp; Kaža. W kwietniu 2009 roku wydali swój debiutancki album studyjny w dwóch wersjach językowych: litewskiej jako "Dėlionė" oraz angielskiej jako "A Puzzle".
Linki zewnętrzne.
Oficjalna strona zespołu 

</doc>
<doc id="844791" url="https://pl.wikipedia.org/wiki?curid=844791" title="Kwadrat (kwartet smyczkowy)">
Kwadrat (kwartet smyczkowy)

Kwadrat – kwartet smyczkowy, który brał udział w nagraniach znanych polskich wykonawców (m.in. Voo Voo).

</doc>
<doc id="844793" url="https://pl.wikipedia.org/wiki?curid=844793" title="Maxillopoda">
Maxillopoda

Maxillopoda – wyróżniana przez część autorów gromada skorupiaków. Przedstawiciele znani od kambru.
Należą tu skorupiaki wolno żyjące, prowadzące osiadły tryb życia oraz pasożytnicze, których tułów zbudowany jest z sześciu segmentów (tylko niekiedy z pięciu lub czterech), a odwłok z pięciu. Dobrze wykształcone aparaty gębowe, często służą do odfiltrowywania cząstek pokarmowych. Odnóża tułowiowe pełnią funkcję lokomotoryczną lub powodują wytwarzanie prądów wodnych podprowadzających pokarm do otworu gębowego, nigdy nie pełnią funkcji oddechowych i nie mają wyrostków żujących. Odnóży odwłokowych brak.
Systematyka.
Zakres grup wchodzących w skład Maxillopoda oraz monofiletyczność takiego taksonu są od początku przedmiotem kontrowersji. Dane morfologiczne i molekularne wspierające ich monofiletyzm są skąpe i od każdej z proponowanych synapomorfii znajduje się wyjątki, co może być jednak wynikiem miniaturyzacji i przystosowania do pasożytnictwa. Na korzyść Maxillopoda jako grupy naturalnej argumentowali m.in.: w 1983 Newman i Grygier, Walossek w 1993 i Wills w 1997. Z wyróżniania Maxillopoda zrezygnowali m.in.: Grygier w 1996 i Gruner w 1993. Martin i Davis w 2001 podtrzymali wyróżnianie tej gromady ze względu na jej użyteczność, jednak z zastrzeżeniami co do monofiletyzmu. Maxillopoda w randze gromady wyróżnia również praca systematyczna Ahyonga i 12 innych autorów z 2011. Z wyróżniania Maxillopoda zrezygnowali autorzy polskich podręczników: Jura (2005), Jażdżewski i inni w: Błaszak (2011) oraz Komosiński w: Boroń i Szlachciak (2013). Rezygnacja z Maxillopoda oznacza, że zaliczane doń podgromady uzyskują rangę gromad. Zasadność tego kroku potwierdzają najnowsze analizy filogenetyczne. Według publikacji Oakleya i innych z 2012 poszczególne grupy Maxillopoda należą do dwóch różnych linii ewolucyjnych: Multicrustacea i Oligostraca. Zgodnie z tą publikacją baza "World Register of Marine Species" zrezygnowała z Maxillopoda na rzecz Multicrustacea i Oligostraca w randze nadgromad, traktując jako gromady dawne podgromady Maxillopoda.
W przypadku uznawania Maxillopoda ich systematyka była różna w zależności od autora. Newman w 1992 zaliczał tu 6 podgromad: widłonogi (Copepoda), wąsonogi (Cirripedia), workowce (Ascothoracica), tarczenice (Branchiura), wąsoraczki (Mystacocarida) i małżoraczki (Ostracoda). 
Martin i Davis w 2001 oraz Ahyong i inni w 2011 zaliczali tu 6 inaczej zdefiniowanych podgromad: Thecostraca, Tantulocarida, tarczenice, wrzęchy (Pentastomida), wąsoraczki, widłonogi.

</doc>
<doc id="844796" url="https://pl.wikipedia.org/wiki?curid=844796" title="KASK">
KASK



</doc>
<doc id="844804" url="https://pl.wikipedia.org/wiki?curid=844804" title="Lilijka alpejska">
Lilijka alpejska

Lilijka alpejska ("Gagea serotina" (L.) Ker Gawl.) – gatunek rośliny należący do rodziny liliowatych ("Liliaceae"). Wcześniej opisywany był jako "Lloydia serotina" (L.) Rchb.
Występuje w górach Azji, Europy i Ameryki Północnej. W Polsce głównym i niemal wyłącznym miejscem jej występowania są Tatry i jest tutaj dość częsta. W 2013 roku odkryto izolowane stanowisko w paśmie Karkonoszy. 
Łacińska nazwa rodzajowa rośliny nadana została dla uczczenia walijskiego botanika Edwarda Lhuyda. 
Zagrożenia i ochrona.
Roślina umieszczona na polskiej czerwonej liście w kategorii NT (bliski zagrożenia).

</doc>
<doc id="844809" url="https://pl.wikipedia.org/wiki?curid=844809" title="Karbonatyzacja">
Karbonatyzacja

Karbonatyzacja (uwęglanowienie) – reakcja chemiczna między kwasem węglowym a minerałami.
Jest to jeden z najbardziej rozpowszechnionych procesów wietrzenia chemicznego ze względu na wszechobecność dwutlenku węgla rozpuszczonego w wodach mających kontakt z powietrzem. Dwutlenek węgla w wodzie tworzy kwas węglowy, co powoduje, że świeża woda deszczowa ma zawsze odczyn lekko kwaśny.
Pod wpływem kwasu węglowego minerały całkowicie lub częściowo się rozpuszczają, a zawarte w ich składzie metale przechodzą do roztworu jako wodorowęglany. Proces karbonatyzacji powoduje również szybki rozkład minerałów krzemianowych, które zmieniają się w nierozpuszczalny kwas ortokrzemowy oraz węglany metali.

</doc>
<doc id="844810" url="https://pl.wikipedia.org/wiki?curid=844810" title="Lloydia serotina">
Lloydia serotina



</doc>
<doc id="844811" url="https://pl.wikipedia.org/wiki?curid=844811" title="Kask">
Kask

Kask (z fr. "casque") – rodzaj ochronnego nakrycia głowy, używanego przez wiele grup zawodowych oraz osoby uprawiające sport. W zależności od przeznaczenia posiadają zróżnicowaną konstrukcję.
Pierwotnie termin kask odnosił się do hełmów dragonów, fizylierów austriackich i kirasjerów z XVII–XVIII wieku, wyposażonych w wydatne ozdobne grzebienie. Współcześnie kaskami (w odróżnieniu od wojskowych hełmów) określa się ochronne nakrycia głowy stosowane w zakresie cywilnym (jednak niektóre z cywilnych kasków nadal tradycyjnie nazywane są „hełmami” jak np. hełmy górnicze).
Kaski szczególną popularność zdobyły w budownictwie i w sportach motorowych, stosowane są jednak wszędzie tam gdzie użytkownik narażony jest na urazy głowy. Wykonywane są ze zróżnicowanych materiałów (przede wszystkim z tworzyw sztucznych). Zaopatrzone są w fasunek i często w pasek podbródkowy, niekiedy również w osłonę twarzy.

</doc>
<doc id="844812" url="https://pl.wikipedia.org/wiki?curid=844812" title="IPBX">
IPBX

Centrala IP-PABX (ang. "Internet Protocol Private Automatic Branch Exchange") to prywatna automatyczna centrala telefoniczna wykorzystująca internetowy protokół komunikacyjny IP umożliwiająca wdrożenie dodatkowych aplikacji do głosowej komunikacji z odległym abonentem, np. z filiami czy oddziałami przedsiębiorstwa, bądź instytucji, np. wideokonferencja czy wideotelefonia IP

</doc>
<doc id="844818" url="https://pl.wikipedia.org/wiki?curid=844818" title="Ewa Borowik">
Ewa Borowik

Ewa Borowik (ur. 28 sierpnia 1950 w Warszawie) – polska aktorka.
Życiorys.
Absolwentka PWST w Warszawie (1973). Aktorka warszawskich teatrów: Teatru Polskiego (1973–1978), Teatru Kwadrat (1978–1983, 1986–2009) i Teatru na Woli (1983–1986).

</doc>
<doc id="844819" url="https://pl.wikipedia.org/wiki?curid=844819" title="Heaven Shall Burn">
Heaven Shall Burn

Heaven Shall Burn (w skrócie HSB) – niemiecka grupa muzyczna wykonująca muzykę z pogranicza melodic death metal i metalcore.
Historia.
Pierwotnie zalążek przyszłego zespołu został założony przez Maika Weicherta i Matthiasa Voigta w 1995 w miejscowości Saalfeld/Saale w Niemczech. Obaj występowali wcześniej w innych zespołach. Inny członek grupy, Patrick Schleitzer, przed wstąpieniem do grupy należał już do kilku innych formacji. Stworzony przez nich wspólnie zespół występował początkowo pod nazwą „Consense”, jednak latem 1996 formacja zmieniła nazwę na „Heaven Shall Burn”. Zaczerpnięto ją od nazwy albumu szwedzkiej blackmetalowej grupy Marduk, zatytułowanego "Heaven Shall Burn... When We Are Gathered" z 1996. Kwestię zaadaptowania tej nazwy wyjaśnił Matthias Voigt: "„Staraliśmy się znaleźć fajną, mocną i prowokacyjną nazwę dla naszego zespołu, więc obraliśmy termin »Heaven Shall Burn« pochodzący z tytułu albumu Marduka. Nie oznacza to, że jesteśmy zespołem satanistycznym czy fanami Marduka. Lubimy ich muzykę, ale nie był to powód sam w sobie. Dla nas określenie »niebo« to metafora fałszywego raju, który ludzie tworzą sobie w swoich głowach. Chcemy, aby zaczęli myśleć i aby zobaczyli prawdę jako coś istotnego w naszym pełnym ignorancji społeczeństwie. Zatem »niebo« – ich fałszywy raj – winno spłonąć”". Po latach Marcus Bischoff podkreślił, że jako przez wzgląd na nazwę zespołu członkowie w żadnym razie nie są satanistami czy nastawieni przeciw chrześcijanom, lecz w tym kontekście chodzi o fałszywe złudzenia.p
W 1996 grupa wydała pierwszą taśmę demo. W tym czasie doszło do zmian personalnych w składzie, w wyniku których nowymi członkami zostali bracia Eric (basista) i Markus (wokalista) Bischoff, którzy nie należeli przedtem do żadnych zespołów. Wkrótce potem wydano drugą taśmę demo, pozytywnie przyjęto przez odbiorców. W 1998 grupa rozpoczęła sesję nagraniową z myślą o swoim pierwszym wydawnictwie, które zostało zatytułowane "In Battle There Is No Law" i wydane pod koniec 1998 przez wytwórnię Deeds of Revolution Records (w 2002 została wydana reedycja tego albumu przez wytwórnię Circulation Records i Lifeforce Records). Pod koniec 1999 nakładem tej samej wytwórni DoR wydano album spli "Heaven Shall Burn &amp; Fall Of Serenity" wspólnie z formacją Fall of Serenity.
Wiosną został wydany pierwszy album HSB, pt. "Asunder", nakładem Impression Recordings. Jeszcze podczas koncertu w 1998 w Leisnig członkowie Heaven Shall Burn poznali się z muzykami innej niemieckiej grupy Caliban i od tego czasu zaprzyjaźnieni kontynuują znajomość, stanowiąc głównych przedstawicieli nurtu metalcore w swoim kraju. W 2000 obie formacje wydały wspólnie pierwszą część split-CD, zatytułowany "The Split Program I".
Pod koniec 2002 premierę miał album pt. "Whatever It May Take", wydany przez Lifeforce Records. We wczesnych latach działalności Heaven Shall Burn pojawiał się w Polsce na mniejszych koncertach wspólnie z innymi grupami. Po kilku latach i osiągnięciu większej popularności 3 października 2004 zespół wystąpił na koncercie w Warszawie. W grudniu 2005 z zespołu odszedł gitarzysta Patrick Schleitzer, który poświęcił się sprawom prywatnym (pożegnalny koncert miał miejsce 18 listopada 2005 w Saalfeld/Saale). Do grupy dołączył wówczas nowy gitarzysta, przyjaciel zespołu Alexander Dietz (dotychczas współpracujący z HSB, m.in. do niego należały czyste wokalizy na płycie "AntiGone", wydanej w 2004).
Po wygaśnięciu kontraktu z wytwórnią Lifeforce Records (celem jego wypełnienia grupa wydała w 2005 "The Split Program II" wraz z Calibanem), zespół związał się z wytwórnią Century Media. Szósty album studyjny grupy, zatytułowany "Invictus (Iconoclast III)", ukazał się 24 maja 2010. Była to zarazem trzecia i ostatnia, po "" i "Bildersturm – Iconoclast II (The Visual Resistance)", część trylogii „Iconoclast” w dyskografii Heaven Shall Burn.
4 sierpnia 2011 zespół dał koncert na festiwalu Przystanek Woodstock w Kostrzynie nad Odrą. 21 grudnia 2012 w rodzinnym mieście Saalfeld grupa zagrała jubileuszowy koncert numer 500, który był jednocześnie uczczeniem 15-lecia istnienia zespołu. Jako towarzysząca wystąpiła zaprzyjaźniona formacja Caliban, która także obchodziła wówczas 15-lecie istnienia, zaś na jej analogicznym jubileuszu dzień wcześniej wystąpił gościnnie Heaven Shal Burn. Zapis koncertu z Saalfeld został wydany na dodatku do albumu "Veto", wydanego 19 kwietnia 2013.
1 listopada 2013 grupa oficjalnie poinformował o odejściu ze składu perkusisty Matthiasa Voigta z powodu jego problemów zdrowotnych; jego miejsce zajął Christian Bass (w 2007 Bass tymczasowo zastępował Voigta podczas koncertów grupy, od 2011 zastępcą był Daniel Wilding).
Pod koniec 2015 ukazał się album split pt. "The Mission Creep", wydany wraz z formacją Napalm Death na płycie winylowej „7.
W lipcu 2016 została zapowiedziana premiera kolejnego albumu grupy pt. "Wanderer", którego premierę wyznaczono na 16 września 2016, a ponadto udostępniono do odsłuchu utwór z płyty, zatytułowany „Downshifter”.
W 2020 zespół został nominowany do Niemieckiej Nagrody Autorów Muzyki ("Deutscher Musikautorenpreis") w kategorii "Kompozycja Metal". 20 marca 2020 premierę miał dziewiąty album grupy pt. "Of Truth &amp; Sacrifice", złożony z dwóch płyt. Gościnnie wystąpili na nim byli członkowie HSB, Patrick Schleitzer i Matthias Voigt.
Twórczość.
Muzyka Heaven Shall Burn jest często określana jako kombinacja stylów takich zespołów jak At the Gates, Bolt Thrower, The Haunted i Earth Crisis, zaś sami muzycy zadeklarowali inspirację wymienionymi grupami. Stylistycznie grupa wywiodła się z gatunków hardcore i metal, a z czasem została zaklasyfikowana w nurcie metalcore oraz melodic death metal. Sami muzycy przyznają się do fascynacji nurtami hardcore i death metal. 
Ze względu na tematykę tekstów, płynący z nich przekaz, a także postawy osobiste muzyków, zespół określono mianem „zaangażowanego politycznie”. Jak przyznał Maik Weichert: "„Ktoś kiedyś napisał, że Heaven Shall Burn jest zespołem 'metalcore' bez 'core'. My po prostu gramy metal, ale naszą postawą jest hardcore. Jesteśmy zespołem społeczno-politycznym. To jest dla nas bardzo ważne. Tak ważne jak sama muzyka”". Maik Weichert jest autorem wszystkich tekstów utworów. Po latach Weichert wyznał, że z kolegami założyli zespół po to, aby ogłosić swoje polityczne poglądy. Sami muzycy grupy określili siebie ideologicznie, twierdząc iż są lewicowi i zieloni. W opinii wyrażonej przez Weicherta w 2016 nie da się oddzielić zespołu HSB od tekstów jego piosenek (jak chcieliby niektórzy), a członkom grupy nie jest obojętne kto ich słucha. Liryki utworów grupy poruszają zróżnicowane tematy, a wśród najważniejszych w sposób pozytywny akcentowane są: wegetarianizm, weganizm, ochrona środowiska, ochrona zwierząt szacunek względem natury. Grupa negatywnie przedstawia problem niszczenia środowiska, nierówność gospodarczą i społeczną pomiędzy półkulą północną i południową świata, powszechne wyzyskiwanie ludzi w systemach gospodarczych, wyobcowanie w społeczeństwie, manipulację i zniewolenie jednostki. Z tym ostatnim wiąże się też sprzeciw wobec narastającej kontroli społeczeństwa ze strony władz państwowych, co znalazło wyraz w teledysku do utworu „Endzeit” z 2008: w jednej ze scen kabel z zainstalowanej kamery monitoringowej prowadził od ucha niemieckiego ministra spraw wewnętrznych Wolfganga Schäuble (na fotografii rozmawiającego z prezydentem Stanów Zjednoczonych George’em Bushem), a następnie wetknięty był w psie ekskrementy. Niejednokrotnie w lirykach pojawia się krytyka Kościoła i wpływu instytucji religijnych. Osobną i dobitnie wyrażaną jest tematyka polityczna, a mianowicie antyfaszyzm, antynazizm i piętnowanie rasizmu. Wiele utworów grupy dotyka niełatwej problematyki historii Niemiec. Są to w szczególności rządy i zbrodnie dyktatury narodowosocjalistycznej w okresie III Rzeszy, II wojna światowa, holocaust oraz powojenne rozliczenia z niemiecką przeszłością nazistowską. Ponadto w tekstach poruszane są kwestie dotyczące czasu istnienia Niemieckiej Republiki Demokratycznej i związana z tym nieakceptowalna rzeczywistość społeczna we wschodnich landach (skąd pochodzą członkowie HSB) po zjednoczeniu Niemiec, gdzie zmieniono porządek z socjalizmu na kapitalizm i wprowadzono gospodarkę rynkową, co obok zmian pozytywnych skutkowało także ujemnymi konsekwencjami i niepowodzeniem (brak rozwoju, starzenie się społeczeństwa oraz problem odradzającego się na tych obszarach ruchu neonazistowskiego). W swoich wypowiedziach członkowie HSB występują przeciw ekstremizmowi prawicowemu, a także krytykują partię Alternatywa dla Niemiec.
Konkretne inspiracje.
W zamierzeniu twórców teksty utworów grupy mają przedstawiać wydarzenia, o których odbiorcy mogą zastanowić się pod względem politycznym. pWybrane utwory Heaven Shall Burn mają swoje bezpośrednie odniesienie do konkretnych wydarzeń historycznych, postaci oraz dzieł innych artystów:
Interpretacje.
Heaven Shall Burn ma na swoim koncie zarejestrowane i wydane covery innych zespołów. Z tego powodu zespół uważa się za "„cover-friendly”", jako że niemal każde z wydawnictw grupy (dotyczy też wydań limitowanych, reedycji, wersji digipack oraz albumów okolicznościowych) zawiera przynajmniej jeden cover. Dotychczas grupa przerobiła według własnego uznania następujące utwory:
Muzycy.
Członkowie Heaven Shall Burn nie są w większości profesjonalnymi muzykami. Od początku działalności w zespole równolegle pracowali w wyuczonych zawodach bądź edukowali się. Uznali oni, że pomimo możliwości utrzymania się z muzyki, będą równoległe pracować w swoich zawodach i tym samym zachowają równowagę wobec działalności artystycznej. Wokalista Marcus Bischoff został pielęgniarzem i zawodowo zajął się opieką nad chorymi, jego brat i zarazem basista Eric Bischoff jest terapeutą zajęciowym, zaś perkusista Christian Bass został nauczycielem w szkole zawodowej. Były gitarzysta grupy, Patrick Schleitzer, po siedmiu latach gry pod koniec 2005 opuścił skład z uwagi na chęć skupienia się na końcowym etapie studiów wyższych. Pierwszy perkusista zespołu, Matthias Voigt studiował ekonomikę i organizację przedsiębiorstw. Gitarzysta Alexander Dietz również jest z zawodu pielęgniarzem, jednak jako jedyny podjął profesjonalną pracę w branży muzycznej, prowadząc własne studio nagraniowe „Rape of Harmonies” i działając jako producent muzyczny (w miejscowości Triptis) – współpracował m.in. z grupą Maroon podczas produkcji płyty "The Cold Heart of the Sun" (2007) oraz Neaera przy albumie "Omnicide – Creation Unleashed" (2009). Drugi gitarzysta Maik Weichert połączył działalność w zespole ze studiami prawa (został doktorantem). Właśnie z powodu zobowiązań Weicherta na studiach, został odwołany występ zespołu w Warszawie podczas festiwalu „Metalmania Fest 2009” (7 marca 2009).
Członkowie grupy zostali weganami bądź wegetarianami. Pomimo uznawania zespołu za wyznający postawę straight edge (niekorzystanie z alkoholu, nikotyny i narkotyków), Heaven Shall Burn nigdy nie był taką grupą i nie miał utworów o straight edge. Niektórzy członkowie HSB praktykują zasady straight edge, jednak traktują to jako kwestie osobiste i nie ma to przełożenia na mianowanie i kategoryzowanie tą etykietą całej grupy – przekonania te znajdują silne odzwierciedlenie w tekstach grupy oraz ich własnych wypowiedziach.
Gitarzyści zespołu korzystają z gitar marki Ibanez. Muzycy HSB wspierają organizacje pozarządowe np. Sea Shepherd Conservation Society czy też lokalne schronisko dla zwierząt i fundację walczącą z nowotworami u dzieci. 
Członkowie HSB są sympatykami drużyny piłkarskiej FC Carl Zeiss Jena, pochodzącej także z Turyngii i są związani z lewicową grupą kibiców ultras tego klubu. W sezonie piłkarskim 2014/2015 nazwa Heaven Shall Burn zespołu została umieszczona na koszulkach meczowych tej drużyny, będącej w stanie kryzysu, zaś akcja została przedłużona w sezonie 2015/2016. Akcja przyczyniła się do wzrostu zakupu koszulek, zamawianych z całego świata. Perkusista formacji od 2013, Christian Bass, jako jedyny członek HSB pochodzi z zachodnich Niemiec, z Dinslaken (jako kibic sympatyzuje z Rot-Weiß Oberhausen).
Współpraca z Ólafurem Arnaldsem.
Wraz z wydaniem płyty "AntiGone" Heaven Shall Burn rozpoczął współpracę z młodym islandzkim muzykiem Ólafurem Arnaldsem. Członkowie zespołu poznali go wcześniej podczas koncertu w Islandii. Od tego czasu na płytach Heaven Shall Burn pojawiają się regularnie kompozycje (utwory instrumentalne na fortepian i smyczki) jego autorstwa. Dotychczas Ólafur Arnalds skomponował osiem utworów opublikowanych na wydawnictwach Heaven Shall Burn:
Wideografia.
19 lutego 2020 premierę miał film dokumentalny pt. "Mein grünes Herz in dunklen Zeiten", opisujący historię Heaven Shall Burn, w reżyserii Ingo Schmolla.

</doc>
<doc id="844824" url="https://pl.wikipedia.org/wiki?curid=844824" title="Alicja Dąbrowska (aktorka)">
Alicja Dąbrowska (aktorka)

Alicja Dąbrowska (ur. 2 lipca 1983 w Zakopanem lub Poznaniu) – polska aktorka.
Życiorys.
Jest absolwentką Akademii Teatralnej w Warszawie z 2006. W 2008 otrzymała nagrodę im. Andrzeja Nardellego za rolę Abigail Williams w przedstawieniu "Czarownice z Salem" Arthura Millera w reżyserii Piotra Dąbrowskiego. W latach 2009–2011 pracowała w Teatrze im. St. I. Witkiewicza w Zakopanem, w którym wcześniej zagrała rolę Betty Paris w spektaklu "Czarownice z Salem" A. Millera (1998).
Jest córką aktora Piotra Dąbrowskiego i aktorki Kariny Krzywickiej.

</doc>
<doc id="844829" url="https://pl.wikipedia.org/wiki?curid=844829" title="Paragraf 175 (film)">
Paragraf 175 (film)

Paragraf 175 (ang. "Paragraph 175") – film dokumentalny w reżyserii Roba Epsteina i Jeffreya Friedmana z 2000 r. zrealizowany w koprodukcji niemiecko-brytyjsko-amerykańskiej.
Dokument opisuje prześladowania homoseksualistów w III Rzeszy. Składa się w dużej części z wywiadów przeprowadzonych z dwunastoma żyjącymi jeszcze ofiarami tych represji, które przeplatane są niemieckimi archiwalnymi filmami.

</doc>
<doc id="844835" url="https://pl.wikipedia.org/wiki?curid=844835" title="Mistrz Podziemi">
Mistrz Podziemi



</doc>
<doc id="844839" url="https://pl.wikipedia.org/wiki?curid=844839" title="Odklejenie siatkówki">
Odklejenie siatkówki



</doc>
<doc id="844843" url="https://pl.wikipedia.org/wiki?curid=844843" title="Riedenburg">
Riedenburg

Riedenburg – miasto w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim. Leży około 15 km na północny zachód od Kelheim, nad rzeką Altmühl, przy trasie rowerowej pięciu rzek.

</doc>
<doc id="844845" url="https://pl.wikipedia.org/wiki?curid=844845" title="Seattle Mariners">
Seattle Mariners

Seattle Mariners – drużyna baseballowa grająca w zachodniej dywizji American League, ma siedzibę w Seattle w stanie Waszyngton. 
Historia.
Pierwszy mecz w Major League Baseball zespół rozegrał 6 kwietnia 1977 na stadionie Kingdome w obecności 57 762 widzów; przeciwnikiem był California Angels. Pierwszy awans do postseason Mariners wywalczyli w sezonie 1995, kiedy to ulegli w American League Championship Series Cleveland Indians 2–4. W 1997 w All-Star Game wystąpiło pięciu zawodników Mariners: Randy Johnson, Ken Griffey Jr., Jay Buhner, Joey Cora oraz Dan Wilson, a zespół awansował ponownie do postseason, gdzie przegrał w Division Series z Baltimore Orioles.
W 1999 klub przeniósł się na nowy obiekt Safeco Field, mogący pomieścić 47 000 widzów. W sezonie 2000 po wyeliminowaniu Chicago White Sox w Division Series Mariners awansowali do American League Championship Series, w których zostali pokonani przez New York Yankees 2–4. Rok później klub wyrównał rekord Chicago Cubs z sezonu 1906, zwyciężając w 116 meczach w sezonie zasadniczym, jednak nie zdołał awansować do World Series, po przegraniu finałów American League z New York Yankees 1–4.
W latach 2002–2013 Mariners tylko raz osiągnęli dodatni bilans zwycięstw i porażek i ani razu nie uzyskali awansu do postseason.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.
Linki zewnętrzne.
Oficjalna strona klubu

</doc>
<doc id="844856" url="https://pl.wikipedia.org/wiki?curid=844856" title="Chicago White Sox">
Chicago White Sox

Chicago White Sox – drużyna baseballowa grająca w centralnej dywizji American League, ma siedzibę w Chicago, w stanie Illinois. Trzykrotny zwycięzca w World Series.
Historia.
Klub został utworzony w 1893 w Sioux City i przez rok grał jako Sioux City Cornhuskers. W latach 1895–1899 występował pod nazwą St. Paul Saints. W 1900 po przeniesieniu zespołu do Chicago, zmieniono ją na White Stockings. Rok później dziennikarze lokalnej gazety Chicago Tribune poczęli używać jej skróconej wersji – White Sox; oficjalnie przyjęto ją w 1904.
W 1901 White Sox jako jeden z ośmiu zespołów stał się członkiem nowo utworzonej American League, a pięć lat później po raz pierwszy zdobył mistrzowski tytuł pokonując w World Series Chicago Cubs 4–2. W 1910, po dziesięciu latach występów na stadionie South Side Park, zespół przeniósł się na obiekt Comiskey Park, wybudowany kosztem 750 tysięcy dolarów. W 1917 White Sox po wygraniu 100 meczów w sezonie zasadniczym i zajęciu pierwszego miejsca w American League, po raz drugi w historii klubu zwyciężyli w World Series, w których pokonali New York Giants 4–2.
W 1919 White Sox będąc faworytem do zwycięstwa w World Series, ostatecznie przegrali z Cincinnati Reds 3–5 (grano wówczas do pięciu zwycięstw). Po finałach rozpoczęto dochodzenie w sprawie ustawienia meczów przez zawodników z Chicago. W toku prowadzonego śledztwa ustalono, iż ośmiu zawodników White Sox zostało przekupionych. W efekcie wszyscy zamieszani w ustawienie meczów zostali dożywotnio zawieszeni, nigdy też nie będą mogli wstąpić do Galerii Sław Baseballu. Wydarzenia z 1919 roku określane są jako Black Sox Scandal.
W 1933 na Comiskey Park rozegrano po raz pierwszy All-Star Game, zaś sześć lat później pierwszy mecz przy sztucznym oświetleniu. W 1959 White Sox ulegli w World Series Los Angeles Dodgers 2–4. 29 września 1990 odbył się ostatni mecz na stadionie Comiskey Park. Od 1991 White Sox w roli gospodarza występują na U.S. Cellular Field mogącym pomieścić 40 615.
W 2005 zespół sięgnął po mistrzostwo po raz trzeci w historii klubu, po pokonaniu w World Series Houston Astros 4–0.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.
Linki zewnętrzne.
Oficjalna strona klubu

</doc>
<doc id="844866" url="https://pl.wikipedia.org/wiki?curid=844866" title="Bitwy siedmiodniowe">
Bitwy siedmiodniowe

Bitwy siedmiodniowe – seria sześciu głównych potyczek stoczonych między 25 czerwca a 1 lipca 1862, w pobliżu Richmond, w stanie Wirginia podczas wojny secesyjnej. Ich wynikiem było wyparcie armii Potomaku gen. dyw. George'a McClellana z półwyspu Wirginia przez generała Roberta E. Lee. Bitwy owe są często błędnie nazywane Kampanią Siedmiodniową, jednakże w rzeczywistości były kulminacją kampanii półwyspowej.
Przed bitwą.
W marcu 1862 wojska Północy pod dowództwem generała George'a McClellana rozpoczęły kampanię na półwyspie Wirginii. Celem przedsięwzięcia było zdobycie stolicy Konfederacji, Richmond i tym samym zakończenie wojny. Armia Potomaku zatrzymała się w Forcie Monroe. Stamtąd powoli przekraczając półwysep i staczając po drodze kilka potyczek z wojskami generała Josepha Johnstona, wojska Unii kontynuowały marsz w kierunku stolicy.
W odległości około 6 mil od miasta doszło do bitwy pod Seven Pines (Fair Oaks). Bitwa zakończyła się wynikiem nierozstrzygniętym, była jednak przełomowa w nadchodzącej kampanii. W jej trakcie bowiem ciężko ranny został słynący z ostrożności Johnston, który został zastąpiony przez prowadzącego bardziej agresywne działania generała Roberta E. Lee. Lee przez prawie miesiąc rozbudowywał linie obronne stolicy i dokonywał reorganizacji armii południa. W tym czasie McClellan oczekiwał nadejścia dział, przygotowując się do ataku na miasto.
Bitwy.
Bitwa pod Oak Grove.
Do pierwszej większej bitwy tej kampanii doszło 25 czerwca pod Oak Grove. Wojska Unii zamierzając zdobyć Williamsburg Road, gdzie miały być podciągnięte działa, zaatakowały jako pierwsze. Atak prowadzony przez bagnisty teren, zakończył się niepowodzeniem i wieczorem obie strony przerwały walki. Bitwa pod Oak Grove była pierwszym starciem bitwy siedmiodniowej i zarazem ostatnim ofensywnym działaniem wojsk Północy w trakcie kampanii półwyspowej. Rankiem następnego dnia rozpoczął się atak wojsk konfederackich.
Bitwa pod Beaver Dam Creek (Mechanicsville).
Dnia 26 czerwca 1862 doszło do bitwy pod Beaver Dam Creek (Mechanicsville). Starcie rozpoczęło się nieudanym atakiem wojsk generała Magrudera na południową flankę wojsk federalnych. W tym czasie dywizje pod wodzą generała Longstreeta, A. P. Hilla oraz D. H. Hilla przypuściły atak na 3 dywizje Unii na północnej flance. Około godz. 15 A. P. Hill wydał rozkaz ataku swojej "Lekkiej Dywizji". 16 000 żołnierzy Hilla uderzyło na równie silne liczebnie wojska Północy, zajmujące stanowiska nad Beaver Dam Creek. Atak zakończył się klęską konfederatów. Straty południowców wyniosły 1 500 zabitych, rannych i zaginionych. Po stronie Unii było tylko 360 zabitych i rannych. Z pomocą Hillowi nie zdążyły nadejść dywizje Jacksona, które w tym czasie oddalone były o jakieś 3 mile od miejsca bitwy. Mimo zwycięstwa McClellan nie przeszedł do ofensywy. Nakazał generałowi Porterowi wycofanie się w kierunku silnej pozycji obronnej jaką było wzgórze Gaines Mill. Bojąc się przecięcia przez konfederatów swoich dróg zaopatrzenia McClellan nakazał przesunięcie bazy zaopatrzeniowej w okolice rzeki James.
Bitwa pod Gaines' Mill.
Według planu Lee, wojska Longstreeta miały 27 czerwca przypuścić atak na lewa flankę przeciwnika. W tym samym czasie prawe skrzydło Unii atakować miał Jackson na czele 4 dywizji. Atak na centrum był celem dywizji A. P. Hilla. Atak wojsk Jacksona okazał się jednak zbyt powolny, wobec czego dywizja Hilla została osamotniona. Na krótko odciążyły go jedynie pojedyncze ataki wojsk Longstreeta. Pod wieczór, gdy dywizje Lee ścierały się z wrogiem, udało się w końcu przełamać obronę Unii teksańskiej brygadzie pod wodzą Johna Bella Hooda. Linia obrony wojsk federalnych załamała się, jednak uciekający żołnierze szybko zostali wsparci i wycofali się nie niepokojeni. Dzięki uporządkowanemu odwrotowi, Porterowi udało się przerzucić swoje wojska i działa na drugą stronę rzeki Chickahominy. Straty w trakcie sześciogodzinnych walk wyniosły 6800 ludzi po stronie Unii oraz 8700 po stronie konfederatów.
Pierwsze dwie bitwy to starcia zaledwie części sił. Błędem McClellana było niezaangażowanie całości wojsk, z czego musiał się on później tłumaczyć w Waszyngtonie. Planem Lee był tymczasem atak na flankę McClellana.
Bitwa pod Garnett's oraz Golding's Farm.
Dnia 28 czerwca doszło do niewielkich walk pomiędzy wojskami obu stron w okolicach Garnett’s oraz Golding’s Farms, które tylko przekonały McClellana o sile wojsk Lee.
Bitwa pod Savage's Station.
29 czerwca wojska konfederackie pod wodzą generałów Jacksona i Magrudera uderzyły na unionistów w kierunku południowym od rzeki Chickahominy, w rejonie Savage Station. Prawa flanka Unii zaatakowana została przez żołnierzy Jacksona, na lewą zaś uderzył Magruder. Jacksonowi po ciężkim boju nie udało się przekroczyć mostu na rzece, co pozbawiło Magrudera wsparcia. Kontynuował on jednak atak swoimi dywizjami, odparty ostatecznie przez federalnych. W nocy wojska Unii wycofały się w kierunku White Oaks, gdzie pozostawiono w szpitalu polowym około 2500 rannych i chorych żołnierzy.
Bitwy pod Glendale i Bitwa pod White Oak Swamp.
Dnia 30 czerwca doszło do bitew pod Glendale i White Oak Swamp. Lee nakazał 7 dywizjom natarcie na wroga, dywizje Jacksona utknęły jednak na moście przez White Oak i nie weszły do walki. Po południu dywizje A. P. Hilla i Longstreeta uderzyły na 5 dywizji federalnych. Walki trwały do później nocy. Konfederaci pojmali około 1 000 jeńców, stracili jednak 3 600 zabitych, rannych i jeńców. Wojska północy straciły tego dnia 2 700 ludzi. Tymczasem pod Turkey Bridge wojska Unii zostały zaatakowane przez siły Holmesa, które wycofały się jednak ostrzelane z dział okrętów Północy na rzece James. McClellan wycofał się tymczasem i zajął silną pozycję pod Malvern Hill, około 3 mil od Glendale.
Konfederaci zaprzepaścili szansę zwycięstwa, co było spowodowane spóźnieniem się wojsk Jacksona, Lee jednak nadal zamierzał odciąć drogę odwrotu przeciwnikowi.
Bitwa pod Malvern Hill.
Następnego dnia unioniści zajęli stanowiska na Malvern Hill, skąd z wysokości 30 metrów mieli dobrą widoczność na okolicę. Flanki chronione były przez głębokie kaniony, wobec czego atak południowców możliwy był tylko frontalnie. Znajdowały się tu 4 dywizje Armii Potomaku, w sile około 80 000 ludzi, dysponujące setką dział. W rezerwie znajdowało się dodatkowo 150 dział. Lee nakazał kilka szturmów na stanowiska obronne, te jednak były nieskoordynowane i zakończyły się stratą 5 300 ludzi po stronie południowców. Mimo tego sukcesu, McClellan ponownie zadecydował o wycofaniu się przez rzekę James pod ochronę dział floty Północy.
Zakończenie.
Konfederaci ponosząc olbrzymie straty obronili Richmond. Lee pomimo słabej koordynacji działań zmusił McClellana do zakończenia kampanii półwyspowej. Po walkach morale wojsk Unii znacznie osłabło, południowcy przeciwnie odzyskali wiarę w zwycięstwo. Armia Potomaku pozostała do sierpnia nad James. Straty obu stron w walkach łącznie wyniosły po stronie konfederatów 20 914 ludzi (z łącznej liczby 90 000), po stronie Unii zaś 15 849 (z łącznej liczby 105 445).

</doc>
<doc id="844877" url="https://pl.wikipedia.org/wiki?curid=844877" title="Wyżeł weimarski">
Wyżeł weimarski



</doc>
<doc id="844878" url="https://pl.wikipedia.org/wiki?curid=844878" title="Kabel głośnikowy">
Kabel głośnikowy

Kabel głośnikowy – kabel mający za zadanie przeniesienie sygnału wysokopoziomowego ze wzmacniacza dźwięku do głośnika lub kolumny głośnikowej. Zbudowany jest przeważnie z dwóch przewodów w izolacji z tworzywa sztucznego. Najczęściej opisywany jest przez pole powierzchni przewodnika, wyrażone w milimetrach kwadratowych, np.: 2 x 1,5 mm2, 2 x 2,5 mm2, itd. W oznaczeniach stosowana jest także jednostka AWG.
Kabel o większej średnicy stawia sygnałowi mniejszy opór.

</doc>
<doc id="844884" url="https://pl.wikipedia.org/wiki?curid=844884" title="Bad Abbach">
Bad Abbach

Bad Abbach – uzdrowiskowa gmina targowa w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim. Leży około 12 km na wschód od Kelheim, nad Dunajem.
Dzielnice.
W skład gminy wchodzą następujące dzielnice:
Historia.
Według kronikarza Thietmara z Merseburga 6 maja 973 urodził się tutaj książę Henryk II Święty. W 1210 Henryk Ludwik I z Kelheim ogłosił Bad Abbach miejscowością targową. W XV w. Bad Abbach zasłynęło ze znajdujących się tutaj bagien i siarkowych źródeł które pomagają leczyć reumatyzm.
Transport.
Gmina leży przy autostradzie A93 i linii kolejowej Ingolstadt – Ratyzbona.
Polityka.
Wójtem jest Ludwig Wachs (bezpartyjny).
Współpraca.
Miejscowość partnerska:

</doc>
<doc id="844885" url="https://pl.wikipedia.org/wiki?curid=844885" title="Kostów (stacja kolejowa)">
Kostów (stacja kolejowa)

Kostów – stacja kolejowa w Kostowie, w województwie opolskim, w Polsce. Według klasyfikacji PKP ma kategorię dworca lokalnego.
W roku 2017 stacja obsługiwała 10–19 pasażerów na dobę.

</doc>
<doc id="844889" url="https://pl.wikipedia.org/wiki?curid=844889" title="Javi Navarro">
Javi Navarro

Javi Navarro, właśc. Francisco Javier Vicente Navarro (ur. 6 lutego 1974 roku w Walencji) – hiszpański piłkarz grający na pozycji obrońcy.
Kariera.
Profesjonalną karierę Navarro zaczął w sezonie 1993/1994 w Valencia CF. Jednak więcej meczów grał w drugim zespole, aniżeli w pierwszym. Kolejny sezon spędził już w CD Logrones. W tej sporo słabszej drużynie niż Valencia wystąpił w zaledwie 15 meczach. Następne 5 lat Javi ponownie grał w barwach Valencii. Można powiedzieć, że był to czas stracony. Od sezonu 1995/1996 do sezonu 1998/1999 grał w pierwszej drużynie, lecz ostatni sezon stał pod znakiem gier w Valencii B. Hiszpan nie dostawał wielu szans gry, więc postanowił przenieść się do drugoligowego Elche CF. To był mocny krok do przodu w karierze 26-letniego wówczas piłkarza. Przez rok zagrał w 33 meczach ligowych, co spowodowało, że w kolejnym sezonie Navarro kopał piłkę już dla Sevilli, w którym występuje do dziś. W obecnym klubie Navarro ma pewne miejsce w meczowej jedenastce; jeżeli nie gra, to z powodu kartek lub kontuzji.
Pierwsze sukcesy odnosił jeszcze grając w Valencii - zdobył tutaj Copa del Rey. Nie przyczynił się jednak zbytnio do tego triumfu, ponieważ - jak wspomniano - w Valencii Navarro sobie nie pograł. Natomiast sukcesy Sevilli to w dużej mierze także jego zasługa. Te sukcesy to: Puchar UEFA i Superpuchar Europy UEFA w sezonie 2005/2006.
Navarro jest jednym z najstarszych debiutantów w historii reprezentacji Hiszpanii. Zadebiutował w wieku 32 lat - w październiku 2006 roku w meczu z Rumunią.
W maju 2009 roku postanowił zakończyć karierę piłkarską z powodu kontuzji kolana.

</doc>
<doc id="844890" url="https://pl.wikipedia.org/wiki?curid=844890" title="Szachownica (roślina)">
Szachownica (roślina)

Szachownica, korona ("Fritillaria" L.) – rodzaj roślin należący do rodziny liliowatych ("Liliaceae"). Rodzaj liczy 141 gatunków występujących w strefie klimatu umiarkowanego Eurazji, w północno-zachodniej Afryce oraz w zachodniej Ameryce Północnej, od Alaski do północno-zachodniego Meksyku. W Polsce na naturalnych stanowiskach rośnie tylko jeden gatunek – szachownica kostkowata ("Fritillaria meleagris" L.).
Obecność w kulturze.
Zgodnie z tradycją chrześcijańską szachownice nie schyliły głów w czasie ukrzyżowania Chrystusa i odtąd, ze wstydu, zwiesiły je na zawsze.

</doc>
<doc id="844893" url="https://pl.wikipedia.org/wiki?curid=844893" title="Lilijka (roślina)">
Lilijka (roślina)

Lilijka ("Lloydia" ) – rodzaj roślin tradycyjnie wyróżniany w rodzinie liliowatych ("Liliaceae"). W nowszych ujęciach systematycznych włączany do rodzaju złoć "Gagea". Zaliczano tu 11 gatunków, występujących na obszarze subarktycznym i subalpejskim półkuli północnej. Do flory Polski należy jeden gatunek: lilijka alpejska ("Lloydia serotina" ). 
Nazwa naukowa rodzaju została nadana na cześć Edwarda Lloyda (wal. Lhuyd), odkrywcy lilijki alpejskiej w górach Walii, kuratora Ashmolean Museum.
Systematyka.
Wyniki badań molekularnych wskazują na zagnieżdżenie gatunków tu zaliczanych wśród przedstawicieli rodzaju złoć ("Gagea"), w związku z czym rodzaj lilijka ("Lloydia") jest włączany do rodzaju "Gagea" w randze sekcji. Tradycyjnie rodzaj wyróżniany był w starszych systemach klasyfikacyjnych w obrębie rodziny liliowatych "Liliaceae".
"Lloydia" = "Sinolloydia" 

</doc>
<doc id="844899" url="https://pl.wikipedia.org/wiki?curid=844899" title="Bobby Zamora">
Bobby Zamora

Robert Lester „Bobby” Zamora (ur. 16 stycznia 1981 w Londynie) – angielski piłkarz pochodzenia trynidadzkiego, zawodnik Brighton &amp; Hove Albion. Gra na pozycji napastnika.
Kariera.
Karierę zaczynał w Bristol Rovers, w którym grał od 1999 do 2000. W międzyczasie został dwukrotnie wypożyczony najpierw do Bath City, a później do Brighton &amp; Hove Albion. Jeszcze tego samego roku został sprzedany do Brighton &amp; Hove Albion za sumę 100.000 £. W zespole tym w 119 meczach zdobył 70 goli. Kolejnym klubem był Tottenham Hotspur, do którego trafił w 2003 roku, ale grał tam jeden sezon w którym rozegrał 16 meczów. Kolejnym zespołem był West Ham United. W zespole z Upton Park rozegrał 130 meczów i strzelił 30 goli. W lipcu 2008 odszedł z West Ham w pakiecie z Ghańczykiem Johnem Paintsilem do Fulham F.C. za 6,3 miliona funtów. W nowym klubie zadebiutował 13 września w wygranym 2:1 meczu z Boltonem Wanderers, w którym strzelił jedną bramkę. W lipcu 2009 roku jego klub zaakceptował ofertę Hull City opiewającą na 5 milionów funtów. Mimo to Zamora pozostał w Londynie.
31 stycznia 2012 roku podpisał 2,5 letni kontrakt z Queens Park Rangers.
Kariera reprezentacyjna.
7 sierpnia 2010 roku został powołany do szerokiej kadry Anglii na mecz z Węgrami. W meczu tym wystąpił wchodzą z ławki rezerwowych za Franka Lamparda i tym samym zadebiutował w reprezentacji.

</doc>
<doc id="844906" url="https://pl.wikipedia.org/wiki?curid=844906" title="Legionella">
Legionella

Legionella – rodzaj Gram-ujemnej pałeczki, obejmujący gatunki wywołujące legionellozę (chorobę legionistów, gorączkę Pontiac).
Historia.
Powstanie rodziny "Legionellaceae" miało związek z odkryciem nowego czynnika etiologicznego nietypowego zapalenia płuc odkrytego po epidemii wśród uczestników konwentu Legionu Amerykańskiego zorganizowanego w 1976 roku w Filadelfii. Media nadały temu niezwykłemu zakażeniu nazwę choroby legionistów. Pałeczki będące przyczyną zachorowań zostały wyizolowane i zidentyfikowane w 1977 roku. W badaniach retrospektywnych stwierdzono, że były one odpowiedzialne również za epidemię zachorowań z objawami grypopodobnymi, która miała miejsce w 1968 roku w mieście Pontiac w stanie Michigan, określaną jako gorączka Pontiac. W 1978 roku Brenner i współpracownicy po przeanalizowaniu między innymi wyników badań genetycznych (homologii DNA) zaproponowali utworzenie nowej rodziny Legionellaceae i rodzaju Legionella.
Charakterystyka.
Bakterie z rodzaju "Legionella" to cienkie, pleomorficzne pałeczki Gram ujemne o wymiarach 0,3-0,9x2,0-4,0 μm, posiadające polarnie umieszczone wici w liczbie od 1 do 3. Pałeczka jest trudna do zabarwienia konwencjonalnymi metodami, najlepsze barwienie to wysrebrzanie. Posiada zdolność ruchu. Wydziela katalazę i β-laktamazę. Bakteria niezmiernie wymagająca; najlepsze podłoże hodowlane to agar zawierający wyciąg z drożdży z węglem, zbuforowany do pH 6 i uzupełniony cysteiną. "Legionella pneumophila" ma wyjątkową zdolność zużywania aminokwasów jako głównego źródła węgla i energii. Do wzrostu niezbędne są: wysokie stężenie dwutlenku węgla (2,5-5%) i wysoka wilgotność, ale nawet w optymalnych warunkach wzrost trwa 2-6 dni. Ich naturalnym rezerwuarem są wody śródlądowe i morskie, głównie w strefach przybrzeżnych gdzie często dochodzi do eutrofizacji. Licznie występują również w glebie i gorących źródłach wody. Liczba gatunków włączanych do rodzaju Legionella stale rośnie, w 1983 roku znano tylko 10 gatunków i 9 grup serologicznych, w 1993 roku ponad 25 gatunków i 48 grup serologicznych, obecnie wyodrębnia się już 50 gatunków i 70 grup serologicznych. Spośród rejestrowanych zachorowań 80-90% wywołanych jest przez gatunek L. pneumophila, w tym 50-75% przez L. pneumophila sg 1, 5-20% zachorowań może być spowodowanych przez L. micdadei, L. longbeache, L. dumofii, L. bozemanii, inne gatunki izolowane są z materiału klinicznego niezmiernie rzadko.
Czynniki determinujące chorobotwórczość.
1. "L. pneumophila" jest względnie wewnątrzkomórkowym drobnoustrojem; najlepiej poznane czynniki zjadliwości umożliwiają przeżycie i rozmnażanie wewnątrz komórek fagocytarnych.
a. Adhezja. Białka błony zewnętrznej pośredniczą w adhezji i penetracji do makrofagów. Po wchłonięciu "Legionella" podlega dużym zmianom, które dotyczą ekspresji białek, co odpowiada adaptacji do wewnątrzkomórkowego środowiska.
b. Zdolność do przeżycia wewnątrzkomórkowego. Kilka czynników prawdopodobnie warunkuje odporność na zabijanie wewnątrzkomórkowe.
- toksyna białkowa hamuje "wybuch" tlenowy makrofaga
- katalaza rozkłada resztki nadtlenku wodoru wydzielanego podczas osłabionego "wybuchu" tlenowego
- przed tworzeniem fagolizosomów, jak również przed mechanizmem transportu elektronów odpowiedzialnymi za zakwaszenie fagosomów chroni bliżej nieokreślony czynnik
2. Hamowanie odpowiedzi komórkowej. Jak w przypadku większości organizmów wewnątrzkomórkowych, odpowiedź komórkowa jest niezbędna do eliminacji "Legionella". "Legionella" ma jednakże zdolność obniżania odporności komórkowej. Jeden z możliwych mechanizmów to zahamowanie ekspresji układu zgodności tkankowej MHC-I i MHC-II w fagosomach makrofagów zakażonych przez "Legionella". Może to powodować osłabienie prezentacji antygenów wobec komórek pomocniczych T.
3. Wytwarzanie toksyn. Dokładne określenie udziału wielu egzotoksyn (np. hemolizyn, cytotoksyn) i endotoksyn w patogenezie nie zostało zdefiniowane, ale mogą one odgrywać ważną rolę w uszkodzeniu tkanek.
Legionelloza.
Zachorowania wywołane przez pałeczki Legionella określane są jako legionelozy, a najczęściej występujące typy zachorowań to: choroba legionistów (ciężkie zapalenie płuc) i gorączka Pontiac. Postać płucna stanowi od 3 do 8% wszystkich zachorowań wywołanych przez pałeczki Legionella. Towarzyszy jej suchy kaszel, zaburzenia w oddychaniu, temperatura powyżej 40 °C i zaburzenia świadomości. Śmiertelność pacjentów z postacią płucną legionelozy jest bardzo duża, wynosi od 15 do 20%, przy czym szacuje się, że postać ta występuje jedynie u ok. 2% osób narażonych na zakażenie. W przypadku gorączki Pontiac dotychczas nie zanotowano zgonów, wyleczenie następuje samoistnie po 3-5 dniach, nie występują objawy zapalenia płuc. Ta postać legionelozy występuje u ponad 90% eksponowanej populacji. Najbardziej narażoną grupą na wystąpienie postaci płucnej legionelozy są mężczyźni w wieku 40-69 lat, kobiety w wieku 50-69 lat a także – niezależnie od wieku – osoby o obniżonej odporności.
Zagrożenia i zapobieganie.
Sztucznym rezerwuarem tych bakterii są między innymi instalacje wodociągowe ciepłej wody, systemy klimatyzacyjne oraz obiegi wód chłodniczych. Bakterie te mogą kolonizować wewnętrzne części rur z ciepłą wodą, zbiorniki na ciepłą wodę, perlatory zaworów czerpalnych (w tym głowice natryskowe pryszniców). Właśnie w takich systemach wodociągowych na początku grudnia 2008 r. wykryto bakterie Legionelli w szczecińskim szpitalu w Zdrojach oraz w marcu 2009 r. w akademikach SGH w Warszawie.
Występowaniu i namnażaniu się tych bakterii w instalacjach wodnych sprzyjają różne czynniki. Największe ryzyko występowania i namnażania bakterii z rodzaju Legionella w instalacjach wodociągowych związane jest z instalacjami wody ciepłej. Temperatura zbliżona do 40 °C, brak recyrkulacji, obecność osadów, biofilmu, stwarzają warunki sprzyjające rozwojowi pałeczek Legionella. Główne miejsca występowania tych mikroorganizmów to: zbiorniki akumulacyjne ciepłej wody, osady w separatorach i odmulaczach, ślepe odcinki sieci, a także elementy instalacji pokryte osadem wapiennym, kamieniem kotłowym takie jak: prysznice, wylewki baterii, nasadki sitkowe baterii umywalkowych. Pałeczki Legionella były izolowane z systemów wody ciepłej o temperaturze nawet do 66 °C, jednak najintensywniej zasiedlane są instalacje zasilane wodą o temperaturze 40 °C. Liczba pałeczek Legionella w wodzie ciepłej często sięga poziomu do 1000jtk/100 ml, a w osadach ich koncentracja może wynosić ponad 10000 jtk/100 ml. W systemach dystrybucji wody pałeczki Legionella wchodzą w skład biofilmu powstającego na wewnętrznych powierzchniach rur i elementów urządzeń kontaktujących się z wodą, a ich namnażaniu sprzyja korozja oraz obecność osadów i pierwotniaków. Biofilm może stanowić źródło zanieczyszczenia bakteriami z rodzaju Legionella, które mogą być uwalniane do wody w przypadku naruszenia ciągłości jego struktury. Otoczony jest glikokaliksem, który umożliwia przytwierdzenie do podłoża, a także zapewnia wysoką odporność na działanie czynników zewnętrznych, na przykład substancji dezynfekujących. We wnętrzu biofilmu nigdy nie znajduje się jeden gatunek bakterii. Z reguły jest on mieszkaniem dla kilku ich rodzajów, dlatego jego obecność w instalacjach wodnych może być szczególnie niebezpieczna dla człowieka. Przyjmuje się, że 95% drobnoustrojów w środowisku za podstawową formę bytowania przyjmuje formę błony biologicznej. Aby skutecznie usunąć Legionelle z instalacji należy pozbyć się biofilmu. Zabicie samych bakterii często nie wystarcza, gdyż wracają one ponownie. Usunięcie ich naturalnego środowiska życia umożliwia oczyszczenie instalacji oraz zabezpieczenie przed ich powrotem. Skażenie systemów instalacji wodnej może być sporadyczne (okresowe), gdy dotyczy ono np. tylko fragmentu armatury, uszczelki czy główki prysznica lub stałe, gdy w punktach centralnych instalacji istnieją miejsca gdzie bakterie z rodzaju Legionella znalazły swoje nisze ekologiczne, w których namnażają się i skąd ciągle są wypłukiwane. Doskonałe warunki dla rozwoju tych bakterii istnieją w długich i rozgałęzionych sieciach wody ciepłej w dużych budynkach użyteczności publicznej, w tym w obiektach służby zdrowia takich jak szpitale, sanatoria czy domy opieki. Dużym problemem są źle zaprojektowane wewnętrzne instalacje wodne. Kotłownie zapewniające przygotowanie ciepłej wody użytkowej wyposaża się w pojemnościowe, najczęściej pionowe podgrzewacze, niekiedy o dużych objętościach. Mankamentem tego rozwiązania może być nierównomierny rozkład i uwarstwienie temperatury podgrzanej wody. W dolnej i środkowej części takiego podgrzewacza temperatura bywa rzędu +35 °C do +40 °C, co sprzyja rozwojowi flory bakteryjnej.
Jedna z podstawowych zasad dostosowania instalacji ciepłej wody do działań zmniejszających ryzyko zakażenia bakteriami "Legionella" zapisana jest w Rozporządzeniu Ministra Infrastruktury z dnia 12.04.2002 r. w sprawie warunków technicznych, jakim powinny odpowiadać budynki i ich usytuowanie. § 120 ust. 2 tego aktu brzmi: "Instalacja wodociągowa ciepłej wody powinna umożliwiać uzyskanie w punktach czerpalnych wody o temperaturze nie niższej niż 55 °C i nie wyższej niż 60 °C." w ust. 2a brzmi: " Instalacja wodociągowa ciepłej wody powinna umożliwiać przeprowadzanie ciągłej lub okresowej dezynfekcji metodą chemiczną lub fizyczną (w tym okresowe stosowanie metody dezynfekcji cieplnej), bez obniżania trwałości instalacji i zastosowanych w niej wyrobów. Do przeprowadzenia dezynfekcji cieplnej niezbędne jest zapewnienie uzyskania w punktach czerpalnych temperatury wody nie niższej niż 70 °C i nie wyższej niż 80 °C." Należy nadmienić, że bakterie Legionella w temperaturach wyższych niż +60 °C nie tylko się nie namnażają, ale szybko giną. Przeciwdziałanie zagrożeniom infekcyjnym spowodowanym przez bakterie Legionella wymaga przestrzegania określonych zasad postępowania zarówno w okresie projektowania i doboru urządzeń, jak również przy ich eksploatacji.
W Polsce obowiązek rejestracji legionelozy został wprowadzony na mocy Ustawy o chorobach zakaźnych i zakażeniach (). Z dniem 1 stycznia 2009 r. ustawa ta została zastąpiona przez Ustawę o zapobieganiu oraz zwalczaniu zakażeń i chorób zakaźnych u ludzi (). Utrzymała ona konieczność zgłaszania zachorowań, a legioneloza wymieniona została w pozycji 28. załącznika do ustawy obejmującego wykaz zakażeń i chorób zakaźnych.
W celu monitorowania stanu instalacji wodnych i klimatyzacyjnych należy przeprowadzać systematyczne badania polegające na wykrywaniu bakterii z rodzaju "Legionella". Najpowszechniej obecnie stosowane metody to metody hodowlane, metody molekularne (PCR) głównie stosuje się w badaniach klinicznych.
 - Wymagania mikrobiologiczne, jakim powinna odpowiadać ciepła woda: Legionella sp &lt; 100 [jtk] w 100 ml objętości próbki. Obecność pałeczek Legionella sp. należy badać w ciepłej wodzie w budynkach zamieszkania zbiorowego i zakładach opieki zdrowotnej zamkniętej (od dnia 1 stycznia 2008 r.). W zakładach opieki zdrowotnej zamkniętej na oddziałach, w których przebywają pacjenci o obniżonej odporności, w tym objęci leczeniem immunosupresyjnym, pałeczki Legionella sp. powinny być nieobecne w próbce wody o objętości 1000 ml.

</doc>
<doc id="844908" url="https://pl.wikipedia.org/wiki?curid=844908" title="Sawanna drzewiasta">
Sawanna drzewiasta

Sawanna drzewiasta (in. sawanna ciernista, busz) – formacja roślinna charakterystyczna dla suchych obszarów podzwrotnikowych. Okres suszy wynosi 7–9 miesięcy. Występuje w Australii, Afryce i Ameryce Południowej.
Występują tam tylko 2 pory roku: sucha i deszczowa. Rośliny żyjące na sawannie przystosowały się w różny sposób, aby przetrwać upały – gromadzą wodę lub głęboko zapuszczają korzenie, by móc pobierać soki.
Zwierzęta sawanny: ssaki roślinożerne – słonie, nosorożce, żyrafy, antylopy, zebry, bawoły, góralki; mięsożerne – gepardy, lamparty, lwy, serwale; padlinożerne – hieny, szakale. Ptaki – sępy, strusie, marabuty, dropie oraz sekretarze. Pospolite są tu gady – żółwie, węże i jaszczurki. Owady – szarańcza, mrówki, termity, pasikoniki, mszyce.

</doc>
<doc id="844912" url="https://pl.wikipedia.org/wiki?curid=844912" title="Czarni Witnica">
Czarni Witnica

Czarni Browar Witnica – polski klub piłkarski założony w 1945 r. w Witnicy. Występuje w rozgrywkach IV ligi lubuskiej. Nazwę Czarni przyjął 12 lutego 1957 r., a prezesem został wówczas wybrany Erwin Sztolc.
Stadion.
Czarni swoje domowe mecze rozgrywają na Stadionie Miejskim w Witnicy. Dane techniczne obiektu:

</doc>
<doc id="844913" url="https://pl.wikipedia.org/wiki?curid=844913" title="Teresa Nowak">
Teresa Nowak

Teresa Nowak, nazwisko panieńskie Gierczak, obecnie Nikitin (ur. 29 kwietnia 1942 w Piotrkowie Trybunalskim) – polska lekkoatletka płotkarka, dwukrotna medalistka mistrzostw Europy, finalistka igrzysk olimpijskich w 1972 w Monachium.
Życiorys.
Specjalizowała się w 
biegu na 80 metrów przez płotki i biegu na 100 metrów przez płotki.
Zdobyła brązowy medal w biegu na 100 metrów przez płotki na mistrzostwach Europy w 1969 w Atenach (wyprzedziły ją tyko reprezentantki Niemieckiej Republiki Demokratycznej Karin Balzer i Bärbel Podeswa). Zajęła 4. miejsce w biegu na 60 metrów przez płotki na halowych mistrzostwach Europy w 1970 w Wiedniu. Zajęła 6. miejsce w biegu na 100 metrów przez płotki na mistrzostwach Europy w 1971 w Helsinkach. Odpadła w półfinale biegu na 50 metrów przez płotki na halowych mistrzostwach Europy w 1972 w Grenoble.
Zajęła 5. miejsce w finale biegu na 100 metrów przez płotki na igrzyskach olimpijskich w 1972 w Monachium, najlepsze z polskich zawodniczek (Danuta Straszyńska zajęła 6. miejsce, a Grażyna Rabsztyn 8. miejsce). Zdobyła brązowy medal; w biegu na 60 metrów przez płotki na halowych mistrzostwach Europy w 1973 w Rotterdamie, przegrywając jedynie z reprezentantką NRD Annelie Ehrhardt i Rumunką Valerią Bufanu. Na kolejnych halowych mistrzostwach Europy w 1974 w Göteborgu nie ukończyła biegu finałowego na tym dystansie.
Zdobyła brązowy medal w biegu na 100 metrów przez płotki na mistrzostwach Europy w 1974 w Rzymie, za zawodniczkami reprezentującymi NRD Annelie Ehrhardt i Anenrose Krumpholz. Odpadła w eliminacjach biegu na 60 metrów przez płotki na halowych mistrzostwach Europy w 1975 w Katowicach, a na halowych mistrzostwach Europy w 1976 w Monachium zajęła 5. miejsce w tej konkurencji.
Czterokrotnie zdobywała mistrzostwo Polski: w biegu na 80 metrów przez płotki i w sztafecie 4 × 100 metrów w 1967 oraz w biegu na 100 metrów przez plotki w 1969 i 1974. Była również wicemistrzynią Polski w biegu na 100 metrów przez płotki w 1970, 1971, 1972, 1973 i 1975 oraz brązową medalistką w biegu na 80 metrów przez płotki w 1965. W hali była wicemistrzynią Polski w biegu na 60 metrów przez płotki w 1973 i 1974 oraz brązową medalistką w 1975 i 1976.
Jedenaście razy poprawiała lub wyrównywała rekordy Polski na 80 i 100 metrów przez płotki od wyniku 13,8 s (17 maja 1970 w Rzymie) do czasu 12,5 s (22 czerwca 1974 w Warszawie).
Rekordy życiowe:
Była zawodniczką Concordii Piotrków Trybunalski, Startu Łódź i Gwardii Warszawa. Jej trenerem i pierwszym mężem był Sławomir Nowak.
W 1977 poślubiła lekkoatletę Lecha Nikitina, z którym od 1978 mieszka w Szwecji. Ich syn, Thomas Nikitin jest reprezentantem Szwecji w lekkoatletyce.

</doc>
<doc id="844919" url="https://pl.wikipedia.org/wiki?curid=844919" title="Mare Serenitatis">
Mare Serenitatis

Mare Serenitatis (łac. "Morze Jasności") – morze księżycowe znajdujące się po widocznej stronie Księżyca. Ma powierzchnię 303 000 km². Prawie kołowy zarys wyróżnia je spośród pozostałych mórz. Jego średnica równa jest 707 km.

</doc>
<doc id="844920" url="https://pl.wikipedia.org/wiki?curid=844920" title="Krzysztof Opaliński">
Krzysztof Opaliński

Krzysztof Opaliński (ur. 1609 w Sierakowie nad Wartą. zm. 7 grudnia 1655 we Włoszakowicach) – poeta, rzymski katolik, od 1637 wojewoda poznański, marszałek Trybunału Głównego Koronnego w 1641 roku, starosta śremski w 1632 roku, jeden z przywódców opozycji magnackiej przeciw Władysławowi IV i Janowi Kazimierzowi. Autor wydanych anonimowo „Satyr” (1650).
Podczas potopu szwedzkiego, 25 lipca 1655 roku poddał Wielkopolskę Szwedom.
Życie.
Syn Piotra Opalińskiego. Poślubił Teresę Czarnkowską 28 maja 1634 r. Miał dwóch synów: Piotra Adama Opalińskiego i Jana Karola Opalińskiego i 4 córki. Razem ze swoim bratem Łukaszem Opalińskim studiował w Akademii Lubrańskiego w Poznaniu (1620-1625). Studiował w Lowanium w latach 1626–1629 (m.in. u Eryciusa Puteanusa i Nicolausa Vernulaeusa), Orleanie w 1629 roku, Strasburgu w 1630 roku. Po powrocie do Polski objął urząd starosty śremskiego. Rozpoczął także aktywny udział na scenie politycznej. Był członkiem konfederacji generalnej zawiązanej 16 lipca 1632 roku. Podpisał "pacta conventa" Władysława IV Wazy w 1632 roku. Poseł na sejm koronacyjny 1633 roku. Poseł sejmiku średzkiego na sejm ekstraordynaryjny 1634 roku. Poseł na sejm zwyczajny 1635 roku. W 1637 r. przejął pozycję wojewody poznańskiego po zmarłym wuju Janie Opalińskim. W roku 1642 współzawodniczył z Bogusławem Leszczyńskim o starostwo nad Wielkopolską, przyznane jednak temu drugiemu. W 1644 roku stał na czele polskiego poselstwa do Paryża. Był wysłannikiem króla, zastępował go podczas zawarcia małżeństwa "per procura" z Ludwiką Marią Gonzagą 5 listopada 1645 i przywiózł młodą królową do Polski.
Był elektorem Jana II Kazimierza w 1648 roku z województwa poznańskiego, podpisał jego "pacta conventa". Na Sejmie w 1654 r. uczestniczył w koalicji magnackiej zawiązanej razem z Januszem Radziwłłem, Janem Leszczyńskim i Jerzym Lubomirskim, zmierzającej do obalenia króla.
Podczas potopu szwedzkiego podkanclerzy Bogusław Leszczyński dostał rozkaz obrony terenów Wielkopolski. Jednak w lipcu 1655 r. wyjechał on z Wielkopolski z powodu choroby i obowiązek obrony spadł na Krzysztofa Opalińskiego. 24 lipca wraz z 14-tysięczną armią pospolitego ruszenia szlachty wielkopolskiej spotkał się z armią szwedzką pod Ujściem. Mimo bardzo dobrej pozycji strategicznej Andrzej Karol Grudziński wydał rozkaz ewakuacji, dzięki czemu Szwedzi zajęli ich dogodne pozycje strategiczne. Panika, która pojawiła się w obozie polskim, zmusiła Krzysztofa Opalińskiego, Andrzeja Karola Grudzińskiego oraz innych mniejszych magnatów wielkopolskich do podpisania w 25 lipca 1655 kapitulacji. Podpisany dokument przekazywał Karolowi Gustawowi pełną władzę nad województwami poznańskim i kaliskim, całością dóbr państwowych i kościelnych oraz miastami. Karol Gustaw z kolei obiecywał zachowanie dotychczasowych swobód. Oddając się pod protekcję, magnaci chcieli uniknąć walki we własnych majętnościach, liczyli też na pomoc w trwającej wojnie z carem i Chmielnickim.
Zmarł w 1655 r. we Włoszakowicach w wieku 45 lat. Pochowany razem ze swoim ojcem w katakumbach kościoła w Sierakowie. W 1995 r. sarkofag przeniesiono do Zamku w Sierakowie
Gimnazjum w Sierakowie.
W 1647 roku odkupił miasteczko Sieraków od swojego brata Łukasza i przeprowadził się tam. W 1650 otworzył w miejscowości pierwsze gimnazjum wspólnie z Janem Amosem Komeńskim. W dziedzinie pedagogiki współpracował również z socynianami Martinusem Ruarusem i Janem Ludwikiem Wolzogenem i katolikiem Samuelem Twardowskim. Do nauczania nie dopuszczał jezuitów, a absolwentów swojej szkoły posyłał na dalsze kształcenie w Niderlandach.
Problematyka utworów.
W swoich "Satyrach" podejmował problematykę społeczną i moralną. Utwór inspirowany był dziełami starożytnymi (stoicyzmem Seneki, utworami Horacego, Persjusza i Juwenalisa) i współczesnym mu katolicyzmem. Opaliński prezentuje życie społeczne Rzeczypospolitej, krytykując postępujące zepsucie i proponując reformy społeczne i gospodarcze (oczynszowanie chłopów i zniesienie pańszczyzny i przymusu propinacyjnego, wzmocnienie mieszczaństwa, popieranie rozwoju miast, protekcjonizm w gospodarce, organizacja oświaty ludowej).
Prezentował też wzorzec osobowy szlachcica-demokraty, wyposażonego w szereg cnót, takich jak sprawiedliwość, uczciwość, poszanowanie porządku, tradycji i praw innych do wolności, kierowanie się dobrem. Był też zwolennikiem tolerancji religijnej wobec prawosławia.
W opinii jego przeciwników "Satyry" były niezamierzonym opisem wad samego autora.

</doc>
<doc id="844921" url="https://pl.wikipedia.org/wiki?curid=844921" title="Roman Honet">
Roman Honet

Roman Honet (ur. 1974) – polski poeta, w latach 1995–2008 redaktor dwumiesięcznika literacko-artystycznego "Studium" oraz książek ukazujących się w bibliotece tego pisma. Laureat nagród literackich, w tym w 2015 Nagrody Poetyckiej im. Wisławy Szymborskiej (ex-aequo z Jackiem Podsiadłą). Redaktor magazynu internetowego LiterackaPolska.pl.
Życiorys.
Uznawany za przedstawiciela nurtu ośmielonej wyobraźni (termin zaproponował Marian Stala) w najnowszej poezji polskiej; określany mianem jednego z "nowych egzystencjalistów". 
Prowadzi zajęcia z kreatywnego pisania w Studium Literacko-Artystycznym na Uniwersytecie Jagiellońskim. 
Publikował w wielu czasopismach literackich, między innymi w "Nowym Nurcie", "Odrze", "Toposie", "Opcjach", "Ha!arcie", "Pracowni", "Kartkach", "Kwartalniku Artystycznym", "Kresach", "Pro Arte (czasopismo)", "Frazie", "Gazecie Wyborczej", "Tygodniku Powszechnym" oraz w licznych antologiach krajowych i zagranicznych. 
Jego twórczość tłumaczono na angielski, niemiecki, ukraiński, rosyjski, duński, bułgarski, litewski, czeski, słowacki, słoweński, serbski i hiszpański. 
Roman Honet mieszka w Krzeszowicach.
Nagrody.
Laureat (ex-aequo z Jackiem Podsiadło) Nagrody Poetyckiej im. Wisławy Szymborskiej w 2015 za tom "świat był mój".

</doc>
<doc id="844924" url="https://pl.wikipedia.org/wiki?curid=844924" title="Lloydia">
Lloydia



</doc>
<doc id="844927" url="https://pl.wikipedia.org/wiki?curid=844927" title="Mare Humorum">
Mare Humorum

Mare Humorum (łac. "Morze Wilgoci") – morze księżycowe znajdujące się po widocznej stronie Księżyca, w pobliżu Mare Nubium. Jego średnica równa jest 389 km.

</doc>
<doc id="844928" url="https://pl.wikipedia.org/wiki?curid=844928" title="Janusz Brzozowski">
Janusz Brzozowski

Janusz Brzozowski (ur. 29 czerwca 1951 w Szczecinie) – polski piłkarz ręczny, grający na pozycji prawoskrzydłowego, w latach 1973–1982 reprezentant Polski, brązowy medalista olimpijski z Igrzysk Olimpijskich w Montrealu.
Życiorys.
Karierę sportową rozpoczął jako lekkoatleta u trenera Tadeusza Turowskiego w SKS Chrobry Szczecin, w 1967 rozpoczął grę w piłkę ręczną w Pogoni Szczecin.
W 1969 debiutował w reprezentacji Polski juniorów, grał także w młodzieżowej reprezentacji Polski. W sierpniu 1973 debiutował w reprezentacji Polski seniorów, w towarzyskim spotkaniu z Bułgarią, 19 grudnia 1973 wystąpił w ostatnim spotkaniu eliminacyjnym do mistrzostw świata w 1974, jednak na same mistrzostwa nie został zakwalifikowany. W listopadzie 1974 wystąpił z reprezentacją Polski w zawodach Pucharu Świata, zajmując z nią 2. miejsce. Był podstawowym zawodnikiem swojej drużyny, zdobył cztery bramki. W 1975 zdobył brązowy medal akademickich mistrzostw świata (jako student Wyższej Szkoły Pedegogicznej w Szczecinie.
W 1976 zdobył z Pogonią Szczecin jedyny w karierze medal mistrzostw Polski - brązowy. W tym samym roku został kapitanem szczecińskiego zespołu. W tym samym roku wystąpił na igrzyskach olimpijskich w Montrealu, zdobywając z drużyną brązowy medal. Wystąpił we wszystkich pięciu spotkaniach, zdobywając pięć bramek. W 1977 drugi raz został brązowy medal akademickich mistrzostw świata. W 1978 wystąpił na mistrzostwach świata, zajmując z drużyną 6. miejsce. W turnieju wystąpił we wszystkich sześciu spotkaniach, zdobywając trzynaście bramek. W 1979 zajął z reprezentacją Polski drugie miejsce w zawodach Pucharu Świata (w czterech spotkaniach zdobył jedną bramkę). W 1980 wystąpił na igrzyskach olimpijskich w Moskwie, na których jego drużyna będąca jednym z faworytów turnieju zajęła dopiero 7. miejsce. Zagrał tam we wszystkich sześciu spotkaniach, zdobywając siedem bramek.
Od 1981 był kapitanem reprezentacji Polski. W tym samym roku zwyciężył ze swoim zespołem w mistrzostwach świata grupy B. W sześciu spotkaniach zdobył piętnaście bramek. Ostatni sukces w karierze osiągnął, zdobywając brązowy medal mistrzostw świata w 1982. W siedmiu spotkaniach zdobył piętnaście bramek. Na tym turnieju zakończył karierę reprezentacyjną, łącznie w 163 spotkaniach, zdobył 256 bramek.
Do 1983 występował w barwach Pogoni Szczecin (do końca jako kapitan zespołu), w latach 1983–1986 w fińskiej drużynie Sjundea IF, z którą w 1984, 1985 i 1986 wywalczył wicemistrzostwo Finlandii. W latach 1986–1987 był trenerem męskiego zespołu Pogoni Szczecin i zdobył z nim w 1987 Puchar Polski. W latach 1987–1990 jako grający trener występował we francuskiej drużynie FZC Mulhouse. Następnie powrócił do Pogoni, gdzie do 1993 był trenerem drużyny żeńskiej. W 1992 zdobył z nią Puchar Polski. W latach 1997–1999 był trenerem Parii Szczecin
W 1993 otrzymał Diamentową Odznakę ZPRP, w 2004 został wybrany najlepszym piłkarzem ręcznym 50-lecia na Pomorzu Zachodnim, w 2008 wybrano go do najlepszej "7" 90-lecia polskiej piłki ręcznej.
Od 199 pracował w wydziale wsparcia sprzedaży Totalizatora Sportowego w Szczecinie.

</doc>
<doc id="844936" url="https://pl.wikipedia.org/wiki?curid=844936" title="Reichskreditkassen">
Reichskreditkassen

Reichskreditkassen (RKK, pol. "Kasy Kredytowe Rzeszy") zostały utworzone we wrześniu 1939 początkowo tylko na terenach Polski zajętych przez wojska niemieckie. Do obsługi finansowej armii i administracji niemieckiej Kasy emitowały asygnaty nominowane w reichsmarkach spełniające rolę prawnego środka płatniczego, zastosowano kurs wymiany 1 RM = 2 zł.
Od maja 1940 roku ustanawiano RKK również w następnych krajach okupowanych przez III Rzeszę, co oznaczało rozszerzenie działalności, Kasy miały przygotować odbudowę względnie ponowne uruchomienie obrotu pieniężnego i działalności kredytowej w walutach krajowych (nie w reichsmarkach) w poszczególnych krajach.
Najwyższą władzą Kas była rada nadzorcza RKK, składająca się z przedstawicieli "Reichsbanku", ministerstw finansów i gospodarki Rzeszy, oraz kierownika urzędu do spraw banków "Reichsgruppe Banken" i oficerów łącznikowych naczelnego dowództwa sił zbrojnych "Oberkommando der Wehrmacht". Działalność Kas była prowadzona przez zarząd główny "Hauptverwaltung der RKK", stanowiący samodzielną strukturę organizacyjną Reichsbanku. Dla usprawnienia działalności Zarząd Główny ustanowił w Brukseli przedstawiciela na obszar zachodni "Sonderbevollmächtigter West", a w Krakowie jednostkę pośredniczącą na obszar wschodni "Verbindungsstelle Ost".
Po ponownym podjęciu działalności lub powołaniu "krajowych" (czyli okupacyjnych) banków emisyjnych (takich jak Bank Emisyjny w Polsce) Kasy Kredytowe były częściowo przejmowane przez te banki lub rozwiązywane.

</doc>
<doc id="844940" url="https://pl.wikipedia.org/wiki?curid=844940" title="Cyclops">
Cyclops



</doc>
<doc id="844946" url="https://pl.wikipedia.org/wiki?curid=844946" title="Mińsk Osobowy">
Mińsk Osobowy

Mińsk Osobowy (biał. "Мінск-Пасажырскі", ros. "Минск-Пассажирский") – największa stacja kolejowa w Mińsku i zarazem na Białorusi.
Historia.
Stacja Mińsk została otwarta w XIX w. Była wówczas węzłem kolei Moskiewsko-Brzeskiej i Libawsko-Romeńskiej. Położona była pomiędzy stacjami Kołodziszcze i Tanipol (Kolej Moskiewsko-Brzeska) oraz Ratomka i Michanowicze (Kolej Libawsko-Romeńska).

</doc>
<doc id="844948" url="https://pl.wikipedia.org/wiki?curid=844948" title="Aleksandr Prokofjew-Siewierski">
Aleksandr Prokofjew-Siewierski

Aleksandr Nikołajewicz Prokofjew-Siewierski, ros. Александр Николаевич Прокофьев-Северский, ang. Alexander Procofieff de Seversky (ur. w Tyflisie, zm. 24 sierpnia 1974 w Nowym Jorku) – rosyjsko-amerykański pionier lotnictwa, as myśliwski Imperium Rosyjskiego. Teoretyk geopolityki i geostrategii.
Życiorys.
Podczas I wojny światowej stracił prawą nogę, z protezą strącił 6 samolotów niemieckich. W 1917 r. został w Stanach Zjednoczonych. Wspólnie z Aleksandrem Kartweli projektant samolotu myśliwskiego Seversky P-35. Jego firma Seversky Aircraft Corporation produkowała myśliwiec Republic P-47 Thunderbolt.
Był twórcą koncepcji geostrategicznej, według której wojna pomiędzy USA i ZSRR miałaby się toczyć nad Arktyką, ze względu na relatywną bliskość przez biegun północny. Dowodził wyższości lotnictwa strategicznego nad siłami morskimi. Twierdził, że opanowanie terenu na wschód od Uralu pozwoli na zwycięstwo USA, natomiast opanowanie wschodniego wybrzeża USA pozwoli na zwycięstwo ZSRR (centra przemysłowe obu krajów).
Napisał dwie ważne książki, które miały duży wpływ na politykę militarną USA w okresie zimnej wojny, jak również na rozwój geostrategii. Pierwsza została wydana w 1942 r. pt. "Victory Through Air Power" („Zwycięstwo dzięki potędze powietrznej”). Zaleca w niej rozwój lotnictwa bombowego dalekiego zasięgu, zdolnego do rażenia celów w Japonii i w Niemczech z terytorium USA bez międzylądowań. Przewidywał, że rozwój strategicznego lotnictwa znacznie zredukuje znaczenie tradycyjnych sił zbrojnych. Jeszcze większe znaczenie miała jego kolejna książka, wydana osiem lat później, pt. Air Power: Key to Survival („Potęga powietrzna: klucz do przetrwania”).

</doc>
<doc id="844950" url="https://pl.wikipedia.org/wiki?curid=844950" title="Powiat gostyński (Gostynin)">
Powiat gostyński (Gostynin)



</doc>
<doc id="844960" url="https://pl.wikipedia.org/wiki?curid=844960" title="Barcelona Sants">
Barcelona Sants

Barcelona Sants (kat. Estació de Sants, hiszp. Estación de Sants) – największy dworzec kolejowy w Barcelonie, w Katalonii, w Hiszpanii. Od 20 lutego 2008 r. do dworca docierają szybkie pociągi AVE. W pobliżu dworca Sants znajduje się stacja metra, na której zatrzymują się linie L3 i L5 barcelońskiego metra.

</doc>
<doc id="844967" url="https://pl.wikipedia.org/wiki?curid=844967" title="Michaela von Habsburg">
Michaela von Habsburg

Michaela Maria Madeleine Kiliana von Habsburg-Lothringen (ur. 13 września 1954 w Würzburgu) – arcyksiężniczka, córka ostatniego następcy tronu Austrii i tytularnego króla Węgier – Ottona von Habsburga i Reginy Heleny z Saksonii-Meiningen.
Jej siostrą bliźniaczką jest arcyksiężniczka Monika. Michaela jest typem buntownika, wcześnie opuściła dom rodzinny i zamieszkała w Nowym Jorku. Pracowała w branży modowej, a potem zaprojektowała własną linię biżuterii. Jest również historykiem i specjalizuje się w historii swojej rodziny. Założyła nieuznawany Zakon Św. Jana z Jerozolimy pod nazwą "Ordo Sancti Joannis Hospitalis Hierosolymitani". Michaela przyznała, że nigdy nie czuła się dobrze w towarzystwie swojej babki – cesarzowej Zyty.
Była dwukrotnie zamężna: 14 stycznia 1984, w Antón (Panama) wyszła za mąż za Erica Alba Teran d’Antin, ale rozwiodła się z nim w 1994. 22 października 1994 poślubiła Hubertusa, hrabiego von Kageneck, syna hrabiego Franciszka Józefa von Kageneck i księżniczki Elżbiety Bawarskiej. Z pierwszego małżeństwa ma trójkę dzieci:

</doc>
<doc id="844970" url="https://pl.wikipedia.org/wiki?curid=844970" title="Lan Yu (film)">
Lan Yu (film)

Lan Yu (chiń. 蓝宇, "Lán Yǔ") – hongkońsko-chiński melodramat z 2001 roku w reżyserii Stanleya Kwana.

</doc>
<doc id="844976" url="https://pl.wikipedia.org/wiki?curid=844976" title="Algorytm Simona">
Algorytm Simona

Algorytm Simona – algorytm kwantowy znajdujący rozwiązanie poniższego zagadnienia.
Problem.
Niech istnieje funkcja:
Należy sprawdzić czy istnieje takie formula_3 że:
Rozwiązanie klasyczne.
Nie istnieje rozwiązanie tego zagadnienia o złożoności obliczeniowej mniejszej od wykładniczej.
Rozwiązanie kwantowe.
Rozwiązanie opiera się na układzie kwantowym, który niezależnie rozwiązuje się "n"-krotnie.
Wygląda ono następująco:
Taką procedurę należy niezależnie powtórzyć "n"-krotnie, za każdym razem mierząc stan pierwszego rejestru. W wyniku takiego działania powinniśmy otrzymać "n" liniowo niezależnych wektorów w formula_11 które podstawione do układu równań jednorodnych w przestrzeni formula_12 powinny dać jako rozwiązanie szukane formula_13

</doc>
<doc id="844986" url="https://pl.wikipedia.org/wiki?curid=844986" title="Pałac Pod Czterema Wiatrami">
Pałac Pod Czterema Wiatrami



</doc>
<doc id="844993" url="https://pl.wikipedia.org/wiki?curid=844993" title="Szalom Szachna">
Szalom Szachna

Szalom Szachna (ur. ok. 1510, zm. 1558 w Lublinie) – rabin lubelski, znany talmudysta i uczony żydowski.
Szalom Szachna urodził się jako syn Joska Szachny, prywatnego bankiera króla Polski, Zygmunta Starego. Nauki i studia rabiniczne pobierał w Pradze. W 1530 roku powrócił do Lublina, gdzie do śmierci pełnił posługę rabiniczną oraz kierował i wykładał we własnej jesziwie. Najsłynniejszym uczniem Szachny był Mojżesz Isserles, przyszły rabin i talmudysta krakowski i zarazem zięć Szaloma Szachny.
Szalom Szachna został pochowany na starym cmentarzu żydowskim w Lublinie, gdzie do dnia dzisiejszego zachował się jego grób.

</doc>
<doc id="844995" url="https://pl.wikipedia.org/wiki?curid=844995" title="Potasu cyjanek">
Potasu cyjanek



</doc>
<doc id="844999" url="https://pl.wikipedia.org/wiki?curid=844999" title="Jehuda Lejbel ben Meir Aszkenazy">
Jehuda Lejbel ben Meir Aszkenazy

Jehuda Lejbel ben Meir Aszkenazy (zm. 1597 w Lublinie) – żydowski uczony i znawca Talmudu, związany z Lublinem. 
Został pochowany na starym cmentarzu żydowskim w Lublinie, gdzie do dnia dzisiejszego zachował się jego grób.

</doc>
<doc id="845000" url="https://pl.wikipedia.org/wiki?curid=845000" title="Więzadła">
Więzadła



</doc>
<doc id="845004" url="https://pl.wikipedia.org/wiki?curid=845004" title="Szuler (film)">
Szuler (film)

Szuler (ang. "Cheat") – polsko-amerykański dramat kostiumowy w reżyserii Adka Drabińskiego z 1991 roku. Muzykę skomponował Michał Urbaniak.
Fabuła.
W połowie XVIII wieku w wyniszczonej epidemią Europie. Victor Moritz i Rudolf de Seve to hazardziści, bywalcy wytwornych kasyn i modnych domów publicznych. Rudolf jest młodym arystokratą, Victor, choć żyje jak libertyn, pozostaje jednak na uboczu. Victor i Rudolf od lat są nierozłącznymi przyjaciółmi. Ale w ich życie wkracza dwoje młodych, pięknych i niewinnych ludzi - rodzeństwo - Kornelia i Teodor.

</doc>
<doc id="845010" url="https://pl.wikipedia.org/wiki?curid=845010" title="Cwi-Hirsz ben Zacharia Mendel">
Cwi-Hirsz ben Zacharia Mendel

Cwi-Hirsz ben Zacharia Mendel (zm. 1690 w Lublinie) – wieloletni rabin Gminy Wyznaniowej Żydowskiej w Lublinie i uczony żydowski. Zmarł w 1690 w Lublinie. Został pochowany na starym cmentarzu żydowskim w Lublinie, gdzie do dnia dzisiejszego zachował się jego grób.

</doc>
<doc id="845016" url="https://pl.wikipedia.org/wiki?curid=845016" title="Arizona Diamondbacks">
Arizona Diamondbacks

Arizona Diamondbacks – drużyna baseballowa grająca w zachodniej dywizji National League, z siedzibą w Phoenix w stanie Arizona
Historia.
W marcu 1995 zarząd ligi ogłosił, iż począwszy od sezonu 1998 w National League występować będzie nowy zespół z Phoenix. Klub przyjął nazwę Arizona Diamondbacks i 31 marca 1998 rozegrał pierwszy mecz w Major League Baseball w obecności 50 179 widzów; przeciwnikiem był zespół Colorado Rockies. W sezonie 1999 Diamondbacks wygrali 100 meczów w sezonie zasadniczym i awansowali do postseason, gdzie ulegli w National League Division Series New York Mets 1–3.
Dwa lata później po wyeliminowaniu St. Louis Cardinals w Division Series i Atlanta Braves w National League Championship Series, Diamondbacks przystąpili do World Series, w których pokonali New York Yankees w siedmiu meczach. W 2007 Diamondbacks po zwycięstwie nad Chicago Cubs w Division Series awansowali do National League Championship Series po raz drugi w historii klubu, jednak ulegli Colorado Rockies 0–4. 
W sezonie 2011 zespół przegrał w Division Series z Milwaukee Brewers 2–3.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.
Linki zewnętrzne.
Oficjalna strona klubu

</doc>
<doc id="845024" url="https://pl.wikipedia.org/wiki?curid=845024" title="P-ń VI">
P-ń VI

P-ń VI – drugi album studyjny polskiej grupy muzycznej Pięć Dwa Dębiec. Wydawnictwo ukazało się 15 września 2003 roku nakładem wytwórni muzycznej UMC Records. Był to jedyny album formacji, w którego nagraniach nie wziął udziału Deep. Wśród gości na płycie znaleźli się m.in.: Ski Skład, Ascetoholix oraz Wiśniowy. Produkcji nagrań podjęli się SPM, DJ Decks oraz Doniu. Tytuł płyty nawiązuje do wydarzeń poznańskiego strajku z czerwca 1956 roku.
Nagrania dotarły do 46. miejsca listy OLiS. Pochodząca z albumu piosenka „Konfrontacje” znalazła się na liście 120 najważniejszych polskich utworów hip-hopowych według serwisu T-Mobile Music.
Lista utworów.
Opracowano na podstawie materiału źródłowego.

</doc>
<doc id="845025" url="https://pl.wikipedia.org/wiki?curid=845025" title="Piotr Siegoczyński">
Piotr Siegoczyński

Piotr Siegoczyński (ur. 26 sierpnia 1966 roku w Milanówku) – pierwszy polski i trzykrotny Mistrz Świata seniorów w kick-boxingu. Siedmiokrotny mistrz Europy. Trzykrotny Mistrz Świata i Europy weteranów (40-50 lat), w latach 2006-2010 Wiceprezes Polskiego Związku Kick-Boxingu. Trener kadry narodowej seniorów pointfighting i light contact. Trener KS Piaseczno oraz X Fight Piaseczno. Ma 5. stopień mistrzowski – czarny pas – 5 dan. Wielokrotny Mistrz Polski formułach semi, light, full contact.
W 1985 roku, gdy Polska drużyna zadebiutowała na mistrzostwach świata WAKO w Budapeszcie, Piotr Siegoczyński po raz pierwszy stanął na podium i został pierwszym polskim mistrzem świata w kickboxingu. Było to znaczące wydarzenie dla polskiego sportu i dla nieznanego w świecie zawodnika, który nawet nie był wtedy mistrzem Polski (w tym czasie kick-boxing w kraju był młodym sportem i nie organizowano jeszcze mistrzostw Polski). Po zwycięstwie w Budapeszcie Siegoczyński zdobył pseudonim "Mistrz". Nastąpił wielki przełom kick-boxingu w Polsce. Rok później zawodnik zdobył pierwszy w karierze tytuł mistrza Europy. W 1990 z Mestre koło Wenecji wrócił jako podwójny mistrz świata semi i light-contact. W latach 1991-1994 walczył zawodowo w formule full contact, pokonał m.in. zawodowego Mistrza Świata Andre Sabatie z Francji oraz zawodowego Mistrza Świata Marko Markowa z Bułgarii. w 1995 zakończył karierę. W 2009 wrócił do rywalizacji i zwyciężył w Mistrzostwach Świata Weteranów oraz w 2010 w Mistrzostwach Europy weteranów. W 2011 w Innsbrucku zdobył Puchar Świata weteranów. Od pierwszych Mistrzostw Świata weteranów pozostaje nieopokonany w tej kategorii wiekowej.. W 2015 roku został Dyrektorem Sportowym w organizacji kickboxingu Zawodowego DSF Kickboxing Challenge.
Utytułowani wychowankowie: Dorota Godzina, Emilia Szabłowska, Wojciech Myśliński, Piotr Bąkowski, Wojciech Ołtarzewski, Tomasz Bąk, Joanna Gutowska, Mariusz Niziołek, Robert Matyja, Michał Jabłoński, Bartosz Baczyński, Łukasz Wichowski.

</doc>
<doc id="845028" url="https://pl.wikipedia.org/wiki?curid=845028" title="Uluburun">
Uluburun

Uluburun – wrak statku z około 1300 roku przed naszą erą, odkryty w 1982 na Morzu Śródziemnym przez tureckiego poławiacza gąbek, Mehmeta Cakira. Jest jednym z najważniejszych zbadanych wraków i jednym z głównych źródeł do poznania starożytnych kontaktów handlowych. Jest to również jedno z największych skupisk starożytnych dóbr handlowych, surowców, tworzyw i wyrobów rękodzielniczych odkrytych w basenie Morza Śródziemnego. Na pokładzie znajdowały się artefakty pochodzące z co najmniej 11 różnych kultur, poświadczające różnoraki, dalekosiężny handel, prowadzony w późnej epoce brązu.
Położenie.
Wrak spoczywał na głębokości 42–61 metrów na skalistym, stromym zboczu, 60–70 metrów od południowego wybrzeża Turcji, niedaleko miasta Kaş. Nazwa wraku pochodzi od przylądka Uluburun, u wybrzeży którego znajduje się to stanowisko.
Badania.
Wstępne badania w 1983 były prowadzone przez Institute of Nautical Archaeology. Dalsze prace prowadzone w latach 1984–1994 odbyły się pod patronatem Bodrum Museum of Underwater Archaeology oraz Turcji. Pod kierownictwem George’a Bassa w latach 1984–1985 i Camela Pulaka w okresie od 1986–1994 archeolodzy wykonali 22 413 nurkowań, co daje 6613 godzin spędzonych pod wodą. Aby uniknąć choroby dekompresyjnej, nurkowie mogli jednorazowo spędzać przy wraku tylko 20 minut. Przy projekcie pracowali płetwonurkowie i archeolodzy z wielu krajów świata. Celem było wydobycie fragmentów statku, a przede wszystkim ładunku. Stanowisko to zostało całkowicie wyeksplorowane.
Istotną częścią badań wraku było odkrycie jego struktury. Po zlokalizowaniu wraku przystąpiono do sprecyzowania najbardziej prawdopodobnego obszaru zasięgu tak, by nie przeoczyć ważnych elementów kadłuba. Następnie ostrożnie oczyszczono teren z zalegającego tam piachu, co jak opisywał C. Pulak w 1985 roku, zostało im wynagrodzone odsłonięciem kadłuba wraku. Podczas prac przy wraku Uluburun wypracowano wiele metod, które potem stały się bardzo popularne przy badaniach wraków morskich, szczególnie tych zalegających na dużych głębokościach. Przy eksploracji używano różnego typu narzędzi (młotki, przecinaki itp.). Ciężkie artefakty, jak kamienne kotwice, podnoszono z dna hydraulicznym podnośnikiem i wyciągano za pomocą balonów wypełnionych powietrzem. Drobniejsze zabytki wyciągano w koszach.
Konstrukcja.
Statek zbudowany został z drewna cedrowego. Kadłub miał 15–16 metrów długości, a szerokość wynosiła około 5 metrów. Do łączenia desek używano dębowych czopów i klamer. Technika ta znana była już wcześniej w rejonie basenu Morza Śródziemnego pod nazwą techniki skorupowej, w której budowę zaczyna się od uformowania ram kadłuba. Stępka liczyła 28 centymetrów szerokości i 22 centymetry wysokości. Poza funkcją konstrukcyjną stanowiła balast do obniżania środka ciężkości kadłuba. Maksymalnie statek mógł unieść 20 ton ładunku. Maszt był długości 12,5 metra. Wieszano na nim dwie 13,5-metrowe reje, na których mocowano żagiel o powierzchni 87,5 metra kwadratowego. Przy wraku znaleziono 24 kotwice o różnych ciężarach, o kształcie dobrze znanym w rejonie Morza Śródziemnego.
Statek mógł rozwijać prędkość dochodzącą do 7–8 węzłów przy umiarkowanym wietrze, natomiast podczas ciszy rozpędzał się do 2,5-3 węzłów.
Trasa i pochodzenie statku.
Był pochodzenia kananejskiego lub cypryjskiego, skąd najpewniej rozpoczął swą podróż w kierunku regionu egejskiego. Pochodzenie to sugerują narzędzia, brzytwy, amulety i mnóstwo innych przedmiotów znajdujących się na pokładzie, a także fakt, że duża część ładunku była proweniencji syro-palestyńskiej. To, że statek i załoga byli pochodzenia kananejskiego lub cypryjskiego i płynęli w kierunku basenu Morza Egejskiego, jest poparciem dla teorii George’a Bassa. W swoich publikacjach Bass przekonuje do znaczenia handlu miedzią, cyną i innymi surowcami pochodzenia wschodniośródziemnomorskiego w późnej epoce brązu oraz że to właśnie żegluga wschodniośródziemnomorska, a nie mykeńska, odgrywała ważną, wręcz dominującą rolę, w handlu. Płynął wzdłuż wybrzeży Morza Śródziemnego, cumując w wielu portach. Jednym z etapów podróży miały być Mykeny. Opłynął Baleary, gdzie dalej podróżował trzymając się wybrzeży Europy. Na otwarte morze wypłynął po minięciu Kalabrii. Kolejnymi punktami podróży były wyspy Morza Egejskiego i w końcu przylądek Uluburun. Najprawdopodobniej końcowym etapem podróży miał być basen Morza Czarnego.
Ładunek.
Na ładunek składały się przedmioty i towary pochodzenia kanaanejskiego, cypryjskiego, mykeńskiego, egipskiego, nubijskiego, bałtyckiego, północnobałkańskiego, starobabilońskiego, kasyckiego, asyryjskiego, bliskowschodniego i prawdopodobnie sycylijskiego lub północnoitalskiego.
Główny ładunek
Surowce.
Podstawowy ładunek stanowiło w przybliżeniu 10 ton miedzi i 1 tona cyny. Większość ładunku miedzi składała się ze sztab o średniej wadze sztaby 24,61 kg. Po przeprowadzeniu analiz izotopowych stwierdzono, że surowiec, z którego je wykonano związany jest z cypryjską rudą miedzi. Cennym ładunkiem statku były także żywica terpentynowca i żywica z drzew pistacjowych, która wraz z mirrą i innymi żywicami była dodawana jako środek konserwujący do wina i potraw. Wykorzystywano ją także do innych celów np. jako środek zapachowy do kadzideł czy do balsamowania zwłok. Ponadto znaleziono szklane fryty, kość słoniową oraz kość hipopotama, kłody afrykańskiego ciemnego drewna dalbergii czarnodrzewu, nazywanego przez Egipcjan hebanem, drewno cedrowe, skorupy strusich jaj, prawdopodobnie przeznaczone do użycia jako pojemniki, oraz składniki służące do produkcji kadzideł.
Szkło.
Niektóre ze 175 szklanych sztab przycięte były na kształt stożka. Były zabarwione na wiele kolorów, między innymi na kolor niebieskiego kobaltu (chemicznie identyczne z niebieskim szkłem znanym z czasów XVIII dynastii egipskiej, co sugeruje wspólne pochodzenie materiału), turkusowy, w jednym przypadku na kolor lawendowy.
Nasiona i owoce.
Migdały, nasiona sosny, figi, oliwki, winogrono (zarówno w postaci wina jak i rodzynek), kminek, kolendra, granaty, pszenica i jęczmień znalezione na statku mogły być zarówno przeznaczone dla celów handlowych jak i stanowić zapasy dla pasażerów i załogi.
Wyroby rękodzielnicze.
Na statku znajdowało się również 135 cypryjskich naczyń, w tym 9 cypryjskich pitosów. Ceramika taka jest dość rzadka w regionie egejskim, choć niedawno wykopaliska na Krecie ujawniły emporium z późnej epoki brązu zawierające importy cypryjskie. Do pojedynczych wyrobów tego typu zaliczyć należy również lampy oliwne. Do mykeńskich wyrobów zaliczyć można prawie dwa tuziny kawałków delikatnej oraz użytkowej ceramiki, długie brązowe szpile, paciorki z bałtyckiego bursztynu, szklane paciorki oraz brzytwy, noże i miecze, a także diademy. Między lewantyńskimi wyrobami znajdowały się złota i srebrna biżuteria, złoty pektorał, medaliony, paciorki, wisiorki oraz pierścionek. Wydobyto również miedziane i brązowe misy, pięć naczyń z cyny (więcej niż do tamtej pory znaleziono z całej epoki brązu na Bliskim Wschodzie i w regionie egejskim), dwa kościane pojemniki kosmetyczne w kształcie kaczek z ruchomymi skrzydłami. Ważną grupą znalezisk były instrumenty muzyczne, a wśród nich kościana trąbka w kształcie rogu barana, a także zmodyfikowana skorupa żółwia. Innym znaleziskiem był też wielki złoty kielich i wiele szklanych, fajansowych, agatowych, kwarcowych, kościanych, złotych, bursztynowych paciorków. Niektóre z nich wykonano ponadto ze skorup strusich jaj i muszli. W obrębie wraku odkryto też największą do tej pory kolekcję zoomorficznych odważników z epoki brązu. W jej skład wchodzą odważniki w kształcie sfinksa, ptaków łownych, lwów, żab, a nawet much. Kształty te sugerują, że bazowano na standardach egipskich.
Drewniane tablice.
Archeolodzy natrafili także na składane drewniane tablice; ich wewnętrzne strony pokryte były pszczelim woskiem, przeznaczone były do pisania na nich. Uważa się, że gdyby woda morska nie zniszczyła warstwy pszczelego wosku, drewniane tablice z wraku byłyby najstarszą książką świata. Jest to rodzaj drewnianej oprawy połączonej trójdzielnymi zawiasami wykonanymi z kości słoniowej. Składa się z dwóch skrzydeł drewnianych długości 9,5 cm i szerokości 6,2 cm.
Konserwacja zabytków.
Podczas podwodnych prac przy wraku z Uluburun między 1984 a 1994 rokiem na powierzchnię wydobyto ponad 18 000 kompletnych artefaktów i ich licznych fragmentów. Mimo że przy konserwacji pracowali zarówno specjaliści jak i liczne grupy wolontariuszy, prace trwały przez cały następny rok. Ogromna liczba artefaktów spowodowała, że prace w Bodrum Castle Laboratory trwały wiele lat. Każdy trzymiesięczny sezon badań oznaczał około dwa lata prac konserwatorskich. Artefakty te ponadto prezentują szeroki wachlarz form i materiału, a dodatkowo różny stopień zachowania. Priorytetem była konserwacja przedmiotów wykonanych z materiałów organicznych takich jak kość czy drewno oraz wyszukanie możliwie jak najlepszych metod konserwacji.

</doc>
<doc id="845029" url="https://pl.wikipedia.org/wiki?curid=845029" title="Ukrajinśka asociacija futbołu">
Ukrajinśka asociacija futbołu

Ukrajinśka asociacija futbołu (, UAF) – związek piłkarski na Ukrainie założony w 1991. Do 17 maja 2019 nazywał się "FFU – Federacija futbołu Ukrajiny" (ukr. ФФУ – Федерація футболу України). Związek prowadzi reprezentację kraju. Siedzibą związku jest Kijów.
Ukraina wraz z Polską zorganizowała Euro 2012.
Historia.
6 marca 1991 w dzięki staraniom Wiktora Bannikowa powstała i prawnie zarejestrowana "Federacja Futbolu Ukraińskiej SRR", która działała w składzie Federacji Futbolu ZSRR. Była w pełni kontrolowana i podporządkowana kierownictwu w Moskwie.
24 sierpnia 1991 roku po ogłoszeniu Aktu Niepodległości Ukrainy Komitet Wykonawczy Federacji Futbolu Ukraińskiej SRR przyjął decyzję o zorganizowaniu na początku grudnia sesji plenarnej, na której określą przyszłość rozwoju piłki nożnej na Ukrainie.
Na początku września, na wspólnym posiedzeniu Federacji i społeczności piłkarskiej było zaproponowano utworzenie instytucji krajowej piłki nożnej, która nie byłaby podporządkowana Moskwie.
W październiku Wiktor Bannikow spotkał się z prezydentem UEFA Lennart Johansson, który obiecał pełne wsparcie dla Ukrainy w sprawie przyłączenia do europejskiej wspólnoty piłki nożnej.
1 grudnia 1991, po referendum narodowym na Ukrainie, społeczność międzynarodowa dowiedziała się o tym, że na mapie świata pojawiło się nowe niepodległe państwo.
13 grudnia 1991 roku Rada Federacji Futbolu jednogłośnie przyjęła oświadczenie o utworzeniu Publicznej Organizacji Sportowej „Federacja Futbolu Ukrainy” (FFU). Pierwszym prezesem został obrany Wiktor Bannikow.
Latem 1992 została członkiem UEFA i FIFA.
Związek prowadzi reprezentacje Ukrainy w piłce nożnej (różnych kategorii wiekowych) oraz reprezentacje kobiet, studentów, w piłce nożnej plażowej i futsalu.
Do 1996 roku związek prowadził też ukraińskie rozgrywki ligowe, później organizacją rozgrywek ligowych zajmuje się Ukraińska Profesjonalna Liga Piłki Nożnej.
17 maja 2019 na Kongresie zmieniono nazwę związku z FFU na UAF (Ukrajinśka Asociacija Futbołu).
Siedziba.
Budynek futbolu (ukr. Будинок футболу) – nieformalna nazwa budynku, gdzie znajduje się siedziba Federacji Futbolu Ukrainy, w której urzęduje kierownictwo i pracownicy Federacji Piłki Nożnej Ukrainy. Adres siedziby: Kijów, pr. Laboratornyj 7a.

</doc>
<doc id="845030" url="https://pl.wikipedia.org/wiki?curid=845030" title="Pomorski Związek Piłki Nożnej">
Pomorski Związek Piłki Nożnej

Pomorski Związek Piłki Nożnej – organ terenowy Polskiego Związku Piłki Nożnej z siedzibą w Gdańsku; jeden z szesnastu Wojewódzkich Związków Piłki Nożnej w Polsce, zarządzający rozgrywkami piłkarskimi w woj. pomorskim. W jego skład wchodzą okręgi: Słupsk oraz Malbork.

</doc>
<doc id="845032" url="https://pl.wikipedia.org/wiki?curid=845032" title="Augusta z Saksonii-Weimaru-Eisenach">
Augusta z Saksonii-Weimaru-Eisenach

Augusta Maria Ludwika Katarzyna z Saksonii-Weimaru-Eisenach (ur. 30 września 1811 w Weimarze, zm. 7 stycznia 1890 w Berlinie) – księżniczka saska, cesarzowa niemiecka i królowa Prus, córka wielkiego księcia Saksonii-Weimar-Eisenach Karola Fryderyka oraz wielkiej księżnej Marii Pawłownej, córki cara Rosji, Pawła I.
Jej ojciec był zamkniętym w sobie człowiekiem, którego jedyną pasją było czytanie baśni. Jej matka była z kolei określana przez Goethego jako „jedna z najbardziej znaczących kobiet swojego czasu”. Młoda Augusta otrzymała kompleksowe wykształcenie. Lekcje rysunku pobierała u nadwornego malarza Luisa Seidlera, a lekcje muzyki u kapelmistrza Johanna Nepomuka Hummla.
Małżeństwo z Wilhelmem.
Augusta miała 15 lat, kiedy poznała swojego przyszłego męża. Książę Wilhelm Hohenzollern (22 marca 1797 – 9 marca 1888) opisał ją jako osobę posiadającą „wspaniałą osobowość”, aczkolwiek uznał ją za mniej atrakcyjną od jej starszej siostry Marii, która niedawno poślubiła jego młodszego brata Karola. Augusta była przyjaciółką swojej rówieśniczki, Jenny von Pappenheim, nieślubnej córki Hieronima Bonapartego (wiele lat później, w 1870 była matką chrzestną wnuczki Jenny). Na małżeństwo Wilhelma z Augustą naciskali jednak rodzice Wilhelma, król Prus Fryderyk Wilhelm III.
W tym czasie Wilhelm był zakochany w polskiej arystokratce, księżniczce Elizie Radziwiłłównie. Następcą pruskiego tronu był w owym czasie starszy brat Wilhelma Fryderyk Wilhelm. On i jego żona nie mieli jednak dzieci, więc po jego śmierci tron przypadłby Wilhelmowi. Fryderyk Wilhelm III wiedział o związku Wilhelma i Elizy, jednak pruski dwór odkrył, że tytuł książęcy został nadany Radziwiłłom przez cesarza Maksymiliana, więc Eliza pochodzi ze zbyt skromnego rodu, aby zostać żoną członka królewskiego domu Prus. W 1824 r. król zwrócił się do bezdzietnego cara Aleksandra I (wuja Augusty), aby ten adoptował Elizę. Car jednak wahał się, a w końcu odmówił. Przeciwko małżeństwu syna z polską księżniczką protestowała również królowa Luiza, która nie lubiła ojca potencjalnej synowej, księcia Antoniego Henryka.
W takiej sytuacji w czerwcu 1826 r. król Fryderyk Wilhelm zabronił synowi małżeństwa z Elizą. Wilhelm zaczął więc szukać kolejnej kandydatki na żonę, aczkolwiek dalej kochał Elizę. W końcu 29 sierpnia 1826 r. poprosił o rękę Augusty. Augusta zgodziła się i 25 października doszło do oficjalnych zaręczyn. Wilhelm i Eliza spotkali się po raz ostatni w 1829 r. Księżniczka zmarła na gruźlicę w 1834 r. Wilhelm napisał o związku z Elizą w liście do swojej siostry Charlotty: "człowiek może zakochać się w życiu tylko raz". W tym samym liście pisał o Auguście: "księżniczka jest miła i bystra, ale nie żywię do niej żadnych uczyć". Augusta była z kolei bardzo w Wilhelmie zakochana i pełna nadziei na szczęśliwy związek.
11 czerwca 1829 r., po trzydniowej podróży z Weimaru do Berlina, Wilhelm poślubił Augustę w kaplicy pałacu w Charlottenburgu. Para miała razem dwoje dzieci:
Pierwsze tygodnie małżeństwa były dla Augusty szczęśliwe, lecz po pewnym czasie księżniczka poczuła się znudzona militarystycznym duchem dworu pruskiego. Nie posiadała również żadnych obowiązków dworskich, które w całości przejęła jej szwagierka, Elżbieta Ludwika Wittelsbach, żona następcy tronu. Popsuły się również relacje Augusty z jej mężem. W liście do Charlotty z 22 stycznia 1831 r. Wilhelm narzekał na „niewielką kobiecość” żony. Zdania tego nie zmieniły narodziny dwójki dzieci oraz dwie poronione ciąże w 1842 i 1843 r. W 1840 r. Augusta popadła w depresję maniakalną, nie mogąc znieść kolejnych kochanek męża oraz presji, jaką na nią wywierano.
Augusta w polityce.
Augusta interesowała się również polityką. Była osobą o liberalnych poglądach i żywiła wielkie nadzieje w związku ze wstąpieniem na tron w 1840 r. szwagra, Fryderyka Wilhelma IV, który jako następca tronu dał się poznać z liberalnych sympatii. Jednak Fryderyk Wilhelm wprowadził rządy konserwatywne i rozprawiał się ze wszystkimi przejawami liberalizmu. Popierał go w tym jego brat, książę Wilhelm. Podczas rewolucji marcowej w 1848 r. Wilhelm opowiadał się za bezwzględnym stłumieniem powstania przez ostrzelanie Berlina kartaczami. Stał się w efekcie bardzo niepopularny w Prusach i za radą brata wyjechał do Londynu.
W kręgach liberalnych pojawiła się idea, aby zmusić Fryderyka Wilhelma do abdykacji, a jego brata do zrzeczenia się praw do tronu. Królem zostałby wówczas syn Augusty, Fryderyk, a sama Augusta regentką w jego imieniu. Tego pomysłu nie można jednak potwierdzić, gdyż Augusta zniszczyła później wszystkie listy i dzienniki z tego okresu. W czerwcu 1848 r. Wilhelm powrócił z Londynu, a rok później został gubernatorem generalnym Prowincji Reńskiej. Wiosną 1850 r. on i Augusta przeprowadzili się do Koblencji.
Życie w Koblencji podobało się Auguście, gdzie w końcu mogła prowadzić taki tryb życia, do jakiego przywykła na dworze weimarskim. Jej syn Fryderyk studiował w tym czasie w Bonn, stając się pierwszym pruskim księciem, który otrzymał wykształcenie akademickie. Koblencję odwiedzali również liczni liberalni myśliciele, tacy jak historyk Max Dunker, czy profesorowie prawa August von Bethmann, Clemens Theodor Pertes czy Alexander von Schleinitz. Augusta była również tolerancyjna dla katolików, co nie budziło entuzjazmu na protestanckim dworze w Berlinie.
W 1856 r. córka Augusty, Ludwika, poślubiła księcia Fryderyka Badeńskiego, a w 1858 r. książę Fryderyk poślubił brytyjską księżniczkę Wiktorię. Augusta była bardzo zadowolona z małżeństw swoich dzieci i liczyła, że synowa przekona Fryderyka do brytyjskiego systemu rządów i liberalizacji kraju.
Powrót do Berlina.
Tymczasem pogarszał się stan zdrowia Fryderyka Wilhelma IV. W 1858 r. król stał się niezdolny do rządzenia państwem i regencję objął Wilhelm. Wraz z żoną przeprowadził się wówczas na dwór berliński.
Kiedy Wilhelm został królem w 1861 r., zdymisjonował ministrów brata i powołał nowych, głównie liberałów znanych mu z Koblencji. A. von Schleinitz został ministrem spraw zagranicznych, A. von Bethmann ministrem kultury, a Karol Antoni Hohenzollern-Sigmaringen premierem. Niektórzy widzieli w tych nominacjach wpływ królowej Augusty, aczkolwiek jej wpływ na politykę męża był niewielki. Stało się to jasne kilka miesięcy później, kiedy Wilhelm rozwiązał parlament oraz mianował premierem Bismarcka. Królowa i premier szybko znaleźli się w konflikcie. Augustę przerażała zwłaszcza polityka zagraniczna premiera, głównie wojna z Austrią.
Wkrótce królowa ponownie popadła w depresję i znów zaczęła podróżować w celach leczniczych do Baden-Baden. W tym czasie ludność Prus cieszyła się ze zwycięstwa pod Sadową. Kiedy naród się cieszył, Augusta opłakiwała poległych i rannych. Pogorszyły się również jej relację z synową, która zaczęła popierać politykę Bismarcka. Pobożna królowa uznała Wiktorię za osobę „niereligijną” i okazywała jej niechęć przy każdej okazji. Darzyła jednak wielką miłością swojego wnuka Wilhelma.
Augusta, która sprzeciwiała się militarystycznej polityce Bismarcka, założyła w 1864 r. Narodowe Stowarzyszenie Kobiet, które zajmowało się rannymi i chorymi żołnierzami. Ufundowała również wiele szpitali, które istnieją po dziś dzień.
Cesarzowa Niemiec.
Cztery lata po zakończeniu wojny z Austrią, w 1870 r., rozpoczęła się wojna francusko-pruska. W jej wyniku 18 stycznia 1871 r. Wilhelm i Augusta zostali ukoronowani na cesarza i cesarzową Niemiec. Dla Augusty była to osobista porażka. Chciała przecież zjednoczenia Niemiec przez Prusy, ale na zasadzie „moralnego podboju”, a nie poprzez rozlew krwi. W 1872 r. ufundowała w Poczdamie szkołę dla córek poległych w wojnie z Francją.
W kolejnych latach Augusta pogodziła się z Bismarckiem, którego uważała za jedynego człowieka mogącego wesprzeć jej ukochanego wnuka Wilhelma. Ten jednak nie cierpiał Bismarcka i zdymisjonował go wkrótce po objęciu tronu.
Augusta cierpiała na reumatyzm od wielu lat. Jej stan pogorszył się w czerwcu 1881 r. Od tej pory poruszała się na wózku inwalidzkim.
Mąż Augusty zmarł 9 marca 1888 r. 99 dni później na raka gardła zmarł jej syn, Fryderyk III. Tron objął jej ukochany wnuk Wilhelm II. Augusta zmarła 7 stycznia 1890 r. i została pochowana w Charlottenburgu, obok męża.

</doc>
<doc id="845033" url="https://pl.wikipedia.org/wiki?curid=845033" title="Piotr Cieśla">
Piotr Cieśla

Piotr Józef Cieśla (ur. 16 stycznia 1955 w Gdańsku) – polski piłkarz ręczny,występujący na pozycji rozgrywającego, reprezentant Polski. Brązowy medalista olimpijski z Montrealu. Po zakończeniu kariery zawodniczej działacz sportowy.
Życiorys.
Jest wychowankiem trenerów – Jana Kleina (szkoła podstawowa nr 39), Janusza Nycza oraz Janusza Czerwińskiego (reprezentacja). Zdobywał trzykrotnie mistrzostwo szkół podstawowych na ogólnopolskich spartakiadach. W 1976 został absolwentem Technikum Mechanicznego, następnie studiował na gdańskiej Akademii Wychowania Fizycznego.
Występował w drużynie szczypiornistów Spójni Gdańsk. W reprezentacji Polski rozegrał 51 spotkań. Oprócz IO 76 wystąpił na mistrzostwach świata w 1978. W kadrze grał głównie w defensywie.
Po zakończeniu kariery sportowej był Wiceprezesem Pomorskiego Okręgowego Związku Piłki Ręcznej oraz prezesem żeńskiej sekcji piłki ręcznej Nata AZS AWF (2002). Od 2012 do 2014 pełnił stanowisko menedżera męskiej drużyny KAR-Do Spójnia Gdynia. 

</doc>
<doc id="845040" url="https://pl.wikipedia.org/wiki?curid=845040" title="Wielkopolski Związek Piłki Nożnej">
Wielkopolski Związek Piłki Nożnej

Wielkopolski Związek Piłki Nożnej (WZPN) – aktualnie organ terenowy Polskiego Związku Piłki Nożnej. Został założony w 1913 jako Związek Polskich Towarzystw Sportowych na Rzeszę Niemiecką. W roku 1920 zmienił nazwę na Poznański Związek Okręgowy Piłki Nożnej, aby była ona zgodna ze statutem PZPN. Od 2000 roku obowiązuje nazwa Wielkopolski Związek Piłki Nożnej. Jeden z 16 Wojewódzkich Związków Piłki Nożnej w Polsce, zarządzający rozgrywkami piłkarskimi w woj. wielkopolskim.

</doc>
<doc id="845041" url="https://pl.wikipedia.org/wiki?curid=845041" title="Andrew Cunningham">
Andrew Cunningham

Andrew Browne Cunningham, 1. wicehrabia Cunningham of Hyundhope (ur. 7 stycznia 1883 w Dublinie, zm. 12 czerwca 1963 w Londynie) – brytyjski oficer Royal Navy, "Admiral of the Fleet", podczas II wojny światowej dowódca Floty Śródziemnomorskiej (1939–1942), Pierwszy Lord Morski – naczelny dowódca Królewskiej Marynarki Wojennej i szef Sztabu Morskiego (1943–1946), Wysoki Komisarz Zgromadzenia Ogólnego Kościoła Szkocji (1950–1952), Lord Wielki Steward (1953).
Kariera wojskowa.
Wczesna służba.
Cunningham rozpoczął służbę w marynarce brytyjskiej (Royal Navy) w styczniu 1897, jako kadet w szkole marynarki Royal Naval College (HMS „Britannia”). Ok. 1899 uzyskał stopień midszypmana i służył na krążowniku HMS „Doris”. W 1900 służył w Brygadzie Morskiej na wojnie burskiej. W 1908, w stopniu kapitana marynarki, objął pierwsze dowództwo torpedowca No. 14. W 1911 objął dowództwo niszczyciela HMS „Scorpion”, którym dowodził do początku 1918, biorąc udział w walkach I wojny światowej na Morzu Śródziemnym, m.in. kampanii o Dardanele. Od 29 marca 1918 dowodził niszczycielem HMS „Termagant” na Morzu Północnym – w patrolu Dover i rajdach na Zeebrugge. Za służbę podczas I wojny światowej otrzymał liczne odznaczenia i wyróżnienia.
W 1920, w stopniu komandora, przewodniczył podkomisji C Międzyalianckiej Morskiej Komisji Kontroli. W latach 1922–1923 był dowódcą ("Captain (D)") 6. Flotylli Niszczycieli, a w latach 1923–1924 – 1. Flotylli Niszczycieli. W latach 1926–1927 był szefem sztabu dowódcy Stacji Indii Zachodnich i Ameryki Północnej i dowódcą jego flagowego krążownika HMS „Calcutta”. W 1929 Cunningham ukończył kurs w Imperialnym Kolegium Obrony (HMS „President”) w Londynie. Od grudnia 1929 do 1930 był dowódca pancernika HMS „Rodney”. Zajmował następnie stanowiska lądowe, a w 1932 służył jako doradca morski króla, do września 1932, kiedy otrzymał awans na stopień kontradmirała. 
Od 1 stycznia 1934 do 1936 był dowódcą niszczycieli Floty Śródziemnomorskiej ("Rear­ Admiral (D)"), jego okrętem flagowym był krążownik HMS „Coventry”, a następnie „Galatea”. W 1937 odbył kurs techniczny starszych oficerów w Portsmouth. Od lipca 1937 do sierpnia 1938, w stopniu wiceadmirała, był dowódcą Eskadry Krążowników Liniowych Floty Śródziemnomorskiej na HMS „Hood” i zastępcą dowódcy tej Floty. Od października 1938 do maja 1939 ponownie pełnił funkcje sztabowe na lądzie, jako Lord Komisarz Admiralicji i zastępca szefa Sztabu Morskiego. 
II wojna światowa.
6 czerwca 1939 Andrew Cunningham objął dowodzenie Flotą Śródziemnomorską, którą dowodził w pierwszej połowie II wojny światowej, do marca 1942. Flota ta operowała na obszarze wschodniego i środkowego Morza Śródziemnego. Pod jego dowództwem flota ta zaangażowana była w ciężkie walki lotniczo-morskie i przeprowadziła m.in. ataku na Tarent w 1940 i pokonała siły włoskie w bitwie koło przylądka Matapan. W 1940 z powodzeniem wynegocjował zasady internowania francuskiej floty przebywającej w Aleksandrii.
W kwietniu 1942 został wysłany jako przewodniczący brytyjskiej delegacji do USA. Od 1 listopada 1942 do 20 lutego 1943 był dowódcą Morskich Sił Ekspedycyjnych obszaru Afryki Północnej i Morza Śródziemnego. Od 20 lutego 1943 do 15 października 1943 ponownie był dowódcą Floty Śródziemnomorskiej.
Od 15 października 1943 do maja 1946 zajmował stanowisko Pierwszego Lorda Morskiego - głównodowodzącego marynarki brytyjskiej i szefa Sztabu Morskiego.
11 czerwca 1942 otrzymał tytuł 1. baroneta, 17 sierpnia 1945 – 1. barona Kirkhope, a 1 stycznia 1946 – 1. wicehrabiego Hyndhope.
Okres powojenny.
W 1946 odszedł w stan spoczynku. W latach 1950–1952 Wysoki Komisarz (en "Lord High Commissioner") Zgromadzenia Ogólnego Kościoła Szkocji. 2 czerwca 1953, podczas koronacji królowej Elżbiety II sprawował urząd Lorda Wielkiego Stewarda.
Opublikował wspomnienia "A sailor's odyssey" (Odyseja żeglarza) (1951).

</doc>
<doc id="845044" url="https://pl.wikipedia.org/wiki?curid=845044" title="ŁTZ TE109">
ŁTZ TE109

ŁTZ TE109 – lokomotywa spalinowa produkowana w Fabryce Lokomotyw im. „Rewolucji Październikowej” w Woroszyłowgradzie (ZSRR, obecnie Ługańsk, Ukraina). Lokomotywy te nazywane są potocznie wśród kolejarzy i miłośników kolei "Ludmiłami".
Historia.
Koleje wschodnioniemieckie potrzebowały mocnej lokomotywy spalinowej na trasach niezelektryfikowanych. Wówczas zamówiono w Związku Radzieckim spalinowozy o mocy 2000 KM. W związku z tym w latach 1966–1975 wyprodukowano 378 lokomotyw oznakowanych jako Baureihe 120.
Na wystawie wszechzwiązkowej w Moskwie z okazji rocznicy Rewolucji Październikowej w 1967 roku, fabryka lokomotyw w Ługańsku pokazała prototyp nowo opracowanej lokomotywy spalinowej oznakowanej jako TE109.
DB Baureihe 230 (DR Baureihe 130).
Pierwsza lokomotywa spalinowa dla kolei wschodnioniemieckich została zaprezentowana na wiosennych Targach Lipskich w 1970 roku. Wyprodukowano 80 spalinowozów. Lokomotywy zostały dostarczone bez systemu elektrycznego ogrzewania pociągu oraz hamulca elektrodynamicznego. Prędkość maksymalna wynosiła 140 km/h. Kursowały z pociągami towarowymi. Ostatnie spalinowozy zostały skreślone z inwentarza pod koniec 1994 roku. Jedna lokomotywa została zachowana eksponat zabytkowy w Dreźnie.
Řada T679.2.
W 1971 roku wyprodukowano dwie lokomotywy spalinowe dla kolei czechosłowackich oznakowane jako T679.2. Lokomotywy stacjonowały w lokomotywowni Brno-Maloměřice. Lokomotywy prowadziły ciężkie pociągi towarowe na górzystych liniach kolejowych. Były eksploatowane do 1975 roku i zostały sprzedane kolejom bułgarskim.
DB Baureihe 231 (DR Baureihe 131).
W latach 1972–1973 wyprodukowano 76 lokomotyw. Siła pociągowa spalinowozów została znacznie zwiększona. Prędkość maksymalna wynosiła 100 km/h. Kursowały z pociągami towarowymi na stromych trasach kolejowych u południowych podnóży Lasu Turyńskiego. Dodatkowo kursowały z pociągami ekspresowymi. Ostatni pociąg rozkładowy przejechał 25 października 1994 roku.
DB Baureihe 232 (DR Baureihe 132).
W latach 1973–1982 wyprodukowano 709 lokomotyw. W lokomotywach został zainstalowany system ogrzewania elektrycznego. Prędkość maksymalna wynosiła 120 km/h. Kursowały z pociągami towarowymi. Dodatkowo kursowały z pociągami ekspresowymi. Po zjednoczeniu Niemiec spalinowozy były modernizowane. Niektóre lokomotywy sprzedano prywatnym przewoźnikom.
DB Baureihe 242 (DR Baureihe 142).
W latach 1976–1978 wyprodukowano sześć lokomotyw dla kolei wschodnioniemieckich. Zastosowano silnik spalinowy 2-5D49 o mocy 2940 kW oraz elektryczne silniki trakcyjne o mocy 411 kW. Prędkość maksymalna wynosiła 120 km/h. Wzrost wydajności silnika został osiągnięty przez zainstalowanie zmodyfikowanej konstrukcyjnie turbosprężarki spalinowej. Stanowiły najmocniejsze lokomotywy spalinowe we Wschodnich Niemczech. Spalinowozy kursowały z ciężkimi pociągami towarowymi oraz dodatkowo z ekspresowymi pociągami turystycznymi. Kolej wschodnioniemiecka jednak planowała inwestowanie w pojazdy elektryczne. Ostatnie spalinowozy w 1995 roku skreślono z inwentarza. Niektóre lokomotywy sprzedano prywatnym przewoźnikom.
Baureihe 233.
W latach 2002–2003 w zakładach naprawczych w Cottbus zmodernizowano 64 lokomotywy dla przewoźnika DB Cargo. W ramach naprawy, zamontowano silnik o mocy 2206 kilowatów. Dodatkowo zainstalowano nowy prostownik trakcyjny oraz system smarowania obrzeży kół.
Baureihe 234.
W 1992 przetestowano jedną lokomotywę serii 232 z pociągiem pasażerskim, która osiągnęła 145 km/h. Zdecydowano, więc o produkcji seryjnej 23 sztuk, które wyposażono w możliwość łączenia z pociągami typu push-pull. Dobre właściwości trakcyjne zdecydowały o produkcji kolejnych 64 sztuk i skierowano je do obsługi trasy Berlin – Hamburg zanim nastąpiła jej elektryfikacja. Prowadziły przede wszystkim pociągi InterCity i ówczesne InterRegio. Część sztuk wskutek znacznego zużycia przebudowano na serię 232, wraz z obniżeniem prędkości maksymalnej. Seria 234 prowadziła między innymi objazdowe pociągi EuroCity BWE ze stacji Berlin-Gesundsbrunnen do Kostrzyna nad Odrą, a także pociąg EC Alois Negrelli relacji Szczecin Główny – Praga na odcinku Szczecin Główny – Angermünde.
Baureihe 241.
W 1999 roku zmodernizowano 5 lokomotyw spalinowych. W ramach naprawy zainstalowano silniki spalinowe 2-5D49M o mocy 2940 kilowatów oraz elektryczne silniki trakcyjne ED133 o mocy 425 kilowatów. Spalinowozy kursowały z pociągami budowlanymi pomiędzy Holandią i Niemcami. W 2001 roku dodatkowo zmodernizowano 5 lokomotyw, które przemianowano na Baureihe 241.8. Spalinowozy zostały przystosowane do kursowania po belgijskich trasach kolejowych. Lokomotywy w 2008 roku zostały zamienione na elektrowozy Traxx i przeniesione do Drezna i Hoyerswerdy.
Konstrukcja.
Pudło składa się z trzech prefabrykowanych sekcji. Rama lokomotywy jest spawana z giętych profili i blachy o grubości do 8 mm. Czołownice są przystosowane do zamontowania sprzęgu samoczynnego. W lokomotywie zastosowano 16-cylindrowy czterosuwowy silnik wysokoprężny 5D49. Wał korbowy wykonany z żeliwa szarego o dużej wytrzymałości, którego piasta i czopy łożysk są azotowane w celu zwiększenia żywotności i wytrzymałości, jest jednym ze słabych punktów silnika i był wielokrotnie zastępowany przez kute wały korbowe w zakładach naprawczych w Cottbus. Czop obrotowy został zlokalizowany o 185 mm do środka lokomotywy. To połączenie wózka umożliwia ruch wózka poprzecznie w stosunku do ramy głównej o ± 40 mm. Nagrzewnica typu GS-507 została zestawiona z silnikiem spalinowym i prądnicą trakcyjną oraz była napędzana przez wał prądnicy trakcyjnej poprzez sprzęgło gumowe. W lokomotywach zainstalowano elektryczne silniki trakcyjne ED 118. W lokomotywach Baureihe 232 zastosowano ogrzewanie elektryczne. Generator ciepła stanowi obcowzbudna i trójfazowa maszyna synchroniczna z zakresem częstotliwości od 63 do 100 Hz. W konwerterze prąd wielofazowy generowany przez generator ciepła jest najpierw przekształcany w jednofazowy prąd przemienny o częstotliwości 16 2/3 Hz. Częstotliwość grzania jest ustawiona na 22 Hz w celu zlikwidowania wpływu na obwody torowe systemów sygnałowych. Dodatkowo zamontowano hamulec elektrodynamiczny.
Eksploatacja w Polsce.
Po zjednoczeniu Niemiec wiele tych lokomotyw spalinowych zostało sprzedanych prywatnym przewoźnikom. Spalinowozy zostały zakupione przez prywatnych towarowych przewoźników PCC Rail Szczakowa oraz PTKiGK Zabrze do prowadzenia pociągów towarowych.

</doc>
<doc id="845046" url="https://pl.wikipedia.org/wiki?curid=845046" title="Boston Red Sox">
Boston Red Sox

Boston Red Sox – drużyna baseballowa grająca we wschodniej dywizji American League, ma siedzibę w Bostonie w stanie Massachusetts. Dziewięciokrotny zwycięzca w World Series.
Historia.
Klub powstał w 1901 roku pod nazwą Boston Americans i był jednym z ośmiu zespołów, który dołączył do nowo powstałej American League. Pierwszy mecz Americans rozegrali 26 kwietnia 1901 przeciwko Baltimore Orioles. Dwa lata później zespół osiągając bilans 91–47–3 i zwyciężając w American League, awansował do pierwszych w XX wieku World Series, w których przeciwnikiem był najlepszy zespół National League Pittsburgh Pirates; Americans wygrali serię 5–3 (grano wówczas w formacie "best-of-nine") i zdobyli pierwszy tytuł mistrzowski. 5 maja 1904 w spotkaniu z Philadelphia Athletics zawodnik Americans Cy Young, który jest rekordzistą w Major League Baseball pod względem liczby zwycięstw, rozegrał pierwszy po wprowadzeniu nowych reguł gry perfect game. Przed rozpoczęciem sezonu 1908 właściciel klubu John I. Taylor zmienił nazwę klubu na Boston Red Sox. Do sezonu 1911 włącznie zespół występował na stadionie Huntington Avenue Grounds. We wrześniu 1911 rozpoczęto budowę nowego obiektu Fenway Park, którego do użytku oddano w kwietniu 1912. 
W latach 1912–1918 Red Sox zwyciężali w World Series czterokrotnie, mając w składzie między innymi Trisa Speakera i Babe Rutha. Po odejściu Rutha do New York Yankees w styczniu 1920 narodził się przesąd zwany Klątwą Bambino; przez 86 lat Red Sox nie zdobyli mistrzowskiego tytułu. W 1946, 1967, 1975 i 1986 Red Sox przegrywali w finałach w siedmiu meczach; w World Series 1986 roku, w których przeciwnikiem był zespół New York Mets w meczu numer sześć byli o jeden strike od wygranej w całej serii, jednak przy stanie 5–4 dla Red Sox w drugiej połowie 10. zmiany, po niekontrolowanym narzucie miotacza Boba Stanleya, a następnie po uderzeniu zapolowego Mets Mookie Wilsona i błędzie przy pierwszej bazie Billa Bucknera, Mets zdobyli dwa runy i zwyciężyli 6–5, doprowadzając w efekcie do siódmego spotkania, w którym pokonali Red Sox 8–5, ostatecznie wywalczając drugi w historii klubu tytuł mistrzowski.
W 2004 Red Sox po raz szósty w historii klubu zwyciężyli w World Series, w których pokonali St. Louis Cardinals 4–0. Trzy lata później wygrali w finałach w takim samym stosunku z Colorado Rockies. W sezonie 2013 klub z Bostonu pokonał w World Series St. Louis Cardinals 4–2; po raz pierwszy od 1918 Red Sox zapewnili sobie mistrzowski tytuł na Fenway Park.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.
Linki zewnętrzne.
Oficjalna strona klubu

</doc>
<doc id="845047" url="https://pl.wikipedia.org/wiki?curid=845047" title="New York Yankees">
New York Yankees

New York Yankees – najbardziej utytułowana drużyna baseballowa, występująca we wschodniej dywizji American League, z siedzibą w Nowym Jorku. Drużyna pochodzi z Bronksu. Często nazwa zespołu skracana jest do "The Yanks". Inny przydomek drużyny to "The Bronx Bombers".
Historia.
Klub został założony w Baltimore w 1901 pod nazwą Baltimore Orioles. Dwa lata później z inicjatywy Franka J. Farrella i Billa Devery'ego jego siedzibę przeniesiono do Nowego Jorku i nazwano Highlanders. 22 kwietnia 1903 drużyna rozegrała pierwszy mecz, ulegając Washington Senators 1–3. W kwietniu 1913 po dziesięciu latach występów w roli gospodarza na stadionie Hiltop Park, usytuowanym na Washington Heights na Manhattanie, zespół przeniósł się na zmodernizowany obiekt Polo Grounds i zmienił oficjalnie nazwę na New York Yankees. 
W sezonie 1921 Yankees po raz pierwszy w historii uzyskali awans do World Series, w których ulegli New York Giants 3–5 (grano wówczas w systemie "best-of-nine"). W 1923 zespół przeniósł się na wybudowany kosztem 2,5 miliona dolarów stadion Yankee Stadium, mieszczący się na Bronksie. W tym samym roku zespół po raz pierwszy zdobył mistrzowski tytuł po pokonaniu w World Series New York Giants 4–2. W latach 1927–1953 Yankees zagrali w finałach szesnastokrotnie, zwyciężając 15 razy. W tym okresie w zespole grali między innymi członkowie Galerii Sław Babe Ruth, Earle Combs, Lou Gehrig, Joe DiMaggio, Mickey Mantle, Lefty Gomez, Waite Hoyt, Herb Pennock, Red Ruffing, Joe Gordon i Phil Rizzuto. 30 maja 1938 w dwóch meczach przeciwko Boston Red Sox zanotowano rekordową frekwencję; doubleheader obejrzało 81 841 widzów. 28 maja 1946 na Polo Grounds rozegrano po raz pierwszy mecz przy sztucznym oświetleniu.
Od 1955 do 1964 Yankees po dziewięciokrotnym wygraniu American League cztery razy wywalczyli mistrzowski tytuł. Kolejne mistrzostwa klub zdobył w 1977 i 1978 roku. Od 1995 Yankees trzy razy nie uzyskali awansu do playoff, zwyciężając pięć razy w World Series (w tym trzy razy z rzędu w latach 1998–2000). 16 kwietnia 2009 zespół rozegrał pierwszy mecz na nowo wybudowanym obiekcie Yankee Stadium, mogącym pomieścić 52 325 widzów.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.

</doc>
<doc id="845050" url="https://pl.wikipedia.org/wiki?curid=845050" title="Ołeksa Ałmaziw">
Ołeksa Ałmaziw

Ołeksa Dmytrowycz Ałmaziw, ukr. Олекса Дмитрович Алмазів, ur. w Chersoniu, zm. 13 grudnia 1936 w Łucku) – generał-chorąży Armii Ukraińskiej Republiki Ludowej.
Od 1907 oficer artylerii Armii Imperium Rosyjskiego. W 1917 roku zorganizował w Kijowie Dywizję Armatnią, która później weszła w skład 1 Dywizji Zaporoskiej. W styczniu 1918 r. brał udział w walkach z bolszewikami pod Kijowem. Pod koniec marca 1918 r. w Charkowie dywizje przeformował w Zaporoski Konno-Górski Dywizjon Armatni – popularna nazwa „ałmazowcy”. Brał udział w I pochodzie zimowym w 1919-1920 roku. Internowany w obozie w Wadowicach. Od 1921 roku na emigracji w Czechosłowacji i Polsce. Ukończył Ukraińską Akademię Gospodarczą w Podiebradach. Następnie pracował w Łucku jako technik budowlany w wydziale ziemskim. Brał aktywny udział w ukraińskim ruchu narodowym. W czasie Hołodomoru był przewodniczącym Komitetu Pomocy dla Głodujących w Ukraińskiej SRR. Był odznaczony ukraińskim Krzyżem Żelaznym, Krzyżem Semena Petlury, rosyjskim Orderem Świętego Jerzego IV klasy i Orderem Świętego Włodzimierza IV klasy. Pochowany w Łucku.

</doc>
<doc id="845053" url="https://pl.wikipedia.org/wiki?curid=845053" title="Nowial">
Nowial



</doc>
<doc id="845054" url="https://pl.wikipedia.org/wiki?curid=845054" title="Fenotiazyna">
Fenotiazyna

Fenotiazyna – organiczny związek chemiczny o potrójnym pierścieniu węglowym będący trójpierścieniowym heterocyklicznym związkiem zawierającym heteroatomy azotu i siarki w pierścieniu środkowym.
Pochodne.
Alifatyczne pochodne fenotiazyny (np. chlorpromazyna), piperazynowe (np. perfenazyna) oraz piperydynowe (np. tiorydazyna) są stosowane jako leki przeciwpsychotyczne.
Niektóre barwniki są formalnie pochodnymi fenotiazyny. Przykładem może być błękit metylenowy, chemiczny wskaźnik pH.
Zastosowanie.
Fenotiazyny używa się jako stabilizatora przeciwdziałającego polimeryzacji przy produkcji związków nienasyconych np. estrów kwasu akrylowego.

</doc>
<doc id="845057" url="https://pl.wikipedia.org/wiki?curid=845057" title="Jerzy Fogel">
Jerzy Fogel

Jerzy Fogel (ur. 17 października 1942 w Kórniku, zm. 4 kwietnia 2013) – polski archeolog, profesor, specjalista w dziedzinie epoki brązu, kierownik Zakładu Prahistorii Powszechnej Epoki Kamienia i Brązu w Instytucie Prahistorii Uniwersytetu im. Adama Mickiewicza w Poznaniu, redaktor periodyku Folia Praehistorica Posnaniensia; współzałożyciel oraz wieloletni były prezes Kórnickiego Towarzystwa Kulturalnego, członek władz Wielkopolskiego Towarzystwa Kulturalnego w latach 1979–1992.
28 lutego 2014 roku prof. Jerzy Fogel został pośmiertnie odznaczony Krzyżem Kawalerskim Orderu Odrodzenia Polski, przyznanego 12 września poprzedniego roku przez prezydenta RP Bronisława Komorowskiego.
Pochodzenie i kariera naukowa.
Jerzy Fogel urodził się w rodzinie rzemieślniczo-kupieckiej o kórnickich korzeniach sięgających co najmniej 1766 r. Szkołę podstawową w Kórniku ukończył w roku 1956, liceum ogólnokształcące w Kórniku w 1960 Następnie w 1964 roku uzyskał magisterium na studiach archeologicznych na Uniwersytecie im. Adama Mickiewicza w Poznaniu. Od 1990 prof. Jerzy Fogel pełnił funkcje kierownika Zakładu Prahistorii Powszechnej Epoki Kamienia i Brązu w Instytucie Prahistorii UAM (jako doktor habilitowany w 1989, a następnie profesor nadzwyczajny 1991r. i ostatecznie jako profesor zwyczajny tytularny od 2000 roku); sprawował również funkcję redaktora naczelnego organu w/w instytutu „Folia Praehistorica Poznaniensia”.
Praca.
Profesor Fogel opublikował blisko 80 pozycji w tym: 7 książek, liczne artykuły naukowe i publicystyczne. Inicjator i redaktor dwutomowej monografii „Z dziejów Kórnika i Bnina” (wyd. 2008-2009). Redaktor serii broszur poświęconych wybitnym kórniczanom. Nieocenione zasługi dla gminy Kórnik ściśle związane są z kierunkiem badań i studiów Profesora oraz jego działalnością społeczną: – systematyczne badania wykopaliskowe na grodach wczesnopiastowskich (X-XIII w) i osadzie kultury łużyckiej(VIII-V w p.n.e.) na półwyspie „Szyja” w Bninie(1961-1969r) na stanowisku zastępcy kierownika badań. – archeologiczne zdjęcie Polski na terenie całej gminy Kórnik i całej rynny jezior Kórnicko-zaniemyskich, udokumentowanie terenowe wszystkich stanowisk archeologicznych. – doraźne odkrycia archeologiczne: pawilon myśliwski rodu Górków na Mościenicy, pawilon rekreacyjny Teofili z Działyńskich Szołdrskiej-Potulickiej („Białej Damy”) w arboretum Instytutu PAN w Kórniku, wysepka zamkowa w Kórniku – gruzowisko, prezbiterium byłego kościoła parafialnego w Bninie, kasztel obronny rodu Grzymalitów na półwyspie „Rybakówka” w Błażejewie, leśniczówka w lesie Zwierzyniec w Kórniku-fundamenty, osada ludności kultury łużyckiej na wyspie Edwarda w Zamiemyślu, osada kultury łużyckiej na półwyspie Szyja w Bninie. – systematyczny dozór archeologiczny nad wszelkimi wykopami infrastrukturalnymi realizowanymi w gminie Kórnik.

</doc>
<doc id="845060" url="https://pl.wikipedia.org/wiki?curid=845060" title="Wieczność">
Wieczność

W popularnym mniemaniu, wieczność jest równoznaczna z nieskończonością, jednak przez wielu określana jest jako istnienie poza czasem. Wieczność występuje m.in. w eschatologii chrześcijańskiej, w której w większości wyznań występuje wiara w pośmiertne życie wieczne. Zwolennicy istnienia wieczności, między innymi Arystoteles, twierdzą, że materia, siły i czas muszą istnieć wiecznie.

</doc>
<doc id="845062" url="https://pl.wikipedia.org/wiki?curid=845062" title="Bombka">
Bombka

Bombka, bańka (w niektórych regionach Polski m.in. w Małopolsce) – ozdoba choinkowa, wykonana zazwyczaj z cienkiego szkła. Bombki często są ręcznie malowane i posrebrzane od wewnątrz. Początki ich produkcji datuje się na 1847. Pierwsze bombki zostały wykonane w mieście Lauscha w Niemczech przez Hansa Greinera. Według legendy rozpoczął on tworzenie szklanych wydmuszek do udekorowania choinki, gdyż nie stać go było na typowe wówczas dekoracje czyli orzechy, jabłka czy cukierki.
Pierwsze choinkowe bombki pojawiły się w Polsce w XIX w. Były wykonywane ze szkła dmuchanego i początkowo imitowały orzechy i inne owoce, ale z czasem wzornictwo wzbogacało się o bombki w kształcie przedmiotów codziennego użytku, np. bucików, parasolek, instrumentów muzycznych czy też postaci zwierzątek i pajaców. Zabawki choinkowe pierwotnie sprowadzano z zagranicy, a ich prawdziwym zagłębiem była Norymberga. Ozdoby stamtąd były w Polsce bardzo popularne.
Polska to potentat w produkcji ręcznie robionych bombek. Niemal cała produkcja trafia na eksport, głównie do USA, ale także do Japonii, Kanady, Wielkiej Brytanii, Francji, Niemiec, Rosji, Skandynawii, Australii i innych krajów.

</doc>
<doc id="845070" url="https://pl.wikipedia.org/wiki?curid=845070" title="Horyzont (ujednoznacznienie)">
Horyzont (ujednoznacznienie)



</doc>
<doc id="845079" url="https://pl.wikipedia.org/wiki?curid=845079" title="Brigade">
Brigade

Brigade jest to brytyjski zespół rockowy rodem z Londynu. 25 maja 2005 grupa zrealizowała swój pierwszy album nazwany Lights. Artyści mimo pozytywnych recenzji albumu jak dotąd nie osiągnęli dużej popularności.

</doc>
<doc id="845084" url="https://pl.wikipedia.org/wiki?curid=845084" title="Yuan Lee">
Yuan Lee

Yuan Tseh Lee (ur. 19 listopada 1936 w Xinzhu) - tajwański chemik, pierwszy laureat nagrody Nobla pochodzący z Tajwanu.
W szkole interesował się głównie sportem, grał w szkolnej drużynie baseballowej, na pozycji drugiego bazowego oraz ping-pongowej. Jednak pod wpływem lektury biografii Marii Skłodowskiej-Curie postanowił zostać naukowcem.
W 1955 roku zostaje przyjęty, ze względu na bardzo dobre wyniki w nauce bez egzaminów wstępnych, na National Taiwan University, na którym w 1959 uzyskał B.Sc. Studia kontynuował na National Tsing Hua University, ukończył je w 1961, po czym wyjechał do USA, aby w 1965 uzyskać stopień doktora na Uniwersytecie Kalifornijskim w Berkeley.
W lutym 1967 rozpoczął staż podoktorski u Dudleya Herschbacha na Uniwersytecie Harvarda. 
W 1986 roku otrzymał, wraz z Dudleyem Herschbachem i Johnem Polanyi, nagrodę Nobla w dziedzinie chemii za "wkład w badanie dynamiki elementarnych procesów chemicznych".
W dniu 7 czerwca 2011 roku został odznaczony Medalem im. Włodzimierza Kołosa i Medalem Marii Skłodowskiej-Curie.

</doc>
<doc id="845087" url="https://pl.wikipedia.org/wiki?curid=845087" title="Język banjumasański">
Język banjumasański

Język banjumasański ("Basa Banyumasan") – język austronezyjski używany na wyspie Jawa w trzech prowincjach − Środkowej, Zachodniej i Banten. Posługuje się nim od 12 do 15 mln osób. We współczesnej klasyfikacji lingwistycznej najczęściej jest uważany za dialekt języka jawajskiego. Niezależnie od tego w ramach etnolektu banjumasańskiego można wyróżnić (sub)dialekty: tegelański (obszar północny), banjumasański (obszar południowy) i banteński (prowincja Banten).

</doc>
<doc id="845090" url="https://pl.wikipedia.org/wiki?curid=845090" title="Nowiny (powiat lubelski)">
Nowiny (powiat lubelski)

Nowiny – wieś w Polsce położona w województwie lubelskim, w powiecie lubelskim, w gminie Głusk.
Do 1997 nazywały się Nowiny Zemborzyckie i były częścią wsi Prawiedniki.
Nowiny są najdalej na zachód wysuniętą wsią Gminy Głusk.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Głusk.

</doc>
<doc id="845094" url="https://pl.wikipedia.org/wiki?curid=845094" title="Marcin Szeląg">
Marcin Szeląg

Marcin Szeląg (ur. 7 lipca 1981 w Bydgoszczy) – polski szachista, mistrz międzynarodowy od 2000 roku.
Kariera szachowa.
Wielokrotnie występował w finałach mistrzostw Polski, Europy i świata juniorów w różnych kategoriach wiekowych. Dwukrotnie (w latach 1995 – do 14 lat i 1997 – do 16 lat) zdobył tytuły mistrza kraju juniorów. W 1997 r. osiągnął również największy sukces na arenie międzynarodowej (w kategorii juniorów), zajmując V miejsce na mistrzostwach świata do 16 lat.
W 2001 r. zdobył (w barwach KS "Pocztowiec" Poznań) brązowy medal na drużynowych mistrzostwach Polski w Głogowie. W 2003 r. zwyciężył w otwartym turnieju w Poznaniu oraz podzielił I m. w Zugu. W 2004 r. zajął I m. w turnieju "open" w Kożuchowie oraz podzielił III m. (za Lubomirem Michalecem i Piotrem Bobrasem, wspólnie z Radosławem Wojtaszkiem) w kolejnym turnieju w Poznaniu. W 2005 r. podzielił II m. (za Radosławem Wojtaszkiem, wspólnie z Władimirem Małaniukiem i Pawłem Czarnotą) w festiwalu "Cracovia 2004/05" w Krakowie, zadebiutował w Poznaniu w finale mistrzostw Polski seniorów, zajmując XIV miejsce oraz zwyciężył w otwartym turnieju w Poznaniu. W 2006 r. odniósł duży sukces, dzieląc II m. (za Aleksandrem Moisejenko, wspólnie z m.in. Wugarem Gaszimowem, Siergiejem Azarowem, Władimirem Burmakinem i Krishanem Sasikiranem) w Cappelle-la-Grande. Podzielił również I m. w kolejnym międzynarodowym turnieju, rozegranym w Poznaniu. W 2007 r. podzielił II m. (za Arturem Jakubcem, wspólnie z m.in. Wadimem Szyszkinem) w Krakowie oraz po raz kolejny podzielił I m. w Poznaniu, natomiast w 2010 r. zwyciężył w Poznaniu.
Najwyższy ranking w dotychczasowej karierze osiągnął 1 maja 2013 r., z wynikiem 2501 punktów zajmował wówczas 30. miejsce wśród polskich szachistów.
Życie zawodowe.
Jest pracownikiem naukowym Instytutu Informatyki Politechniki Poznańskiej, posiada stopień doktora inżyniera. Został laureatem konkursu PSSI na najlepszą pracę doktorską ze Sztucznej Inteligencji za pracę Application of the Dominance-based Rough Set Approach to Ranking and Similarity-based Classification Problems (Zastosowanie teorii zbiorów przybliżonych z relacją dominacji do problemów porządkowania i klasyfikacji na podstawie podobieństwa).

</doc>
<doc id="845096" url="https://pl.wikipedia.org/wiki?curid=845096" title="Wyrażenia regułowe">
Wyrażenia regułowe



</doc>
<doc id="845099" url="https://pl.wikipedia.org/wiki?curid=845099" title="I liga urugwajska w piłce nożnej (1910)">
I liga urugwajska w piłce nożnej (1910)

I liga urugwajska w piłce nożnej (1910) - mistrzostwa Urugwaju w roku 1910 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ z ligi spadł jeden klub, a na jego miejsce nikt nie awansował, liga zmniejszyła się z 9 do 8 klubów.

</doc>
<doc id="845103" url="https://pl.wikipedia.org/wiki?curid=845103" title="Przezierka prosowianka">
Przezierka prosowianka

Przezierka prosowianka, omacnica prosowianka ("Ostrinia nubilalis") − gatunek motyla z rodziny wachlarzykowatych.
Motyl o ciele długości 15 mm w przypadku samicy i 12 mm w przypadku samca. Rozpiętość skrzydeł wynosi u niego od 25 do 37 mm. Przednie skrzydło ma żółte lub jasnobrązowe tło z ciemnymi brzegami oraz beżowobrunatnym polem środkowym odgraniczonym cienkimi, zygzakowatymi przepaskami poprzecznymi o brunatnym zabarwieniu. Skrzydło tylne jest jasnożółte z jaśniejszą pręgą środkową.
Owad ten zamieszkuje polany, ugory, przydroża, przytorza oraz uprawy kukurydzy i chmielu. Pierwotnie występował w europejskiej, azjatyckiej i afrykańskiej części rejonu śródziemnomorskiego. Zawleczony został jednak wraz z roślinami uprawnymi do większej części Europy, Ameryki Północnej, a także do północnych rejonów Ameryki Południowej. Owady dorosłe latają nocą, zwłaszcza między zmrokiem a północną. W warunkach polskich aktywne są od czerwca do sierpnia lub września. Samice składają jaja na spodzie liści. Gąsienice są polifagicznymi fitofagami żerującymi na ponad 200 gatunkach roślin, w tym bylicy pospolitej, kukurydzy zwyczajnej, chmielu, prosie zwyczajnym, konopiach siewnych, ziemniaku, burakach, malinach, złocieniach, szpinaku warzywnym, rabarbarach, selerach. Zimowanie gąsienic odbywa się w grubych łodygach roślin zielnych takich jak komosa czerwona, komosa biała, rdest plamisty i szarłat szorstki.
Szczególnie duże szkody wyrządza na plantacjach kukurydzy. Przez spowodowane podczas jej żerowania ranki wnikają do kolb kukurydzy patogeny wywołujące fuzariozę kukurydzy. Masowe pojawienia się omacnicy prosowianki skorelowane są z nasileniami tej choroby.

</doc>
<doc id="845104" url="https://pl.wikipedia.org/wiki?curid=845104" title="Unizet">
Unizet

UNITRA-UNIZET Sp. z o.o. - dawniej Centrala Techniczno-Handlowa Podzespołów Elektronicznych Przedsiębiorstwo Państwowe, z dniem 01.12.2007 na mocy ustawy o komercjalizacji i prywatyzacji (Dz.U. z 1996 nr 118, poz. 561) przekształcone zostało w jednoosobową spółkę skarbu państwa. Zajmuje się sprzedażą elementów i podzespołów elektronicznych. 
W PRL należało do zjednoczenia Unitra. Mimo rozwiązania zjednoczenia, firma UNITRA-UNIZET zdołała się utrzymać.
Aktualnie w stanie likwidacji.

</doc>
<doc id="845111" url="https://pl.wikipedia.org/wiki?curid=845111" title="Essing">
Essing

Essing – gmina targowa w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, wchodzi w skład wspólnoty administracyjnej Ihrlerstein. Leży około 7 km na zachód od Kelheim, nad rzeką Altmühl.
Dzielnice.
W skład gminy wchodzą następujące dzielnice: 
Polityka.
Wójtem od 1988 jest Jörg Nowy (bezpartyjny).
Oświata.
W gminie znajduje się przedszkole.

</doc>
<doc id="845114" url="https://pl.wikipedia.org/wiki?curid=845114" title="Rastafarianin">
Rastafarianin



</doc>
<doc id="845119" url="https://pl.wikipedia.org/wiki?curid=845119" title="Cienkopancerzowce">
Cienkopancerzowce

Cienkopancerzowce (Leptostraca) – rząd morskich skorupiaków z gromady pancerzowców.
Opis.
Ciało długości zwykle od 6 do 11 mm, rzadko do 40 mm, objęte dwuklapkowym karapaksem, który przykrywa głowę, tułów i cztery segmenty odwłoka. Klapy karapksu mogą być w okolicy szczęk ściągane mięśniem zwieraczem. Przód karapaksu tworzy ruchome rostrum. Oczy osadzone są na krótkich szypułkach. Czułki pierwszej pary są najczęściej dwugałęziste o łuskowatym lub płytkowatym, niekiedy zredukowanym lub nieobecnym egzopodicie. Druga para czułek jest jednogałęzista. Na żuwaczkach zwykle obecne głaszczki, wyrostki molarne i incisory. Pierwsza para szczęko o parzystych endytach i zwykle biczykowatych głaszczkach. Protopodit szczęk drugiej pary zazwyczaj z czterema endytami. Odnóża tułowiowe biorą udział w odżywianiu, oddychaniu i ochronie potomstwa, zatraciły zaś funkcje lokomotoryczne i bywają zredukowane. Odnóża odwłokowe czterech pierwszych par dobrze wykształcone, dwugałęziste, natomiast dwóch ostatnich par jednogłęziste, zredukowane. Telson z furką. U samic otwory płciowe na biodrach szóstej, a u samców ósmej pary odnóży tułowiowych.
Biologia i ekologia.
Skorupiaki morskie, żyjące przy dnie lub w mule. W większości filtratory. Przechodzą rozwój wprost.
Systematyka.
Należy tu jeden podrząd: przejściowce (Nebaliacea), podzielony na 4 rodziny:

</doc>
<doc id="845122" url="https://pl.wikipedia.org/wiki?curid=845122" title="Leptostraca">
Leptostraca



</doc>
<doc id="845123" url="https://pl.wikipedia.org/wiki?curid=845123" title="DVD-DL">
DVD-DL



</doc>
<doc id="845124" url="https://pl.wikipedia.org/wiki?curid=845124" title="Marcin Kosiński">
Marcin Kosiński

Marcin Kosiński vel Iwo Bartosz Kitzinger (ur. 26 lutego 1985 roku w Raciborzu) – polski koszykarz, występujący na pozycji rzucającego obrońcy, wychowanek MKKS Rybnik, reprezentant kraju (m.in. uczestnik Mistrzostw Europy Hiszpania 2007).
Życiorys.
W sezonie 2002/2003 ze Zniczem Pruszków wywalczył awans do II ligi. W 2005 podpisał dwuletni kontrakt z Unią Tarnów, rozpoczynając tym samym w sezonie 2005/2006 grę w Polskiej Lidze Koszykówki. Jednak na skutek problemów finansowych klubu, rozwiązał umowę już po pierwszym sezonie, przenosząc się do Polpharmy Starogard Gdański. Przed sezonem 2007/2008 otrzymał propozycję z Prokomu Trefla Sopot, lecz zrezygnował z niej na rzecz oferty Turowa Zgorzelec. W sezonie 2008/2009 reprezentował również barwy PBG Basketu Poznań oraz włoskiego Seven 2007 Roseto.
Przez wielu fachowców był uważany za jeden z najbardziej obiecujących talentów koszykarskich w Polsce. W Meczu Gwiazd PLK 2007 wygrał konkurs rzutów za 3 punkty, odbierając tytuł Andrzejowi Plucie.
Na początku sezonu 2006/2007 (w którym wprowadzono zasadę o obowiązku obecności na boisku przynajmniej jednego Polaka w każdej drużynie), gdy w barwach Polpharmy na boisku pojawili się Greg Harrington, Whitney Robinson, Patrick Okafor, Kristjan Ercegović i właśnie Iwo Kitzinger, część obserwatorów – wprowadzona w błąd obco brzmiącym nazwiskiem Kitzinger – wzniosła alarm o złamaniu regulaminu rozgrywek. Do 17. roku życia nosił imię i nazwisko Marcin Kosiński, następnie Iwo Kitzinger, a w grudniu 2010 roku wrócił do pierwszego imienia i nazwiska. W lutym 2011 został zwolniony z Asseco Prokom Gdynia.
W roku 2011 rozegrał kilka spotkań w barwach amatorskiego klubu "kicks.com.pl" występującego w Warszawskim Nurcie Basketu Amatorskiego.

</doc>
<doc id="845131" url="https://pl.wikipedia.org/wiki?curid=845131" title="Cosmo's Factory">
Cosmo's Factory

Cosmo's Factory – piąty album amerykańskiego zespołu Creedence Clearwater Revival, wydany w roku 1970. W 2003 album został sklasyfikowany na 265. miejscu listy 500 albumów wszech czasów magazynu Rolling Stone.
Nazwa albumu wzięła swoją nazwę od magazynu w Berkeley, gdzie zespół przygotowywał się do nagrania płyty. Lider zespołu John Fogerty nalegał, aby próby odbywały się prawie codziennie. Perkusista Doug „Cosmo” Clifford nadał temu miejscu miano fabryki ().
Lista utworów.
Strona 1
Strona 2

</doc>
<doc id="845145" url="https://pl.wikipedia.org/wiki?curid=845145" title="Indywidualne Mistrzostwa Świata na Żużlu 1971">
Indywidualne Mistrzostwa Świata na Żużlu 1971

Indywidualne Mistrzostwa Świata na Żużlu 1971 – cykl turniejów żużlowych mających wyłonić najlepszych żużlowców na świecie. Tytuł wywalczył Ole Olsen – jako żużlowiec duński w historii zdobył mistrzostwo świata.
W finale światowym wystąpił jedyny reprezentant Polski Jerzy Szczakiel – piętnaste miejsce.
Po raz pierwszy w eliminacjach uczestniczyli reprezentanci z Rumunii i Włoch.
Eliminacje europejskie.
Eliminacje kontynentalne.
Ćwierćfinały.
Udine (1).
Awans: 8 do półfinału kontynentalnego
Praga (2).
Awans: 8 do półfinału kontynentalnego
Abensberg (3).
Awans: 8 do półfinału kontynentalnego
Miszkolc (4).
Awans: 8 do półfinału kontynentalnego
Półfinały.
Gorzów Wielkopolski (1).
Awans: 8+1 do finału kontynentalnego
Güstrow (2).
Awans: 8 do finału kontynentalnego
Finał kontynentalny.
Awans: 8 do finału europejskiego
Eliminacje skandynawsko-brytyjskie.
Skandynawia.
Finał skandynawski.
Awans: 4+1 do finału skandynawsko-brytyjskiego
Eliminacje brytyjskie.
Półfinały.
West Ham (1).
Awans: 8 do finału brytyjskiego
Sheffield (2).
Awans: 8+1 do finału brytyjskiego
Finał brytyjski.
Awans: 12+2 do finału brytyjsko-skandynawskiego
Finał skandynawsko-brytyjski.
Awans: 8 do finału europejskiego
Finał europejski.
Awans: 10+1 do finału światowego
Eliminacje szwedzkie.
Półfinały.
Visby (1).
Awans: 5 do finału szwedzkiego
Gislaved (2).
Awans: 4 do finału szwedzkiego
Målilla (3).
Awans: 4 do finału szwedzkiego
Malmö (4).
Awans: 4 do finału szwedzkiego
Finał szwedzki.
Awans: 6+1 do finału światowego
Finał światowy.
Władimir Gordiejew zajął w turnieju piąte miejsce, ale został zdyskwalifikowany i przesunięty na ostatnie miejsce za dodawanie do paliwa niedozwolonych substancji.

</doc>
<doc id="845146" url="https://pl.wikipedia.org/wiki?curid=845146" title="Ulica Okólnik w Warszawie">
Ulica Okólnik w Warszawie

Ulica Okólnik – ulica w śródmieściu Warszawy.
Przebieg.
Ulica Okólnik biegnie na brzegu skarpy wiślanej. Położona południkowo, łączy ulice Ordynacką i Szczyglą.
Historia.
Ulica Okólnik była niegdyś częścią posiadłości rodziny Krasińskich. Została wytyczona w 1884.
Słowo „okólnik”, od którego wzięła swoją nazwę ulica, oznacza zagrodę lub podwórze dla zwierząt.

</doc>
<doc id="845147" url="https://pl.wikipedia.org/wiki?curid=845147" title="Fabiola de Mora y Aragon">
Fabiola de Mora y Aragon

Fabiola de Mora, właśc. Fabiola Fernanda María de las Victorias Antonia Adelaida (ur. 11 czerwca 1928 w Madrycie, zm. 5 grudnia 2014 w Brukseli) – królowa Belgów.
Życiorys.
Jej rodzicami byli Gonzalo Mora Fernández Riera del Olmo, markiz Casy Riery, hrabia Mory oraz jego żona Blanca de Aragón y Carrillo de Albornoz Barroeta-Aldamar y Elío. Jej matką chrzestną była królowa Hiszpanii Wiktoria Eugenia Battenberg.
15 grudnia 1960 w katedrze świętego Michała i świętego Guduli wyszła za mąż za króla Belgów Baudouina I. Od zamążpójścia mogła korzystać z prawa występowania w białym stroju podczas audiencji u papieża, tzw. przywilej bieli. Para królewska nie doczekała się potomstwa – po pięciu poronieniach (w 1961, 1962, 1963, 1965 i 1968) Fabiola nie mogła mieć więcej dzieci.
31 lipca 1993 mąż Fabioli – Baudouin zmarł w swej willi Astrida w Motril w Hiszpanii.
W 2009 roku przeszła zapalenie płuc, z którego w pełni nie wyzdrowiała. Przez ostatnie lata życia poruszała się na wózku inwalidzkim.
Fabiola zmarła 5 grudnia 2014 roku w Zamku Stuyvenberg w Brukseli.
Upamiętnienie.
W 1960 roku na cześć królowej Belgijska Wyprawa Antarktyczna nazwała nowo odkryty antarktyczny łańcuch górski na Ziemi Królowej Maud – Górami Królowej Fabioli.

</doc>
<doc id="845164" url="https://pl.wikipedia.org/wiki?curid=845164" title="Alipiusz (Chotowicki)">
Alipiusz (Chotowicki)

Alipiusz, imię świeckie Antonij Antonowicz Chotowicki (ur. 17 listopada 1901, zm. 30 maja 1977) – prawosławny arcybiskup winnicki i bracławski. 
Życiorys.
Urodził się w rodzinie kapłana prawosławnego Antoniego Chotowickiego we wsi Dorosyn (obecnie rejon Rożyszcze, obwód wołyński). Ukończył Studium Duchowne w Mylczach (obecnie rejon starowyżowski w obwodzie chmielnickim). W 1922 został wyświęcony na kapłana przez biskupa wołyńskiego i żytomierskiego Awerkiusza (późniejszego świętego, nowomęczennika). Pracował w różnych świątyniach eparchii żytomierskiej. Za działalność w czasie II wojny światowej otrzymał medal „Za dzielną pracę w latach Wielkiej Wojny Ojczyźnianej 1941–1945”. W czasie wojny zginął na froncie jego jedyny syn. Po wojnie owdowiał. Pracował wówczas w różnych świątyniach Żytomierza i był sekretarzem eparchii żytomierskiej. Zgodnie z decyzją Świętego Synodu po złożeniu ślubów zakonnych i przyjęciu imienia Alipiusz został 14 czerwca 1958 wyświęcony na biskupa połtawskiego i krzemieńczuckiego. W czasie swej pracy pasterskiej kierował także eparchią dniepropetrowską, następnie znów połtawską, winnicką, kijowską i ponownie winnicką. W 1975 w związku z chorobą przeszedł na emeryturę i wyjechał do monasteru Zaśnięcia Matki Bożej w Odessie. Zmarł 30 maja 1977.
Bibliografia.
Архієпископ Варфоломій. “Мілецький Свято-Миколаївський монастир”. – Рівне, 2002. – С. 130-131.

</doc>
<doc id="845166" url="https://pl.wikipedia.org/wiki?curid=845166" title="Ustonogi">
Ustonogi

Ustonogi, ustonogie (Stomatopoda) – rząd morskich skorupiaków z gromady pancerzowców o stosunkowo prymitywnej budowie z bardzo słabo wykształconym pancerzem, który to jest słabo zesklerotyzowany. Ciało mają wydłużone do długości 34 cm, z bardzo długim odwłokiem. Dorosłe skorupiaki prowadzą najczęściej ryjący tryb życia na dnie morza, a larwy spotykane są w planktonie. Dotychczas poznano około 170 gatunków.
Budowa ciała.
Głowa ustonogich jest stosunkowo duża, natomiast tułów jest słabo rozwinięty. Odwłok stanowi główną masę zwierzęcia. Pierwsze pięć segmentów tułowia słabo jest połączone z głową. Pozostałe trzy segmenty są wolne. Ostateczna segmentacja głowy nie zgadza się z metamerią embrionalną ani metamerią układu nerwowego. Głowa ma dwa pseudosomity wolne (oczny i czułkowy) ruchomo zestawione względem pozostałej części głowy. Przednia rostralna część pancerza, na której osadzone są "antennae", także jest ruchoma w stosunku do reszty pancerza. Żuwaczki z trójczłonowymi głaszczkami dobrze rozwinięte, natomiast obie pary szczęk są bardzo słabo wykształcone. W pobieraniu pokarmu główną rolę mają szczękonóżki. Są one najlepiej rozwinięte ze wszystkich odnóży, są jednogałęziste. Szczególnie druga para jest silnie rozwinięta i stanowi główny narząd chwytny i zarazem obronny, nadając całemu zwierzęciu swoisty wygląd. Mają one silnie rozwinięty końcowy człon odnóża (dactylopodit) z silnymi kolcami, składający się w zagłębieniu członu przedostatniego (protopoditu) z okładziny. Pozostałe cztery pary też są uzbrojone w zakończenia chwytne, lecz małych rozmiarów. Tego rodzaju narządy chwytne nazywane są pseudoszczypcami. Odnóża wolnych segmentów tułowia są stosunkowo długie i cienkie, dwugałęziste o charakterze pływnym. Odnóża odwłokowe (pleopodia) są krótkie i blaszkowate. Na pięciu pierwszych parach umiejscowione są skrzela. Szósta para to uropodit, wraz z telsonem, tworzy płetwę ogonową. U samców pierwsza para pleopodiów funkcjonuje jako narząd kopulacyjny.
Układ pokarmowy.
Jelito ma dwa duże gruczoły wątrobo-trzustkowe, złożone z 8-10 ramion i ciągnie się do telsonu. Oprócz tego w części odbytowej uchodzą dwa małe uchyłki, nazywane gruczołami odbytowymi i mają one charakter wydalniczy.
Układ krążenia.
Serce jest długie, ciągnie się przez cały tułów i odwłok, ma liczne ostia (13 par, z których 6 par znajduje się w części tułowiowej i 7 par w odwłokowej). Oprócz tętnicy głowowej i ogonowej istnieją liczne (15 par) tętnice boczne i grzbieto-brzuszne.
Układ nerwowy i narządy zmysłów.
Układ nerwowy odpowiada segmentacji ciała. Pierwsze 8 zwojów tułowiowych zlane w jedną całość, ostatnie 3 zwoje oddzielne, podobnie jak 6 zwojów odwłokowych. Oko naupliusowe zachowuje się też u form dorosłych.
Oczy ustonogich są uznawane za jeden z najbardziej skomplikowanych narządów wzroku w królestwie zwierząt – mogą rozpoznawać 12 podstawowych kolorów (oko człowieka 3) oraz rozpoznawać polaryzację światła.
Układ rozrodczy.
Są to organizmy rozdzielnopłciowe. Jajniki są parzyste i wydłużone, mieszczą się w tułowiu i uchodzą w 6 segmencie pojedynczym otworem, natomiast nieparzyste jądra, położone w telsonie, uchodzą w 8 segmencie tułowia parzystymi otworami. Jaja do czasu wylęgu są noszone przez samicę na ostatnich trzech parach szczękonóży. W momencie składania są skupione w grona wydzieliną cementową gruczołów trzech ostatnich segmentów tułowia.
Przechodzą przeobrażenie, po 10-11 tygodniach wylęgają się larwy, tzw. "erichthus", bardzo zaawansowane w rozwoju. Po pięciu linieniach, przez stopniowe wykształcenie pleomerów i pleopodiów i uwstecznienie egzopoditów przechodzi w stadium synzoea i zaczyna prowadzić pelagiczny tryb życia. Całkowity rozwój trwa kilka miesięcy.
Ekologia.
Występują w klimacie tropikalnym i subtropikalnym, sporadycznie w chłodniejszych wodach. Są mieszkańcami strefy przydennej, głównie mórz tropikalnych. Niektóre gatunki sięgają do głębokości 760 m. Występują gatunki mogące żyć w wodach słonawych. Zwykle są mieszkańcami skalistych wybrzeży, raf koralowych, a także i piaszczystego dna.
Znaczenie gospodarcze.
W większości jadalne, wchodzą w skład wielu potraw, m.in. sashimi i sushi. Do celów kulinarnych są używane m.in. "Squilla desmaresti" i "Squilla oratoria".

</doc>
<doc id="845180" url="https://pl.wikipedia.org/wiki?curid=845180" title="Michael D. Griffin">
Michael D. Griffin

Michael Douglas Griffin (ur. 1 listopada 1949 w Aberdeen, Maryland) – amerykański fizyk i inżynier aerokosmiczny. Od 13 kwietnia 2005 do 20 stycznia 2009 roku był administratorem NASA. Od lutego 2018 podsekretarz obrony do spraw badań i inżynierii.

</doc>
<doc id="845192" url="https://pl.wikipedia.org/wiki?curid=845192" title="Jan Gmyrek">
Jan Gmyrek

Jan Wojciech Gmyrek (ur. 2 marca 1951 w Krakowie) – polski piłkarz ręczny, środkowy rozgrywający, reprezentant kraju. Brązowy medalista olimpijski z Montrealu.
Życiorys.
Kariera klubowa.
Jest wychowankiem AZS Kraków, w którego barwach występował w latach 1964–1970. Z krakowską drużyną wywalczył w 1968 srebrny medal na międzynarodowych akademickich mistrzostwach Polski, ale jego zespół spadł w 1969 z I ligi. Od sezonu 1970/1971 występował w Stali Mielec, z którą zdobył Puchar Polski w 1971 i wicemistrzostwo Polski w 1975. Po sezonie 1975/1976 przeszedł do Hutnika Kraków, z którym w 1977 wywalczył awans do I ligi, w 1978 wicemistrzostwo Polski i Puchar Polski, w 1979 i 1980 mistrzostwo Polski. W latach 1980–1987 był graczem I-ligowej austriackiej drużyny HC Eggenburg, karierę zawodniczą zakończył w Hutniku Kraków, w sezonie 1987/1988 (6. miejsce w lidze).
Kariera reprezentacyjna.
Był reprezentantem Polski juniorów. W 1968 zdobył brązowy, a w 1970 srebrny medal Młodzieżowych Zawodów Przyjaźni. W reprezentacji Polski seniorów debiutował 26 czerwca 1970 w towarzyskim spotkaniu z Jugosławią, w tym samym roku zajął też z drużyną 2. miejsce w zawodach o Puchar Bałtyku. Uczestniczył w zwycięskich dla Polski eliminacjach do igrzysk olimpijskich w Monachium (1972), w których w pięciu meczach zdobył 15 bramek. Na igrzyskach zajął z zespołem 10. miejsce, zagrał tam w czterech spotkaniach, zdobywając siedem bramek. W 1974 wystąpił na mistrzostwach świata, zajmując 4. miejsce (w sześciu spotkaniach zdobył trzynaście bramek) a także na zawodach Pucharu Świata, gdzie zajął z drużyną 2. miejsce (w czterech spotkaniach zdobył siedem bramek). Swój największy sukces odniósł na igrzyskach olimpijskich w Montrealu (1976), gdzie ze swoją drużyną zdobył brązowy medal (w sześciu spotkaniach zdobył siedemnaście bramek). Po igrzyskach został kapitanem drużyny narodowej. W tej roli wystąpił na mistrzostwach świata w 1978, gdzie jego zespół zajął 6. miejsce (w pięciu spotkaniach zdobył pięć bramek) oraz zawodach Pucharu Świata w 1979, gdzie zdobył z drużyną drugie miejsce (wystąpił we wszystkich czterech spotkaniach, ale nie zdobył żadnej bramki). Ostatni raz w biało-czerwonych barwach zagrał 15 grudnia 1979 w towarzyskim spotkaniu z Węgrami. Nie został natomiast powołany na kolejne mecze w 1980 i pominięto go w składzie reprezentacji na igrzyska olimpijskie w Moskwie (1980). Łącznie w I reprezentacji Polski zagrał w latach 1970-1979 w 182 spotkaniach, zdobywając 349 bramek. Ponadto dwukrotnie zdobył brązowy medal akademickich mistrzostw świata (1975, 1977), a w 1976 wywalczył brązowy medal Mistrzostw Armii Zaprzyjaźnionych.
Kariera trenerska i praca zawodowa.
W 1971 ukończył Technikum Elektromechaniczne w Krakowie, w 1977 studia w Akademii Wychowania Fizycznego w Warszawie. W latach 1988-1993 trenował zespół Hutnika Kraków (najwyższa pozycja: 4. miejsce w 1989), a w sezonie 1993/1994 AZS Kraków (zespół spadł z II ligi). Pracował przez wiele lat w austriackiej firmie z branży motoryzacyjnej. W 2017 przeszedł na emeryturę.
W 1974 otrzymał tytuł Zasłużony Mistrz Sportu, w 1976 został odznaczony brązowym Medalem za Wybitne Osiągnięcia Sportowe, w 1993 został odznaczony Diamentową Odznaką ZPRP, a w 2008 został wybrany do „siódemki” 90-lecia polskiej piłki ręcznej na środku rozegrania. Został odznaczony Srebrnym Krzyżem Zasługi.

</doc>
<doc id="845194" url="https://pl.wikipedia.org/wiki?curid=845194" title="Ole Olsen (żużlowiec)">
Ole Olsen (żużlowiec)

Ole Olsen (ur. 16 listopada 1946 w Haderslev) – duński żużlowiec, trzykrotny indywidualny mistrz świata.
Trzy razy był indywidualnym mistrzem świata na żużlu. W finałach IMŚ występował dwanaście razy.
Oprócz startów w indywidualnych mistrzostwach reprezentował Danię w mistrzostwach świata par, a także w drużynowych mistrzostwach świata. Odnosił także sukcesy w wyścigach na długim torze. W rywalizacji krajowej przez wiele lat nie miał sobie równych, zdobywając aż trzynaście tytułów mistrza Danii.
W trakcie kariery postanowił wybudować tor w Vojens, na którym później organizował wiele imprez rangi światowej. W latach 1995–2009 był dyrektorem cyklu Grand Prix.
Jego syn Jacob, również był żużlowcem.
Osiągnięcia.
Indywidualne Mistrzostwa Świata

</doc>
<doc id="845196" url="https://pl.wikipedia.org/wiki?curid=845196" title="Stomatopoda">
Stomatopoda



</doc>
<doc id="845197" url="https://pl.wikipedia.org/wiki?curid=845197" title="Kultura lendzielska">
Kultura lendzielska

Kultura lendzielska – kultura neolityczna (ok. 5000-4000 p.n.e.), z kręgu kultur naddunajskich, której nazwa pochodzi od miejscowości Lengyel w regionie Tolna koło Kaposváru na Węgrzech. Formą jej kontynuacji była kultura jordanowska.
Obszar występowania.
Ludność tej kultury zajmowała obszary dzisiejszej Polski (Śląsk, Małopolska, Wielkopolska i Kujawy), Czech (południowe Morawy), zachodniej Słowacji, zachodnich Węgier oraz przylegających części Austrii, Słowenii i Chorwacji. Na ziemiach polskich elementy kultury lendzielskiej mieszały się z elementami kultury polgarskiej, tworząc tzw. kompleks lendzielsko-polgarski.
Grupy lokalne na ziemiach polskich.
Na podstawie szczegółowej analizy ceramiki wydzielono następujące grupy:
Charakterystyczne wytwory kulturowe.
Cechą charakterystyczną wyżej wymienionych grup jest występowanie naczyń na pustej nóżce, amforek i mis, zdobionych jedynie plastycznymi guzkami. Ceramika posiadała również spiralne ornamenty. Lendzielskie naczynia były niemalowane. Wśród znalezisk kultury lendzielskiej znajdują się również terakotowe figurki.
Osadnictwo i gospodarka.
Zakładano bardzo rozległe osady, złożone zarówno z dużych domów naziemnych zbudowanych na planie prostokątnym, jak również ziemianki o planie owalnym. Spotyka się osady otwarte, ale też otoczone rowami obronnymi, również budowle o nieznanym przeznaczeniu, tzw. rondele.
Ludność zajmowała się zarówno rolnictwem, jak i hodowlą bydła. Terenami eksploatowanymi przez gospodarkę rolno-hodowlaną były już nie tylko dna dolin rzecznych, ale także brzegi wysoczyzn.
Obrządek pogrzebowy.
Zmarłych chowano na cmentarzyskach w pobliżu osad, w pozycji skurczonej, w grobach szkieletowych wyposażonych w ceramikę oraz narzędzia krzemienne.

</doc>
<doc id="845198" url="https://pl.wikipedia.org/wiki?curid=845198" title="Suedeheads">
Suedeheads

Suedehead – to odłam subkultury Skinheads powstały we wczesnych latach 70. w Wielkiej Brytanii.
W przeciwieństwie do swoich poprzedników z lat 60., suedeheads nosili dłuższe włosy, ubierali się także bardziej elegancko i szykownie.
Suedeheads nie stronili od dobrych i eleganckich skórzanych butów takich jak Loafers czy też Brogue. Garnitury stały się ich codziennym odzieniem - nie, tak jak w przypadku skinheads, jedynie na nocną imprezę w dancehallu. Charakterystycznym elementem występującym wśród suedeheads były czerwone skarpetki zakładane często do podwiniętych jeansów lub jasnych spodni w kant. Kolejnym nieodłącznym elementem garderoby suedehead były płaszcze a także baranie kożuchy. Wśród suedehead nie odstąpiono także od harrington jacket.
Muzyczne upodobania suedeheads były zróżnicowane, po swoich "ojcach" – skinheads odziedziczyli zamiłowanie do reggae, ska i muzyki Soulowej.
Część suedeheads słuchało Brytyjskiego Glam Rocka. 
Damska odmiana Suedeheads jak i Smoothie zwana była Sortką.

</doc>
<doc id="845201" url="https://pl.wikipedia.org/wiki?curid=845201" title="Stonewall (film 1995)">
Stonewall (film 1995)

Stonewall – brytyjska komedia filmowa w reżyserii Nigela Fincha z 1995 r., zrealizowana na podstawie powieści Martina Dubermana pod tym samym tytułem. Fabuła filmu opowiada o wydarzeniach Stonewall riots, zamieszkach w Nowym Jorku w 1969 r. wywołanych na tle dyskryminacji mniejszości seksualnych.

</doc>
<doc id="845202" url="https://pl.wikipedia.org/wiki?curid=845202" title="I liga urugwajska w piłce nożnej (1909)">
I liga urugwajska w piłce nożnej (1909)

Mistrzostwa Urugwaju w roku 1909 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ z ligi spadły trzy kluby, a na ich miejsce awansował tylko jeden, liga zmniejszyła się z 11 do 9 klubów.

</doc>
<doc id="845209" url="https://pl.wikipedia.org/wiki?curid=845209" title="Blackout (zespół muzyczny)">
Blackout (zespół muzyczny)

Blackout – polski zespół bigbitowy założony przez gitarzystę i wokalistę Tadeusza Nalepę, wokalistę Stanisława Guzka oraz piosenkarkę Mirę Kubasińską w Rzeszowie w sierpniu 1965 roku.
Działalność grupy.
Do wymienionych wyżej osób dołączyli gitarzysta basowy Krzysztof Potocki oraz Andrzej Zawadzki, grający na gitarze. Pierwszy występ zespołu odbył się 3 września 1965 r. w rzeszowskim klubie „Łącznościowiec”. Właściwy rozwój zespołu nastąpił, kiedy Nalepa poznał mieszkającego wówczas w Rzeszowie poetę Bogdana Loebla, z którym współpraca trwała długie lata. Jego teksty pomogły w rozwoju zespołu. Na rzeszowskich I Krajowych Targach Piosenki w 1965 Blackout otrzymał wyróżnienie za interpretację i został zaproszony na nagrania do Młodzieżowego Studia „Rytm”. Piosenki stworzone przez Nalepę i Loebla trafiły na ogólnopolską antenę Polskiego Radia i Telewizji. W 1966 zespół otrzymał III nagrodę na Wiosennym Festiwalu Muzyki Nastolatków w Gdańsku. Wystąpił też w KFPP w Opolu w Koncercie Młodości oraz w koncercie Jazz-Beat w Warszawie.
W 1966 roku w zespole grali gitarzyści Piotr Nowak i Andrzej Solecki. Ostatecznie jednak ukształtował się następujący skład grupy:
Zespół nagrał płytę długogrającą "Blackout" i kilka mniejszych wydawnictw. Najbardziej znanym przebojem grupy jest "Anna", wykonywana później solowo przez Stanisława Guzka, czyli Stana Borysa (po zmianie nazwiska). 
Blackout istniał do końca 1967 roku. W lutym następnego roku Nalepa zmienił nazwę na Breakout. Ze składu odeszli Stanisław Guzek i Robert Świercz, a do zespołu dołączył gitarzysta basowy Janusz Zieliński. Zespół reaktywował się na moment w 1992, aby wystąpić w koncercie wspomnieniowym w sopockiej Operze Leśnej.

</doc>
<doc id="845225" url="https://pl.wikipedia.org/wiki?curid=845225" title="I wojna samnicka">
I wojna samnicka

I wojna samnicka – konflikt pomiędzy Republiką rzymską a plemionami Samnitów.
Rozpoczętą w roku 343 p.n.e. wyprawą wojsk rzymskich do Kampanii na prośbę Kapui, jednakże w wyniku buntu legionów zakończona bez rozstrzygnięcia w roku 341 p.n.e.
Przyczyny konfliktu.
Samnici, posługujący się spokrewnionym z łaciną językiem oskijskim, zamieszkiwali na wschód i południowy wschód od Lacjum. W Rzymie uważani byli za dobrych sąsiadów, nawet za przyjaciół. 
W roku 343 p.n.e. Samnici zagrozili najazdem miastu Teanum, leżącym w Apulii u podnóży Apeninów. Mieszkańcy miasta zwrócili się o pomoc do stolicy Kampanii, bogatej i ludnej Kapui. Kampanowie byli gotowi przyjść z pomocą, ale nie ufali w swe własne siły. I gdy Samnici zwrócili się również przeciw nim, wysłali po pomoc do Rzymu.
Przybycie posłów z Kapui wywołało w Rzymie konsternację. Po długich naradach Senat rzymski odpowiedział, że republika nie może z Samnitami wojować, może natomiast wystąpić w roli arbitra i podjąć się negocjacji. W tej sytuacji kapuańczycy oddali swe miasto pod protekcję Rzymu w przekonaniu, że napastnicy nie ośmielą się zaatakować jego poddanych. Tego Senat się nie spodziewał: Kapua była miastem od Rzymu większym i bogatszym, nie sposób było taką ofertę odrzucić. Kapua otrzymała obywatelstwo rzymskie, a Samnitów powiadomiono, że atakują terytoria republiki, więc powinni się wycofać. Samnici nie zareagowali i zaczęła się wojna.
Przebieg wydarzeń.
Jeszcze w tym samym 343 roku p.n.e. doszło do bitwy pod Saticulą (Rzymianie pod wodzą konsula Corneliusa zwyciężyli Samnitów − podobno padło 30 000 zabitych). W roku 342 p.n.e. stoczone zostały bitwa pod Mons Gaurus i pod Suessa Aurunca (Suessulą), ale w rok później legiony rzymskie w Kapui wszczęły bunt. W tej sytuacji SPQR musiał zawrzeć z Samnitami pokój. Jego preliminaria podpisano w 341 roku p.n.e.

</doc>
<doc id="845226" url="https://pl.wikipedia.org/wiki?curid=845226" title="Donna De Lory">
Donna De Lory

Donna Eve De Lory (ur. 10 września 1964 w Calabasas) – amerykańska piosenkarka, tancerka i tekściarka. 
Jej ojcem jest Al De Lory, znany producent i muzyk. Głos Donny można usłyszeć na płytach takich muzyków jak Carly Simon, Ray Parker, Jr., Kim Carnes, Santana, Belinda Carlisle i Madonna. De Lory towarzyszyła Madonnie jako wokalistka i tancerka na każdym koncercie począwszy od trasy Who's That Girl World Tour w 1987 roku aż do Confessions Tour w 2006 roku. Ostatni raz wspólnie wystąpiły publicznie na koncercie Live Earth 2007 w Londynie. 
Donna wydała do tej pory dziesięć albumów studyjnych i pięć singli. Jej muzyka jest określana jako ambitny, akustyczny pop połączony z world music. 

</doc>
<doc id="845230" url="https://pl.wikipedia.org/wiki?curid=845230" title="Best.Love">
Best.Love



</doc>
<doc id="845234" url="https://pl.wikipedia.org/wiki?curid=845234" title="Michał Hieronim Brzostowski">
Michał Hieronim Brzostowski

Michał Hieronim Brzostowski herbu Strzemię
(ur. 17 kwietnia 1762 w Nieświeżu – zm. 1806 w Wilnie), starosta miński, ostatni cześnik wielki litewski, marszałek guberni wileńskiej, kawaler maltański.
Życiorys.
Był synem wojewody inflanckiego Stanisława i Teofili z Radziwiłłów.
W 1788 został wybrany posłem na Sejm Czteroletni z województwa trockiego. Wybrany ze stanu rycerskiego sędzią Sejmu Czteroletniego w 1788 roku. W 1792 roku złożył akces do konfederacji targowickiej. Był członkiem spisku, przygotowującego powstanie na Litwie, wziął udział w insurekcji kościuszkowskiej, wszedł do Deputacji Bezpieczeństwa Publicznego Rady Najwyższej Rządowej Litewskiej. W 1794 roku był członkiem Deputacji Tajnej.
W 1801 został marszałkiem szlachty guberni wileńskiej i wziął udział w deputacji dziękczynnej, wysłanej do cesarza Aleksandra I.
Był też autorem sztuk scenicznych m.in. "Rycerze Łabędzia-drama rycerska w pięciu aktach oryginalnie wierszem napisana."
W 1790 odznaczony Orderem św. Stanisława i w 1791 Orderem Orła Białego.

</doc>
<doc id="845243" url="https://pl.wikipedia.org/wiki?curid=845243" title="Ercole Rabitti">
Ercole Rabitti

Ercole Rabitti (ur. 24 kwietnia 1921 w Turynie, zm. 28 maja 2009 w Ferrarze) – włoski piłkarz i trener piłkarski.
Ercole Rabitti był piłkarzem, a także trenerem Juventusu.
Trenował drużynę Juventusu w sezonie 1969/1970. „Stara Dama” zajęła wówczas trzecie miejsce w Serie A.

</doc>
<doc id="845249" url="https://pl.wikipedia.org/wiki?curid=845249" title="Paulo Amaral">
Paulo Amaral

Paulo Lima Amaral (ur. 18 października 1923 w Rio de Janeiro, zm. 1 maja 2008 tamże) – brazylijski piłkarz i trener piłkarski.
Paulo Amaral trenował drużynę Juventusu przez dwa sezony: 1962/1963 i 1963/1964. W sezonie 1962/1963 zdobył z drużyną „Starej Damy” wicemistrzostwo Włoch.
W 1958 odpowiadał za kondycyjne przygotowanie reprezentacji Brazylii, która sięgnęła w Szwecji po mistrzostwo świata.

</doc>
<doc id="845251" url="https://pl.wikipedia.org/wiki?curid=845251" title="I Want to Hold Your Hand">
I Want to Hold Your Hand

I Want to Hold Your Hand – piosenka zespołu The Beatles, nagrana w 1963 roku. Przypisuje się ją duetowi: Paul McCartney i John Lennon.
Była pierwszą piosenką tego zespołu, która zajęła pierwsze miejsce na liście przebojów "Billboard" Hot 100 w Stanach Zjednoczonych. Ze względu na wysoką sprzedaż (kilka milionów kopii) stała się wówczas najlepiej sprzedającym się singlem Beatlesów.
Inaczej niż w innych znanych piosenkach, takich jak „Hey Jude”, utwór ten nie miał konkretnej inspiracji. Jednocześnie warto zauważyć, że jej sposób skomponowania podpowiedział zespołowi manager Brian Epstein, który chciał, aby powstał utwór na rynek amerykański. Liverpoolczycy nagrali ją także po niemiecku, jej tytuł brzmiał „Komm, Gib Mir Deine Hand” ("przyjdź, daj mi swoją dłoń"). Nagrania dokonano 29 stycznia 1964, a autorem niemieckiego tekstu utworu był Camillo Felgen.
W 2004 utwór został sklasyfikowany na 16. miejscu listy 500 utworów wszech czasów magazynu Rolling Stone.

</doc>
<doc id="845253" url="https://pl.wikipedia.org/wiki?curid=845253" title="I Want To Hold Your Hand">
I Want To Hold Your Hand



</doc>
<doc id="845262" url="https://pl.wikipedia.org/wiki?curid=845262" title="Wacław Wierzewski">
Wacław Wierzewski

Wacław Wierzewski (ur. 22 września 1913 – zm. 12 lutego 2007) – polski instruktor harcerski, autor i wydawca podręczników harcerskich, magister dziennikarstwa działacz społeczny i młodzieżowy. 
Do ZHP wstąpił w 1928 r., w czasie II wojny światowej żołnierz AK, za zasługi odznaczony Krzyżem Armii Krajowej. W latach 1945-1948 był członkiem Pierwszej Krakowskiej Komendy Chorągwi Harcerzy, oraz współtwórca i dyrektor Składnicy Harcerskiej. W 1949 r., należał do inicjatorów powstania Spółdzielni Pracy „Sprawność”, w której przez blisko 30 lat był Prezesem Zarządu. Od 1956 r., członek Stowarzyszenia Dziennikarzy Polskich. Był wydawcą pierwszych po wojnie, podręczników harcerskich, redaktorem powojennych Informatorów Harcerskich, oraz patronem wydania "„Vademecum Zastępowego"" hm. Marka Kudasiewicza. Uczestniczył w redagowaniu zakładowych pism spółdzielczości pracy.

</doc>
<doc id="845264" url="https://pl.wikipedia.org/wiki?curid=845264" title="Kościoły rzymskokatolickie w Lublinie">
Kościoły rzymskokatolickie w Lublinie

Kościoły rzymskokatolickie w Lublinie:

</doc>
<doc id="845265" url="https://pl.wikipedia.org/wiki?curid=845265" title="Hot 100">
Hot 100

Hot 100 – lista przebojów w Stanach Zjednoczonych, tworzona przez muzyczny tygodnik "Billboard".
Lista jest kompilowana w oparciu o 3 składniki: słuchalność radiową (ang. "audience impression"), wyniki cyfrowej sprzedaży utworów (nawet jeżeli nie mają statusu singla) oraz liczbę odtworzeń w mediach strumieniowych (np. Spotify, YouTube). Pierwszym utworem, który znalazł się na jej szczycie, był singel „Poor Little Fool” Ricka Nelsona (4 sierpnia 1958).
Jedynym zespołem w historii, którego piosenki zajęły w całości „pierwszą piątkę”, jest grupa The Beatles. Utwory tego zespołu najczęściej znajdowały się na szczycie listy: łącznie 20 singli uplasowało się na pierwszym miejscu zestawienia. Druga w rankingu jest Mariah Carey z osiemnastoma „numerami jeden”.
Utworem, który najdłużej był na szczycie Hot 100, jest singel „Old Town Road” duetu Lil Nas X i Billy'ego Raya Cyrusa. Piosenka przebywała na pierwszym miejscu przez 19 kolejnych tygodni bijąc tym samym rekord Despacito duetu Luis Fonsi i Daddy Yankee i One Sweet Day duetu Mariah Carey i Boyz II Men, które utrzymywały się na szczycie listy przez 16 kolejnych tygodni.
„I’m Yours” Jasona Mraza to singel, który spędził na liście 76 tygodni, co jest rekordem tej listy. Wcześniej rekordzistką była LeAnn Rimes za sprawą wydanego w 1997 singla „How Do I Live” – jej utwór gościł na liście przez 69 tygodni.
Michael Jackson jest pierwszym artystą, którego 5 singli pochodzących z jednego albumu (był nim album "Bad") pojawiło się na pierwszym miejscu zestawienia Hot 100. Były to kolejno: „I Just Can’t Stop Loving You” (duet z Siedah Garrett), „Bad”, „The Way You Make Me Feel”, „Man in the Mirror” i „Dirty Diana”. W połowie 2011 rekord Jacksona wyrównała Katy Perry – na pierwszym miejscu listy Hot 100 znalazły się następujące single z jej płyty "Teenage Dream": „California Gurls” (featuring Snoop Dogg), „Teenage Dream”, „Firework”, „E.T.” (featuring Kanye West) i „Last Friday Night (T.G.I.F.)”.
Inny rekord należy do Whitney Houston. W latach 1985–1988 jej 7 kolejnych singli znalazło się na szczycie listy Hot 100. 3 pierwsze pochodziły z jej debiutanckiego albumu, zatytułowanego "Whitney Houston": „Saving All My Love For You”, „How Will I Know” i „Greatest Love Of All”; pozostałe 4 promowały krążek "Whitney": „I Wanna Dance With Somebody (Who Loves Me)”, „Didn’t We Almost Have It All”, „So Emotional” oraz „Where Do Broken Hearts Go”.
Tylko trzykrotnie w historii zdarzyło się, by w podsumowaniu rocznym listy zwycięstwo odniósł singel, który nigdy nie dotarł na szczyt regularnych notowań Hot 100. Były to single: „Wolly Bully” Sam The Sham (1965), „Breathe” Faith Hill (2000) oraz „Hanging by a Moment” Lifehouse (2001).
Najwięcej razy na liście (222) pojawiły się utwory rapera Drake. 109 utworów na liście to rekord wśród kobiet należący do raperki Nicki Minaj.

</doc>
<doc id="845268" url="https://pl.wikipedia.org/wiki?curid=845268" title="Július Korostelev">
Július Korostelev

Július Korostelev (ur. 19 czerwca 1923 w Turčianskim Svätým Martinie, zm. 18 października 2006 w Turynie) – słowacki piłkarz grający na pozycji lewego pomocnika i trener piłkarski.
Kariera piłkarska.
Kariera klubowa.
Jako piłkarz Július Korostelev grał w Slovanie Bratysława. Potem wyjechał do Włoch, gdzie w latach 1946-1949 grał w Juventusie Turyn, Atalancie BC, Regginie Calcio, Parmie i Mantovie.
Kariera reprezentacyjna.
W swojej karierze rozegrał 1 mecz w reprezentacji Czechosłowacji.
Kariera trenerska.
Po zakończeniu kariery piłkarskiej ukończył kurs trenerski w Coverciano, gdzie były jednym z najlepszych. Trenował kluby Perugię, Salsomaggiore Sportiva i Piacenzę. W lipcu 1961 roku został powołany do Juventusu w miejsce Carlo Parola, na stanowisko dyrektora technicznego został mianowany Gunnar Gren. Przebywał na ławce trenerskiej Juventusu w dwóch pierwszych meczach sezonu 1961–1962, 27 sierpnia 1961 zremisował 1-1 domowym meczu z Mantova Calcio a w następnym 3 września przegrał 1-2 na wyjeździe z Padova Calcio. 7 września 1961 został przeniesiony na stanowisko asystenta trenera Juventusu, po powrocie Gunnara Grena do domu z powodów rodzinnych i zastąpienie go powracającym Carlo Parola.

</doc>
<doc id="845270" url="https://pl.wikipedia.org/wiki?curid=845270" title="Krzysztof Fordoński">
Krzysztof Fordoński

Krzysztof Andrzej Fordoński (ur. w 1970 w Turku) – polski literaturoznawca, nauczyciel akademicki i tłumacz. Specjalizuje się w historii literatury angielskiej i przekładzie literackim.
Życiorys.
Studia z filologii angielskiej ukończył w 1994 na Uniwersytecie im. Adama Mickiewicza w Poznaniu, na tym samym uniwersytecie obronił doktorat w 2002 z literaturoznawstwa angielskiego na podstawie napisanej pod kierunkiem Liliany Sikorskiej dysertacji "The Symbolic Systems of the Italian Novels of Edward Morgan Forster (Systemy symboliczne „Powieści włoskich” Edwarda Morgana Forstera)". Stopień doktora habilitowanego nauk humanistycznych uzyskał w 2013 na Wydzileł „Artes Liberales” Uniwersytetu Warszawskiego, przedstawiając dzieło "Translatio, imitatio, emulatio: poezja Macieja Kazimierza Sarbiewskiego na Wyspach Brytyjskich 1646–1872".
Od 1994 do 2002 był asystentem w Instytucie Filologii Angielskiej Uniwersytetu im. Adama Mickiewicza w Poznaniu, od 2004 pracownik na Wydziale Lingwistyki Stosowanej UW, od 2019 na stanowisku profesora uczelni.
Tłumacz literatury pięknej, m.in. powieści Flanna O’Briena, Paula Austera i Williama Whartona oraz dziennikarz radiowy (Radio Polonia redakcja angielska 1994–2007). Od 2012 redaktor naczelny „Language and Literary Studies of Warsaw”, od 2015 redaktor naczelny „Polish Journal of English Studies”. Prezes International E. M. Forster Society

</doc>
<doc id="845271" url="https://pl.wikipedia.org/wiki?curid=845271" title="Before Stonewall">
Before Stonewall

Before Stonewall ("Before Stonewall: The Making of a Gay and Lesbian Community") – amerykański film dokumentalny w reżyserii Johna Scagliotti, Grety Schiller i Roberta Rosenberga z 1984 r.

</doc>
<doc id="845272" url="https://pl.wikipedia.org/wiki?curid=845272" title="I liga urugwajska w piłce nożnej (1908)">
I liga urugwajska w piłce nożnej (1908)

Mistrzostwa Urugwaju w roku 1908 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ z ligi spadły dwa kluby, a na ich miejsce awansowały trzy kluby, liga zwiększyła się z 10 do 11 klubów.
Primera División.
Klub CURCC Montevideo wycofał się z mistrzostw po 10 kolejkach, natomiast klub Club Nacional de Football wycofał się z rozgrywek po 14 kolejkach. Mecz pomiędzy tymi zespołami nie został rozegrany.

</doc>
<doc id="845277" url="https://pl.wikipedia.org/wiki?curid=845277" title="Drea de Matteo">
Drea de Matteo

Andrea Donna „Drea” de Matteo (ur. 19 stycznia 1972 w Nowym Jorku) – włosko-amerykańska aktorka. Zasłynęła dzięki roli Adriany La Cervy w serialu "Rodzina Soprano", siostry Joeya Tribbianiego, Giny, w sitcomie "Joey" i Angie Bolen w szóstym sezonie serialu "Gotowe na wszystko".
Po ukończeniu liceum Layola School studiowała na Uniwersytecie Nowojorskim, chcąc zostać reżyserem, a nie aktorką. Jej rola w "Rodzinie Soprano" była jedną z jej pierwszych i otworzyła jej drzwi do kariery. Pojawiła się także w filmach takich jak "Kod dostępu", "Gang braci" oraz remake'u filmu Johna Carpentera z 1976 pod tytułem "Atak na posterunek".
Zagrała także siostrę Joeya Tribbianiego, Ginę, w spin-offie serialu "Przyjaciele" – "Joey". Od września 2009 do maja 2010 występowała w szóstym sezonie serialu stacji ABC "Gotowe na wszystko" jako Angie Bolen.
W 2004 roku de Matteo wygrała nagrodę Emmy za najlepszą rolę drugoplanową w serialu "Rodzina Soprano". Była także nominowana do Złotego Globu w tym samym roku i za tę samą rolę.
Magazyn "Maxim" umieścił ją na czterdziestym drugim miejscu zestawienia najseksowniejszych kobiet 2001 roku i na pięćdziesiątym szóstym w 2002 roku.
W 2011 wystąpiła w jednym odcinku CSI: Miami „Sinner Takes All”.
Od 2008 do 2014 grała rolę Wendy w amerykańskim serialu sensacyjnym "Sons of Anarchy".

</doc>
<doc id="845280" url="https://pl.wikipedia.org/wiki?curid=845280" title="James Longstreet">
James Longstreet

James Longstreet (ur. 8 stycznia 1821, zm. 2 stycznia 1904) – generał konfederacki w czasie wojny secesyjnej. W 1842 ukończył Akademię Wojskową West Point, z niezapowiadającym późniejszych sukcesów 54 miejscu na 56 absolwentów.
Wojna amerykańsko-meksykańska.
Longstreet służył w czasie Wojny amerykańsko-meksykańskiej w 8 Pułku Piechoty Stanów Zjednoczonych. Za bitwy pod Contreras, Churubusco i Chapultepec (gdzie został ranny) otrzymał awans na kapitana, a za bitwę pod Molino del Rey stopień majora. Po zakończeniu działań wojennych pełnił służbę garnizonową w Teksasie, głównie w Fort Martin Scott i Fort Bliss.
Wojna secesyjna.
Po wybuchu wojny domowej opowiedział się po stronie Konfederacji. Wystąpił w czerwcu 1861 z Armii Federalnej i walczył w Armii Północnej Wirginii pod generałem Robertem Lee i Armii Tennessee pod generałem Braxtonem Braggiem. Uważany za jednego z najlepszych dowódców korpusów w czasie wojny. Jego umiejętności dowódcze przyczyniły się do zwycięstw Konfederacji w bitwach pod Bull Run, Fredericksburgiem i Chickamauga. Wiele kontrowersji wzbudzają natomiast jego działania w bitwie pod Gettysburgiem, gdzie m.in. otwarcie kwestionował decyzje taktyczne generała Lee.
Po wojnie.
Po wojnie podjął współpracę z rządem USA (m.in. jako ambasador w Imperium Osmańskim w latach 1880-1881). Wstąpił do Partii Republikańskiej i współpracował ze swoim dawnym przyjacielem, prezydentem Ulyssesem Grantem. Ten krok spowodował jednakże, iż na Longstreeta spadła niechęć wielu dawnych towarzyszy broni z armii konfederackiej. W konsekwencji wiele osób zaczęło obwiniać właśnie jego za porażkę pod Gettysburgiem.

</doc>
<doc id="845281" url="https://pl.wikipedia.org/wiki?curid=845281" title="Linda McCartney">
Linda McCartney

Linda Louise McCartney z domu Eastman (ur. 24 września 1941 w Scarsdale, zm. 17 kwietnia 1998 w Tucson) – amerykańska fotograf, muzyk i obrończyni praw zwierząt. 
Żona, Paula McCartneya, członka The Beatles. Brała udział w kilku projektach muzycznych męża. Napisała kilka książek kucharskich przeznaczonych dla wegetarian. Album fotograficzny jej autorstwa, "Linda McCartney's Sixties" zawiera liczne zdjęcia przedstawiające znanych muzyków lat sześćdziesiątych. Cały jej majątek został przekazany rodzinie McCartney poprzez wybrany przez nią za życia fundusz. Była autorką zdjęcia wykorzystanego na tylnej okładce albumu "Electric Ladyland" Jimiego Hendrixa. Zmarła na raka piersi, który zaatakował też wątrobę, na swoim rancho w Tucson (Arizona). Dowiedziała się o chorobie trzy lata przed śmiercią.
Kariera muzyczna.
Linda McCartney była członkinią zespołu Wings, który działał w latach 1971 – 1981. W 1973 razem ze swoim mężem Paulem została nominowana do Oscara za utwór „Live and Let Die” napisany do filmu Żyj i pozwól umrzeć o Jamesie Bondzie. Wydała płytę Wide Prairie.

</doc>
<doc id="845285" url="https://pl.wikipedia.org/wiki?curid=845285" title="Linda Eastman">
Linda Eastman



</doc>
<doc id="845287" url="https://pl.wikipedia.org/wiki?curid=845287" title="Konga">
Konga



</doc>
<doc id="845292" url="https://pl.wikipedia.org/wiki?curid=845292" title="Jan de la Salle">
Jan de la Salle



</doc>
<doc id="845293" url="https://pl.wikipedia.org/wiki?curid=845293" title="Deklaracja praw ludów tubylczych">
Deklaracja praw ludów tubylczych

Deklaracja praw ludów tubylczych () – deklaracja ONZ w zakresie praw i wolności ludów tubylczych świata, uchwalona 29 czerwca 2006 na pierwszym posiedzeniu Rady Praw Człowieka ONZ w Genewie, a następnie przyjęta 13 września 2007 większością głosów przez Zgromadzenie Ogólne ONZ (przy sprzeciwie USA, Kanady, Australii i Nowej Zelandii).
Historia Deklaracji.
Omawiany po raz pierwszy na forum Zgromadzenia Ogólnego ONZ jesienią 2006 r. projekt Deklaracji Praw Ludów Tubylczych, długo oczekiwany przez liczące ok. 370 milionów ludzi tubylcze społeczności z ponad 70 krajów świata, był wynikiem 24 lat dyskusji, toczonych przez przedstawicieli państw członkowskich i organizacji pozarządowych w ramach systemu Organizacji Narodów Zjednoczonych. Nowo powstała Rada Praw Człowieka rekomendowała w czerwcu 2006 r. projekt dokumentu Zgromadzeniu Ogólnemu ONZ. Liczono, iż kompromisowy projekt zostanie przyjęty przez Zgromadzenie jeszcze na tej samej sesji, jednak spora grupa państw obawia się, że Deklaracja - choć byłaby tylko niezobowiązującym zaleceniem - stałaby się ważnym argumentem w sporach z zamieszkującymi ich terytoria ludami tubylczymi, potwierdzającym ich prawa do ziemi i samookreślenia.
Odrzucenie projektu Deklaracji w 2006 roku.
Projekt Deklaracji został wówczas zablokowany 28 listopada 2006 r. podczas obrad Zgromadzenia Ogólnego ONZ w Nowym Jorku. Grupa krajów afrykańskich, wsparta przez inne krytyczne wobec projektu Deklaracji państwa - w tym Australię, Kanadę, Nową Zelandię i Rosję - poparła zgłoszony przez przedstawiciela Namibii wniosek o czasowe powstrzymanie się od decyzji w sprawie Deklaracji. Ten niespodziewany początkowo wniosek poparło ostatecznie aż 87 państw. 67 krajów (w tym Polska) było za przyjęciem Deklaracji, a 25 wstrzymało się od głosu. Decyzja ta oznaczała opóźnienie przyjęcia tego mającego bronić praw ludów tubylczych dokumentu przez społeczność międzynarodową i dalsze negocjacje grożące osłabieniem części jego kluczowych zapisów.
Zdaniem przeciwników szybkiego przyjęcia Deklaracji odrzucony wówczas projekt nie zawierał jasnej definicji „ludu tubylczego”, a niektóre jego zapisy były sprzeczne z konstytucjami części państw członkowskich ONZ, na terenie których żyją grupy tubylcze. Obawy związane z ewentualnymi zagrożeniami dla własnej suwerenności miały zwłaszcza państwa afrykańskie, które nie uczestniczyły w dotychczasowych dyskusjach nad projektem. Z kolei przedstawiciele państw latynoamerykańskich obawiali się, że dalsze opóźnianie przyjęcia Deklaracji (co najmniej o rok) pogorszy dodatkowo i tak trudną sytuację licznych tubylczych społeczności oraz grozi sporami, które mogą doprowadzić do niekorzystnych zmian w niektórych, z trudem wynegocjowanych, zapisach Deklaracji.
Zwolennicy przyjęcia Deklaracji w formie zbliżonej do obecnej zapowiedzieli zabiegi o jak najszersze poparcie dla niej - tak wśród państw członkowskich ONZ, jak i wśród organizacji pozarządowych i samych grup tubylczych - oraz starania o możliwie szybkie przyjęcie jej przez Zgromadzenie Ogólne. Przedstawiciele tubylczych grup i organizacji z obu Ameryk uznali wynik głosowania za porażkę nowej Rady Praw Człowieka i wyrazili obawy, że Deklaracja może nigdy nie zostać przyjęta na forum ONZ. Specjalny Sprawozdawca ds. Praw Człowieka i Podstawowych Wolności Ludów Tubylczych Rodolfo Stavenhagen z rozczarowaniem przyjął decyzję Zgromadzenia Ogólnego, które - jak oświadczył - „nie skorzystało z okazji, by wyrazić swoje poparcie dla tego zasadniczego instrumentu praw człowieka przy okazji tegorocznego Dnia Praw Człowieka (obchodzonego 10 grudnia)”. Wezwał on Radę Praw Człowieka do „potwierdzenia zaangażowania w popieranie i ochronę godności, przetrwania i dobrobytu milionów tubylców na całym świecie, których prawa od dawna są ignorowane i negowane, jeśli nie łamane w praktyce”. Także kanadyjska sekcja organizacji Amnesty International zaapelowała do społeczności międzynarodowej o podjęcie wszelkich działań, które mogłyby wesprzeć ostateczne przyjęcie Deklaracji na forum ONZ.
Przyjęcie Deklaracji w 2007 roku.
Po roku negocjacji i zmodyfikowaniu części kontrowersyjnych zapisów projekt Deklaracji trafił ponownie pod obrady Zgromadzenia Ogólnego ONZ jesienią 2007 roku. 13 września 2007 roku Zgromadzenie Ogólne przyjęło Deklarację Praw Ludów Tubylczych jako niezobowiązujący dokument Narodów Zjednoczonych. Za przyjęciem Deklaracji głosowali przedstawiciele 144 państw członkowskich ONZ, przeciw były 4 państwa - Stany Zjednoczone, Kanada, Australia i Nowa Zelandia (wszystkie ze znaczną populacją ludności tubylczej w swoich granicach).
Deklaracja liczy 46 artykułów. We wstępie jako jej podstawy widnieją : Karta Narodów Zjednoczonych, Międzynarodowe Pakty Praw Człowieka oraz Deklaracja Wiedeńska.
Pierwszym państwem, które uwzględniło zapisy Deklaracji w swoim wewnętrznym prawodawstwie, jest Boliwia. 7 grudnia 2007 r. prezydent Evo Morales podpisał tzw. "ustawę 3760", będącą kopią Deklaracji Praw Ludów Tubylczych.

</doc>
<doc id="845294" url="https://pl.wikipedia.org/wiki?curid=845294" title="Antoni Chlewiński">
Antoni Chlewiński

Antoni Chlewiński herbu Radwan (ur. ok. 1750, zm. 1800) – generał lejtnant wojsk Wielkiego Księstwa Litewskiego, członek Rady Narodowej Litewskiej w 1794 roku. 
Służył w armii pruskiej i polskiej (I Brygada Kawalerii Narodowej). W 1783 otrzymał stopień egzercyjermajstra w wojsku litewskim, gdzie następnie awansował do stopnia pułkownika i dowódcy 3 pułku straży przedniej litewskiej. W czasie polsko-rosyjskiej w 1792 dowodził 3 pułkiem straży przedniej szefostwa Michała Zabiełły. Wyróżnił się jako dobry taktyk. . Pozostał w służbie targowickiej. W 1793 mianowany generałem-majorem i dowódcą 3 Brygady Kawalerii Narodowej. Odznaczony Orderem św. Stanisława. Był przeciwnikiem insurekcji kościuszkowskiej.
16 kwietnia 1794 w Szawlach został obwołany naczelnikiem siły zbrojnej prowincji Wielkiego Księstwa Litewskiego insurekcji kościuszkowskiej. Zbliżył się ze swoimi oddziałami do Wilna, czym przyspieszył wybuch insurekcji wileńskiej. Nie zaakceptowany przez Radę Najwyższą Narodową, ale mianowany przez T. Kościuszkę komendantem Wilna i awansowany na generała lejtnanta. Antagonista gen. J. Jasińskiego. Nie zdołał lub nie chciał obronić Wilna w dniach 11-12 sierpnia 1794 przed nacierającymi wojskami rosyjskimi. Po upadku miasta oskarżony o zdradę. Złożył potem swoje naczelnictwo na ręce powstałej 24 kwietnia Rady Najwyższej Rządowej Litewskiej i został aresztowany. Wobec rychłego upadku powstania śledztwo niczego nie wykazało. Losy popowstańcze nieznane.

</doc>
<doc id="845299" url="https://pl.wikipedia.org/wiki?curid=845299" title="After Stonewall">
After Stonewall

After Stonewall – amerykański film dokumentalny w reżyserii Johna Scagliottiego z 1999 r.

</doc>
<doc id="845304" url="https://pl.wikipedia.org/wiki?curid=845304" title="Trojańczycy (astronomia)">
Trojańczycy (astronomia)



</doc>
<doc id="845309" url="https://pl.wikipedia.org/wiki?curid=845309" title="Klasyfikacja medalowa mistrzostw świata w narciarstwie klasycznym">
Klasyfikacja medalowa mistrzostw świata w narciarstwie klasycznym

Tabela przedstawia liczbę zdobytych medali przez poszczególne państwa podczas wszystkich mistrzostw świata w narciarstwie klasycznym w latach 1924–2019.

</doc>
<doc id="845310" url="https://pl.wikipedia.org/wiki?curid=845310" title="Meat Loaf">
Meat Loaf

Meat Loaf, właśc. Marvin Lee Aday (ur. 27 września 1947 w Dallas w Teksasie, zm. 20 stycznia 2022 w Nashville w Tennessee) – amerykański piosenkarz i aktor.
Życiorys.
Urodził się jako Marvin Lee Aday 27 września 1947 w Dallas w Teksasie.
Jest głównie znany ze swoich występów na scenie muzycznej i płyty "Bat Out of Hell" (1977), która sprzedała się w ponad 43 milionach egzemplarzy, niemal wyrównując wynik finansowy albumu "Thriller" Michaela Jacksona. W pierwszej dekadzie XXI wieku corocznie sprzedawała się w nakładzie około 200 000 . Do jego najpopularniejszych piosenek należą „I’d Do Anything for Love (But I Won’t Do That)” oraz „Rock and Roll Dreams Come Through”, pochodzące z innego albumu, czyli z "" (1993), który sprzedał się w ponad 18 milionach egzemplarzy.
Wystąpił w około pięćdziesięciu filmach i programach telewizyjnych, czasem jako on sam. Najbardziej znany jest z roli w musicalu "The Rocky Horror Picture Show" (1975), gdzie zagrał Eddiego.
Zmarł na COVID-19 – 20 stycznia 2022.

</doc>
<doc id="845316" url="https://pl.wikipedia.org/wiki?curid=845316" title="Marynarka wojenna USA">
Marynarka wojenna USA



</doc>
<doc id="845317" url="https://pl.wikipedia.org/wiki?curid=845317" title="Michael Lee Aday">
Michael Lee Aday



</doc>
<doc id="845319" url="https://pl.wikipedia.org/wiki?curid=845319" title="Bogdan Petriceicu Hasdeu">
Bogdan Petriceicu Hasdeu

Bogdan Petriceicu Hasdeu (ur. 16 lutego 1836, zm. 7 września 1907 r.) - był rumuńskim pisarzem i filologiem. Zapoczątkował wiele gałęzi rumuńskiej filologii i historii.

</doc>
<doc id="845327" url="https://pl.wikipedia.org/wiki?curid=845327" title="Christie’s">
Christie’s

Christie’s – angielski dom aukcyjny założony w 1766 w Londynie przez Jamesa Christie, w 1998 przejęty przez francuską Groupe Artémis, w 2002 otworzył filię w Paryżu.
Christie’s szybko osiągnął pozycję głównego angielskiego domu aukcyjnego, wykorzystując sytuację międzynarodową, gdy w II poł. XVIII w. Londyn stał się centrum światowego handlu dziełami sztuki, ze względu na trudną sytuację w Paryżu po rewolucji francuskiej (1789–1799). 
Christie’s była spółką publiczną, obecną na londyńskiej giełdzie od 1973 do 1999 roku, kiedy to przejął ją Francuz François Pinault. Obecnie Christie’s jest największym domem aukcyjnym na świecie pod względem przychodów, wyprzedza odwiecznego rywala – Sotheby’s. 
Na aukcjach w tej instytucji można było znaleźć dzieła i przedmioty osobiste takich postaci jak Leonardo da Vinci, Rembrandt, Napoleon Bonaparte, Pablo Picasso, Marilyn Monroe czy Diana, księżna Walii. Instytucja ta posiada swoje oddziały w wielu miastach, m.in. w Bangkoku, Nowym Jorku, Los Angeles, Paryżu.

</doc>
<doc id="845329" url="https://pl.wikipedia.org/wiki?curid=845329" title="Grzbietoród amerykański">
Grzbietoród amerykański

Grzbietoród amerykański ("Pipa pipa") – gatunek płaza bezogonowego z rodziny grzbietorodowatych (Pipoidae).
Występowanie.
Grzbietoród amerykański zamieszkuje północną część Ameryki Południowej (Brazylia, Gujana, Surinam).
Morfologia.
Długość ciała samic wynosi 105-171 mm, samców 106-154 mm, masa ciała do 500 g. Kształt ciała niezgrabny, grzbietobrzusznie spłaszczone. Głowa krótka, płaska o trójkątnym zarysie. Zakończenie pyska szpiczaste, tułów szeroki o zarysie kwadratowym. Występuje u niego zupełny brak powiek i języka oraz występowanie linii bocznej u dorosłych osobników dla orientacji przestrzennej. Zewnętrzne otwory nosowe umiejscowione są na końcu pyska. Oczy małe, szeroko rozstawione skierowane w górę, umieszczone są na skraju głowy. Otwór gębowy duży. Przednie kończyny długie i cienkie, bez błony pływnej między palcami. Palce długie, zaopatrzone są w czułe narządy dotykowe w postaci nitkowatych wyrostków gruczołowych zwanych narządami gwiaździstymi. Tylne kończyny silne i umięśnione, zakończone dużymi stopami o palcach połączonych błoną pływną sięgającą aż po końce palców. Skóra na grzbiecie zbudowana jest z gąbczastej struktury, jest pomarszczona z małymi brodawkami. Kolor grzbietu żółtoszary lub oliwkowoszary z dość dużymi, nieregularnie porozrzucanymi ciemnobrązowymi lub też czarnymi plamami. Strona brzuszna jest szara w białawe plamy z czarną i cienką linią wzdłużną biegnącą środkiem brzucha od mostkowej części po koniec ciała.
Tryb życia.
Środowiskiem życia jest wyłącznie woda, na ląd nigdy nie wychodzą. Zamieszkuje tereny wód stojących, o dnie zamulonym w płytkich rozlewiskach rzek i ich dopływów z gęsto zarośniętą roślinnością. W porze deszczowej przemieszcza się z jednego zbiornika do drugiego bez wychodzenia z wody, gdy teren zostanie zalany wodą deszczową. Płaz ten toleruje wody o niskiej zawartości tlenu.
Odżywianie.
Pokarmem są rozmaite organizmy wodne.
Rozmnażanie.
Okres godowy przypada na czas pory deszczowej. W tym czasie samce wydobywają głos podobny do tykania zegara, samice natomiast wydzielają swoistą woń wabiącą samców. 
Płazy te charakteryzują się nietypowym sposobem rozmnażania. Całkowity rozwój jaj i ich przeobrażenie odbywa się w skórze na grzbiecie samicy. Całkowity cykl godowy trwa ok. 24 godzin. Samiec otacza samicę w pachwinie. Po ok. 3 godzinach skóra na grzbiecie samicy nabrzmiewa, następnie zaczyna jej nabrzmiewać jej ujście kloaki by w krótkim czasie wydłużyć się do rurkowatego kształtu, który pełni tu rolę pokładełka. W wyniku specjalnych ruchów samca pokładełko to zostaje skierowane ku górze w kierunku do przodu i znajduje się pod brzuchem samca. W tym czasie samiec co jakiś czas naciska brzuch samicy powodując tym samym przesuwanie się jaj z jajowodu do przewodu kloaki. 
W chwili, gdy jaja mają wydostać się z przewodu, para wykonuje salto. Gdy samiec znajduje się pod samicą, przechwytuje składane przez nią jaja. Zapłodnione jaja samiec mimowolnie (w wyniku uścisku) przykleja do grzbietu samicy. Cały ten cykl jednego "salta" trwa ok. 15 sekund. Niekiedy jaja opadają na dno zbiornika, z tych jaj nie będzie potomstwa. Liczba składanych jaj waha się od 40 do 500 sztuk, o średnicy do 7 mm. Koniec składania jaj samica oznajmia samcowi drżeniem ciała. Po dziesięciu dniach zagłębiają się one w ciele żaby i rozwijają się w specjalnych kieszeniach lęgowych na głębokości ok. 15 mm. W 4 tygodniu zarodnikiem są małe kijanki, które na 2-3 tygodnie przed opuszczeniem ciała przeobrażają. Młode żaby opuszczają ciało matki już po przeobrażeniu po 11-13 tygodniach od momentu zapłodnienia. Na koniec samica zrzuca wylinkę a wraz z nią pozostałości po jamkach lęgowych.

</doc>
<doc id="845331" url="https://pl.wikipedia.org/wiki?curid=845331" title="Langquaid">
Langquaid

Langquaid – gmina targowa w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, siedziba wspólnoty administracyjnej Langquaid. Leży około 15 km na południowy wschód od Kelheim, nad rzeką Große Laber, przy linii kolejowej Langquaid – Ratyzbona.

</doc>
<doc id="845338" url="https://pl.wikipedia.org/wiki?curid=845338" title="Pilot (Nie z tego świata)">
Pilot (Nie z tego świata)

Pilot – pierwszy odcinek pierwszego sezonu serialu "Nie z tego świata" ("Supernatural").
Streszczenie.
Sam Winchester już niedługo kończy Stanford University i ma wielkie plany na przyszłość - zamierza kontynuować naukę w jednej z najlepszych szkół prawniczych w kraju. Czeka go rozmowa kwalifikacyjna, lecz wtedy pojawia się jego brat Dean Winchester, z którym nie widział się od czasu rozpoczęcia nauki w Stanford. Jest środek nocy i Dean przyszedł prosić Sama o pomoc – ich ojciec, John Winchester wybrał się na „polowanie” i nie dał znaku życia od paru dni. Sam postanawia pomóc bratu szukać ojca, zostawia na weekend dziewczynę, Jessicę i wyrusza z bratem na krótkie poszukiwanie, gdyż na początku tygodnia czeka go rozmowa kwalifikacyjna.
Bracia wyruszają do Jericho, gdzie znikali od jakiegoś czasu niezamężni mężczyźni, i rozpoczynają śledztwo, gdyż to właśnie tam znaleźli ślady po ojcu, który najwyraźniej pracował nad tą samą sprawą.
Duch, jakiego napotkali okazał się być "kobietą w bieli", która mordowała niewiernych mężczyzn. Sam i Dean zakończyli dochodzenie, ale nie znaleźli Johna. Wedle umowy Sam wrócił do domu, gdzie po chwili 'coś' zamordowało, jego dziewczynę, Jessicę w ten sam sposób, co jego matkę – Mary Winchester. Zdruzgotany Sam postanawia nie spocząć, dopóki nie dorwie mordercy swojej matki i dziewczyny – zostawia swoje ułożone życie za sobą i wyrusza z Deanem na poszukiwania...

</doc>
<doc id="845340" url="https://pl.wikipedia.org/wiki?curid=845340" title="Painten">
Painten

Painten – gmina targowa w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim. Leży około 10 km na północny zachód od Kelheim.
Dzielnice.
W skład gminy wchodzą następujące dzielnice: Berg, Maierhofen, Mantlach, Netzstall, Neulohe, Painten i Rothenbügl.
Oświata.
W gminie znajduje się przedszkole (100 miejsc i 66 dzieci) oraz szkoła podstawowa (10 nauczycieli, 188 uczniów).

</doc>
<doc id="845345" url="https://pl.wikipedia.org/wiki?curid=845345" title="Ion Creangă">
Ion Creangă

Ion Creangă (ur. 1 marca 1837 w Humuleşti, zm. 31 grudnia 1889 w Jassach) – rumuński twórca literatury dziecięcej i młodzieżowej i pamiętnikarz.
Ion Creangă urodził się jako pierwszy syn chłopskiej rodziny z północnej Mołdawii. Uczył się najpierw w lokalnej szkole w rodzinnym Humuleşti, następnie w Broşteni i wreszcie w Târgu Neamț, pod okiem Isaiaha Teodorescu, którego uwiecznił w opowiadaniu "Ojciec Duhu". Matka Creangi chciała by został księdzem, więc kontynuował edukację w Fălticeni i szkole klasztoru Socola w Jassach. Swoje dzieciństwo, a następnie podróże za nauką stały się po latach podstawą jego najważniejszego dzieła: "Wspomnień z dzieciństwa".
W 1858 zakończył studia w Socola i ożenił się, a następnie został wyświęcony na diakona. Sześć lat później znów rozpoczął naukę, chcąc zostać nauczycielem; już po roku studiów zaproponowano mu posadę asystenta nauczyciela w szkole przy cerkwi Trzech Świętych Hierarchów w Jassach; równocześnie współpracował przy tworzeniu podręczników do nauki pisania i czytania w szkołach podstawowych. Konflikt z przełożonymi parafii przy cerkwi dawnego monasteru Golia, do której był przypisany i nazbyt świeckie rozrywki (m.in. uczęszczał do teatru, a także zabawiał się strzelaniem do gawronów na klasztornym podwórcu) spowodowały, że został zawieszony w prawach diakona i nauczyciela. Kupił wtedy mały, chłopski dom na obrzeżach miasta (obecnie izba pamięci pisarza), gdzie (porzucony przez żonę) mieszkał z małym synem, a utrzymywał się ze sprzedaży tytoniu. Dzięki pomocy Titu Maiorescu w 1874 odzyskał posadę nauczycielską.
W 1875 poznał szkolnego inspektora, a prywatnie – wybitnego poetę – Mihaia Eminescu, który zachęcił go do pisania. Eminescu, wyrafinowany intelektualista, był przeciwieństwem słabo wykształconego Creangi, w którym dostrzegł jednak samorodny i autentyczny geniusz. Zachęcił go do pisania i wprowadził do koła literackiego Junimea; miał także – prawdopodobnie – znaczny wpływ na twórczość Creangi, któremu przedstawił tłumaczenia literatury światowej i wyjątki dawnego piśmiennictwa rumuńskiego. Zauważalna jest jakościowa zmiana w pisarstwie Creangi po tym, jak Eminescu (chwilowo bez środków do życia) spędził rok w jego domu (1876-77). Creangă, mimo że w swoim domu w Jassach żył jak prosty chłop z Humuleşti, a świat mu znany ograniczał się do północnej Mołdawii, miał chłonny umysł, zdolny do absorpcji wartości literatury światowej, i przetworzenia ich w oparciu o solidną, tradycyjną wiejską mądrość.
Obaj pisarze pozostali przyjaciółmi do końca życia. Ion Creangă przeszedł w 1887 na emeryturę, dwa lata później zmarł na epilepsję (kilka miesięcy po śmierci Eminescu).
Cechą pisarstwa Creangi było opisywanie realistycznego świata prostych ludzi, ale wykorzystanie baśniowych schematów opowieści. Elementy fantastyczno-religijne jak Trójca Święta, Śmierć lub Święta Piątek wkraczają do chłopskiego świata, z którego wywodził się pisarz, i wchodzą w interakcje z jego mieszkańcami. Obserwacje Creangi na temat natury ludzkiej są ironiczne, ale ciepło-humorystyczne, ukazują różne aspekty dziewiętnastowiecznej chłopskiej mentalności. Szczególnie pełne tego typu satyrycznych obserwacji są "Wspomnienia z dzieciństwa", uznawane za jego arcydzieło; jednym z ważniejszych komicznych postaci w tych pamiętnikach jest sam narrator.
Czeski poeta Oldřich Vyhlídal napisał wiersz "V rodném kraji básníka Iona Creangy". Utwór ten został wydrukowany w tomiku "Hnízda na vodě" z 1959 roku.

</doc>
<doc id="845350" url="https://pl.wikipedia.org/wiki?curid=845350" title="Antyoksydanty">
Antyoksydanty



</doc>
<doc id="845352" url="https://pl.wikipedia.org/wiki?curid=845352" title="Ryszard Przybysz">
Ryszard Przybysz

Ryszard Przybysz (ur. 8 stycznia 1950 w Kole, zm. 23 lutego 2002 w Łodzi) – polski piłkarz ręczny, reprezentant Polski. Brązowy medalista olimpijski z Montrealu (1976), uczestnik Mistrzostw Świata (1978) - 6 miejsce, srebrny medalista Pucharu Świata (1974).
Lewoskrzydłowy - 187 cm, 81 kg. Zawodnik MKS Widzew i MKS Polesie (1962-1969) i Anilany Łódź (1969-1981, 1983). Ponadto w sezonie 1981/1982 grał w Zjednoczonych Emiratach Arabskich, a w sezonie 1983/1984 w austriackim klubie SV Linz. Mistrz Polski (1983), wicemistrz kraju (1977) i 5-krotny brązowy medalista MP (1971, 1972, 1974, 1975, 1978) oraz 2-krotny zdobywca Pucharu Polski (1973, 1977). W latach 1972-1978 rozegrał w reprezentacji Polski 89 meczów, zdobywając 246 bramek.
Odznaka „Mistrz Sportu” (1979), odznaczony Brązowym Medalem za Wybitne Osiągnięcia Sportowe (1976), uhonorowany Diamentową Odznaką ZPRP (1993). Pseudonim sportowy "Zając".
Bibliografia: Władysław Zieleśkiewicz, "95 lat polskiej piłki ręcznej", 2013 r.

</doc>
<doc id="845356" url="https://pl.wikipedia.org/wiki?curid=845356" title="Rohr in Niederbayern">
Rohr in Niederbayern

Rohr in Niederbayern, Rohr i.NB – gmina targowa w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim. Leży około 18 km na południowy wschód od Kelheim.
Dzielnice.
W skład gminy wchodzą następujące dzielnice: Bachl, Helchenbach, Laaberberg, Obereulenbach, Rohr in Niederbayern, Sallingberg, Högetsing, Ursbach i Laaber.
Współpraca.
Miejscowość partnerska:
Oświata.
W gminie znajduje się przedszkole (75 miejsc i 95 dzieci), szkoła podstawowa (20 nauczycieli, 335 uczniów) i gimnazjum (50 nauczycieli, 730 uczniów).
Zabytki.
Klasztor benedyktynów, przebudowany w stylu barokowym. Ołtarz główny kościoła klasztornego stworzył Egid Quirin Asam, jeden z największych przedstawicieli późnego baroku niemieckiego.

</doc>
<doc id="845359" url="https://pl.wikipedia.org/wiki?curid=845359" title="Ulica Chmielna w Warszawie">
Ulica Chmielna w Warszawie

Ulica Chmielna – ulica w dzielnicach Śródmieście i Wola w Warszawie.
Ulica składa się z dwóch odcinków. Pierwszy, śródmiejski, pełni zasadniczo funkcję deptaka i biegnie od ul. Nowy Świat do ul. Marszałkowskiej. Drugi znajduje się na Woli i biegnie od al. Jana Pawła II do ul. Miedzianej.
Historia.
I Rzeczpospolita.
Ulica Chmielna powstała jako droga rozdzielająca grunty augustianów i księży misjonarzy. Przed połową XVIII wieku istniała jako wąska uliczka na odcinku Nowy Świat – Szpitalna; dalszy odcinek w kierunku zachodnim przechodził w polną drogę. Już ówcześnie nazywano ją Chmielną. Nazwa została oficjalnie nadana w 1770. Pochodzi od należących pierwotnie do książąt mazowieckich gruntów Chmielnik, przez które biegła zmierzając ku wsi Wielka Wola. Nazwa wskazuje, że kiedyś musiał istnieć tutaj „chmielnik”, czyli ogród chmielny.
W 1770 geometra Maciej Deutsch uregulował wiele warszawskich ulic, w tym Chmielną; została ona wtedy przeprowadzona aż do linii późniejszej ulicy Miedzianej. Wzdłuż ulicy rozciągały się wtedy ogrody; przy końcowym odcinku ulicy działały dwie otoczone gliniankami cegielnie, zaś pierwsze, niewielkie domy murowane pojawiły się w 1792 u zbiegu z Marszałkowską. Domy drewniane stanowiły wtedy zwartą zabudowę tylko na środkowym odcinku parzystej pierzei ulicy, między Nowym Światem a ulicą Bracką; pod koniec XVIII wieku odcinek ten otrzymał brukowaną nawierzchnię.
W latach 1776–1782 pod nr. 19/25 w okolicy Brackiej powstał drewniany cyrk, zwany „Hecą” lub „Szczwalnią”. Był on areną walk zwierząt; na widowni tego cylindrycznego budynku mieściło się 3000 osób.
Okres zaborów.
Pierwsze większe budynki przy Chmielnej pojawiły się dopiero po 1825, przy początkowym odcinku ulicy wznosiły się już tylne zabudowania kamienic na Nowym Świecie. Po 1831 brak wolnych posesji przy Nowym Świecie ożywił ruch budowlany przy jego przecznicach, w tym Chmielnej; powstały tu wtedy pierwsze dzieła znanych architektów: Henryka Marconiego czy Andrzeja Gołońskiego, który zaprojektował w duchu angielskiego neogotyku willę radcy stanu Jana Mitkiewicza pod nr. 51. W późniejszym okresie mieściła ona komorę celną; o tej lokalizacji zdecydowała bliskość Kolei Warszawsko-Wiedeńskiej. Willa Mitkiewicza została rozebrana w związku z budową Dworca Głównego w latach trzydziestych XX wieku.
Jeszcze po 1860 Chmielna mimo znacznej długości była słabo zabudowana; sporo było jeszcze domów drewnianych. Najpowolniej rozwijał się jej końcowy odcinek zachodni, pomiędzy ul. Żelazną a ul. Twardą, mimo dogodnego usytuowania w sąsiedztwie dróg wylotowych. Dopiero po położeniu początkowych torów Kolei Warszawsko-Wiedeńskiej wartość niezabudowanych gruntów rolnych zaczęła szybko wzrastać i przyciągać zainteresowanie wykupujących je inwestorów i przedsiębiorców.
W latach 1868–1870 rozbudowało się zaplecze Dworca Głównego; ciekawy gmach magazynów towarowych zaprojektował Józef Dietrich. Do końca stulecia powstało tam wtedy dziewięć ceglanych budynków mieszczących magazyny i warsztaty, oraz trzykondygnacyjna parowozownia. Równolegle nieopodal wybudowano gmach Szkoły Technicznej Drogi Żelaznej Warszawsko-Wiedeńskiej; autorem projektu był Henryk Julian Gay, wykładający tam także po 1909 architekturę.
W 1874 spłonął cały kwartał zabudowy między ulicami Zielną a Wielką; po tym wydarzeniu w latach 1877–1884 powstało przy Chmielnej kilkadziesiąt kamienic, liczących po dwa i trzy piętra. Kilka domów nadbudowano o nowe kondygnacje; nowe oblicza nadbudowanych kamienic kształtowali wzięci architekci – Józef Huss i Józef Orłowski. 
Także w 1877 pod nr. 9 rozpoczął działalność „letni zakład gastronomiczny” Władysława Reinera. W ciasnym, drewnianym budynku działał teatrzyk „Belle Vue”, znany potem pod nazwami „Odeon” i „Fantazja”. Na początkowym odcinku ulicy nowa zabudowa powstała między Nowym Światem i Bracką; pod nr. 31 – znany „Hotel Royal”, pod nr. 33 Kazimierz Löwe zaprojektował kamienicę, której mury po 1946 wykorzystano do wybudowania pawilonu kina „Atlantic”. 
Po 1885 nowych inwestycji na Chmielnej było bardzo niewiele; głównie z racji braku wolnych działek. Wybudowany w tym okresie ciąg kamienic powstał za ul. Żelazną; ich fasady ozdobił obfity eklektyczny lub neobarokowy wystrój sztukatorski. Modny był też neogotyk i wykańczanie fasad cegłą licówką; także na Chmielnej stosowano rozmaite jej odcienie, od białej i żółtej po ciemnoczerwoną. Około 1908 r. ten odcinek ulicy był już całkowicie zabudowany murowanymi kamieniczkami powstającymi głównie przy wkładzie kapitału żydowskiego i z tego środowiska pochodziło gros ich właścicieli, jak Berkenwald, Hammerschlag, Margulies, Regelman czy Ruchla Dickstein. W tamtejszej branży usługowej przeważały drobne sklepiki i warsztaty rzemieślnicze w parterach kamienic. 
Około 1900 poza warsztatami kolejowymi działało niewiele zakładów produkcyjnych; kosmetyki produkowało Centralne Laboratorium Chemiczne, Laboratorium Hygieniczne pod nr. 17 wytwarzało kefir. Pod nr. 66 w 1911 powstały usytuowane na wewnętrznym dziedzińcu kamienicy zabudowania pierwszej w Polsce wytwórni płytowej Syrena Record Juliusza Fejgenbauma. Do 1939 firma wydała 14 tysięcy tytułów, zatrudniała także własną orkiestrę „Syrena Record” akompaniującą solistom. 
Od końca XIX wieku pod nr. 13 działała łaźnia „Diana”; wnętrza jej pokojów kąpielowych i sal rekreacyjnych wykończono z zastosowaniem najprzedniejszych ówcześnie okładzin ściennych i armatur. Budynek silnie zdewastowany w okresie PRL rozebrano w połowie lat dziewięćdziesiątych; dziś wznosi się tam biurowiec „Diana” mieszczący m.in. Instytut Goethego. Mimo że przy ulicy działały liczne sklepy z damską konfekcją, Chmielną do 1944 kojarzono z prostytucją; przedstawicielki „najstarszego zawodu świata” napotykało się tam na każdym kroku.
W 1900 na tyłach zabudowań na Chmielnej powstał tymczasowy dworzec przyjazdowy kolei; jego zasadniczą rolą miało być odciążenie zbyt ciasnego Dworca Warszawsko-Wiedeńskiego. Zaprojektowany przez Czesława Domaniewskiego gmach był parterową budowlą, wyróżniającą się czterołupinową kopułą dachu.
W latach 1904–1905 rozebrano dawny budynek teatrzyku „Belle Vue”; jako wybudowany z drewna nie okazał się zbyt trwały. Na jego miejscu powstał budynek mieszczący nowy teatr operetkowy „Jardin d'Hiver” od 1909 znanego jako kabaret i kinematograf „Aquarium”; na jego dużej widowni mogło zasiąść 1400 widzów. Po tym czasie do 1914 powstało na Chmielnej tylko pięć nowych domów; w dużej mierze cechował je zbytni monumentalizm i duże gabaryty. Wiele dawniejszych obiektów ówcześnie nadbudowano, dodając im nawet po kilka pięter. W 1911 rozpisano konkurs architektoniczny na koncept kaplicy Warszawskiego Towarzystwa Dobroczynności pod nr. 112/114; w realizacji zwycięskiego projektu Zdzisława Mączeńskiego przeszkodził wybuch I wojny światowej.
Okres międzywojenny.
Do 1939 na Chmielnej kwitł handel odzieżą i konfekcją; liczne były kawiarnie i restauracje, takie jak „Obywatelska” czy „Marysieńka”. Licznie występowały także hotele, takie jak „Grand Hotel Garni”, „Hotel Litewski” czy „Hotel Hiszpański”.
W okresie 1919–1920 dawniejszy kinematograf „Aquarium” przebudowano na kino o nazwie „Palladium”; scenę zastąpił ekran ujęty architektoniczną oprawą. Tuż przed wybuchem II wojny światowej kino zmieniło nazwę na „Bałtyk”; miało to tworzyć grę skojarzeń z nazwą innego otwartego w tym czasie kina – „Atlantic”.
Lata 1920–1921 przyniosły rozbudowę dworca Głównego pod nr. 51; co prawda miał być obiektem tymczasowym, jednak twórcy gmachu – Maksymilian Bystydzieński i Tadeusz Zieliński – świetnie sprostali zadaniu. Na miejscu dawnej willi Mitkiewicza stanął budynek o silnie przeszklonej fasadzie, nakryty krążynowym dachem.
W latach 1921–1927 w lokalu pod nr. 67/4, zakupionym przez Czesława Kasprzykowskiego, mieściło się pierwsze biuro Towarzystwa Strażnica w Polsce.
Niedługo potem powstał wielki gmach Poczty Kolejowej pod nr. 73 B; zdobiony wykuszami gmach wzniesiono u zbiegu z Żelazną według projektu wybitnego architekta – Józefa Szanajcy.
Do wybuchu II wojny światowej przy Chmielnej powstały jeszcze dwie kamienice; budowy trzeciej, pod nr. 120, rozpoczętej wiosną 1939 nie udało się dokończyć. Jej żelbetowy szkielet posłużył do wzniesienia w okresie powojennym nowego budynku, mieszczącego w okresie PRL Biuro Ewidencji Ludności, obecnie – Zarząd Dróg Miejskich.
W zachodnim, mniej ekskluzywnym odcinku ulicy znajdowała się popularna restauracja „Orłówka” (Chmielna 124), znana z dobrej kuchni i przyzwoitego mieszczańskiego standardu usługi. Działała przez dłuższy czas również w okresie powojennym, choć już jako lokal o niższej kategorii, który z biegiem czasu w roli „knajpy monopolowej” upadł tak nisko, że ostatecznie uległ likwidacji z zamianą jego przeznaczenia na świetlicę nauczycielską.
Od 1921 na ul. Chmielnej 9 funkcjonował tzw. Dom Związkowy Związku Zawodowego Maszynistów w Polsce, który prócz centrali związku mieścił m.in. bibliotekę związkową oraz kinoteatr "Palace"; obecnie siedziba Stronnictwa Demokratycznego, klubu "Muza" oraz szkoły policealnej.
II wojna światowa.
1939 przyniósł bardzo duże zniszczenia w zachodnim odcinku ulicy; było to spowodowane nalotami lotniczymi na Dworzec Główny. Po klęsce powstania w 1944 Niemcy spalili odcinek Chmielnej od Marszałkowskiej do Żelaznej.
Okres PRL.
Po wojnie w pobliżu skrzyżowania z ul. Marszałkowską powstał tymczasowy dworzec autobusowy PKS. 
Biuro Odbudowy Stolicy niemałe szkody wyrządziło także na Chmielnej: w ramach walki z tzw. prywatną inicjatywą od 1946 burzono całe kwartały i pojedyncze kamienice. Wyburzono też wiele obiektów zabezpieczonych, pokrytych nowym dachem i praktycznie nie uszkodzonych - w ten sposób bezceremonialnie pozbyto się kamienicy pod nr. 40, należącej przed wojną do niejakiego Borkowskiego. Ów wznoszący się u zbiegu z Marszałkowską dom wybudowano w 1884 według projektu Józefa Hussa; jego licowane kamieniem fasady ukształtowano wzorując się na renesansie florenckim czasu Medyceuszy.
W 1952 rozpoczęła się budowa Pałacu Kultury i Nauki (PKiN). W poprzedzającym ją okresie rozebrano całą wypaloną zabudowę Chmielnej, zaś samą ulicę rozerwano na dwa nie powiązane odcinki. Dawny zachodni fragment nosił wciąż miano Chmielnej. Wschodni odcinek, do Marszałkowskiej, otrzymał wrześniu 1950 za patrona Henryka Rutkowskiego, wokół którego propaganda PRL starała się stworzyć mit bohatera. Doprowadziło to do paradoksalnej sytuacji, gdy Orkiestra z Chmielnej, kontynuująca w swych piosenkach tradycję warszawskiej gwary i folkloru, grała na ulicy Rutkowskiego.
W listopadzie 1990 wschodni odcinek Chmielnej powrócił do dawnej nazwy i w ten sposób powstały dwa oddalone od siebie odcinki ulicy z zachowaną przedwojenną numeracją, przy czym numeracja odcinka zachodniego rozpoczyna się od 98. Nieistniejący odcinek ulicy upamiętnia tablica wmurowana w chodnik przed PKiN (od strony południowej).
Równocześnie z budową Dworca Centralnego około 1972 rozpoczęto budowę wieżowca u zbiegu Chmielnej z ówczesną ul. Marchlewskiego (obecnie al. Jana Pawła II), ale rozpędu starczyło tylko na wykonanie głębokich fundamentów. Cały odcinek Chmielnej do domu kolejowego przy ul. Chmielnej 73b pozostał niezabudowany i przez wiele lat służył jako płatny parking. 
Wraz z budową Dworca Centralnego rozebrano skrzydło gmachu "Szkoły Technicznej Drogi Żelaznej Warszawsko-Wiedeńskiej".
Okres po 1989.
W 2013 zburzono ostatni relikt kompleksu budynków Drogi Żelaznej Warszawsko-Wiedeńskiej w Warszawie – parterowy budynek pod nr 73.
W 2015 podano do wiadomości publicznej, że firma HB Reavis planuje u zbiegu z Al. Jana Pawła II budowę wieżowca o wysokości 310 m (230 m budynek + 80 m iglicy). Budynek, którego projektantem ma być Norman Foster, ma stać się najwyższym budynkiem w Unii Europejskiej.

</doc>
<doc id="845367" url="https://pl.wikipedia.org/wiki?curid=845367" title="Korneliusz Pskowsko-Pieczerski">
Korneliusz Pskowsko-Pieczerski

Korneliusz Pskowo-Pieczerski, cs. "Prepodobnomuczenik Kornilij Pskowo-Pieczerskij" (zm. 1570 w Pskowie) – męczennik chrześcijański i święty mnich Kościoła prawosławnego.
Hagiografia.
Był mnichem w Monasterze Pskowsko-Pieczerskim. W 1529 został igumenem wspólnoty, która szybko zaczęła się rozwijać. Zasadnicza jej część została przeniesiona z wzniesienia do wylotu pieczary. Wybudowano cerkiew Zwiastowania Matki Bożej, a korytarze pieczar poprowadzono dalej w głąb góry. Święty dbał również o rozwój duchowy braci i okolicznych mieszkańców. Ochrzcił wielu z nich i wzniósł dwie świątynie.
Decyzją mnicha wokół całego monasteru zbudowano potężny kamienny mur. Widząc go car Iwan IV Groźny doszedł do wniosku, że za ścianami czai się groźba zdrady. Rozwścieczony wydał rozkaz pozbawienia Korneliusza życia. W 1570 świętego zabito (prawdopodobnie ścięto mieczem), a jego ciało złożono w jednej z monasterskich pieczar. Obecnie jego relikwie znajdują się w rodzimym monasterze u wejścia do pieczar. Do dziś uważany jest za jednego z największych świętych pieczerskich.
Wspomnienie liturgiczne obchodzone jest 20 lutego/5 marca (lub 4 marca w latach przestępnych).
Ikonografia.
W ikonografii święty przedstawiany jest w czarnych szatach mnicha wielkiej schimy. Ma siwą, spiczastą brodę, ręce charakterystycznie rozłożone na boki, prawą błogosławi, w lewej trzyma zwój z testamentem duchowym skierowanym do braci monasteru.

</doc>
<doc id="845368" url="https://pl.wikipedia.org/wiki?curid=845368" title="Temple of the dog">
Temple of the dog



</doc>
<doc id="845371" url="https://pl.wikipedia.org/wiki?curid=845371" title="Siegenburg">
Siegenburg

Siegenburg – gmina targowa w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, siedziba wspólnoty administracyjnej Siegenburg. Leży około 18 km na południe od Kelheim, nad rzeką Abens, przy autostradzie A93, drodze B299 i B301.
1 stycznia 2014 do gminy przyłączono 2,3 km² z obszaru wolnego administracyjnie Dürnbucher Forst.
Dzielnice.
W skład gminy wchodzą następujące dzielnice: Niederumelsdorf, Siegenburg, Staudach, Tollbach.
Oświata.
W gminie znajduje się przedszkole (125 miejsc i 153 dzieci) oraz szkoła podstawowa (24 nauczycieli, 406 uczniów).

</doc>
<doc id="845373" url="https://pl.wikipedia.org/wiki?curid=845373" title="Maciej Kot">
Maciej Kot

Maciej Kot (ur. 9 czerwca 1991 w Limanowej) – polski skoczek narciarski, zawodnik klubu AZS Zakopane, reprezentant Polski.
Drużynowy brązowy medalista Zimowych Igrzysk Olimpijskich 2018. Drużynowy złoty (2017) i brązowy (2013) medalista mistrzostw świata. Indywidualny wicemistrz świata juniorów z 2009, dwukrotny drużynowy brązowy medalista mistrzostw świata juniorów, dwukrotny indywidualnie oraz drużynowy medalista Zimowej Uniwersjady 2011. Zwycięzca Letniego Grand Prix 2016, trzeci zawodnik klasyfikacji generalnej Letniego Pucharu Kontynentalnego 2015. Wielokrotny medalista mistrzostw Polski, w tym dwukrotny mistrz indywidualny z 2013 i 2016 roku. Jego rekord życiowy wynosi 244,5 m, ustanowiony został na Vikersundbakken w Vikersund 18 marca 2017.
Przebieg kariery sportowej.
Lata 2006–2007.
Został powołany do kadry Polski na Mistrzostwa Świata Juniorów 2006 w Kranju, jednak jego występ ograniczył się do udziału w oficjalnych treningach. W sezonie 2005/2006 zadebiutował w zawodach FIS Cup, pierwsze punkty zdobywając 5 marca 2006 w Zakopanem.
W lutym 2007 zwyciężył w zawodach FIS Cup w Zakopanem. Został powołany przez trenera kadry Hannu Lepistö na drużynowy konkurs Pucharu Świata zaliczany do klasyfikacji Pucharu Narodów w Lahti 10 marca 2007. W debiucie Kot oddał skoki na odległość 117,5 oraz 101,5 metrów i zajął wraz z drużyną 7. miejsce w zawodach. Zajął 15. miejsce indywidualnie i 6. drużynowo na Mistrzostwach Świata Juniorów w Narciarstwie Klasycznym 2007 w Planicy.
Sezon 2007/2008.
W 2007 Kot zadebiutował w zawodach Letniego Grand Prix. 16 sierpnia zdobył w nich pierwsze punkty, zajmując 20. miejsce w zawodach w Pragelato. W zimowej części sezonu 2007/2008 dostał szansę debiutu w indywidualnych zawodach Pucharu Świata, nie udało mu się jednak zająć w nich miejsca w czołowej trzydziestce. Dwudziestokrotnie startował w kwalifikacjach, w jedenastu przypadkach uzyskując awans do konkursu głównego. Najlepszym osiągniętym przez Kota wynikiem w cyklu było 31. miejsce z Liberca. Wziął udział w Mistrzostwach Świata Juniorów w Narciarstwie Klasycznym 2008 w Zakopanem. Indywidualnie zajął 7. miejsce, zaś w zawodach drużynowych wraz z Krzysztofem Miętusem, Dawidem Kowalem i Łukaszem Rutkowskim zdobył brązowy medal.
Sezon 2008/2009.
6 lipca 2008 zwyciężył w zawodach z cyklu Letniego Pucharu Kontynentalnego w słoweńskim Kranju. Osiągnął dobre rezultaty w Letnim Grand Prix 2008: w konkursie w Zakopanem, rozgrywanym 30 sierpnia, zajął 7. pozycję, w trzech innych zajmował miejsca w drugiej dziesiątce. W klasyfikacji generalnej uplasował się na 17. pozycji z dorobkiem 104 punktów.
Dwukrotnie wystąpił w zawodach Pucharu Świata 2008/2009, odpadając w pierwszej serii zawodów. Wystartował na Mistrzostwach Świata Juniorów 2009 w Szczyrbskim Jeziorze. 5 lutego zdobył srebrny medal indywidualnie, przegrywając jedynie z Lukasem Müllerem. Dzień później reprezentacja Polski z Kotem w składzie zdobyła brązowy medal. W kolejnych tygodniach wziął udział w Mistrzostwach Świata w Narciarstwie Klasycznym 2009 w Libercu. W zawodach indywidualnych na skoczni normalnej zajął 45. pozycję. W pozostałych konkursach nie wystąpił.
Sezon 2009/2010.
W Letnim Grand Prix 2009 Kot osiągnął wyniki słabsze niż w poprzednich latach. Najwyższym miejscem, jakie zajął, było 26. z Hakuby. Zimą startował głównie w zawodach Pucharu Kontynentalnego. Dwa razy stanął w nich na podium: był drugi w Sapporo i Zakopanem. Tylko raz w całym sezonie wystąpił w konkursie Pucharu Świata: 17 stycznia 2010 był 35. w Sapporo. Trzykrotnie odpadał w kwalifikacjach.
Sezon 2010/2011.
7 sierpnia 2010 w Hinterzarten zajął pierwsze miejsce w drużynowym konkursie Letniego Grand Prix (razem z Adamem Małyszem, Dawidem Kubackim i Krzysztofem Miętusem). 15 sierpnia w szwajcarskim Einsiedeln uplasował się na trzeciej pozycji w konkursie indywidualnym. W całym cyklu zajął 16. miejsce, zdobywając 124 punkty.
W kolejnym sezonie zimowym ponownie nie zdobył punktów Pucharu Świata. Do zawodów Kot zgłaszany był sześciokrotnie, trzy razy awansował do konkursu głównego. Najwyższym zdobytym przez niego miejscem było 40. z Sapporo. 29 stycznia 2011 zdobył srebrny medal Zimowej Uniwersjady 2011 w konkursie na skoczni K-125. Dwa dni później po raz kolejny zdobył srebrny medal, tym razem na skoczni K-95. 3 lutego zdobył brązowy medal w zawodach drużynowych.
Sezon 2011/2012.
Latem 2011 Kot zajął 9. miejsce w klasyfikacji generalnej Lotos Poland Tour. W zawodach Letniego Grand Prix 2011 czterokrotnie zajmował miejsca w najlepszej dziesiątce. W klasyfikacji generalnej znalazł się na 9. pozycji.
W sezonie 2011/2012 Pucharu Świata po czterech latach nieudanych prób po raz pierwszy zdobył punkty tego cyklu. 3 grudnia 2011 zajął 19. miejsce na skoczni w Lillehammer. Ostatecznie w trzydziestce znalazł się tamtej zimy dwanaście razy, najlepszy wynik – 12. miejsce – uzyskując dwukrotnie: 4 marca w Lahti i 11 marca w Oslo. W klasyfikacji generalnej Pucharu Świata znalazł się na 35. pozycji, co było trzecim wynikiem wśród Polaków. 15 marca 2012 na Letalnicy w Planicy ustanowił swój rekord życiowy w długości skoku, uzyskując 200,5 metra.
Sezon 2012/2013.
21 lipca 2012 podczas konkursu Letniego Grand Prix w Wiśle na skoczni im. Adama Małysza Maciej Kot po raz pierwszy stanął na najwyższym podium w zawodach tej rangi, wyprzedzając Simona Ammanna i Wolfganga Loitzla. 30 września 2012 w Hinzenbach ponownie został zwycięzcą zawodów LGP, przed drugim Severinem Freundem i trzecim Taku Takeuchi. Kot był najwyżej sklasyfikowanym reprezentantem Polski w Letnim Grand Prix 2012 – w klasyfikacji generalnej zajął piąte miejsce.
Zdobył punkty w większości listopadowych i grudniowych konkursów Pucharu Świata 2012/2013, najwyżej sklasyfikowanym będąc na 13. miejscu w Engelbergu. 1 stycznia 2013 w noworocznym konkursie 61. Turnieju Czterech Skoczni w Garmisch-Partenkirchen zajął 5. miejsce. W dwóch kolejnych konkursach TCS również zajął miejsca w pierwszej dziesiątce, odpowiednio 9. i 10. 12 stycznia w Zakopanem powtórzył wynik z początku roku, a tydzień później w Sapporo był dziesiąty. W kolejnych zawodach rozgrywanych na przełomie stycznia i lutego zajmował głównie miejsca w drugiej dziesiątce.
Wystąpił na Mistrzostwach Świata w Narciarstwie Klasycznym 2013, w indywidualnych konkursach zajmując 11. miejsce na skoczni normalnej i 27. na skoczni dużej. W zawodach drużynowych zdobył natomiast wraz z Piotrem Żyłą, Dawidem Kubackim i Kamilem Stochem brązowy medal. W marcu jeszcze dwukrotnie kończył indywidualne zawody Pucharu Świata w pierwszej dziesiątce. Cały cykl ukończył na 18. pozycji, zdobywając 460 punktów.
Sezon 2013/2014.
Dwukrotnie, w Wiśle i Einsiedeln, stawał na drugim stopniu podium zawodów Letniego Grand Prix 2013, a miejsca w dziesiątce zajął łącznie pięciokrotnie. Pozwoliło to Kotowi zająć 8. miejsce w klasyfikacji generalnej.
W rozpoczynających sezon 2013/2014 Pucharu Świata zawodach w Klingenthal zajął 6. miejsce, a w trzecim konkursie indywidualnym cyklu, rozgrywanym na normalnej skoczni w Lillehammer, poprawił ten wynik, uzyskując najlepszą w sezonie, 5. pozycję. W kolejnych konkursach regularnie zajmował miejsca w trzydziestce, w grudniowych i styczniowych zawodach łącznie trzykrotnie zajmując 10. miejsce. W lutym wystąpił w konkursach skoków narciarskich na Zimowych Igrzyskach Olimpijskich 2014. Indywidualnie był 7. na skoczni normalnej oraz 12. na dużej, zaś w zawodach drużynowych zajął 4. pozycję. W marcu wystartował na Mistrzostwach Świata w Lotach Narciarskich 2014, zajmując 10. miejsce indywidualnie. W lutowych i marcowych zawodach Pucharu Świata dwukrotnie zajmował miejsca w najlepszej dziesiątce. W klasyfikacji generalnej na zakończenie sezonu znalazł się na 17. pozycji, zdobywając 398 punktów.
Sezon 2014/2015.
W Letnim Grand Prix 2014 zajmował miejsca w drugiej i trzeciej dziesiątce. Po słabych występach w początkowych konkursach Pucharu Świata 2014/2015 (najlepszym było 26. miejsce w Niżnym Tagile) Kot został odsunięty od występów w cyklu. W styczniu powrócił na dwa tygodnie do startów w PŚ: najwyższą pozycją zajętą przez niego w czterech konkursach w Polsce i Japonii było 24. miejsce z Sapporo. Przez większość sezonu startował w Pucharze Kontynentalnym, odnosząc jedno zwycięstwo (11 stycznia w Wiśle) i dwukrotnie zajmując drugie miejsce.
Sezon 2015/2016.
W Letnim Grand Prix 2015 wystąpił trzykrotnie, zajmując miejsca w drugiej dziesiątce. Startował również w Letnim Pucharze Kontynentalnym 2015, po dwa razy stając na drugim i trzecim stopniu podium. Pozwoliło to mu na zajęcie trzeciej pozycji w klasyfikacji generalnej cyklu.
Od początku zimowej części sezonu startował w Pucharze Świata. Regularnie zdobywał punkty, jednak ani razu nie zajął miejsca w pierwszej dziesiątce. Najlepszymi indywidualnymi występami Kota w Pucharze Świata 2015/2016 były 12. miejsca z Zakopanego i Sapporo. Podczas kończącego sezon konkursu na mamuciej skoczni w Planicy ustanowił nowy rekord życiowy wynoszący 231 metrów. W całym cyklu Kot zajął 31. miejsce, zdobywając 165 punktów.
Sezon 2016/2017.
Letnie Grand Prix 2016 rozpoczął od zwycięstwa w Courchevel. W trzech kolejnych konkursach rozgrywanych na przełomie lipca i sierpnia również stawał na podium, dwukrotnie zwyciężając i raz zajmując drugie miejsce. Nie brał udziału w zawodach rozgrywanych w Azji, a po powrocie do rywalizacji w październiku odniósł kolejne dwa zwycięstwa, w kończącym letnią część sezonu konkursie w Klingenthal wygrywając z przewagą blisko 30 punktów nad Kamilem Stochem. W całym cyklu zwyciężył, uzyskując 580 punktów – o 229 więcej niż drugi Andreas Wellinger.
W dwóch pierwszych konkursach Pucharu Świata 2016/2017 zajmował kolejno 5. i 8. miejsce. 3 grudnia w Klingenthal reprezentacja Polski z Kotem w składzie odniosła pierwsze w historii zwycięstwo w konkursie drużynowym Pucharu Świata, a on sam uzyskał najlepszy indywidualny wynik zawodów. Po dwóch kolejnych startach zakończonych zajęciem 5. pozycji, 11 grudnia w Lillehammer zajął 2. miejsce, tym samym po raz pierwszy w karierze stając na podium konkursu indywidualnego Pucharu Świata. Wyprzedzony został jedynie przez Kamila Stocha. Trzy spośród konkursów 65. Turnieju Czterech Skoczni ukończył w pierwszej dziesiątce, a w klasyfikacji generalnej zajął 4. miejsce.
W styczniowych zawodach Pucharu Świata indywidualnie najwyżej znalazł się na 5. pozycji (dwukrotnie), dwa razy stawał również na podium zawodów drużynowych. 11 lutego 2017 odniósł pierwsze w karierze indywidualne zwycięstwo w Pucharze Świata, na skoczni Ōkurayama w Sapporo, ex aequo z Peterem Prevcem. Pięć dni później odniósł drugie, tym razem samodzielne zwycięstwo na normalnej skoczni olimpijskiej w Pjongczangu, w międzyczasie zajmując jeszcze 4. i 7. miejsce. Został zgłoszony do Mistrzostw Świata w Narciarstwie Klasycznym 2017. Indywidualnie zajął na nich 5. miejsce na skoczni normalnej oraz 6. na skoczni dużej, zaś 4 marca zdobył wraz z Piotrem Żyłą, Dawidem Kubackim oraz Kamilem Stochem pierwszy w historii reprezentacji Polski złoty medal w konkursie drużynowym. W marcowych zawodach Pucharu Świata zajmował miejsca w drugiej dziesiątce. 18 marca podczas drużynowego konkursu lotów na Vikersundbakken w Vikersund ustanowił nowy rekord życiowy, wynoszący 244,5 metra. Sezon ukończył na 5. pozycji w klasyfikacji generalnej Pucharu Świata z 985 punktami.
Sezon 2017/2018.
W pięciu występach w Letnim Grand Prix 2017 Kot dwukrotnie stawał na podium – był drugi w Wiśle i Courchevel. W klasyfikacji generalnej zakończył cykl na 4. pozycji.
W sezonie 2017/2018 Pucharu Świata najczęściej zajmował miejsca w drugiej dziesiątce. Najwyżej klasyfikowany w zawodach indywidualnych był na 8. miejscu, w grudniu 2017 w Niżnym Tagile oraz w lutym 2018 w Willingen. Wystąpił na Zimowych Igrzyskach Olimpijskich 2018. Indywidualnie zajął 19. miejsce zarówno na normalnej, jak i na dużej skoczni, zaś w drużynie, startując razem z Stefanem Hulą, Dawidem Kubackim i Kamilem Stochem, zdobył brązowy medal, pierwszy w historii reprezentacji Polski w konkursach drużynowych igrzysk olimpijskich. W klasyfikacji generalnej Pucharu Świata zakończył sezon na 21. pozycji z 261 punktami.
Lata 2018–2022.
W Letnim Grand Prix 2018 dwukrotnie zajmował miejsca w pierwszej dziesiątce indywidualnie – we wrześniu w Râșnovie był 9. i 10. W sezonie 2018/2019 Pucharu Świata regularnie startował w zawodach, w większości występów nie zdobył jednak punktów. Najwyżej sklasyfikowany był na 21. miejscu, 27 stycznia 2019 w Sapporo. W lutym i marcu występował też w Pucharze Kontynentalnym; najwyżej znalazł się na 4. pozycji, w zawodach w Zakopanem.
W ramach Letniego Grand Prix 2019 dwukrotnie kończył konkursy w pierwszej dziesiątce. Najwyżej klasyfikowany był we wrześniowych zawodach w Hinzenbach, na 5. miejscu. W zimowej części sezonu 2019/2020 początkowo startował w Pucharze Świata. W większości swoich występów w cyklu nie zdobył punktów, a najwyżej sklasyfikowany był na 18. pozycji, w listopadzie 2019 w Ruce. W lutym 2020 występował w Pucharze Kontynentalnym. Dwukrotnie stanął na podium, zwyciężając w obu konkursach w Val di Fiemme.
W ramach Pucharu Świata 2020/2021 punkty zdobył dwukrotnie. W najlepszym występie, w otwierającym cykl konkursie w Wiśle, zajął 20. pozycję. W trakcie sezonu 2020/2021 startował głównie w Pucharze Kontynentalnym. Raz stanął na podium, w lutym 2021 zajmując 3. miejsce w Brotterode.
W Letnim Grand Prix 2021 najwyżej klasyfikowany był na 8. miejscu, w sierpniowych zawodach w Courchevel. W sezonie 2021/2022 nie zdobył żadnych punktów Pucharu Świata, a najwyżej klasyfikowany był na 32. pozycji. W Pucharze Kontynentalnym dwukrotnie stał na podium: w letniej części sezonu był 3. w siepniu 2021 we Frenštácie pod Radhoštěm, a zimą zajął tę samą pozycję w marcu 2022 w Lahti.
Mistrzostwa Polski w skokach narciarskich.
Zimowe mistrzostwa Polski seniorów w skokach narciarskich.
Stan w trakcie sezonu 2022/2023. Opracowano na podstawie.
Letnie mistrzostwa Polski seniorów w skokach narciarskich.
Stan po zakończeniu sezonu letniego 2022. Opracowano na podstawie
Życie prywatne.
Młodszy brat innego skoczka – Jakuba, syn byłego fizjoterapeuty polskiej reprezentacji w skokach – Rafała.
W 2013 został ambasadorem kampanii firmy Procter &amp; Gamble pt. „Dziękuję Ci, mamo...”, w której wystąpił wraz ze swoją matką, Małgorzatą.
18 maja 2019 poślubił Agnieszkę Lewkowicz, trenerkę personalną. Mają syna, Filipa (ur. 2021).
Odznaczenia.
Otrzymał przyznany przez Polski Komitet Olimpijski złoty medal „Za zasługi dla polskiego ruchu olimpijskiego”.
Postanowieniem prezydenta RP Andrzeja Dudy z 29 sierpnia 2019 został odznaczony Krzyżem Kawalerskim Orderu Odrodzenia Polski "za wybitne osiągnięcia sportowe, za zasługi w działalności na rzecz propagowania i krzewienia kultury fizycznej".

</doc>
<doc id="845374" url="https://pl.wikipedia.org/wiki?curid=845374" title="Ion Luca Caragiale">
Ion Luca Caragiale

Ion Luca Caragiale (ur. 13 lutego 1852 r., zm. 9 czerwca 1912 r. w Berlinie) – rumuński dramaturg, nowelista, poeta i dziennikarz.
TVP pokazała cztery spektakle na podstawie tekstów tego pisarza: "Zgubiony list" (rum. "O scrisoare pierdută"), "Karnawał" (sztuka znana w Polsce także jako "Jak to w karnawale", rum. " D-ale carnavalului"), "Oszczerstwo", "Burzliwa noc" (rum. "O noapte furtunoasă").

</doc>
<doc id="845377" url="https://pl.wikipedia.org/wiki?curid=845377" title="Korneliusz Pskowsko-pieczerski">
Korneliusz Pskowsko-pieczerski



</doc>
<doc id="845379" url="https://pl.wikipedia.org/wiki?curid=845379" title="Chodża Ahmad Jasawi">
Chodża Ahmad Jasawi

Chodża Ahmad Jasawi (ur. 1106 w Sajramie, zm. 1166 w Turkiestanie) – suficki myśliciel (mistyk muzułmański), poeta. Był uczniem Jusufa Hamdaniego i stworzył pierwsze centrum nauki sufickiej w Azji Środkowej. Uznany za świętego przez zakon suficki Nakszbandijja.
Wywarł duży wpływ na kształtowanie się poglądów mistycznych w świecie tureckojęzycznym.
Yasavi jest najwcześniejszym znanym, tureckim poetą piszącym utwory w dialekcie tureckim. Jego wiersze dały początek nowemu rodzajowi literackiemu - religijnej poezji ludowej - w literaturze tureckiej Azji Środkowej i miały znaczący wpływ na twórczość poetów mistycznych w kolejnych wiekach. 
Był także założycielem pierwszego tureckiego bractwa mistycznego - Yeseviye (Yasaviyya), które bardzo szybko rozprzestrzeniło się na obszarach zajmowanych w tym czasie przez Turków.
Timur zbudował na jego cześć mauzoleum w Turkiestanie (miejscu jego śmierci).

</doc>
<doc id="845380" url="https://pl.wikipedia.org/wiki?curid=845380" title="Nakładka">
Nakładka

Nakładka

</doc>
<doc id="845385" url="https://pl.wikipedia.org/wiki?curid=845385" title="I liga urugwajska w piłce nożnej (1907)">
I liga urugwajska w piłce nożnej (1907)

Mistrzostwa Urugwaju w roku 1907 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ z ligi nikt nie spadł i jednocześnie awansowały cztery kluby, liga zwiększyła się z 6 do 10 klubów.
Primera División.
Klub Teutonia zmienił nazwę na Montevideo.
Po trzech kolejkach, w których przyznano walkower rywalom, drużyna Nacional B została rozwiązana i nie wzięła udziału w rozgrywkach.

</doc>
<doc id="845386" url="https://pl.wikipedia.org/wiki?curid=845386" title="Kwasy liponowe">
Kwasy liponowe



</doc>
<doc id="845388" url="https://pl.wikipedia.org/wiki?curid=845388" title="Program nakładkowy">
Program nakładkowy

Program nakładkowy (ang. "overlay program") – program komputerowy napisany w ten sposób, że możliwe jest jego wykonanie pomimo że jego objętość jest większa niż dostępna pamięć operacyjna. Program taki składa się z części sterującej (ang. "overlay supervisor" – zarządca nakładek) oraz nakładek (ang. "overlay"). W każdej chwili w pamięci operacyjnej znajduje się część sterująca oraz przynajmniej jedna z nakładek. Pozostałe nakładki przechowywane są w pamięci zewnętrznej i na żądanie „zarządcy” wymieniane (ładowane) przez system operacyjny. Jeśli jest dostępna wystarczająco duża ilość pamięci, a poszczególne nakładki są niewielkie, to w pamięci operacyjnej można przechowywać kilka nakładek jednocześnie. 
Dzielenie programu na nakładki to nakładkowanie. Strukturę programu nakładkowego opisuje tzw. drzewo nakładek (ang. "overlay tree").
We współczesnych technikach programowania coraz rzadziej się stosuje nakładkowanie, gdyż współczesne systemy operacyjne potrafią emulować dużą ilość pamięci operacyjnej w technice swapowania pamięci fizycznej na nośnik zewnętrzny. Dodatkowo obecnie praktycznie wszystkie sprzedawane komputery oferują architekturę 64 bitową, co umożliwia stosowanie dużych, ciągłych spójnie adresowanych bloków pamięci. Zarządzaniem pamięcią danych i kodu aplikacji zajmuje się wówczas system operacyjny, przez co zarządca nakładek staje się zbędny.

</doc>
<doc id="845393" url="https://pl.wikipedia.org/wiki?curid=845393" title="Nakładkowanie">
Nakładkowanie



</doc>
<doc id="845396" url="https://pl.wikipedia.org/wiki?curid=845396" title="Leon (biskup Katanii)">
Leon (biskup Katanii)

Leo(n) z Katanii, zwany Thaumaturgos, znany również pod imieniem Lew, cs. "Swiatitiel Lew, jepiskop Katanskij" (ur. w Rawennie, zm. ok. 785 w Katanii na Sycylii) - piętnasty biskup Katanii, święty Kościoła katolickiego i prawosławnego.
Życie.
Urodził się w VIII wieku w Italii w bogatej i znanej rodzinie. Interesował się życiem mniszym, złożył śluby zakonne i został wyświęcony najpierw na hierodiakona, a później na hieromnicha. Gdy na Sycylii zmarł miejscowy biskup, wybrano go na jego miejsce. Zamieszkał u stóp wulkanu Etna w Katanii.
Hierarcha był człowiekiem wyjątkowo dobrodusznym i miłościwym. Troszczył się o sieroty, wdowy i ubogich, będąc ich prawdziwym ojcem. Był też wyjątkowo gorliwy w modlitwie. Za świętość swego życia Bóg obdarzył go darem uzdrawiania chorych i wyganiania złych mocy.
Spośród wszystkich cudów uczynionych przez Leona najbardziej znany jest przypadek ukarania pewnego wróżbity. Człowiek ów, imieniem Heliodor, był synem chrześcijanina. Jednak pewien Żyd nauczył go sztuki magii, którą ten wykorzystywał w niecny sposób. Hierarcha próbował ratować jego duszę, nawoływał do skruchy, lecz mag pozostawał nieugięty. Pewnego razu, podczas odprawiania mszy do świątyni wszedł Heliodor i tak wpłynął na zebranych, że ci zaczęli się dziwnie zachowywać: tupali nogami, śmiali się, krzyczeli. Nie obawiając się złych mocy, biskup odszedł od ołtarza, narzucił na przybyłego omoforion i wyprowadził go na zewnątrz. Tam polecił rozpalić ogień i przytrzymywał wróżbitę, tak długo aż zupełnie nie spłonął. Hierarcha ani jego szaty zostały przy tym zupełnie nietknięte przez ogień.
Św. Leon zmarł w podeszłym wieku śmiercią naturalną. Jego ciało zostało złożone w świątyni św. Łucji zbudowanej rękoma samego Leona, a następnie przeniesiono je do świątyni św. Marcina z Tours.
Kult.
Kult świętego biskupa koncentruje się na śródziemnomorskim obszarze kulturowym.
Jego wspomnienie liturgiczne w Kościele katolickim obchodzone jest 20 lutego za Martyrologium Rzymskim, które tak wspomina świętego:
W Katanii wspomnienie ma rangę uroczystości.
W Kościele prawosławnym, z uwagi na liturgię według kalendarza juliańskiego wspomnienie obchodzone jest 20 lutego/5 marca, tj. 5 marca (w roku przestępnym 4 marca) według kalendarza gregoriańskiego.
Na ikonach święty przedstawiany jest jako sędziwy mężczyzna z długą, siwą brodą, odziany jest w liturgiczne biskupie szaty. Prawą dłonią błogosławi, w lewej trzyma Ewangelię.

</doc>
<doc id="845399" url="https://pl.wikipedia.org/wiki?curid=845399" title="Poczernino">
Poczernino



</doc>
<doc id="845404" url="https://pl.wikipedia.org/wiki?curid=845404" title="PLCC (bankowość)">
PLCC (bankowość)

PLCC (z ang. "Private Label Credit Card") W tłumaczeniu oznacza to kartę kredytową z "prywatnym" logo, czyli kartę funkcjonującą poza uniwersalnym systemem rozliczeniowym, takim jaka Visa czy Mastercard. Konstrukcja karty PLCC wymaga zawarcia umowy i ustanowienia mechanizmów autoryzacji i rozliczeń pomiędzy podmiotem akceptującym płatności a bankiem który odpowiada za wydanie i obsługę takiej karty.
Karty PLCC można więc używać jedynie w ramach transakcji z jednym podmiotem (np. siecią sklepów). Motywem istnienia takiej karty jest często brak konieczności ponoszenia opłaty interchange, obowiązującej w przypadku wydania karty w systemie uniwersalnym. W takiej sytuacji zarówno bank-wydawca jak i partner mają swobodę w kształtowaniu zasad wzajemnych rozliczeń.
Przez długi czas kartami PLCC były karty wydawane dla sieci hipermarketów takich jak Tesco, Castorama, GÉANT itp. Z biegiem czasu część tych kart otrzymała logo organizacji płatniczych. Obecnym przykładem kart PLCC są np. karty: Makro wydawane przez GE Money Bank lub Polskie Składy Budowlane.

</doc>
<doc id="845405" url="https://pl.wikipedia.org/wiki?curid=845405" title="Koplik">
Koplik

Koplik (alb. "Koplik", "Kopliku") – miasto w Albanii, stolica okręgu Malësi e Madhe w obwodzie Szkodra. Prawa miejskie od 1984. W 2001 r. miasto liczyło 4078 mieszkańców.
W czasach osmańskich większość ludności miasta przeszła na islam, podczas gdy okoliczne wsie zachowały wiarę katolicką. W 1920 r. miejsce bitwy pomiędzy oddziałami albańskiej żandarmerii a armią Królestwa SHS.
W mieście istnieje klub piłkarski KS Veleçiku Koplik grający w sezonie 2006–07 w III lidze albańskiej.
Z Koplik prowadzi asfaltowa droga w głąb Gór Północnoalbańskich.

</doc>
<doc id="845409" url="https://pl.wikipedia.org/wiki?curid=845409" title="Saal an der Donau">
Saal an der Donau

Saal an der Donau, Saal a.d.Donau – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, siedziba wspólnoty administracyjnej Saal an der Donau. Leży około 5 km na wschód od Kelheim, nad rzeką Dunaj, przy drodze B16 i linii kolejowej Ingolstadt – Ratyzbona.
Dzielnice.
W skład gminy wchodzą następujące dzielnice: 

</doc>
<doc id="845414" url="https://pl.wikipedia.org/wiki?curid=845414" title="Dolni Vestonice">
Dolni Vestonice



</doc>
<doc id="845416" url="https://pl.wikipedia.org/wiki?curid=845416" title="DTrace">
DTrace

DTrace (Dynamic Tracing Framework) – zaawansowane narzędzie, pierwotnie opracowane przez firmę Sun Microsystems, służące do rozwiązywania problemów z jądrem i aplikacjami w czasie rzeczywistym. Napisane z myślą o systemie operacyjnym Solaris, zostało wydane na wolnej licencji Common Development and Distribution License (CDDL) w systemie OpenSolaris i jego następcy, illumos. Narzędzie przeportowano także na różne systemy uniksopodobne.
Za pomocą DTrace można uzyskać ogólne informacje o uruchomionym systemie, takie jak ilość pamięci, czas procesora, system plików i zasoby sieciowe wykorzystywane przez aktywne procesy. Może również dostarczyć bardziej szczegółowe dane, np. dziennik (log) argumentów w których wywoływana jest określona funkcja czy lista procesów uzyskujących dostęp do określonego pliku.
W 2010 roku firma Oracle Corporation przejęła Sun Microsystems i ogłosiła zaniechanie wsparcia technicznego dla OpenSolaris. 3 sierpnia 2010 roku w ramach konferencji internetowej dotyczącej konsolidacji OpenSolaris OS/Net zapowiedziano, opracowywany przez kluczowych programistów systemu Solaris, nowy system illumos, będący forkiem.
W październiku 2011 roku Oracle ogłosiło plany przeportowania DTrace do systemu Linux, a w 2019 roku na repozytorium GitHub pojawiła się oficjalna wersja dla dystrybucji Fedora. Przez lata na Linuksa dostępny był nieoficjalny port, bez zmian w licencjonowaniu.
W sierpniu 2017 r., Oracle wydało kod źródłowy jądra DTrace na licencji GNU General Public License v2+ oraz kod przestrzeni użytkownika (), na warunkach licencji GPLv2 i Universal Permissive License (UPL). We wrześniu 2018 roku firma Microsoft ujawniła port narzędzia z FreeBSD na Windows.
We wrześniu 2016 na repozytorium GitHub pojawiła się strona dotycząca OpenDTrace, zawierająca kod źródłowy i dokumentację opisującą działanie. Prace nad OpenDTrace toczą się z użyciem porcji kodu pochodzącego z OpenSolaris pod oryginalną licencją CDDL, do których dołączono dodatkowy kod, objęty 2-klauzulową licencją BSD. Celem projektu OpenDTrace jest wydanie uniwersalnej, przenośnej implementacji DTrace, akceptowalnej dla wszystkich klientów, w tym m.in. macOS, FreeBSD, OpenBSD, NetBSD, Linux i systemów wbudowanych ().
Opis.
Sun Microsystems zaprojektowało DTrace, aby dawało użytkownikom wgląd operacyjny umożliwiający dostrojenie i rozwiązywanie problemów zarówno z aplikacjami, jak i systemem operacyjnym.
Testerzy pisali programy śledzące (nazywane także skryptami) za pomocą języka D (nie mylić z innymi językami o tej samej nazwie). Język ten, inspirowany przez C, zawiera nowe funkcje oraz zmienne specyficzne do śledzenia. Struktura programów napisanych w D przypomina te napisane w awk; składają się z listy zawierającej jedną lub więcej "próbników" (wskaźników instrumentacji), gdzie każdy z próbników jest przypisany do konkretnej akcji. Próbniki można przyrównać do punktów przecięcia () w programowaniu aspektowym. W chwili gdy spełnione są określone warunki dla próbnika następuje wykonanie przypisanej akcji. Typowy próbnik może wykonać akcję przy otwarciu konkretnego pliku, uruchomieniu procesu czy wykonaniu określonej linii kodu. Działający próbnik może analizować w czasie wykonania, uzyskując dostęp do stosu wywołań () i zmiennych kontekstowych oraz oceniać wyrażenia; następnie może przedstawić lub zapisać (w formie dziennika) część informacji, zachować je w bazie danych lub modyfikować zmienne kontekstowe. Odczyt i zapis zmiennych kontekstowych umożliwia próbnikom wzajemne przekazanie informacji, co pozwala na kooperacyjną analizę korelacji między różnymi zdarzeniami.
Wdrożono specjalne rozwiązania mające uczynić DTrace bezpiecznym narzędziem w „środowisku produkcyjnym”. Przykładowo, w trakcie procesu śledzenia występuje minimalny , a jakikolwiek wyłączony próbnik nie ma wpływu na wydajność; jest to szczególnie ważne, ponieważ w DTrace można uruchomić nawet dziesiątki tysięcy próbników. Nowe próbniki mogą również powstawać dynamicznie.
Przykłady linii poleceń.
Skrypty DTrace mogą zostać załadowane bezpośrednio z linii poleceń, dostarczając jeden lub więcej próbników i akcji jako argumenty. Poniżej znajduje się kilka przykładowych wywołań:
dtrace -n 'proc:::exec-success { trace(curpsinfo-&gt;pr_psargs); }'
dtrace -n 'syscall::open*:entry { printf("%s %s",execname,copyinstr(arg0)); }'
dtrace -n 'syscall:::entry { @num[execname] = count(); }'
dtrace -n 'syscall:::entry { @num[probefunc] = count(); }'
dtrace -n 'syscall:::entry { @num[pid,execname] = count(); }'
dtrace -n 'io:::start { printf("%d %s %d",pid,execname,args[0]-&gt;b_bcount); }'
dtrace -n 'vminfo:::pgpgin { @pg[execname] = sum(arg0); }'
Ręcznie tworzone skrypty mogą osiągnąć nawet setki linii długości, aczkolwiek przeważnie do zaawansowanej analizy i rozwiązywania problemu wystarczające są mające kilkadziesiąt linii. W zestawie DTraceToolkit, stworzonym przez Brendana Gregga (autora książki o DTrace) można odnaleźć ponad 200 przykładowych skryptów open source z dokumentacją i demonstracją każdego z nich.
Obsługiwane platformy.
DTrace po raz pierwszy stało się dostępne do użycia w listopadzie 2003 roku, a formalnie wydano je w styczniu 2005 roku jako część systemu Solaris 10. DTrace był pierwszym komponentem projektu OpenSolaris, którego kod źródłowy opublikowano na licencji CDDL.
DTrace jest integralną częścią illumos i pokrewnych dystrybucji.
DTrace jest standardowym elementem FreeBSDi NetBSD.
Apple dodało wsparcie dla DTrace w Mac OS X 10.5 „Leopard”, dołączając graficzny interfejs użytkownika (GUI) o nazwie Instruments. W folderze występuje ponad 40 skryptów DTrace, zawierających narzędzia do badania wejścia-wyjścia (I/O) dysku () oraz uruchamiania procesów (). W przeciwieństwie do innych platform wspierających DTrace, Mac OS X posiada flagę () ustawianą przez program, a która blokuje śledzenie przez narzędzia takie jak DTrace czy GNU Debugger. W oryginalnej implementacji DTrace na Mac OS X flaga ta może wpłynąć na śledzenie innych informacji o systemie, takich jak w sytuacji gdy niepowiązany próbnik spróbuje uruchomić program mający włączoną flagę to próba zakończy się niepowodzeniem. Aktualizacja OS X 10.5.3 wydana kilka miesięcy później wyeliminowała ten problem. Jednakże, od wersji "El Captain", mechanizm System Integrity Protection domyślnie blokuje śledzenie chronionych plików binarnych przez DTrace.
Port DTrace na Linuksa dostępny jest od 2008 roku; wciąż trwają prace nad ulepszeniem i naprawą usterek. Na repozytorium GitHub dostępna jest także działająca implementacja. Dostępni są standardowi dostarczyciele jądra (, , ) oraz specjalny (według stanu z 2013 roku niektórzy z dostarczycieli w Solarisie nie byli jeszcze dostępni). Inplementacja DTrace w Linuksie jest ładowalnym modułem jądra – oznacza to, że jądro samo w sobie nie wymaga modyfikacji, co umożliwia DTrace uniknąć konfliktów licencji CDDL i GPL (przynajmniej w kontekście kodu źródłowego). Jednak, po wczytaniu DTrace, instancja jądra będzie traktowana jako „skażona”.
W 2007 roku programista z QNX Software Systems opublikował na swoim blogu wpis, w którym opisał, że razem z kolegą pracował nad przyłączeniem DTrace do systemu operacyjnego QNX.
W 2011 roku Oracle Corporation dodało wsparcie dla DTrace w Oracle Linux w formie beta, jako próbkę technologiczną w wydaniu drugim Unbreakable Enterprise Kernel, na licencji GPLv2 (moduł jądra DTrace Linux wydano pierwotnie na licencji CDDL). W grudniu 2012 roku zapowiedziano wydanie ogólnodostępne.
11 marca 2019 roku firma Microsoft wydała swoją kompilację DTrace dla systemu Windows 10 w wydaniu Insider.
Dostawcy języka i aplikacji.
Przy wspieranym "dostawcy języka", DTrace może wydobyć kontekst z kodu źródłowego, włączając w to funkcję, plik źródłowy oraz położenie (numer) konkretnej linii kodu. Co więcej, dynamiczna alokacja pamięci oraz jej odśmiecanie mogą być dostępne, jeżeli są obsługiwane przez dany język. Do obsługiwanych dostawców języka należą asemblery, C, C++, Java, Erlang, JavaScript, Perl, PHP, Python, Ruby, i Tcl.
"Dostawcy aplikacji" pozwalają DTrace podążać za działaniem aplikacji poprzez wywołania systemowe oraz do jądra. Aplikacjami oferującymi dostawców aplikacji dla DTrace są m.in. MySQL, PostgreSQL, Oracle Database, Oracle Grid Engine oraz Firefox.
Autorzy i nagrody.
DTrace został zaprojektowany i zaimplementowany przez Bryana Cantrilla, Mike’a Shapiro i Adama Leventhala.
Autorzy otrzymali w 2005 roku uznanie od InfoWorld i Technology Review za innowacje w DTrace. DTrace zajęło pierwsze miejsce w konkursie Technology Innovation Awards, zorganizowanym przez The Wall Street Journal w 2006 roku. Autorzy zostali wyróżnieni przez USENIX nagrodą Software Tools User Group (STUG) w 2008 roku.

</doc>
<doc id="845422" url="https://pl.wikipedia.org/wiki?curid=845422" title="I liga urugwajska w piłce nożnej (1906)">
I liga urugwajska w piłce nożnej (1906)

Mistrzostwa Urugwaju w roku 1906 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela. Ponieważ z ligi nikt nie spadł i jednocześnie awansował jeden klub, liga zwiększyła się z 6 do 7 drużyn.

</doc>
<doc id="845426" url="https://pl.wikipedia.org/wiki?curid=845426" title="Trójkąt (geometria)">
Trójkąt (geometria)



</doc>
<doc id="845431" url="https://pl.wikipedia.org/wiki?curid=845431" title="Ignacy Matuszewski (krytyk)">
Ignacy Matuszewski (krytyk)

Ignacy Erazm Stanisław Matuszewski (ur. 2 czerwca 1858 w Wilanowie koło Warszawy, zm. 10 lipca 1919 w Warszawie) – krytyk literacki, współpracownik „Przeglądu Tygodniowego”, kierownik literacki „Tygodnika Ilustrowanego”, autor artykułów w czasopiśmie „Witeź”, kierownik działu humanistycznego Encyklopedii Orgelbranda, prezes Towarzystwa Literatów i Dziennikarzy.
Syn Ignacego, powstańca styczniowego, i Eufemii z Lisieckich. Ojciec pułkownika Ignacego Matuszewskiego, ministra skarbu II Rzeczypospolitej.
Jego główna praca krytyczna dotyczyła późnej, mistycznej twórczości Juliusza Słowackiego, o której opublikował studium "Słowacki i nowa sztuka" w 1902 roku. Wskazywał w niej prekursorstwo autora "Króla-Ducha" wobec polskiego i europejskiego modernizmu.
Interesował się spirytyzmem i mediumizmem: w 1896 roku wydał pracę "Czarnoksięstwo i mediumizm", w której przedstawił rys historyczny tych zjawisk, a także opisał własne doświadczenia z medium Eusapią Palladino, którą poznał po sprowadzeniu jej do Warszawy przez Juliana Ochorowicza.
W latach 1909-1918 wykładał literaturę powszechną na Wydziale Humanistycznym Towarzystwa Kursów Naukowych w Warszawie.
Wybrane dzieła.
Trzytomowe pisma zebrane Matuszewskiego opublikował w 1965 roku pod nazwą "Z pism Ignacego Matuszewskiego" Samuel Sandler.

</doc>
<doc id="845439" url="https://pl.wikipedia.org/wiki?curid=845439" title="Eugeniusz Ciszak">
Eugeniusz Ciszak

Eugeniusz Ciszak (ur. 6 grudnia 1929 we Wrześni, zm. 28 lutego 2007) – polski inżynier, urzędnik państwowy, wiceminister do spraw górnictwa, wojewoda katowicki.
Życiorys.
Syn Antoniego i Marii. Był absolwentem inżynierii górnictwa na Politechnice Śląskiej w Gliwicach. Pracę zawodową zaczynał w Biurze Projektów Nowych Kopalń w Gliwicach, następnie był zatrudniony w Głównym Biurze Studiów i Projektów Górniczych w Katowicach na stanowiskach kierowniczych. W latach 1983–1987 pełnił funkcję wiceministra w Ministerstwie Górnictwa i Energetyki, w latach 1988–1989 kierował działem węglowym Komisji Górnictwa i Energetyki w Europejskiej Komisji Gospodarczej ONZ w Genewie.
1 czerwca 1994 został wyznaczony na urząd wojewody katowickiego przez premiera Waldemara Pawlaka, sprawował go do 21 listopada 1997. W czasie swojej kadencji zasłynął z całonocnych rokowań, jakie prowadził w lipcu 1996 ze strajkującymi pracownikami komunikacji miejskiej, doprowadzając do porozumienia.
W 1998 otrzymał Krzyż Komandorski z Gwiazdą Orderu Odrodzenia Polski.

</doc>
<doc id="845441" url="https://pl.wikipedia.org/wiki?curid=845441" title="Śniadanie na Plutonie">
Śniadanie na Plutonie

Śniadanie na Plutonie (ang. "Breakfast on Pluto") – irlandzko-brytyjski dramat filmowy z 2005 roku w reżyserii Neila Jordana, nakręcony na podstawie powieści Patricka McCabe'a pod tym samym tytułem.
Soundtrack.
Na ścieżkę dźwiękową filmu składają się popularne piosenki z lat 70. XX wieku, m.in. „Sugar Baby Love”, „Children Of The Revolution”, „Rock Your Baby”, „Fly Robin Fly”, „Fuck The British Army”, „Les Girls”.
Fabuła.
Lata 70. XX wieku: rozpoczyna się era disco i rewolucja seksualna. W małym, katolickim miasteczku Tyrellin, gdzieś w Irlandii blisko granicy z Irlandią Północną, zaczyna się również historia młodej dziewczyny z dość oryginalnym podejściem do świata i siebie samej.
Patricia (Cillian Murphy) – urodzona jako niechciany syn i porzucona na schodach kościoła – od najmłodszych lat wprawia w zakłopotanie swoich bliskich i konserwatywne otoczenie, ponieważ największą frajdę sprawia jej przymierzanie sukienek wychowującej jej macochy.
Miasteczko nie toleruje jej ekstrawagancji, więc Patricia wyrusza w zaskakującą i nieoczekiwaną podróż do Londynu, gdzie być może uda jej się znaleźć to, czego w życiu szuka.

</doc>
<doc id="845442" url="https://pl.wikipedia.org/wiki?curid=845442" title="Wenus z Dolních Věstonic">
Wenus z Dolních Věstonic

Wenus z Dolních Věstonic (cz. "Věstonická Venuše") – paleolityczna Wenus, czyli figurka nagiej kobiety, datowana na 29 000 – 25 000 lat p.n.e. (kultura grawecka). Ta figurka, wraz z kilkoma znalezionymi w pobliżu, jest najstarszą znaną ceramiką na świecie.
Jej wysokość wynosi 111 milimetrów, a szerokość w najszerszym miejscu 43 milimetry. Została wykonana z gliny i wypalona w stosunkowo niskiej temperaturze.
Odkrycie figurki.
Stanowisko paleolityczne w Dolních Věstonicach na Morawach, wówczas w Czechosłowacji, obecnie w Czechach było objęte systematycznymi badaniami archeologicznymi od 1924 roku, a kierował nimi Karel Absolon. Oprócz figurki Wenus na stanowisku tym znaleziono figurki zwierząt: niedźwiedzia, lwa, mamuta, konia, lisa, nosorożca i sowy oraz ponad 2000 kawałków przepalonej gliny.
Figurkę znaleziono 13 lipca 1925 roku w warstwie popiołu. Była przełamana na dwie części.
Jeszcze niedawno Wenus była wystawiana w Muzeum Ziemi Morawskiej w Brnie, teraz jest chroniona i bardzo rzadko dostępna dla zwiedzających. 
Figurka jest okresowo poddawana badaniom. W 2004 roku na skanie tomograficznym zauważono odcisk palca dziecka pomiędzy 7 a 15 rokiem życia.

</doc>
<doc id="845443" url="https://pl.wikipedia.org/wiki?curid=845443" title="Honea Path">
Honea Path

Honea Path – miasto na południowym wschodzie hrabstwa Anderson stanu Karolina Południowa w Stanach Zjednoczonych. Całkowita powierzchnia wynosi 9 km². Brak wód w obrębie miasta. W roku 2000 liczba mieszkańców wyniosła 3 504.
Biblioteka Carnegie.
Znajduje się tutaj jedna z bibliotek ufundowana przez Andrew Carnegie.
Historia.
W 1934 roku doszło do walk między pracownikami branży tekstylnej a ich przełożonymi. Użyto broni palnej.

</doc>
<doc id="845445" url="https://pl.wikipedia.org/wiki?curid=845445" title="Wenus z Dolni Vestonice">
Wenus z Dolni Vestonice



</doc>
<doc id="845446" url="https://pl.wikipedia.org/wiki?curid=845446" title="Park Kulturowy Kotliny Jeleniogórskiej">
Park Kulturowy Kotliny Jeleniogórskiej

Park Kulturowy Kotliny Jeleniogórskiej (Dolina Pałaców i Ogrodów) – park kulturowy obejmujący założenia pałacowo-parkowe w południowej, środkowej, północnej i wschodniej części Kotliny Jeleniogórskiej oraz przyległych częściach Gór Kaczawskich, Rudaw Janowickich i Karkonoszy, w województwie dolnośląskim. Uznany za pomnik historii Polski.
Istnienie parku ma za cel kompleksową ochronę i rewitalizację założeń rezydencjonalnych Kotliny Jeleniogórskiej i XIX-wiecznych zespołów osadnictwa charakterystycznego dla regionu.
Historia.
Park został utworzony przez zgromadzenie Związku Gmin Karkonoskich 24 października 2008 roku na podstawie ustawy o ochronie zabytków i opiece nad zabytkami. 20 września 2011 obiekty parku kulturowego uznane zostały przez Prezydenta Rzeczypospolitej Polskiej za pomnik historii.
Obiekty.
Na terenie parku znajduje się 20 zamków i pałaców, które były siedzibami książąt śląskich, pruskiej rodziny królewskiej (m.in. królów pruskich: Wilhelma III i Wilhelma IV), rodów arystokracji i szlachty polskiej, niemieckiej, czeskiej i austriackiej m.in. Radziwiłłów, Czartoryskich, Schaffgotschów, Hohenzollernów. Przy budowie tych obiektów korzystano z usług architektów Karla Friedricha Schinkela, Friedricha Augusta Stülera oraz architekta krajobrazu – Petera Josepha Lenné.
W granicach parku znajdują się rezydencje w Bukowcu, Dąbrowicy, Janowicach Wielkich, Jeleniej Górze, Jeleniej Górze – Cieplicach-Zdroju, Jeleniej Górze – Czarne, Jeleniej Górze - Sobieszowie, Karpnikach, Komarnie, Łomnicy, Miłkowie, Mniszkowie, Mysłakowicach, Radomierzu, Ruiny Zamku w Rybnicy, Wojanowie, Wojanowie-Bobrowie, Wojkowie oraz Staniszowie wraz z terenami dawnego parku przypałacowego obejmującego górę Witoszę oraz Grodną, także pałace na terenie miasta Kowary: Nowy Dwór i Ciszyca. Do Parku należą Zamek Chojnik, Zamek Bolczów i Ruiny Zamku Sokolec oraz Zamku Niesytno. W obszarze parku znalazły się też m.in. domy tyrolskie w Mysłakowicach oraz zespół zabudowy sanatoryjno-szpitalnej Kowary-Wysoka Łąka.
W XIX wieku powstał tu kompleks pałaców i parków wkomponowanych w otaczające krajobrazy rolnicze i leśne Kotliny Jeleniogórskiej, Karkonoszy i Rudaw Janowickich. Kotlina Jeleniogórska w XIX wieku należała do najmodniejszych terenów wypoczynkowych i turystycznych. Odwiedzali ją Caspar David Friedrich, John Quincy Adams, Fryderyk Chopin, Izabela Czartoryska, Johann Wolfgang Goethe.
Fundacja Doliny Pałaców i Ogrodów Kotliny Jeleniogórskiej.
W 2005 roku powstała Fundacja Doliny Pałaców i Ogrodów Kotliny Jeleniogórskiej, która za cel postawiła sobie ochronę zabytkowych zespołów parkowo-pałacowych i dworskich oraz innych budowli rezydencjonalnych w Kotlinie Jeleniogórskiej, a także promocję rejonu pod nazwą „Dolina Pałaców i Ogrodów”, jako szczególnego dziedzictwa kulturowego.
Fundację założyli właściciele kilku pałaców starający się o fundusze na ratowanie zabytków i na promocję tego obszaru. Fundacja ustawiła w kotlinie tablice informujące i drogowskazy kierujących do kilku obiektów. Fundacja przyczyniła się także do powstania parku kulturowego, a obecnie stara się, by teren ten wpisać na Listę Światowego Dziedzictwa Kulturowego UNESCO.

</doc>
<doc id="845453" url="https://pl.wikipedia.org/wiki?curid=845453" title="Ion Creanga">
Ion Creanga



</doc>
<doc id="845455" url="https://pl.wikipedia.org/wiki?curid=845455" title="Hoya (ujednoznacznienie)">
Hoya (ujednoznacznienie)

Niemcy:
Inne:
Osoby:

</doc>
<doc id="845456" url="https://pl.wikipedia.org/wiki?curid=845456" title="Teugn">
Teugn

Teugn – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, wchodzi w skład wspólnoty administracyjnej Saal an der Donau. Leży około 10 km na wschód od Kelheim, przy autostradzie A93.
Oświata.
W gminie znajduje się przedszkole (25 miejsc i 44 dzieci) oraz szkoła podstawowa (4 nauczycieli, 60 uczniów).

</doc>
<doc id="845459" url="https://pl.wikipedia.org/wiki?curid=845459" title="Dzień Teściowej">
Dzień Teściowej

Dzień Teściowej – coroczne święto, obchodzone w Polsce 5 marca.
Święto zostało ustanowione w 80. latach XX wieku. Pierwszy raz Dzień Teściowej był obchodzony we Francji.
Powstało jako wyraz szacunku i wdzięczności synowej lub zięcia wobec teściowej (matka żony) lub świekry (w starop. matka męża) za jej obecność, zainteresowanie i pomoc w wychowaniu dzieci, utrzymaniu wspólnego gospodarstwa domowego, rozwiązywaniu problemów itp.
Początkowo święto miało charakter medialny, ale obecnie coraz częściej jest traktowane w Europie jako ważne święto rodzinne (ang. "Mother-in-law Day").
Mother-in-law Day.
W USA "Dzień Teściowej" obchodzony jest w 4. niedzielę października od 2002 roku, obok "Narodowego Dnia Dziadków" ("ang. National Grandparents Day"). Prawdopodobnie dzień ten zapoczątkowały firmy sprzedające kartki okolicznościowe lub kwiaciarnie.

</doc>
<doc id="845460" url="https://pl.wikipedia.org/wiki?curid=845460" title="Ignacy Olszewski (duchowny)">
Ignacy Olszewski (duchowny)

Ignacy Olszewski (ur. 20 lipca 1909 w Janowie koło Wielunia, zm. 22 lutego 1971 w San Antonio, Teksas), polski duchowny katolicki, wykładowca seminarium duchownego, redaktor, kapelan wojskowy, pallotyn.
Był synem Antoniego (gospodarza wiejskiego) i Agnieszki z Wardęgów, miał ośmioro rodzeństwa. Uczęszczał do pallotyńskiego gimnazjum Collegium Marianum w Wadowicach, w październiku 1924 wstąpił do Stowarzyszenia Księży Pallotynów. W 1926 wyjechał na studia do Rzymu, gdzie na Uniwersytecie Gregoriańskim obronił doktorat filozofii (1928) i licencjat teologii (1932). Również w Rzymie przyjął święcenia kapłańskie (21 lipca 1932).
Po powrocie do kraju został w 1932 wykładowcą pallotyńskiego Wyższego Seminarium Duchownego w Ołtarzewie. Prowadził zajęcia z filozofii ścisłej, historii filozofii, psychologii eksperymentalnej. Redagował tygodnik "Przegląd Katolicki" i miesięcznik "Rodzina Polska", na łamach tych pism ogłaszał artykuły o tematyce kulturalnej i sytuacji polskiej rodziny. Obdarzony talentami plastycznymi, wykonał polichromię w kilku kościołach i kaplicach pallotyńskich (w Wadowicach na Kopcu, w Warszawie przy ul. Skaryszewskiej i na Krakowskim Przedmieściu, w Chełmnie, w Ołtarzewie, w Sucharach).
Okresy wakacji spędzał poza krajem, pomagając w pracy duszpasterskiej wśród Polaków we Francji i w Niemczech. Wybuch II wojny światowej zastał go we Francji. Ks. Olszewski wstąpił do polskich sił zbrojnych i do upadku Francji pełnił funkcję kapelana biskupa polowego Józefa Gawliny. Od 1940 przebywał w Wlk. Brytanii, gdzie w randze pułkownika był kapelanem lotników. Po wojnie pozostał na Zachodzie, początkowo w Wlk. Brytanii, gdzie pracował w szkolnictwie i rozpoczął studia socjologiczne, a od 1951 w USA. Tamże ukończył studia, był duszpasterzem środowisk polonijnych, a także kierował agencją prasową Inter-Catholic Press Agency Inc. w Nowym Jorku. Zmarł w lutym 1971, pochowany został w North Tonawanda (Nowy Jork), gdzie znajduje się polski dom pallotyński.

</doc>
<doc id="845461" url="https://pl.wikipedia.org/wiki?curid=845461" title="Alfons Kropiwnicki">
Alfons Kropiwnicki

Alfons Ferdynand Kropiwnicki (ur. 29 stycznia 1803 w Gąsówce-Skwarkach, zm. 25 czerwca 1881 w Warszawie) – polski budowniczy, architekt, przedstawiciel późnego klasycyzmu.
Życiorys.
Po studiach na wydziale Sztuk Pięknych Uniwersytetu Warszawskiego w 1826 uzyskał patent wolnopraktykującego budowniczego w Królestwie Polskim. Pod kierunkiem Antonia Corazziego wziął udział w budowie Teatru Wielkiego w Warszawie, a od 1835 pracował z miejskim budowniczym Józefem Grzegorzem Lesslem i ostatecznie w 1843 został budowniczym miasta Warszawy. W 1847 otrzymał szlachectwo - herb Sas.
Pochowany na cmentarzu Powązkowskim w Warszawie (kwatera 178-4-28).

</doc>
<doc id="845462" url="https://pl.wikipedia.org/wiki?curid=845462" title="WSD">
WSD



</doc>
<doc id="845465" url="https://pl.wikipedia.org/wiki?curid=845465" title="Ognisko (film)">
Ognisko (film)

Ognisko (nid. "Kampvuur", ang. "Campfire") – belgijski film krótkometrażowy w reżyserii Bavo Defurne z 2000 r.

</doc>
<doc id="845466" url="https://pl.wikipedia.org/wiki?curid=845466" title="I liga urugwajska w piłce nożnej (1905)">
I liga urugwajska w piłce nożnej (1905)

Mistrzostwa Urugwaju w roku 1905 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División.
Klub Deutscher zmienił nazwę na Teutonia.

</doc>
<doc id="845467" url="https://pl.wikipedia.org/wiki?curid=845467" title="Kazimiera Zawistowska">
Kazimiera Zawistowska

Kazimiera Zawistowska z domu Jasieńska, ps. „Ira” (ur. 17 stycznia 1870 w Rasztowcach ["Раштівці"] na Podolu, zm. 28 lutego 1902 w Krakowie) – polska poetka okresu Młodej Polski, tłumaczka.
Była córką ziemianina dr. Henryka Jasieńskiego, uczestnika powstania styczniowego, więźnia Kufsteinu, a później publicysty „Dziennika Lwowskiego” i „Gazety Narodowej”. Po odebraniu gruntownego domowego wykształcenia podróżowała m.in. do Szwajcarii i Włoch. Po powrocie wyszła za mąż za ziemianina Stanisława Jastrzębca-Zawistowskiego i zamieszkała z nim w Supranówce ("Супранівка", Podole) w powiecie skałackim.
Utrzymywała ścisłe kontakty z lwowskim i krakowskim środowiskiem literackim. Publikowała w literackich czasopismach krakowskich i warszawskich („Życie”, „Krytyka” i „Chimera”), erotyki i pejzażowe wiersze z życia wsi podolskiej oraz przekłady wierszy belgijskich i francuskich symbolistów – m.in. Charlesa Baudelaire’a i Paula Verlaine’a.
Za życia była mało znana. Jej jedyny tomik – "„Poezje”" (1903) spotkał się z życzliwą przedmową Zenona Przesmyckiego – „Miriama”. Zbiór zawiera nastrojową lirykę, w której dominuje pejzaż kresowy. Poetycki język wzbogacają słowa zapożyczone z ukraińskiego i rosyjskiego, krąg aluzji mitologicznych poszerzają odwołania do mitologii słowiańskiej. Zawistowska napisała m.in. sonet "„”" należący do cyklu „"We wsi”", dziś uznawany za jeden z najpiękniejszych wierszy tamtego okresu na temat lata. Przykłady form sonetowych w twórczości Zawistowskiej to m.in. "„Mniszki”" i "„”". Tworząc lirykę osobistą i pełną szczerości ukazywała budzenie się erotyzmu, jego znaczenie w psychice człowieka i ukrytą obecność we wszystkich sferach życia. Przypominała jednocześnie, że miłość jest nade wszystko poszukiwaniem i tęsknotą.
Nie są znane dokładne okoliczności jej śmierci. Legendę o jej rzekomym samobójstwie rozpowszechnił Stanisław Wyrzykowski, prawdopodobnie nieszczęśliwie zakochany w poetce. Według innych źródeł przyczyną śmierci Zawistowskiej mógł być atak serca, zapalenie płuc lub wypadek z bronią.
Ważniejsze prace.
Zbiory wierszy wydane pośmiertnie

</doc>
<doc id="845471" url="https://pl.wikipedia.org/wiki?curid=845471" title="Howard Goodall">
Howard Goodall

Howard Goodall (ur. 26 maja 1958 w Londynie) – brytyjski kompozytor, dziennikarz i propagator muzyki poważnej. Najbardziej znany jako autor muzyki do wielu spośród najpopularniejszych brytyjskich seriali komediowych lat 80. i 90., takich jak "Czarna Żmija", "Jaś Fasola", "Cienka niebieska linia", "Czerwony karzeł" czy "Pastor na obcasach".
Kariera.
Muzyka.
Jest absolwentem studiów muzycznych na Uniwersytecie Oksfordzkim, gdzie następnie pracował naukowo i prowadził zajęcia ze studentami. Będąc w Oksfordzie poznał stawiających wtedy pierwsze kroki w świecie brytyjskiej komedii Richarda Curtisa i Rowana Atkinsona. Ich współpraca zaowocowała wspólnym występem na festiwalu w Edynburgu, a od 1983 – roku powstania pierwszej serii Czarnej Żmii – Goodall był etatowym kompozytorem muzyki do wszystkich seriali z udziałem Atkinsona. Pracował także przy innych znanych serialach komediowych, m.in. "Czerwonym karle" czy "Pastorze na obcasach". Na potrzeby tego ostatniego serialu przygotował nowe opracowanie muzyczne Psalmu 23, które zostało następnie dopuszczone do użytku liturgicznego w kilku Kościołach anglikańskich w różnych krajach.
Poza muzyką na potrzeby produkcji telewizyjnych, Goodall jest również uznanym kompozytorem muzyki chóralnej, a także musicali. Do jego najbardziej znanych dzieł chóralnych należą: "In Memoriam Anne Frank", "O Lord God of Time and Eternity", "Eternal Light: A Requiem", "Enchanted Voices", "Enchanted Carols", "Pelican in the Wilderness" czy "A New Heart, A New Spirit". Wiele kompozycji z tego nurtu jego twórczości czerpie swoje teksty ze Starego Testamentu, m.in. Księgi Psalmów, Księgi Mądrości czy Księgi Ezechiela. Skomponowane przez niego musicale to: "The Hired Man" (1984), "Girlfriends" (1986), "Days of Hope" (1991), "Silas Marner" (1993), "The Kissing-Dance" (1998), "The Dreaming" (2001), "A Winter's Tale" (2005) i "Two Cities" (2006).
Media.
Goodall należy do najbardziej znanych w Wielkiej Brytanii popularyzatorów wiedzy o historii i teorii muzyki. W latach 1996-2006 był scenarzystą i prezenterem sześciu seriali dokumentalnych z tej dziedziny, emitowanych na antenie telewizji Channel 4. Następnie jego filmy dokumentalne pojawiały się na BBC Two, a w 2010 zrealizował serial dokumentalny dla Sky Arts. W 2007 otrzymał od rządu Wielkiej Brytanii tytuł Narodowego Ambasadora Śpiewania i został twarzą programu mającego na celu podniesienie zdolności i umiejętności muzycznych dzieci w wieku szkolnym.
W 2008 został tzw. kompozytorem – rezydentem ("Composer in Residence") radia Classic FM, największej prywatnej stacji radiowej w Wielkiej Brytanii wyspecjalizowanej w muzyce poważnej. Oprócz komponowania, prowadzi również na antenie stacji swoje autorskie pasmo.
Nagrody i wyróżnienia.
Goodall jest doktorem honoris causa dwóch uczelni: Bishop Grosseteste University College Lincoln oraz University of Bolton. W 2009 otrzymał Brit Award w kategorii "kompozytor roku (muzyka poważna)" za płytę "Eternal Light: A Requiem". W tym samym roku otrzymał Nagrodę Emmy za muzykę do filmu biograficznego "Into the Storm", poświęconego Winstonowi Churchillowi. W 2011 został Komandorią Orderu Imperium Brytyjskiego (CBE) za swoje zasługi dla edukacji muzycznej w Wielkiej Brytanii.

</doc>
<doc id="845474" url="https://pl.wikipedia.org/wiki?curid=845474" title="Nienburg (Weser)">
Nienburg (Weser)

Nienburg (Weser) − miasto powiatowe w Niemczech leżące w kraju związkowym Dolna Saksonia, siedziba powiatu Nienburg (Weser). Miasto leży się nad rzeką Wezerą, ok. 55 km na południowy wschód od Bremy.
Historia.
Pierwsze wzmianki o "Nowym Zamku" (niem. "Neue Burg") pochodzą z 1025 r. Drogi wodne oraz drogi handlowe prowadzące przez te tereny sprzyjały osadnictwu co potwierdzają archeolodzy, którzy odnaleźli ślady dużo wcześniejszego osadnictwa na terenie miasta. 
W 1215 r. Graf Henryk I von Hoya przeniósł do miasta swoją siedzibę. Z tego okresu pochodzą też obronne umocnienia miasta. Miasto rozwijało się prężnie otrzymując z czasem prawa do organizowania targów i bicia własnej monety.
W 1582 r. wymarł ród von Hoya i miasto wraz z hrabstwem stało się własnością książąt von Braunschweig-Lüneburg.
Z czasem miasto stało się bardzo ważną twierdzą, chroniącą drogę wodną pomiędzy Porta Westfalica a Bremą. W czasie wojny trzydziestoletniej miasto zostało w części zniszczone. Po wojnie odbudowano umocnienia twierdzy, które rozebrano dopiero po przejściu wojsk napoleońskich, co wpłynęło na przyspieszenie rozwoju miasta. W 1847 otwarto linię kolejową Hanower - Brema, co wraz ze wzrastającym znaczeniem żeglugi parowej, spowodowało rozwój przemysłu wokół miasta.
Do dzisiaj miasto jest siedzibą huty szkła, fabryk nawozów sztucznych, zakładów chemicznych i zakładów obróbki metali. Wysoka industrializacja miasta była silnym magnesem dla emigrantów. Przed I wojną światową przybywali tutaj Polacy, Rosjanie, Finowie. Po II wojnie światowej przybywali Niemcy z terenów zajętych przez Sowietów, a obecnie Grecy, Włosi i wiele innych nacji. W 1974 r. w ramach reformy wcielono do miasta mniejsze miejscowości, które utworzyły wspólnie nowe miasto Nienburg (Weser), obecnie (2008 r. z 31.582 mieszkańcami.
Dzielnice.
W skład miasta wchodzą następujące dzielnice: Nordertor, Leintor, Lehmwandlung, Alpheide, Wölpe, Erichshagen, Holtorf, Langendamm, Schäferhof/Kattriede.
Polityka.
W Radzie Miasta zasiada 38 radnych: SPD 17, CDU 14, Zieloni 3, FDP 2, Linkspartei 1, bezpartyjny 1.
Komunikacja.
Przez miasto przebiegają drogi krajowe: B6, B214, B215 oraz linia kolejowa Brema - Hanower, ze stacją kolejową.

</doc>
<doc id="845475" url="https://pl.wikipedia.org/wiki?curid=845475" title="Shell (przedsiębiorstwo)">
Shell (przedsiębiorstwo)

Shell plc (wcześniej "Royal Dutch Shell plc") – brytyjski koncern petrochemiczny, zajmujący się głównie wydobywaniem gazu ziemnego i ropy naftowej oraz ich przesyłem, przetwórstwem, dystrybucją i sprzedażą.
Historia koncernu.
Początek przedsiębiorstwa datuje się na rok 1890, kiedy to wspierany przez króla holenderskiego – Wilhelma II Royal Dutch Petroleum Company zbudował swoją pierwszą platformę wydobywczą na Sumatrze. Współcześnie koncern Shell wraz z ExxonMobil uchodzą za największe w swojej branży.
Badania z 2019 roku pokazują, że Royal Dutch Shell, z emisjami 31,95 miliarda ton ekwiwalentu CO² od 1965 roku, był firmą z siódmą pod względem wielkości emisją na świecie w tym okresie.
Przychody koncernu na poziomie 355 miliardów dolarów w 2007 roku, to drugi wynik na świecie po ExxonMobil (365 miliardów dolarów). W 2008 w związku z kryzysem gospodarczym przychody koncernu znacząco spadły, a nowy prezes (Peter Voser, który objął stanowisko 1 lipca 2009) zapowiedział wprowadzenie programu restrukturyzacyjnego polegającego m.in. na ograniczeniu zatrudnienia o ok. 10 tys. osób.
Według badania waszyngtońskiej organizacji "Good Jobs First" koncern Shell otrzymał ok. 2 mld dolarów dotacji z programów federalnych i stanowych w okresie 2010–2013 – co uplasowało go wśród 10 najbardziej dotowanych przedsiębiorstw w USA.
Od początku istnienia przedsiębiorstwa logotypem firmy jest stylizowana muszla małża, a nazwa angielska również nawiązuje do muszli (słowo "shell" oznacza „muszla”), gdyż założyciel firmy w 1833 r. otworzył w Londynie sklep z antykami i orientalnymi muszlami.
Działalność na rzecz III Rzeszy.
W maju i czerwcu 1933 roku niemiecka spółka zależna Shella zwolniła wszystkich członków zarządu, którzy byli Żydami.
Po wybuchu II wojny światowej Shell „w praktyce podzielił się na korporację aliancką i korporację Osi”. Stojąca po nazistowskiej stronie odnoga Shella pod nazwą Rhenania-Ossag „natychmiast opowiedziała się za [nazistowskim] rządem” i odegrała kluczową rolę dla gospodarki Niemiec lat 30.: najszybciej rosnącego rynku w Europie, zwłaszcza jeśli chodzi o paliwo lotnicze. „Shell i inne przedsiębiorstwa przystosowały się do wymogów rządu NSDAP. Gdy w 1940 roku Niemcy zaatakowały Wielką Brytanię, koncern w praktyce podzielił się na korporację aliancką i korporację Osi. Obu stronom konfliktu sprzedawał paliwo”. Po inwazji Niemiec na Holandię, nad główną siedzibą Shella w Hadze powiewała swastyka.
Krytyka.
Firmie zarzuca się finansowanie wojen domowych, handel bronią, współpracę z reżimami wojskowymi oraz niszczenie środowiska naturalnego.
W 1995 roku organizacja Greenpeace powstrzymała koncern przed zatopieniem platformy naftowej „Brent Spar” w Morzu Północnym. Organizacja zorganizowała głośną kampanię informacyjną, która doprowadziła do bojkotu stacji Shella przez wielu kierowców i zmusiła firmę do zmiany planów, co pozwoliło uniknąć katastrofy ekologicznej.
W Nigerii, w której koncern zajmuje się wydobyciem ropy naftowej, za rządów Sani Abachy reżim wojskowy skazał na śmierć dziewięciu członków ludu Ogoni (m.in. Kena Saro-Wiwę). Ludność Ogoni od lat protestowała przeciw dewastacji środowiska spowodowanej przez takie firmy jak Shell, Elf, Agip, Mobil i Chevron w delcie rzeki Niger. Organizacje działające na rzecz praw człowieka zarzucają Shellowi współudział w egzekucji.
W 2003 roku nigeryjski sąd przyznał poszkodowanym przez koncern odszkodowanie w wysokości 1,9 mln euro za wycieki ropy, które przed laty zniszczyły ich podstawy egzystencji. W końcu 2009 roku Amnesty International przeprowadziło akcję „Oczyść Deltę Nigru” przeciwko koncernowi.
Shell należy do grona firm, które osiągnęły duże zyski poprzez wynik w wojnie w Iraku – koncern otrzymał tam licencję na wydobycie.
Komunikacja korporacyjna.
Reklamy firmy Shell dotyczące jej działalności związanej z energią odnawialną zostały opisane przez organizacje ekologiczne jako "greenwashing" („ekościema”).
Arktyka.
W dniu 16 marca 2012 r. 52 działaczy Greenpeace z pięciu różnych krajów weszło na pokład Fennica i Nordica, wielozadaniowych lodołamaczy wynajętych w celu wsparcia platform wiertniczych Shella w pobliżu Alaski. Mniej więcej w tym samym czasie reporter magazynu Fortune rozmawiał z , liderem Inupiatów i byłym burmistrzem okręgu North Slope, który wyraził mieszane uczucia w związku z planami Shella wydobycia ropy w Arktyce. Itta wyraził obawy, że wyciek ropy mógłby zniszczyć kulturę łowiecką i rybacką Inupiatów. Choć równocześnie jego okręg otrzymywał również duże wpływy z podatków z produkcji ropy i gazu; dodatkowo, dalsze dochody z działalności energetycznej uznano za kluczowe dla zachowania dobrobytu jego społeczności.
W lipcu 2012 roku aktywiści Greenpeace zamknęli 53 stacje benzynowe Shella w Edynburgu i Londynie w proteście przeciwko planowanym przez firmę odwiertom ropy w Arktyce. Kampania Greenpeace „Ocalić Arktykę” ma na celu zapobieganie odwiertom ropy naftowej i rybołówstwu przemysłowemu w Arktyce, poprzez ustanowienie niezamieszkanego obszaru wokół bieguna północnego globalnym sanktuarium.
Afera Paradise Papers.
5 listopada 2017 r. Paradise Papers, zbiór poufnych dokumentów elektronicznych dotyczących inwestycji morskich, ujawnił, że argentyński minister energetyki Juan José Aranguren zarządzał spółkami offshore „Shell Western Supply and Trading Limited” oraz „Sol Antilles y Guianas. Limited”, obie spółki zależne Shell. Jedna z nich była głównym oferentem na zakup oleju napędowego przez rząd za pośrednictwem państwowej spółki CAMMESA ("Compañía Administradora del Mercado Mayorista Eléctrico").
Nigeryjskie afery korupcyjne.
Royal Dutch Shell i włoska Eni staną przed sądem we Włoszech w związku z zarzutami korupcji przy zakupie w 2011 r. dużego morskiego pola naftowego w Nigerii, znanego jako OPL 245. Shell i Eni podobno zapłaciły łapówki w wysokości 1,3 miliarda dolarów. Według Barnaby’ego Pace’a z grupy wyborczej Global Witness: „Ten proces powinien być sygnałem ostrzegawczym dla przemysłu naftowego. Niektórym z najwyższych rangą kierowników dwóch największych firm na świecie grozi kara więzienia za umowę zawartą pod ich nadzorem.”
W marcu 2018 roku Royal Dutch Shell złożył skargę karną przeciwko Peterowi Robinsonowi, byłemu wiceprezydentowi ds. Afryki Subsaharyjskiej. Shell powiedział, że te dwa przypadki nie były ze sobą powiązane.
Wojna w Omanie w 1954 r..
W 1937 r. Iraq Petroleum Company (IPC), należąca w 23,75% do Royal Dutch Shell, podpisała umowę koncesji na ropę z sułtanem Maskatu. W 1952 roku IPC zaoferowało wsparcie finansowe w celu zebrania sił zbrojnych, które pomogłyby sułtanowi w zajęciu wewnętrznego regionu Omanu, obszaru, który geolodzy uważali za bogaty w ropę. Doprowadziło to do wybuchu wojny Jebel Akhdar w Omanie w 1954 roku, która trwała ponad 5 lat.
Wpływ na klimat.
5 kwietnia 2019 roku Friends of the Earth Netherlands (Milieudefensie) wraz z sześcioma innymi organizacjami pozarządowymi i ponad 17 000 obywateli pozwało Shell, oskarżając firmę o niszczenie klimatu i ukrywanie informacji o globalnym ociepleniu od 1986 roku. Ponadto Corporate Europe Observatory określił promowanie przez firmę Shell „rozwiązań opartych na naturze” mianem “ekościemy” ("greenwashing").

</doc>
<doc id="845476" url="https://pl.wikipedia.org/wiki?curid=845476" title="I liga urugwajska w piłce nożnej (1903)">
I liga urugwajska w piłce nożnej (1903)

Mistrzostwa Urugwaju w roku 1903 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División.
Końcowa tabela sezonu 1903.
Wobec równej liczby punktów dwóch najlepszych w tabeli klubów konieczne było rozegranie meczu barażowego.
Mistrzem urugwaju został klub Club Nacional de Football.

</doc>
<doc id="845477" url="https://pl.wikipedia.org/wiki?curid=845477" title="Odd-Bjørn Hjelmeset">
Odd-Bjørn Hjelmeset

Odd-Bjørn Hjelmeset (ur. 6 grudnia 1971 w Nordfjordeid) – norweski biegacz narciarski, dwukrotny medalista olimpijski, 8-krotny medalista mistrzostw świata, pięć razy stawał na najwyższym stopniu podium, trzy razy zdobywał brąz.
Kariera.
Po raz pierwszy na arenie międzynarodowej pojawił się w 1991 roku, startując na mistrzostwach świata juniorów w Reit im Winkl. Wywalczył tam brązowy medal w sztafecie, a w biegu na 10 km techniką klasyczną zajął 17. miejsce.
Swój pierwszy medal wśród seniorów wywalczył podczas mistrzostw świata w Ramsau am Dachstein, gdzie wywalczył brązowy medal w beigu na 10 km techniką klasyczną. Dwa lata później, na mistrzostwach świata w Lahti zdobył wraz z Frode Estilem, Thomasem Alsgaardem i Torem Arne Hetlandem złoty medal w sztafecie 4x10 km oraz brąz w biegu na 15 km techniką klasyczną. Nie udało mu się zdobyć żadnego medalu podczas mistrzostw świata w Val di Fiemme, jego najlepszym wynikiem było ósme miejsce w bieguna 30 km stylem klasycznym. Dwa lata później, na mistrzostwach świata w Oberstdorfie wywalczył razem z Estilem, Tore Ruudem Hofstadem i Larsem Bergerem złoty medal w sztafecie. Na tych samych mistrzostwach zajął trzecie miejsce w biegu na 50 km stylem klasycznym. Podczas mistrzostw świata w Sapporo sztafeta norweska z Hjelmesetem w składzie obroniła tytuł wywalczony w Oberstdorfie, a Hjelmeset został mistrzem świata w biegu na 50 km techniką klasyczną. Na swoich szóstych mistrzostwach z rzędu odbywających się w Libercu Hjelmeset był członkiem norweskiej sztafety która po raz kolejny zdobyła złoty medal.
Na igrzyskach olimpijskich w Salt Lake City zdobył brązowy medal w biegu na 50 km techniką klasyczną. Cztery lata później, na igrzyskach w Turynie nie zdobył żadnego medalu, najlepszym wynikiem było 5. miejsce w sztafecie 4x10 km. Podczas igrzysk olimpijskich w Vancouver wraz z Martinem Johnsrudem Sundbym, Larsem Bergerem oraz Petterem Northugiem wywalczył srebrny medal w sztafecie 4x10 km.
Najlepsze wyniki w Pucharze Świata osiągnął w sezonie 1999/2000, kiedy to zajął trzecie miejsce w klasyfikacji generalnej, a w klasyfikacji sprintu był drugi. Ponadto w sezonie 2006/2007 zajął trzecie miejsce w klasyfikacji biegów dystansowych.
W 2007 r. za swoje osiągnięcia sportowe został nagrodzony medalem Holmenkollen wraz ze szwajcarskim skoczkiem narciarskim Simonem Ammannem, norweskim biegaczem Frode Estilem, królem Norwegii Haraldem V oraz królową Norwegii Sonją.
Jego syn, Lars Agnar Hjelmeset, także został biegaczem narciarskim.

</doc>
<doc id="845479" url="https://pl.wikipedia.org/wiki?curid=845479" title="Kukurydza Bt">
Kukurydza Bt

Kukurydza Bt – kukurydza zwyczajna modyfikowana genetycznie, zawierająca gen pochodzący z bakterii "Bacillus thuringiensis" odpowiedzialny za produkcję białka, które jest toksyczne dla szkodników. Rolnicy uprawiający kukurydzę Bt nie muszą w związku z tym stosować w uprawie insektycydów, ponadto jest ona wyjątkowo skuteczna w walce z omacnicą prosowianką oraz stonką kukurydzianą, owadami powodującymi znaczne straty w plonach.
Mechanizm obrony przed owadami.
Wytworzone odmiany kukurydzy Bt zawierają dodatkowy gen lub kilka genów pochodzący od bakterii "Bacillus thuringiensis". Białko Cry kodowane przez ten gen jest toksyną działającą na niektóre zwierzęta. Szczególnie toksyczne działanie występuje u owadów z rzędu Lepidoptera, Diptera i Coleoptera. Bakterie wytwarzają białko w postaci krystalicznej. Zasadowy odczyn w jelicie środkowym owadów prowadzi do przekształcenia toksyny w formę rozpuszczalną. Rozpuszczalne białka są następnie aktywowane przez proteazy i wiążą się z receptorami na powierzchni nabłonka jelit. Wbudowane w błony komórkowe toksyny stają się kanałem błonowym doprowadzając do lizy komórek nabłonka. Śmierć owada tłumaczona jest jako efekt braku przyswajania pokarmu albo jako efekt infekcji następującej po uszkodzeniu jelita.
Ryzyko związane z uprawą.
Wpływ na organizmy niedocelowe.
Na podstawie badań laboratoryjnych stwierdzono, że pyłek kukurydzy Bt może negatywnie wpływać na larwy motyla "Danaus plexippus" w sytuacji gdy są one karmione liśćmi posypanymi pyłkiem roślin transgenicznych. Dalsze badania przeprowadzone zarówno w warunkach laboratoryjnych, jak i polowych wykazały jedynie znikomy wpływ pyłku transgenicznej kukurydzy na larwy. W większości komercyjnych odmian zawartość białka Cry była niska, a okres rozwoju larw i wytwarzania pyłku nakładały się tylko częściowo. Dalsze badania laboratoryjne wykazały, że toksyczność białek Cry jest zróżnicowana. Wyższą toksyczność dla larw motyla wykazują białka cry1Ab i Cry1Ac. Białka o niskiej toksyczności to Cry9c i cry1F. Wrażliwość larw była różna w zależności od ich wieku. Starsze larwy były 12 do 23 razy mniej wrażliwe na białko cry1Ab. W Kolejnych badaniach polowych potwierdzono szkodliwy wpływ kukurydzy wytwarzającej białko cry1Ab. Jednocześnie stwierdzono, że dwie z uprawianych w USA odmian transgenicznych MON810 i Bt11 nie wpływają negatywnie na rozwój larw motyla. Przegląd literatury dokonany w roku 2002 wykazał brak dowodów ma fakt, że komercyjna uprawa kukurydzy Bt na duża skalę może mieć negatywny wpływ na populację monarchy. Chociaż insektycydy stosowane w uprawie kukurydzy maja prawdopodobnie bardziej negatywny wpływ na larwy motyla niż odmiana Bt to ryzyko negatywnego wpływu modyfikowanych nie zostało dokładnie ocenione.
Powstanie odporności u szkodliwych owadów.
Korzyści z uprawy kukurydzy Bt mogą zostać utracone jeżeli zwalczane szkodniki w wyniku ewolucji uodpornią się na białko Cry. W celu wyeliminowania tej możliwości stosowana jest strategia wysokich dawek i ostoi (ang. high-dose/refuge strategy), polegającą na zapewnianiu odpowiednio wysokiego stężenia toksyny w modyfikowanych odmianach oraz zapewnieniu przestrzeni bez modyfikowanych upraw, które zapewnią przetrwanie populacjom owadów wrażliwych na toksynę. Strategia może zawieść, gdyż w wyniku krzyżowania odmian Bt z odmianami klasycznymi powstają rośliny o niższej zawartości białka Cry, w których prawdopodobieństwo selekcji owadów o pewnym stopniu odporności na toksynę jest wyższe.
Alergie u ludzi.
Jedna z dopuszczonych do uprawy odmian kukurydzy Bt, odmiana StarLink, została uznana za mogącą potencjalnie wywoływać alergię u ludzi. Chociaż właściwość ta nie została stwierdzona to ze względu na obecność białka w niestosowanej wcześnie wersji Cry9C, odmiana została dopuszczona w Stanach Zjednoczonych jedynie do zastosowania w paszach dla zwierząt lub do wykorzystania w przemyśle w roku 1998. Pomimo tego ograniczenia stwierdzono występowanie ziarna tej odmiany w zbożu przeznaczonym na spożycie przez ludzi. Firma Taco Bell, w produktach której stwierdzono obecność odmiany StarLink wycofała swoje produkty ze sklepów. Firma Aventis produkująca nasiona nowej odmiany złożyła wniosek o anulowanie rejestracji odmiany. Zapasy ziarna oraz podejrzane produkty zawierające kukurydzę zostały były badane pod względem obecności białka Cry9C przez kilka kolejnych lat. Wykonano 4 mln badań. Od roku 2003 nie stwierdzono przypadków zanieczyszczenia zboża przeznaczonego na pokarm odmianą StarLink. Działania mające na celu wyeliminowanie modyfikowanej genetycznie odmiany z rynku zostały przeprowadzone przez Amerykańska Agencję Ochrony Środowiska pomimo braku dowodów na działanie alergenne.

</doc>
<doc id="845483" url="https://pl.wikipedia.org/wiki?curid=845483" title="Krzysztof Pulkowski">
Krzysztof Pulkowski

Krzysztof Pulkowski (ur. 17 kwietnia 1956 roku w Gorzowie Wielkopolskim) – reżyser, scenarzysta, producent, aktor, filolog i niezależny twórca. Studiował reżyserię na Wydziale Filmowo-Telewizyjnym Uniwersytetu Śląskiego w Katowicach oraz filologię polską na Uniwersytecie Wrocławskim.
Realizuje filmy ("Lwy Westerplatte 1989-96", "Zadyma Miłości", "7 Cudów Dolnego Śląska", "Drugie przyjście", "Mag", "Przestrzenie Snów", "Koncert"), seriale ("Klan", "Warto kochać"), programy telewizyjne ("Telewizyjne Wiadomości Literackie", "As Dama Walet"), spektakle teatralne ("Kochanek" Harolda Pintera, "Kolacja na cztery ręce" Paula Barza, "List" Hr. Aleksandra Fredry, "Kontrabasista" Patricka Süskinda, monodram w wykonaniu Krzysztofa Rogacewicza – spektakl ten został w 2016 roku wyróżniony znaczącą nagrodą Best International Show/ Najlepszy Spektakl Zagraniczny na United Solo największym festiwalu teatralnym występów solowych w różnych formach ekspresji, który odbywa się w Nowym Jorku, w 6 salach Row Theater przez 10 tygodni, od września do końca listopada, a prezentuje się na nim ponad 100 artystów z ponad 20 krajów). Jest reżyserem kilku teledysków, w tym dla Adama Bałdycha do utworu „Love” z płyty "Brothers". Wideoklip ten został uznany podczas festiwalu Camerimage za jeden z 21 najlepszych muzycznych video na świecie w 2017 roku. Krzysztof Pulkowski realizuje także kampanie oraz spoty reklamowe. Jako aktor był w zespole Teatru Misterium i wystąpił w filmach Michała Rosy: "Farba", "Cisza"; Andrzeja Barańskiego: "Wolne chwile", serialu "Pierwsza miłość" oraz reklamówkach.
Jest też autorem wielu scenariuszy zarówno do spektakli, jak i filmów, reklamówek, koncertów, czy też seriali. Organizował wiele kampanii: Kampania piwa „Piast” - Rockowy Konwój Piasta, czy też koncert na Expo dla Wrocławia, w którym zagrało ponad 500 skrzypków w bezpośredniej transmisji z wrocławskiego rynku do Paryża. Przez wiele lat przyjaźnił się i współpracował z Waldemarem Wróblewskim, który obdarzał swoją muzyką jego prace i do którego muzyki napisał kilka tekstów piosenek. W 2010 roku zrealizował krótki film w technologii 3D pt. "Zadyma miłości" do piosenki Lecha Janerki „Ta zabawa nie jest dla dziewczynek” prezentowany na wystawie Solidarny Wrocław, film według scenariusza napisanego z Pawłem Salą we własnej reżyserii ze zdjęciami Leszka Raziuka.

</doc>
<doc id="845484" url="https://pl.wikipedia.org/wiki?curid=845484" title="Teruzuki (1941)">
Teruzuki (1941)

Teruzuki (katakana: テルヅキ, kanji: 照月| pol. „świecący księżyc”) – japoński wielki niszczyciel z okresu II wojny światowej, typu "Akizuki".
Historia.
„Teruzuki” był drugim okrętem z serii japońskich nowoczesnych wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 nowych dział uniwersalnych kalibru 100 mm, o umiarkowanym kalibrze jak na niszczyciele, lecz dysponujące świetnymi charakterystykami balistycznymi.
Stępkę pod budowę okrętu położono 13 listopada 1940 w stoczni Mitsubishi w Nagasaki, kadłub wodowano 21 listopada 1941, a okręt wszedł do służby 31 sierpnia 1942. Zbudowany był w ramach programu rozbudowy floty z 1939 roku, pod numerem budowy 105. Nazwa, podobnie jak pozostałych niszczycieli tej serii, związana była z Księżycem i oznaczała „Blado świecący Księżyc” (spotyka się niekiedy w literaturze błędną formę „Terezuki”).
Służba.
„Teruzuki” wkrótce po wejściu do służby 31 sierpnia 1942, został skierowany na obszar walk toczonych wokół Guadalcanalu w archipelagu Wysp Salomona. 7 października 1942 wszedł w skład 61. Dywizjonu 10. Fotylli Niszczycieli 3. Floty, po czym został przebazowany do bazy Truk. Brał udział w składzie osłony lotniskowców w bitwie koło wysp Santa Cruz 26 października 1942, m.in. eskortował uszkodzony lotniskowiec „Zuihō”. Podczas powrotu z tej operacji, „Teruzuki” został lekko uszkodzony przez bliski wybuch torpedy lotniczej z amerykańskiego samolotu PBY Catalina, której magnetyczny zapalnik zadziałał przedwcześnie (7 zabitych; według części źródeł, była to bomba). Do 9 listopada okręt był remontowany w Truk. 
13 listopada w nocy „Teruzuki” wziął udział w I bitwie koło Guadalcanalu (płynąc w lewej kolumnie, z niszczycielem „Yukikaze” i krążownikiem „Nagara”). Między innymi, dokonał ataku torpedowego na amerykańskie okręty i wziął udział w zatopieniu artylerią uszkodzonego niszczyciela USS „Cushing”, ostrzeliwał też inne okręty. Następnie, w nocy z 14 na 15 listopada wziął udział drugiej bitwie koło Guadalcanalu, osłaniając japoński pancernik „Kirishima”, a następnie uczestnicząc w ewakuacji z niego załogi. Pod koniec listopada „Teruzuki” został przejściowo okrętem flagowym 10. Flotylli Niszczycieli kontradmirała Susumu Kimury (do przyjścia krążownika „Agano”). 3 grudnia został lekko uszkodzony na rafie w Truk.
7 grudnia 1942 „Teruzuki” został przebazowany na Shortland i przydzielony do 2. Flotylli Niszczycieli kontradmirała Tanaki, prowadzącej nocne rejsy zaopatrzeniowe niszczycieli na Guadalcanal, nazywane przez Amerykanów „Tokyo Express”. Został okrętem flagowym Tanaki. Podczas osłony rejsu zaopatrzeniowego w nocy na 12 grudnia 1942, „Teruzuki” został storpedowany pod Guadalcanalem dwoma torpedami przez amerykańskie kutry torpedowe PT-37 i PT-40, po czym zatonął na skutek uszkodzeń i pożaru, prowadzącego do eksplozji własnych bomb głębinowych. Uratowano większość załogi, wraz z dowódcą i kadm. Tanaką (57, w tym Tanakę podjął niszczyciel „Naganami”, 140 niszczyciel „Arashi”, a 156 dotarło w szalupach na Guadalcanal) 
Dowódcy:
Dane techniczne.
"Opis konstrukcji i szczegółowe dane - w artykule niszczyciele typu Akizuki"

</doc>
<doc id="845486" url="https://pl.wikipedia.org/wiki?curid=845486" title="I liga urugwajska w piłce nożnej (1902)">
I liga urugwajska w piłce nożnej (1902)

Mistrzostwa Urugwaju w roku 1902 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.

</doc>
<doc id="845490" url="https://pl.wikipedia.org/wiki?curid=845490" title="Tarcisio Burgnich">
Tarcisio Burgnich

Tarcisio Burgnich (ur. 25 kwietnia 1939 w miejscowości Ruda, zm. 26 maja 2021 w Forte dei Marmi) – włoski piłkarz grający na pozycji środkowego lub prawego obrońcy.
Kariera klubowa.
Burgnich rozpoczynał piłkarską karierę w Udinese Calcio. Po dwóch latach przeniósł się do Juventusu, gdzie spędził rok. W sezonie 1961/1962 grał w US Palermo, latem 1962 roku został zawodnikiem Interu Mediolan. W drużynie "nerazzurrich" występował przez 12 lat, stając się jedną z legend tego klubu. Przez ten okres wystąpił w barwach Interu w 467 meczach (359 w Serie A, 61 w europejskich pucharach) i zdobył 6 goli. Był współtwórcą sukcesów mediolańskiego klubu w latach 60. i podstawowym jego zawodnikiem, gdy zespół ten w latach 1963, 1965, 1966 i 1971 zdobywał mistrzostwo Włoch, a w 1964 i 1965 Puchar Europy (prowadził go wówczas legendarny Helenio Herrera). Do sukcesów tych Burgnich dołożył także dwa Puchary Interkontynentalne w latach 1964 i 1965. W 1974 roku Tarcisio przeszedł do SSC Napoli, w którym po trzech sezonach, w 1977 roku, zakończył piłkarską karierę. Miał wówczas 38 lat.
Kariera reprezentacyjna.
W reprezentacji Włoch Burgnich zadebiutował 10 listopada 1963 roku w zremisowanym 1:1 meczu z reprezentacją ZSRR, rozegranym w ramach eliminacji do mistrzostw Europy 1964.
W 1966 roku Burgnich był członkiem kadry na mistrzostwa świata w Anglii. Zagrał w nich w 2 meczach: wygranym 2:0 z Chile oraz zremisowanym 0:0 z ZSRR. Włochy zajęły jednak dopiero 3. miejsce w grupie i nie awansowały do ćwierćfinałów.
W 1968 roku Burgnich wystąpił w mistrzostwach Europy. Zagrał w zremisowanym 0:0 meczu z ZSRR (Włochy wygrały dzięki rzutowi monetą) a następnie w dwóch finałowych meczach z Jugosławią. Dzięki zwycięstwu 2:0 w drugim z nich Włochy z Tarcisio w składzie sięgnęły po tytuł mistrza Europy.
Burgnich wystąpił także w kolejnym mundialu, 4 lata później w Meksyku. Tam także był podstawowym zawodnikiem swojej drużyny, zagrał we wszystkich meczach, także tym finałowym, przegranym 1:4 z Brazylią.
Karierę reprezentacyjną Burgnich skończył w 1974 roku. Zagrał 3 mecze na mistrzostwach świata w RFN: z Haiti (3:1), z Argentyną (1:1) oraz z Polską (1:2) i po nieudanym dla "Squadra Azzura" turnieju (nie wyszli z grupy) zakończył reprezentacyjną karierę.
W reprezentacji Włoch Burgnich przez 11 lat rozegrał 66 meczów i zdobył 2 gole (z Austrią w 1966 oraz podczas MŚ 1970 w półfinale z RFN).
Kariera trenerska.
Po zakończeniu kariery piłkarskiej Burgnich został trenerem i szkolił takie drużyny jak: FC Bologna, Como, Foggia, AS Lucchese, Cremonese, Genoa CFC i Vicenza.

</doc>
<doc id="845491" url="https://pl.wikipedia.org/wiki?curid=845491" title="John C. Stennis Space Center">
John C. Stennis Space Center

John C. Stennis Space Center (SSC) – ośrodek badań kosmicznych NASA w stanie Missisipi, około 80 km od Nowego Orleanu (Luizjana), zajmujący się testowaniem napędów pojazdów kosmicznych.

</doc>
<doc id="845493" url="https://pl.wikipedia.org/wiki?curid=845493" title="Neoslawizm">
Neoslawizm

Neoslawizm ( "néos" „nowy” + „Słowianie”) – ruch polityczny powstały pod koniec XIX wieku wyrastający z i jednocześnie krytyczny wobec panslawizmu. Powstał wskutek działalności narodowych działaczy czeskich.
Główną ideą neoslawistów była wspólna obrona terenów zamieszkanych przez Słowian przed pangermanistyczną ekspansją niemiecką. Aby realizacja tego celu była możliwa, ruch postulował równość wszystkich Słowian wobec siebie i autonomiczny status poszczególnych grup. Każdy z narodów słowiańskich miał się rozwijać autonomicznie pod względem kulturowym, ekonomicznym i politycznym, lecz miały one współpracować ze sobą. Neoslawizm żądał demokratycznej wspólnoty Słowian, wolnej od dominującego wpływu Rosji.
Działacze neoslawistyczni w szczególności krytykowali ideę dominacji Rosjan i wiary prawosławnej nad innymi Słowianami i ich wierzeniami. W przeciwieństwie do panslawizmu, neoslawizm nie zakładał, aby jakaś grupa Słowian była położona wyżej w hierarchii relacji jednych grup słowiańskich nad drugimi, nie żądano też dominacji jednej obowiązującej religii dla wszystkich narodów słowiańskich. Aby uniknąć pułapki panslawizmu, wolano kulturową syntezę zamiast dominacji.
Neoslawiści chcieli także przekształcenia Austro-Węgier w słowiańskie państwo federacyjne, zaś po aneksji Bośni i Hercegowiny w roku 1908 przekształcenia Austro-Węgier w potrójną monarchię z narodowościami słowiańskimi jako trzecim królestwem równym austriackim Niemcom oraz Węgrom.
Ruch przez pewien czas uzyskał poparcie w niektórych politycznych kręgach Rosji, ze względu jednak na dominujące protekcjonalne nastawienie Rosjan wobec innych narodów słowiańskich, dyskryminację Polaków, Ukraińców oraz Białorusinów, jak również panujący w Rosji antykatolicyzm, neoslawizm nie zyskał ostatecznie szerszego poparcia.
W Polsce związany z ruchem był Roman Dmowski, pragnący poprzez wykorzystanie idei neoslawizmu przenieść problem polsko-rosyjski na forum międzynarodowe oraz uczynić Polaków równorzędnym partnerem wobec Rosjan, jednakże ze względu na prorosyjskość ruchu nie zdobył on większej popularności. Neoslawiści zorganizowali trzy zjazdy ruchu, pierwszy w 1908 roku w Pradze, w którym akces uczestnictwa zgłosił Dmowski. Drugi kongres odbył się w 1909 r. w Petersburgu, zaś trzeci, już bez udziału Polaków, w 1910 r. w Sofii.
Podczas zjazdów neoslawistów uwidocznił się konflikt między Polakami a Rosjanami, a także między Serbami a Bułgarami. W obu konfliktach pośredniczyć próbował bezskutecznie działacz czeski Karel Kramář. W roku 1909 neoslawiści utworzyli wspólny blok „Słowiańska Jedność” w parlamencie Austro-Węgier (pozbawiony jednakże działaczy polskich i ukraińskich).
Idea neoslawizmu przyczyniła się również do powstania Jugosławii.

</doc>
<doc id="845494" url="https://pl.wikipedia.org/wiki?curid=845494" title="SNL">
SNL



</doc>
<doc id="845496" url="https://pl.wikipedia.org/wiki?curid=845496" title="Moers">
Moers

Moers (hol. Meurs) – miasto w Niemczech leżące w kraju związkowym Nadrenia Północna-Westfalia, w rejencji Düsseldorf, w powiecie Wesel. 31 grudnia 2010 roku obszar miasta liczący 67,69 km² zamieszkiwało 105 506 osób.
Geografia.
Położenie geograficzne.
Miasto leży w dolinie dolnego Renu między Renem i szeregiem moren. Moers jest położone na południe od Wesel, 7 km na zachód od ujścia Ruhry w Duisburgu i 13 km na północ od Krefeld.
Geologia.
Pod miastem Moers znajdują się nośne warstwy węgla obecne na głębokości od 600 do 800 metrów z końca górnego karbonu. Powyżej są głównie warstwy piasków i żwirów z okresu od dewonu do trzeciorzędu, a teren został objęty przez morze. Z plejstocenu pochodzą głazy polodowcowych, które lądolód przypchał przed sobą ze Skandynawii pchnął przed nimi, tworząc także okoliczne moreny wytworzonych z gliny, mułu i piasku. Warstwy dolne wykonane są do 20 metrów z grubego żwiru i osadów plejstoceńskich piasków.
W nocy z 24 na 25 lipca 2009 roku w regionie Moers, Kamp-Lintfort i Neukirchen miało miejsce trzęsienie ziemi o natężeniu 3,3 w skali Richtera. Według stacji sejsmologicznej Bensberg epicentrum znajdowało się w dzielnicy Moers – Repelen i było największym trzęsieniem ziemi w regionie od rozpoczęcia pomiarów w 1955 roku. Było ono prawdopodobnie spowodowane wydobyciem węgla kamiennego w regionie.
Klimat.
W Moers występuje klimat umiarkowany. Roczne opady wynoszą około 740 mm, a miesięczne wartości różnią się pomiędzy 46 mm w lutym i 81 mm w czerwcu. Usłonecznienie wynosi około 1500 godzin w ciągu roku. Najmniejsza jego wartość jest w styczniu (45 godzin), a największa w sierpniu (195 godzin). Średnie temperatury wynoszą od 3 °C w styczniu do 19 °C w lipcu, ze średnią roczną temperaturą 11 °C.
Powierzchnia.
Miasto ma powierzchnię równą 68 km². Teren miasta rozciąga się z północy na południe na długość 14,9 km, a z zachodu na wschód na 7,7 km.
Najwyższe wzniesienia w mieście znajduje się na Halde Rheinpreußen i wynosi 103,5 m n.p.m. Drugim co do wysokości wzniesieniem jest Pattberg z wysokością 85 m n.p.m. Natomiast najniżej położony punkt znajduje się na wysokości 24 m n.p.m.
Dzielnice.
Miasto podzielone jest na trzy główne dzielnice, które z kolei dzielą się na mniejsze jednostki:
Sąsiedztwo.
Położone na zachodnim krańcu Zagłębia Ruhry Moers posiada dogodną lokalizację pomiędzy Holandią a Zagłębiem Ruhry. W pobliżu miasta znajduje się port lotniczy Düsseldorf oraz port rzeczny Duisburg-Ruhrort. Na północ i zachód sąsiaduje z miastami Rheinberg, Kamp-Lintfort i Neukirchen. Od południa i wschodu Moers przylega do dwóch dużych miast – Krefeld na południu i Duisburg na wschodzie. Oba te miasta posiadają bogatą ofertę w zakresie kultury, rekreacji i edukacji udostępnionej także dla obywateli Moers.
Gospodarka.
W mieście rozwinął się przemysł petrochemiczny, materiałów budowlanych, metalowy, papierniczy, włókienniczy oraz spożywczy.
Historia.
Starożytność.
Znaleziska archeologiczne pokazują oznaki pierwszego osadnictwa około 2500 r. p.n.e. w Hülsdonk (obecnie dzielnica Moers). W czasach rzymskich, w latach 12–11 p.n.e. na terenie dzisiejszej dzielnicy Asberg została wzniesiona castra Asciburgium, będąca częścią umocnień w ramach Limesu Górnogermańsko-Retyckiego. Przebywał w niej Druzus podczas kampanii wojennych w Germanii. W 69 r. n.e. założono tu obóz Juliusza Cywilisa, jednak został on spalony. Próbowano go później przebudować, lecz w 85 roku ostatecznie został opuszczony.
Średniowiecze.
Z IX wieku pochodzą pierwsze wzmianki o "Murse" w związku ze wzniesieniem klasztoru w tym miejscu. Nazwa miasta prawdopodobnie pochodzi od bagien i mokradeł, ze względu na fakt, że meandrujący Ren stworzył tutaj duże obszary bagienne, w którym ludzie osiedlili się w wyższych miejscach. W związku ze swoim położeniem Moers często nawiedzały powodzie aż do XVIII wieku.
Z 1160 roku pochodzą pierwsze wzmianki o hrabstwie Moers. Najstarsze części zamku w Moers pochodzą z przełomu XII i XIII wieku.
W dniu 20 lipca 1300 roku miasto otrzymało prawa miejskie od króla Alberta I. Następnie otoczono miasto murami i fosą. W 1373 Moers otrzymało prawo do bicia monet. W 1448 został zbudowany klasztor Karmelitów.
Reformacja i wojny religijne.
W 1560 r. odbyła się reformacja za panowania hrabiego Hermanna von Neuenahr i Moers (1520-78).
Podczas wojny osiemdziesięcioletniej hrabstwo Moers było zajmowane na przemian przez wojska hiszpańskie i holenderskie, ponieważ graniczyło z Księstwem Geldrii. W 1578 r. hrabią Moers został Adolf von Neuenahr. Namawiał on arcybiskupa Kolonii, Gebharda Truchsess von Waldburg, aby ten zachował swoją kontrolę nad elektoratem Kolonii poprzez ślub z Agnes von Mansfeld-Eisleben przy jednoczesnym przejściu na kalwinizm. W 1583 roku papież Grzegorz XIII ekskomunikował Gebharda i do kapituły wybrał Ernesta Wittelsbach jako nowego elektora. Wybuchła wojna pomiędzy dwoma rywalami znana jako wojna kolońska. Gebhard poparł Adolfa von Neuenahr i rebeliantów holenderskich. Ernesta poparli jego brat Wilhelm V, książę Bawarii oraz ostatecznie Hiszpanie. Adolf von Neuenahr przegrał ten spór i w efekcie stracił swoje wszystkie posiadłości w Niemczech, a więc także hrabstwo Moers. Wyjechał on do Holandii pozostawiając w Moers swoją żonę, Annę Waldburg, która zmarła w tym mieście w 1600 roku. W 1597 roku Moers oblegał Maurycy Orański, jednak przejął je bez walk. W tym czasie zaczęto budować struktury miejskiej twierdzy w modelu holenderskim, Już w 1609 roku miasto zostało otoczone pierścieniami murów obronnych, szeroką fosą i fortyfikacjami. W wyniku wojny osiemdziesięcioletniej hrabstwo nie staje się częścią Republiki Zjednoczonych Prowincji, lecz dostaje się pod zależność od Górnej Geldrii należącej do Hiszpanów. Stało się tak, mimo iż w Moers cały czas stacjonowały wojska holenderskie.
Wielki pożar w 1605 roku zniszczył znaczną część miasta. Z kolei w 1623 roku dżuma pochłonęła 900 osób. W następnych dziesięcioleciach miasto przeżywało rozkwit dzięki niderlandzkim wpływom. Przede wszystkim udało się pod ochroną Holendrów uniknąć zamieszania i zgiełku wojny trzydziestoletniej w jej czasie pozostając neutralnym terytorium. Flamandzka tradycja opowiadała się za ustanowieniem klubów strzeleckich, co zwiększyło liczbę etatowych żołnierzy do ochrony miasta.
Administracja pruska.
W 1702 roku miasto, a w 1706 roku całe hrabstwo dostało się pod panowanie Królestwa Prus. Mieszkańcy Moers nie byli początkowo entuzjastycznie nastawieni do nowych władz. Poprzez tajne nocne działania w 1712 roku doszło do bezkrwawego zamachu stanu. Holendrzy byli wówczas wypędzeni z miasta na zlecenie króla Fryderyka I. W 1723 roku powstała w Moers oddzielna agencja rządowa. Podczas wojny siedmioletniej Moers było krótko zajęte przez wojska francuskie. W 1794 roku miasto znalazło się ponownie pod panowaniem francuskim i od 1798 roku należało do departamentu Roer. Ustalenia Kongresu Wiedeńskiego w 1815 roku sprawiły, że Moers powróciło do Królestwa Prus. Podczas panowania francuskiego siedziba władz i administracji podatkowej została przeniesiona do pobliskiego Krefeld. Ku zaskoczeniu mieszkańców Moers nie zostało to zmienione, gdy miasto powróciło do Prus.
23 kwietnia 1816 roku przeprowadzono reformę administracyjną, w wyniku której Moers znalazło się w okręgu Rheinberg, jednym z 40 okręgów pruskiej prowincji Jülich-Kleve-Berg, później przemianowanej na Nadrenię. W XIX wieku Moers uchodziło za cichą i spokojną okolicę.
W 1857 roku przeniesiono siedzibę okręgu z Rheinbergu do Moers. W tym samym czasie wprowadzono miejską konstytucję, jak i wybrano pierwszego burmistrza. Od 1873 roku zaczęto zasilać gazem uliczne oświetlenie. W 1882 roku miasto połączono linią kolejową z Krefeld. W 1894 roku w mieście powstała gazownia zarządzana przez Rheinische Energie AG. W 1901 roku rozpoczęto budowę sieci wodociągowej z regulowaną wieżą ciśnień. W 1902 roku, w 200-lecie przynależności do Prus, miał miejsce przyjazd cesarza Wilhelma II. Z tej okazji wzniesiono pomnik na Starym Rynku.
Na początku XX wieku w Moers rozwinęła się branża górnicza. 15 września 1900 uruchomiono pierwszą kopalnię w mieście. Od 1904 do 1913 roku do miasta przybyło około 10 000 imigrantów. Powstała dla nich osada robotnicza Meerbeck-Hochstrass.
W tak silnie rozwijającym się mieście potrzebna była poprawa transportu. W 1903 roku zainicjowano połączenie kolejowe z Duisburga przez Moers do Kleve. W 1908 roku rozpoczęto także budowę pierwszej linii tramwajowej w mieście.
Po I wojnie światowej.
Po I wojnie światowej Moers było zajęte przez żołnierzy belgijskich. W mieście występowało duże bezrobocie. Dodatkowo w 1923 roku mieszkańcy miasta cierpieli także na skutek hiperinflacji. W 1924 roku utworzone nowe podmiejskie połączenia autobusowe. W styczniu 1926 roku rozpoczęła się faza konsolidacji. Kontynuowano rozwój górnictwa. W 1936 roku w zakładach chemicznych odzyskano syntetyczną benzynę z węgla.
W 1925 roku Joseph Goebbels był prelegentem w Moers należąc do ugrupowania NSDAP, którego kapituła powstała w mieście w 1926 roku. W wyborach w 1928 roku NSDAP uzyskała zaledwie 1,7% głosów w Moers. W wyborach komunalnych w 1929 roku osiągnęła tylko dwa mandaty. Za to zupełnie inna była sytuacja w 1930 roku. W ówczesnych wyborach NSDAP uzyskała aż 28,2% głosów stając się tym samym jedną z silniejszych partii. W 1930 roku założono Hitlerjugend. W 1933 roku partia liczyła już około 3000 członków w Moers. W tym samym czasie miał miejsce kryzys gospodarczy, który spowodował masowe zwolnienia w górnictwie od 1930 roku. Liczba bezrobotnych niemal podwoiła się do 1932 roku.
III Rzesza.
Po mianowaniu Hitlera kanclerzem 30 stycznia 1933 roku, jego celem było przejęcie władzy w całych Niemczech. Już następnego dnia doszło do incydentu. W następnych dniach zamieszki się nasilały, a spotkania KPD i SPD zostały zakazane. Po pożarze Reichstagu 27 lutego 1933 roku rozpoczęły się aresztowania przywódców KPD i 28 marca 1933 roku zostało zatrzymanych 137 osób w powiecie Moers. W najbliższych latach przywódcy partii komunistycznej, a także SPD byli systematycznie prześladowani.
W 1928 roku w Moers mieszkało zaledwie 230 Żydów, czyli stanowili tylko 1% populacji. Byli oni w pełni ze sobą zintegrowani i byli przeważnie kupcami i rzemieślnikami. Od 28 marca 1933 roku nawoływano do bojkotu żydowskich przedsiębiorstw. W rezultacie wielu Żydów straciło swoje źródło utrzymania, więc sprzedali swój majątek i opuścili miasto. Szkoła żydowska wielokrotnie zmieniała swoją siedzibę, dopóki nie została zamknięta w 1939 roku. Wówczas Moers zamieszkiwało około 60 Żydów. 1 października 1941 roku emigracja została formalnie zabroniona. Wyznawcy judaizmu zostali stłoczeni w pięciu tak zwanych "domach żydowskich". Pierwsza ewakuacja miała miejsce 13 grudnia 1941 roku i obejmowała 40 osób. Po dwóch kolejnych wysyłkach w kwietniu i lipcu 1942 roku naziści byli w stanie ustalić, że Moers jest „wolne od Żydów”. Jak się okazało, hitlerowcy przeoczyli jedną rodzinę.
Zaczęto także sprowadzać jeńców wojennych, których deportowano z Rosji, Polski i Ukrainy. W 1940 roku było ich w Moers około 1000, natomiast w 1942 roku było to już 3000 więźniów skupionych w 23 obozach. Oprócz rekrutacji do górnictwa, wielu z nich wykorzystywano na farmach, w przemyśle i w budownictwie. Warunki życia były okrutne i nieludzkie. Wielu zmarło z niedożywienia i głodu, a także ze skutków przemocy. Szacuje się, że w samym Moers zginęło 200 przymusowych robotników. Dla okręgu Moers jest udokumentowanych 558 ofiar.
Podczas wojny ucierpiało także samo miasto. W wyniku bombardowań prawie wszystkie 3000 domów zostało uszkodzonych, w tym 1000 niemal całkowicie zniszczonych.
Po II wojnie światowej.
Miasto zostało zajęte w dniu 4 marca 1945 przez wojska amerykańskie.
W 1952 roku linie tramwajowe zostały zamknięte i ich działanie zmienione na linie autobusowe. Cały obszar między Rheinberg, Kamp-Lintfort, Neukirchen, Rheinhausen i portem Duisburg Ruhrort został zelektryfikowany na dystansie 55 km. W 1968 roku usunięto jedną z największych w Niemczech sieci trolejbusowych. W odpowiedzi na pojawiający się od końca lat 60. XX wieku kryzys w górnictwie, rozpoczęto otwieranie nowych parków przemysłowych w dzielnicy Moers-Hülsdonk. Od 1980 roku w ciągu 15 lat większość kopalni przeszła gruntowną renowację. W 1990 i 1993 roku zamknięto 2 kopalnie – Rheinpreußen i Pattberg. Miasto opowiedziało się za rozwojem parków technologicznych Eurotec. Od 1997 roku rozpoczęto rozbudowę parku przemysłowego Grafschafter Genend w ramach wspólnego projektu z miastami Kamp-Lintfort, Neukirchen, Rheinberg i Moers. W 1998 roku całkowicie przeprojektowano ulicę Homberger. W 2000 roku miasto obchodziło 700-lecie istnienia.
Współpraca.
Miejscowości partnerskie:

</doc>
<doc id="845502" url="https://pl.wikipedia.org/wiki?curid=845502" title="9 Brygada Artylerii Przeciwpancernej">
9 Brygada Artylerii Przeciwpancernej

9 Drezdeńska Brygada Artylerii Przeciwpancernej (9 BAPpanc) – związek taktyczny artylerii przeciwpancernej ludowego Wojska Polskiego.
Brygada została sformowana latem 1944 roku w rejonie Chełma na podstawie rozkazu ND WP z dnia 20 sierpnia 1944 roku. W październiku 1944 roku brygada weszła w skład 2 Armii WP.
19 sierpnia 1945 roku brygada otrzymała nazwę wyróżniającą „Drezdeńska”. Po zakończeniu działań wojennych stacjonowała w rejonie Śremu. Tam otrzymała sztandar ufundowany przez społeczeństwo Śremu.
Brygada została rozformowana w terminie do 30 września 1945 roku. Na jej bazie został zorganizowany 55 pułk artylerii lekkiej oraz cztery dywizjony artylerii przeciwpancernej dla dywizji piechoty.
4 maja 1967 roku 55 Drezdeński pułk artylerii przyjął dziedzictwo tradycji i numer 9 BAPpanc.
Formowanie i szkolenie.
20.08.1944 rozkaz nr 8/Org o sformowaniu jednostki
10.10.1944 rozkaz nr 29/Org o włączeniu w skład 2 Armii WP
31.10.1944 zaprzysiężenie brygady w Chełmie
Oficerowie rekrutowani byli na wyzwolonych terenach. Wobec braku kadr (niewola niemiecka, zbrodnia katyńska, PSZ), polscy oficerowie byli uzupełniani kadrami z Armii Czerwonej.
Brygada cierpiała też na brak wykształconej kadry podoficerów. Braki te stopniowo likwidowano przez szkolenie nowej kadry z wyróżniających się rekrutów.
Szeregowi pochodzili głównie z poboru z Ziemi Chełmskiej i nie mieli przedtem styczności z artylerią.
4.09.1944 został wydany rozkaz nr 01 polecający rozpocząć szkolenie od 15.09 z zakończeniem do 30.11. Celem szkolenia było przygotowanie pułków do walki z bronią pancerną i wsparcie piechoty w formie przeciwpancernego rejonu obronnego. Codzienne szkolenie trwało po 12 godzin dziennie, w trudnych warunkach bytowych i przy braku sprzętu.
Równolegle oficerowie byli dokształcani w ramach grup szkoleniowych.
Struktura organizacyjna brygady.
Oddziały
Etat przewidywał 1439 żołnierzy. Każdy z trzech pułków artylerii przeciwpancernej posiadał w swoim składzie dowództwo, kwatermistrzostwo, pluton dowodzenia, pluton parkowy, pluton gospodarczy i warsztat puszkarsko-rusznikarski oraz sześć baterii przeciwpancernych. Każda z baterii miała pluton dowodzenia i dwa plutony ogniowe po dwa działony.
Uzbrojenie
Na uzbrojeniu brygady znajdowały się:
Działania bojowe.
Brygada przeznaczona była do wsparcia działań ofensywnych na szczeblu dywizji piechoty (DP). Organizacyjnie podporządkowana była Dowództwu Artylerii 2 Armii WP, która przydzielała ją do dyspozycji dywizji piechoty w zależności od potrzeb operacyjnych. Dawało to możliwość koncentracji dużej siły ognia przy przełamywaniu linii obronnych przeciwnika przez DP poprzez zmasowaną nawałę ogniową, za którą szło niszczenie ujawniających się punktów oporu. W czasie działań baterie często zmieniały pozycje by utrudnić ich lokalizację jak również by zapewniać bliskie wsparcie posuwającym się oddziałom DP.
Brygada jako taka nie była w stanie samodzielnie prowadzić działań ofensywnych (brak w składzie jednostek piechoty). Dysponując dużą siłą ognia, była jednak w stanie powstrzymywać silne ataki piechoty wspartej bronią pancerną i w razie potrzeby osłaniać odwrót jednostek piechoty czy też swój własny.
W czasie walk i postoju, oddziały formowały przeciwpancerny rejon obronny, by być w stanie udzielić wsparcia piechocie i bronić swoich pozycji w wypadku ataku nieprzyjaciela.
W trakcie przemarszu, po dokonanej koncentracji, dowództwo brygady posuwało się na czele jednostki, a za nimi przemieszczały się kolejne pułki. W czasie zmiany miejsca postoju, zwłaszcza przy przemieszczaniu się przez słabo rozpoznane lub nieokupowane przez piechotę tereny, posuwające się kolumny były podatne na ataki nieprzyjaciela.
Jednostka nie posiadała własnej obrony przeciwlotniczej – przemarsze odbywały się głównie nocą, przy zaciemnieniu.
9 BAP, w ramach 2 Armii WP, początkowo przewidziana była do działań na Pomorzu Zachodnim. Przemarsz do frontu w okresie lutego – marca odbywał się w warunkach ostrej zimy – przy trwających mrozach i zamieciach śnieżnych przez Mazowsze na Pomorze Zachodnie.
W trakcie postoju w Wionczynie odbyło się ostre strzelanie szkolne do znalezionego czołgu PzKpfw VI Tiger, pokazując skuteczność używanej broni.
Wobec ustania walk na Pomorzu, 2AWP została przeznaczona do działań na Dolnym Śląsku, a następnie do wsparcia ofensywy nad Nysą Łużycką. 9 BAP przeszła w ten rejon w marcu–kwietniu 1945. Przemarsze były dokonywane nocą, przy całkowitym zaciemnieniu. W sumie pokonano odległość około 1100 km.
16.04.1945 brygada forsowała Nysę Łużycką. Wspierała ogniem działania 8 DP. 53 ppanc współdziałał z 36 pułkiem piechoty, 56 ppanc z 34 pp, 72 ppanc z 32 pp. Po nawale ogniowej i zniszczeniu punktów oporu, jednostki przeprawiły się na drugi brzeg za postępującymi oddziałami piechoty.
17.04.1945 wspierała piechotę 8 DP w ofensywie w kierunku na Niska i przeprawiła się przez Weisser Schöps i kanał Neugraben.
18.04.1945 8 DP wspierana przez 9 BAP zajęła rubież Quitzdorf – Kaana, odpierając silne ataki nieprzyjaciela idące z południa, lewej flanki kierunku działania 8DP. Ataki te były początkiem kontrofensywy niemieckiej idącej na odsiecz Berlinowi.
19.04.1945 4 bateria 56 pappanc stoczyła nocny bój z atakującymi czołgami wspartymi piechotą.
20.04.1945 9 BAP otrzymała rozkaz podporządkowujący ją 9 DP. Realizacja rozkazu wymagała ześrodkowania w okolicach Niska i przemarszu w 21.04 około 30 km na zachód przez niedostatecznie rozpoznane tereny. W czasie przemarszu, oddziały 53 ppanc zostały zaatakowane pod Diehse co doprowadziło do odcięcia baterii 3-6 od dowództwa pułku z bateriami 1,2. Odcięte oddziały po rozwinięciu się pod ogniem n-pla odparły serie ataków piechoty wspartej czołgami. Tego samego dnia, baterie zostały powtórnie zaatakowane pod Sproitz. Odcięte od dowództwa oddziały dołączyły do reszty pułku dopiero 30.04. W tym okresie baterie te współpracowały z Armią Czerwoną przy odparciu kontrofensywy niemieckiej, w kierunku na Budziszyn.
Reszta brygady kontynuowała przemarsz do 9 DP, do której dołączyła 22.04 w okolicy Schwarze Elster.
23.04.1945 8 DP i 9DP będąc odcięte od reszty 2 Armii WP, przeszły do obrony w okolicach Pulsnitz. W tych warunkach 9 BAP sformowała rubież obronną dla wsparcia obu DP. Wobec odcięcia od zaplecza oddziały nie otrzymały uzupełnień amunicji i materiałów pędnych.
W dniach 23–26.04 9 BAP wspierała obronę 8 i 9 DP w regionie Pulsnitz - Großröhrsdorf przed skoncentrowanymi atakami sił niemieckich. Wobec częściowego załamania się obrony, brygada wycofała się osłaniając odwrót DP i ponosząc znaczne straty w ludziach i sprzęcie.
26-29.04.1945 wraz z 9 DP 9 BAP przebijała się w ciężkich walkach w kierunku na północny – wschód przez Elstra, Kuckau. Wspierała ataki piechoty niszcząc punkty oporu, bądź też odpierała ataki wojsk pancernych nacierających w pościgu na 9 DP. Pozwoliło to na wyrwanie się z okrążenia i uniknięcie rozbicia jednostek WP. Zniszczona została znaczna część sprzętu pancernego atakującego przeciwnika, przy dużych stratach własnych (180 zabitych lub zaginionych w okresie 23–29.04) i utracie znacznej części sprzętu.
29.04.1945 oddziały 9 DP i 9 BAP dotarły w okolicach Königswartha (Rakecy)/Wartha do rubieży 14 DP gwardii wychodząc ze stanu zagrożenia.
01.05.1945 9 BAP przeszła w okolice Spreefurt, jako odwód przeciwpancerny 2 Armii WP, organizując przeciwpancerny rejon obronny wokół tej miejscowości. Otrzymała tam zaopatrzenie w amunicje i materiały pędne.
05.05.1945 Brygada otrzymała rozkaz przejścia do Schönau by wziąć udział w zaplanowanym na 7.05 natarciu w ramach operacji praskiej. Jednostka stanowiła odwód przeciwpancerny 2 Armii; jedynie w okresie przygotowywania artyleryjskiego miała wspierać natarcie 9 DP.
07.05.1945 Wobec wycofania się nieprzyjaciela, cały związek 2 Armii przeszedł w pościg za odchodzącym wrogiem. Brygada nie prowadziła ognia, posuwając się za oddziałami 9 DP.
Szlak bojowy 9 Brygada Artylerii Przeciwpancernej zakończyła 10.05 w miejscowości Karavare, Czechy.
W okresie ciągłych walk 16-30.04 9BAP spełniła wyznaczone jej zadania wspierając 8 i 9 DP zarówno w działaniach ofensywnych jak i obronnych. Wchodzące w jej skład pułki zniszczyły znaczną część sprzętu pancernego wroga (40 czołgów i dział pancernych, 19 dział, 10 baterii moździerzy, 67 ckm) za cenę jednak znacznych strat własnych: około 240 zabitych i zaginionych oraz 200 rannych, spośród 1679 osób według stanu z 16.04. Stosunkowo duże były straty sprzętu zrozumiałe przy nieustannie toczonych walkach – pozostało 18 z 48 dział 57 mm i 23 z 30 dział 76 mm oraz 110 ze 173 pojazdów taboru samochodowego.
Na podkreślenie zasługuje dobry poziom dowodzenia i wyszkolenia jednostki – zarówno w działaniach ofensywnych czy obronnych. Przykładem może być wspieranie 8 DP przy forsowaniu Nysy Łużyckiej czy otwieraniu drogi jednostkom 9 DP w bitwach pod Elstra i Kuckau by zapobiec okrążeniu zgrupowania. Podobnie w działaniach obronnych – jak na przykład w bitwie pod Diehse, gdzie zaatakowana została przemieszczająca się kolumna 53 ppanc czy też osłona odwrotu spod Großröhrsdorf, gdzie 56 i 72 ppanc do końca osłaniały odwrót 9 DP, za cenę dużych strat osobowych i utraty większości sprzętu.
Odznaczeni Srebrnym Krzyżem Orderu Virtuti Militari 

</doc>
<doc id="845503" url="https://pl.wikipedia.org/wiki?curid=845503" title="I liga urugwajska w piłce nożnej (1901)">
I liga urugwajska w piłce nożnej (1901)

Mistrzostwa Urugwaju w roku 1901 były mistrzostwami rozgrywanymi według systemu, w którym wszystkie kluby rozgrywały ze sobą mecze każdy z każdym u siebie i na wyjeździe, a o tytule mistrza i dalszej kolejności decydowała końcowa tabela.
Primera División.
Końcowa tabela sezonu 1901.
Kadra drużyny CURCC, mistrzów Urugwaju:
Edmundo Acebedo, Jorge Arteaga, Julio Barbero, Felipe Barrufa, Guillermo Jaime Best, Jaime Buchanan, Aniceto Camacho, Jorge Canning, Guillermo Colombo, Guillermo Davies (kapitan), Ricardo De los Ríos, Anselmo Faustino Fabre, Fred Jackson (kapitan), Tomás Lewis, Carlos Lindeblad, Lorenzo Mazzucco, Juan Pena, Julio Soisa, Dalmiro Vittori, Carlos Ward. Trener: Guillermo Davies.

</doc>
<doc id="845508" url="https://pl.wikipedia.org/wiki?curid=845508" title="Elektronolitografia">
Elektronolitografia

Elektronolitografia - jest obok fotolitografii i rentgenolitografii techniką wykorzystywaną do produkcji zminiaturyzowanych układów elektronicznych na podłożach półprzewodnikowych.
W tej metodzie zamiast fotonów do uczulania rezystu wykorzystuje się wiązkę elektronów o energii rzędu 20 keV charakteryzującą się znacznie mniejszą długością fali. Główną zaletą tej techniki jest więc wysoka rozdzielczość sięgająca 0,1 nm. Dodatkowo nie trzeba stosować maski, gdyż wiązką elektronów można sterować bezpośrednio za pomocą pola elektrycznego lub pola magnetycznego. Odwzorowanie następuje przez przemiatanie wiązką po określonych rejonach zaprogramowanych w komputerze sterującym. Korekcja elektrostatyczna działa szybciej niż magnetyczna, jest jednak mniej precyzyjna. Wysoka energia elektronów oprócz klasycznych wzbudzeń prowadzi do rozrywania wiązań C-C, co powoduje zwiększenie rozpuszczalności rezystu. Otrzymanie tak wysokiej precyzji wymaga wprowadzenia dodatkowych elementów kontrolujących centrowanie maski i podłoża. Płytki umieszczane są na stolikach, których położenie kontrolowane jest z dokładnością do ułamków nanometrów za pomocą interferometrów laserowych.
Ograniczeniem rozdzielczości elektronolitografii są przekrój wiązki elektronowej, rozpraszanie elektronów w podłożu i rezyście oraz wtórne odbicie od warstw rezystu. W zderzeniach generowane są również wtórne elektrony, które penetrują materiał daleko poza naświetlanym obszarem. Ekspozycji towarzyszy również silne rozpraszanie energii mogące częściowo rozkładać rezyst. Problemy te ujawniają się szczególnie przy produkcji struktur periodycznych i naświetlaniu blisko leżących elementów, Wtedy to sumują się bocznie rozproszone elektrony mogące powodować wywołanie rezystu w niechcianych obszarach. Jednym z rozwiązań jest stosowanie elektronów o niskiej energii, jednak wtedy pojawiają się problemy z silnym odpychaniem Coulombowskim elektronów i kolimacją wiązki. Użycie wysokoenergetycznych, głęboko penetrujących elektronów powoduje z kolei znaczne wydłużenie czasów naświetlania. Poważnym ograniczeniem elektronolitografii jest jej szybkość ograniczona prędkością skanowania wiązki. Choć powszechnie stosuje się ją w laboratoriach badawczych w przemyśle elektronicznym wciąż bezkonkurencyjna pod względem szybkości (100 razy szybsza) jest fotolitografia. Ważnym zastosowaniem elektronolitografii jest produkcja masek wykorzystywanych w fotolitografii.

</doc>
<doc id="845512" url="https://pl.wikipedia.org/wiki?curid=845512" title="I liga urugwajska w piłce nożnej (1900)">
I liga urugwajska w piłce nożnej (1900)



</doc>
<doc id="845517" url="https://pl.wikipedia.org/wiki?curid=845517" title="Detroit Lions">
Detroit Lions

Detroit Lions - zawodowy zespół futbolu amerykańskiego z siedzibą w Detroit, w stanie Michigan. Drużyna jest obecnie członkiem Dywizji Północnej konferencji NFC ligi NFL.
Klub, założony pod nazwą Portsmouth Spartans w roku 1929 w Portsmouth, w stanie Ohio, był jednym z wielu niezależnych organizacji futbolu zawodowego w dolinie rzek Ohio i Scioto. W następnym roku Spartans dołączyli do ligi NFL, zajmując miejsce innego zespołu, który rozwiązano ze względu na kłopoty związane z wielkim kryzysem w Ameryce. Mimo niejakich sukcesów w lidze, klub nie mógł się utrzymać w Portsmouth - został sprzedany i przeniesiony do Detroit przed sezonem roku 1934.
Lions zdobyli cztery tytuły "Mistrza NFL"; ostatni w roku 1957. Od tego czasu jednak nie zakwalifikowali się do żadnego Super Bowl.
Rok 2008 okazał się dla Lions katastrofalny. Zakończyli sezon zasadniczy bilansem 0-16 i zostali pierwszym zespołem w historii NFL, który przegrał wszystkie mecze w sezonie.
Zawodnicy polskiego pochodzenia w Lions: Ace Gutowsky (1934–1938), Ed Klewicki (1935-1938), Joe Soboleski (1950), Leon Hart (1950-1957), Lou Creekmur (1950-1959), Frank Gatski (1957), Jim Ninowski (1960-1961), Johnny Olszewski (1961), Bill Malinchak (1966-1969), Don Majkowski (1995-1996), Mike Tomczak (2000). Trenerzy Ted Marchibroda (koordynator ofensywy, 1982-1983)

</doc>
<doc id="845519" url="https://pl.wikipedia.org/wiki?curid=845519" title="Reklama teaserowa">
Reklama teaserowa

Reklama teaserowa, zwana też reklamą drażniącą – typ reklamy dokonywanej w co najmniej dwóch odsłonach. W pierwszym etapie podawany jest komunikat mający zaciekawić konsumenta, w drugim etapie podawany jest komunikat właściwy.
Teaser musi zaskoczyć, skłonić do myślenia. Sprawdza się podczas wprowadzania na rynek nowej marki, produktu lub poważnej zmiany oferty firmy. Powinien zbudować w odbiorcy napięcie i wyzwolić chęć odgadnięcia, co może się kryć za zagadkowym przekazem. Zachęcony i podrażniony konsument chce wiedzieć więcej, chce znać zakończenie tej historii, dlatego też oczekuje na jej finał.
Teaser w Polsce wykorzystują m.in. Play, Lech, T-Mobile (sieć telefonii komórkowej) oraz różne sieci internetowe.

</doc>
<doc id="845520" url="https://pl.wikipedia.org/wiki?curid=845520" title="Neounia na Wołyniu">
Neounia na Wołyniu

Neounia (Kościół katolicki obrządku bizantyjsko-słowiańskiego) na Wołyniu. Kościół katolicki obrządku bizantyjsko-słowiańskiego (neounickiego) powstał w carskiej Rosji. Oficjalnie został zatwierdzony w maju 1917 roku. Już na początku lat trzydziestych XX wieku rozpadł się wskutek prześladowań ze strony władzy radzieckiej.
Najlepiej ruch neounijny rozwijał się we wschodnich województwach międzywojennej Polski, widziano w nim bowiem najskuteczniejszy sposób na zahamowanie ekspansji ideologii komunistycznej z ZSRR oraz związanie ludności kresowej z państwem polskim i Kościołem katolickim.
Ośrodki neounijne Stolica Apostolska utworzyła również w koloniach polskich w Harbinie w Mandżurii, aby dotrzeć na teren Związku Radzieckiego od wschodu.
Rozwój rytu neounickiego na wschodnich ziemiach II Rzeczypospolitej związany był z próbą odnowienia na terenie byłego zaboru rosyjskiego Kościoła Greckokatolickiego skasowanego w 1875 roku. Akcja ta, zarówno na ówczesnych „Kresach Wschodnich”, jak i na Dalekim Wschodzie, skończyła się jednak niepowodzeniem.
Badania nad historią neounii.
Dzieje Kościoła katolickiego obrządku bizantyjsko-słowiańskiego są mało znane. Próby opracowania pierwszej monografii tego obrządku podjęła się Florentyna Rzemieniuk, korzystając z bogatego materiału źródłowego, zachowanego w archiwach kościelnych i państwowych. Wśród ukraińskich badaczy problemami związanymi z neounią zajmuje się Nadija Heorhijiwna Stokołos. Jest ona autorem artykułu pt. „Neounia jako eksperyment polityki wschodniej Watykanu w Polsce (1923-1939)”. Spod jej pióra wyszła praca doktorska pt. „Transformacje konfesyjno-etniczne na Ukrainie (XIX – pierwsza połowa XX wieku” (Kijów – Równe 2003), w której dokonała analizy transformacji instytucjonalnych, etnicznych i konfesyjnych, skupiając się przede wszystkim na zjawiskach negatywnych i tragicznych dla Ukraińców na terenie Ukrainy Prawobrzeżnej i na zachodnich ukraińskich ziemiach autochtonicznych i etnicznych w XIX wieku i pierwszej połowie XX stulecia (do 1945 roku). Ks. Jan Szczepaniak dokonał charakterystyki stosunku władz polskich do neounii. Ocena neounii wciąż jest gorącym temat dociekań historycznych.
Neounia na Kresach II Rzeczypospolitej.
Zwolennikiem neounii był ordynariusz podlaski Henryk Przeździecki, który wykorzystał stanowisko Watykanu w sprawie ewangelizowania prawosławnych. Papież Pius XI upoważnił biskupa Przeździeckiego instrukcją „Zelum Amplitudinis” do „pozyskiwania” wiernych. Biskup podlaski sprawował władzę jurysdykcyjną nad nowym obrządkiem i jego duchownymi. Z czasem podobne pełnomocnictwa uzyskali także inni biskupi kresowi – wileński, piński, łucki i lubelski. Tworzony obrządek określano jako bizantyjsko-słowiański, wschodniosłowiański lub wschodniokatolicki.
Biskup Henryk Przeździecki w 1924 r. sprowadził do Polski zakon jezuitów obrządku wschodniego, którzy osiedlili się w Albertynie koło Słonima na terenie obecnej Białorusi. Tam też biskup erygował pierwszą parafię neounicką.
W 1927 roku wierni 10 parafii prawosławnych na Polesiu zdecydowali się odnowić unię z Kościołem katolickim. Z uwagi jednak na to, że parafie te w swojej liturgii używały obrządku bizantyjsko-słowiańskiego, a nie jak reszta grekokatolików w Polsce rytu bizantyjsko-ukraińskiego postanowiono, że nowe wyznanie pozostanie przy swoich dotychczasowych tradycjach. Tym samym neounici nie weszli w skład Kościoła greckokatolickiego, a opiekę nad nimi przejął Kościół rzymskokatolicki. Pod koniec 1927 roku było już 14 parafii obsługiwanych przez 28 księży i skupiających ok. 20.000 wiernych.
W 1931 roku obrządek uzyskał własnego biskupa. Z woli Stolicy Apostolskiej został nim Ukrainiec Mykoła Czarnecki z zakonu redemptorystów. Nie uzyskał on jednak jurysdykcji nad neounią, gdyż rząd polski nie wyraził na to zgody – nowy obrządek nie był przewidziany przez konkordat Polski ze Stolicą Apostolską z 1925 roku. Także w 1931 roku jezuici albertyńscy otrzymali od biskupa Adolfa Szelążka seminarium wschodnie w Dubnie, które później przekształcili w Papieskie Seminarium Wschodnie.
Neounia na terenie diecezji łuckiej.
Przed II wojną światową na terenie diecezji łuckiej znajdowały się 4 parafie obrządku greckokatolickiego i 11 (+ kilka „organizujących się”) parafii obrządku bizantyjsko-słowiańskiego. Parafie greckokatolickie były w następujących miejscowościach: Antonówka (powiat kostopolski), Oździutycze (powiat kowelski), Powórsk (powiat kowelski) i Żdżary (powiat włodzimierski). Parafie obrządku bizantyjsko-słowiańskiego znajdowały się w następujących miejscowościach: Cechów (powiat horochowski), Dubeczno (powiat kowelski), Gaje Lewiatyńskie (powiat dubieński), Humniszcze (powiat horochowski), Jeziory (powiat łucki), Kraska (powiat kowelski), Kuśkowce Wielkie (powiat krzemieniecki), Łuck (województwo wołyńskie), (powiat rówieński), Równe (województwo wołyńskie), Tutowicze (powiat sarneński), Zastawie (powiat rówieński) i Żabcze (powiat łucki). Chociaż od 1931 roku był biskup Mykoła Czarnecki wizytatorem apostolskim dla parafii greckokatolickich i obrządku bizantyjsko-słowiańskiego to podlegały one jurysdykcji rzymskokatolickiego biskupa łuckiego Adolfa Piotra Szelążka.
Po II wojnie światowej i zmianie granic parafie neounickie na terenie Wołynia, jak i całego ZSRR zanikły. Do dziś jedyna neounicka parafia przetrwała w Polsce: w Kostomłotach, niedaleko Białej Podlaskiej.

</doc>
<doc id="845522" url="https://pl.wikipedia.org/wiki?curid=845522" title="Niszczyciele rakietowe typu Kidd">
Niszczyciele rakietowe typu Kidd

Niszczyciele rakietowe typu Kidd – seria czterech amerykańskich niszczycieli rakietowych budowanych na zamówienie Iranu. Po wybuchu rewolucji islamskiej okręty zostały przejęte przez US Navy. W 2001 zostały sprzedane marynarce wojennej Tajwanu. Są czasem określane jako podtyp typu "Spruance".
Okręty zyskały przydomek "Nieżyjący admirałowie" ponieważ poszczególnym jednostkom serii nadano imiona po admirałach poległych podczas II wojny światowej.
Historia.
W 1973 Szach Iranu złożył w USA zamówienie na dwie zmodyfikowane jednostki typu "Spruance", które miały pełnić służbę w rejonie Zatoki Perskiej i Oceanu Indyjskiego. Zamówienie poszerzono o 4 jednostki, z których z dwóch ostatecznie zrezygnowano. Po proklamowaniu Islamskiej Republiki Iranu w 1979 Kongres Stanów Zjednoczonych anulował kontrakt, a okręty znajdujące się w różnych fazach budowy zostały przejęte przez US Navy. Okręty były budowane w stoczni Ingalls Shipbuilding w Pescagoulla. Okręty z uwagi na silne uzbrojenie były wykorzystywane głównie do przeciwlotniczej obrony zespołów floty. Jako zadanie drugorzędne przeznaczono dla nich zwalczanie okrętów podwodnych.

</doc>
<doc id="845523" url="https://pl.wikipedia.org/wiki?curid=845523" title="Reklama porównawcza">
Reklama porównawcza

Reklama porównawcza – jedna z form reklamy, która wyraźnie lub przez domniemanie identyfikuje konkurenta albo towary lub usługi oferowane przez konkurenta.
Reklamę porównawczą można podzielić na:
Prawodawstwo niektórych państw reguluje kwestię reklamy porównawczej w ramach przepisów o nieuczciwej konkurencji.
Reklama porównawcza nie jest sprzeczna z dobrymi obyczajami, jeżeli:

</doc>
<doc id="845524" url="https://pl.wikipedia.org/wiki?curid=845524" title="Hatsuzuki">
Hatsuzuki

Hatsuzuki (kanji: 初月, katakana: ハツヅキ| pol. "sierpniowy księżyc") – japoński wielki niszczyciel z okresu II wojny światowej, typu "Akizuki", w służbie w latach 1943–1944, zatopiony podczas bitwy o Leyte.
Spotyka się też romanizację nazwy „Hatsutsuki”.
Historia.
„Hatsuzuki” był czwartym okrętem serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 dział uniwersalnych kalibru 100 mm, o świetnych charakterystykach balistycznych.
Stępkę pod budowę okrętu położono 25 lipca 1941 w Stoczni Marynarki w Maizuru, kadłub wodowano 3 kwietnia 1942, a okręt wszedł do służby 29 grudnia 1942 (razem z „Suzutsuki”). Zbudowany był w ramach programu rozbudowy floty z 1939 roku, pod numerem budowy 107. Nazwa, podobnie jak pozostałych niszczycieli tej serii, związana była z Księżycem i oznaczała „Księżyc w nowiu” (podobnie, jak „Niizuki”).
Służba.
„Hatusuzki” 15 stycznia 1943 wszedł w skład 61. Dywizjonu 10. Flotylli Niszczycieli 3. Floty i w marcu został przebazowany do Truk, eskortując tam lotniskowce eskortowe „Hiyo” i „Junyo”. Początkowo służył głównie razem z „Suzutsuki”. W maju powrócił do Japonii w związku z inwazją amerykańską na Attu, lecz w lipcu ponownie skierowany do Truk. Wypełniał głównie zadania eskortowe i transportu zaopatrzenia w rejonie Truk-Rabaul i na Buka (22 lipca). 12 grudnia 1943 powrócił do Kure w Japonii (eskortując przy tym lotniskowiec „Zuikaku”), skąd osłaniał z „Suzutsuki” transport wojska statkiem „Akagi Maru” na wyspę Wake między 24 grudnia 1943 a 9 stycznia 1944. W dniach 16–18 stycznia 1944 holował do Japonii storpedowany podczas powtórnego rejsu na Wake, bliźniaczy okręt „Suzutsuki”.
W dniach 6–13 lutego 1944 brał udział w eskorcie lotniskowców „Shōkaku” i „Zuikaku” z Kure do Singapuru, a następnie między 28 marca a 4 kwietnia eskortował „Taiho” z Kure na Lingga Roads, a w maju 1944 eskortował stamtąd flotę japońską na kotwicowisko Tawitawi. Brał następnie udział w powietrzno-morskiej bitwie na Morzu Filipińskim 19–20 czerwca 1944 w składzie 61. Dywizjonu Niszczycieli (wraz z „Akizuki”, „Wakatsuki”, „Shimotsuki”), osłaniającego lotniskowce zespołu adm. Ozawy. Uczestniczył w ratowaniu rozbitków z lotniskowca „Taiho”, a po przegranej bitwie powrócił na wody Japonii.
„Hatsuzuki” brał następnie udział w powietrzno-morskim starciu 25 października 1944 koło przylądka Engano, będącym częścią bitwy o Leyte, ponownie w składzie zespołu lotniskowców adm. Ozawy, jako okręt flagowy 61. Dywizjonu Niszczycieli. Ratując rozbitków po japońskiej porażce, „Hatsuzuki” został zatopiony wieczorem 25 października 1944 na północ od przylądka Engano przez amerykańskie krążowniki i niszczyciele, z prawie całą załogą i dowódcą 61. Dywizjonu kmdr. Shigetaka Amano (jedynie 8 marynarzy w spuszczonej przedtem łodzi, ratujących 17 rozbitków z „Zuikaku”, dotarło po 21 dniach żeglugi na Tajwan). Okręt zatonął na pozycji . 10 grudnia 1944 skreślono go z listy floty.
Dowódcy:
Dane techniczne.
"Opis konstrukcji i szczegółowe dane – w artykule niszczyciele typu Akizuki"

</doc>
<doc id="845525" url="https://pl.wikipedia.org/wiki?curid=845525" title="Plac Defilad w Warszawie">
Plac Defilad w Warszawie

Plac Defilad – plac w śródmieściu Warszawy.
Jest ograniczony ulicami: od północy Świętokrzyską, od południa Alejami Jerozolimskimi, a od wschodu Marszałkowską. Ma powierzchnię 24 ha.
Układ.
Plac Defilad ukształtowany został jako rozległy plac na potrzeby zgromadzeń publicznych, bez stałych ciągów dla ruchu kołowego, z wyjątkiem dojazdów do samego Pałacu Kultury i Nauki.
Na obu krańcach założenia urbanistycznego placu, w osi ulicy Marszałkowskiej znajdują się stacje metra:
Historia.
Plac Defilad jest jednym z najmłodszych spośród wielkich placów Warszawy. Powstał razem z budową Pałacu Kultury i Nauki w roku 1955 w miejscu zabudowy całości lub fragmentów ulic: Chmielnej, Siennej, Śliskiej, Wielkiej, Zielnej oraz Złotej. Ich przebieg zaznaczony został w powierzchni placu i otaczających go parków. W chwili powstania placu był on największym tego typu założeniem w Europie. W centralnej części placu wybudowano istniejącą do dzisiaj trybunę, ozdobioną sylwetką orła, z której przyjmowano wielkie defilady i marsze w okresie Polski Ludowej.
Po przywróceniu do władzy Władysława Gomułki i wybraniu go na stanowisko I sekretarza KC PZPR 24 października 1956 roku na placu Defilad odbył się wiec poparcia dla nowego kierownictwa partii, w którym uczestniczyło ok. 300–400 tysięcy osób. Podczas przemówienia na wiecu Gomułka potępił stalinizm i zapowiedział reformy, mające na celu demokratyzację ustroju. Symbolem zmian było m.in. manifestacyjne odmówienie głosu Konstantemu Rokossowskiemu, podczas gdy oddano mikrofon Lechosławowi Goździkowi. Tłum zebrany na placu wyrażał poparcie dla reform polskiego października, ale też domagał się zwolnienia z więzienia kardynała Stefana Wyszyńskiego. Legendarne stało się odśpiewanie Gomułce chóralnego "Sto lat".
22 lipca 1966 na placu odbyła się wielotysięczna, przedstawiająca tysiącletnie dzieje oręża polskiego Defilada Tysiąclecia, która była kulminacyjnym punktem obchodów Tysiąclecia Państwa Polskiego, mających przyćmić organizowane w tym czasie przez Kościół uroczystości Milenium Chrztu Polski. Natomiast 22 lipca 1974 na placu odbyła się defilada wojska i manifestacja młodzieży dla uczczenia 30-lecia PRL.
Podczas trzeciej podróży apostolskiej do Polski, 14 czerwca 1987, papież Jan Paweł II odprawił na placu Defilad mszę świętą kończącą II Krajowy Kongres Eucharystyczny. Ołtarz usytuowany był wtedy przed głównym wejściem do Pałacu Kultury i Nauki. Podczas mszy papież beatyfikował biskupa Michała Kozala.
Przed 2008 rokiem na placu Defilad odbywały się m.in. zabawy sylwestrowe na zakończenie roku.
W końcu lat 80. i po przemianach ustrojowych w Polsce plac stracił na znaczeniu. Jego rola została ograniczona do prowizorycznie zagospodarowanej powierzchni, na której lokalizuje się obiekty o charakterze tymczasowym. Przez pewien czas funkcjonowało na nim wesołe miasteczko "Cricoland", istniało tu też targowisko, na którym handlowali obywatele ZSRR zanim przenieśli się na bazar na Stadionie Dziesięciolecia. W kolejnych latach część placu zajmowała budowa I linii metra. Razem ze stacją metra Centrum pod placem powstał także parking podziemny na 266 miejsc. Na placu wzniesiono również hale targowe: "Marcpolu" i "Universalu", a później też trzecią – Kupieckie Domy Towarowe (KDT). Po likwidacji ostatniej z nich część placu zajął parking pełniący funkcję prowizorycznego dworca autobusów dalekobieżnych oraz opisywany jako estetyczna katastrofa budynek zaplecza budowy II linii metra.
W 2012 podczas Mistrzostw Europy w Piłce Nożnej (UEFA Euro 2012) zorganizowano tutaj tzw. Strefę Kibica.
W sezonie świąteczno-noworocznym 2012/2013 ponownie rozstawiono tu wesołe miasteczko. Corocznie na Placu Defilad odbywa się największy koncert w ramach Finału Wielkiej Orkiestry Świątecznej Pomocy. Podczas koncertu prezes Fundacji Jerzy Owsiak odlicza ostatnie sekundy do tzw. Światełka do Nieba, czyli pokazu sztucznych ogni oraz prowadzi część koncertu.
Koncepcje zagospodarowania placu.
Przez ostatnie dwie dekady zagospodarowanie placu Defilad i otoczenia Pałacu Kultury i Nauki było przedmiotem wielu debat i konkursów, podnoszono pomysły zburzenia lub przebudowy pałacu, miało tu powstać Muzeum Komunizmu. Jednak od czasu, gdy w 2007 pałac uznano za zabytek, przebudowa, a tym bardziej zburzenie, wydają się niemożliwe. Do dziś brakuje konsekwencji w realizacji planów, problemem okazały się m.in. kwestie własnościowe i niedostatki kosztownej infrastruktury technicznej.
W 1992 obszaru tego dotyczył pierwszy w powojennej Polsce międzynarodowy konkurs urbanistyczno-architektoniczny. Uczestniczyło w nim ponad 700 zespołów i indywidualnych architektów, a zwyciężyła koncepcja korsa otaczającego pałac, autorstwa Bartłomieja Biełyszewa i Andrzeja Skopińskiego – otaczające pałac wysokościowce miały tworzyć wokół niego koronę. Takie podkreślanie rangi Pałacu Kultury znalazło jednak wielu krytyków, m.in. dosadnie skomentował to satyryk Stanisław Tym.
W kolejnych latach w miejskiej pracowni urbanistycznej powstała koncepcja zabudowy otoczenia pałacu w prostokątnym układzie ulic, o wysokości tzw. warszawskiej (zbliżonej do istniejącej zabudowy Alej Jerozolimskich w tym rejonie i Ściany Wschodniej). W 2006 Rada Warszawy przyjęła zgodny z tymi założeniami miejscowy plan zagospodarowania przestrzennego. Przeprowadzono też międzynarodowy konkurs na projekt gmachu Muzeum Sztuki Nowoczesnej, w którym zwyciężył projekt Christiana Kereza. Jednak w 2007 kolejne władze Warszawy rozpoczęły opracowywanie nowego planu zagospodarowania, z wyższą zabudową (przy Al. Jerozolimskich i Marszałkowskiej – 30 m, bliżej pałacu – 40–45 m, z 5 wysokościowcami rzędu 120–200 m), a w 2008 zdecydowały o zmianie programu funkcjonalnego muzeum i doprojektowaniu wewnątrz budynku pomieszczeń dla teatru TR Warszawa.
W listopadzie 2010 uchwalono nowy plan. Przewiduje on stworzenie w tym rejonie nowego centrum miasta, budowę biurowców, obiektów handlowych i kulturalnych oraz przekształcenie samego placu Defilad w miejsce spotkań i agorę. W 2011 władze miasta zapowiedziały utworzenie w ratuszu interdyscyplinarnego zespołu ds. zagospodarowania placu. W 2013 rozpoczęto procedurę zmiany planu miejscowego w miejscu przyszłego Muzeum Sztuki Nowoczesnej i teatru.
Plac Defilad jest podzielony na działki, z których część stanowi własność miasta stołecznego Warszawy, kilkanaście zaś należy do osób prywatnych.
W 2017 miasto ogłosiło konsultacje w sprawie środkowej części placu, pod roboczą nazwą "placu Centralnego", zaplanowanego przed Pałacem Kultury i Nauki od strony ul. Marszałkowskiej. W 2019 podpisano umowę na wykonanie dokumentacji projektowej ze zwycięzcą międzynarodowego konkursu architektonicznego na jego koncepcję, pracownią A-A Collective.

</doc>
<doc id="845528" url="https://pl.wikipedia.org/wiki?curid=845528" title="Sandałowcowate">
Sandałowcowate

Sandałowcowate ("Santalaceae" R.Br.) – rodzina roślin z rzędu sandałowców ("Santalales"). Do niedawna do rodziny zaliczano 36 rodzajów, spośród których we florze Polski występują tylko 3 gatunki należące do rodzaju leniec ("Thesium" L.). W świetle badań z XXI wieku rodzina obejmuje 44 rodzaje tworzące 8 linii rozwojowych o niejasnych powiązaniach filogenetycznych, wśród których znajduje się też klad "Viscum", dawniej wyłączany w odrębną rodzinę jemiołowatych "Viscaceae".
Systematyka.
Rodzina siostrzana dla "Opiliaceae".
Pozycja w systemie Reveala (1993-1999).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa różowe ("Rosidae" Takht.), nadrząd "Santalanae" Thorne ex Reveal, rząd sandałowce ("Santalales" Dumort.), podrząd "Santalineae" Engl., rodzina sandałowcowate ("Santalaceae" R.Br.).
"Acanthosyris", "Amphorogyne", "Anthobolus", "Buckleya", "Canopus", "Choretrum", "Cladomyza", "Colpoon", "Comandra", "Daenikera", "Dendromyza", "Dendrotrophe", "Dufrenoya", "Elaphanthera", "Exocarpos", "Geocaulon", "Iodina", "Kunkeliella", "Leptomeria", "Mida", "Myoschilos", "Nanodea", "Nestronia", "Okoubaka", "Omphacomeria", "Osyridicarpos", "Osyris", "Phacellaria", "Pyrularia", "Quinchamalium", "Rhoiacarpos", "Santalum", "Scleropyrum", "Spirogardnera", "Thesidium", "Thesium".

</doc>
<doc id="845529" url="https://pl.wikipedia.org/wiki?curid=845529" title="Reklama tranzytowa">
Reklama tranzytowa

Reklama tranzytowa – rodzaj reklamy outdoorowej (zewnętrznej), której nośnikami są środki komunikacji: autobusy, busy, taksówki, samochody prywatne czy też specjalne samochody reklamowe, itd. W swej naturze reklama ta przemieszczając się ma duży zasięg. Dzięki wprowadzonej na rynek folii "One Way Vision" (nie zmniejszającej widoczności w pojeździe po naklejeniu na szyby) znacznie zwiększono przestrzeń dla tego typu reklamy i obecnie cały pojazd wraz z szybami może być nośnikiem reklamy.

</doc>
<doc id="845532" url="https://pl.wikipedia.org/wiki?curid=845532" title="Wakatsuki">
Wakatsuki

 – japoński wielki niszczyciel z okresu II wojny światowej, typu "Akizuki", w służbie w latach 1943-1944, zatopiony przez lotnictwo amerykańskie.
Historia.
„Wakatsuki” był szóstym okrętem z serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 dział uniwersalnych kalibru 100 mm, o świetnych charakterystykach balistycznych.
Stępkę pod budowę okrętu położono 9 marca 1942 w stoczni Mitsubishi w Nagasaki, kadłub wodowano 24 listopada 1942, a okręt wszedł do służby 31 maja 1943. Zbudowany był w ramach programu rozbudowy floty z 1939 roku, pod numerem budowy 109. Nazwa, podobnie jak pozostałych niszczycieli tej serii, związana była z Księżycem i oznaczała „Księżyc w pierwszej kwadrze”.
Służba.
„Wakatsuki” po wejściu do służby i szkoleniu, w sierpniu 1943 został przebazowany do Truk, wypełniając głównie zadania eskortowe, a następnie 1 listopada został przebazowany do Rabaulu. W nocy z 1 na 2 listopada 1943 wziął udział w bitwie w zatoce Cesarzowej Augusty na Bougainville, zakończonej porażką japońską. 5 listopada, podczas nalotu amerykańskiego lotnictwa pokładowego na Rabaul, „Wakatsuki” został lekko uszkodzony bliskimi wybuchami. 6 listopada osłaniał transport wojska na Przylądek Torokina na Bougainville. Pod koniec listopada powrócił do Yokosuka w Japonii na krótki remont.
W dniach 6-13 lutego 1944 brał udział w eskorcie lotniskowców „Shōkaku„ i „Zuikaku„ z Kure do Singapuru, a następnie między 28 marca a 4 kwietnia eskortował „Taiho„ z Kure na Lingga Roads, a w maju 1944 eskortował flotę japońską stamtąd na kotwicowisko Tawitawi. 6 czerwca ratował rozbitków ze storpedowanego niszczyciela „Minazuki„. Brał następnie udział w powietrzno-morskiej bitwie na Morzu Filipińskim 19-20 czerwca 1944 w składzie 61. Dywizjonu 10. Flotylli Niszczycieli, osłaniającej lotniskowce zespołu adm. Ozawy (wraz z „Akizuki”, „Hatsuzuki„, „Shimotsuki„). Zdjął sztab admirała z tonącego lotniskowca „Taiho„ i przetransportował go na krążownik „Haguro”. Po przegranej bitwie powrócił na wody Japonii. W lipcu eskortował operację transportową z Kure na Okinawę i do Manili.
Brał następnie udział w starciu 25 października 1944 koło przylądka Engano, będącego częścią bitwy w zatoce Leyte, w składzie zespołu lotniskowców adm. Ozawy. Następnie bazował w Manili.
Brał udział w eskorcie konwoju TA nr 4, który przybył w nocy z 9 na 10 listopada 1944 z zaopatrzeniem do Ormoc na Leyte, a bezpośrednio potem został dołączony do eskorty konwoju TA nr 3 do Ormoc. 11 listopada 1944 „Wakatsuki” został zatopiony podczas zmasowanych ataków amerykańskiego lotnictwa pokładowego zespołu TF 38 na ten konwój w zatoce Ormoc, wraz z 3 innymi niszczycielami, z dużymi stratami w załodze, w tym dowódcą (w rejonie ). Liczba ofiar jest nieznana, uratowano łącznie 131 osób z „Shimakaze„ i „Wakatsuki”.
Dowódca:
Dane techniczne.
"Opis konstrukcji i szczegółowe dane – w artykule niszczyciele typu Akizuki"

</doc>
<doc id="845533" url="https://pl.wikipedia.org/wiki?curid=845533" title="Język kibena">
Język kibena



</doc>
<doc id="845534" url="https://pl.wikipedia.org/wiki?curid=845534" title="Język kibende">
Język kibende



</doc>
<doc id="845535" url="https://pl.wikipedia.org/wiki?curid=845535" title="Język kibembe">
Język kibembe



</doc>
<doc id="845536" url="https://pl.wikipedia.org/wiki?curid=845536" title="Język kibondei">
Język kibondei



</doc>
<doc id="845537" url="https://pl.wikipedia.org/wiki?curid=845537" title="Język zinza">
Język zinza



</doc>
<doc id="845538" url="https://pl.wikipedia.org/wiki?curid=845538" title="Język kizinza">
Język kizinza



</doc>
<doc id="845539" url="https://pl.wikipedia.org/wiki?curid=845539" title="Język kidzindza">
Język kidzindza



</doc>
<doc id="845540" url="https://pl.wikipedia.org/wiki?curid=845540" title="Język kidigo">
Język kidigo



</doc>
<doc id="845541" url="https://pl.wikipedia.org/wiki?curid=845541" title="Język kifipa">
Język kifipa



</doc>
<doc id="845542" url="https://pl.wikipedia.org/wiki?curid=845542" title="Język chigogo">
Język chigogo



</doc>
<doc id="845543" url="https://pl.wikipedia.org/wiki?curid=845543" title="Język kigogo">
Język kigogo



</doc>
<doc id="845544" url="https://pl.wikipedia.org/wiki?curid=845544" title="Język kijita">
Język kijita



</doc>
<doc id="845545" url="https://pl.wikipedia.org/wiki?curid=845545" title="Język kikerewe">
Język kikerewe



</doc>
<doc id="845546" url="https://pl.wikipedia.org/wiki?curid=845546" title="Język kikerebe">
Język kikerebe



</doc>
<doc id="845547" url="https://pl.wikipedia.org/wiki?curid=845547" title="Język kikinga">
Język kikinga



</doc>
<doc id="845548" url="https://pl.wikipedia.org/wiki?curid=845548" title="Język kikuria">
Język kikuria



</doc>
<doc id="845549" url="https://pl.wikipedia.org/wiki?curid=845549" title="Język kikagulu">
Język kikagulu



</doc>
<doc id="845550" url="https://pl.wikipedia.org/wiki?curid=845550" title="Język kimanda">
Język kimanda



</doc>
<doc id="845551" url="https://pl.wikipedia.org/wiki?curid=845551" title="Język kimatumbi">
Język kimatumbi



</doc>
<doc id="845552" url="https://pl.wikipedia.org/wiki?curid=845552" title="Język kindamba">
Język kindamba



</doc>
<doc id="845553" url="https://pl.wikipedia.org/wiki?curid=845553" title="Język kingindo">
Język kingindo



</doc>
<doc id="845555" url="https://pl.wikipedia.org/wiki?curid=845555" title="Język kinilamba">
Język kinilamba



</doc>
<doc id="845556" url="https://pl.wikipedia.org/wiki?curid=845556" title="Język rimi">
Język rimi



</doc>
<doc id="845557" url="https://pl.wikipedia.org/wiki?curid=845557" title="Język kirimi">
Język kirimi



</doc>
<doc id="845558" url="https://pl.wikipedia.org/wiki?curid=845558" title="Język kinyaturu">
Język kinyaturu



</doc>
<doc id="845559" url="https://pl.wikipedia.org/wiki?curid=845559" title="Język kipare">
Język kipare



</doc>
<doc id="845560" url="https://pl.wikipedia.org/wiki?curid=845560" title="Język kipangwa">
Język kipangwa



</doc>
<doc id="845561" url="https://pl.wikipedia.org/wiki?curid=845561" title="Język pogolo">
Język pogolo



</doc>
<doc id="845562" url="https://pl.wikipedia.org/wiki?curid=845562" title="Język kipogoro">
Język kipogoro



</doc>
<doc id="845563" url="https://pl.wikipedia.org/wiki?curid=845563" title="Język kipogolo">
Język kipogolo



</doc>
<doc id="845564" url="https://pl.wikipedia.org/wiki?curid=845564" title="Język sagara">
Język sagara



</doc>
<doc id="845566" url="https://pl.wikipedia.org/wiki?curid=845566" title="Język kisagara">
Język kisagara



</doc>
<doc id="845567" url="https://pl.wikipedia.org/wiki?curid=845567" title="Język kisagala">
Język kisagala



</doc>
<doc id="845568" url="https://pl.wikipedia.org/wiki?curid=845568" title="Język kisegeju">
Język kisegeju



</doc>
<doc id="845569" url="https://pl.wikipedia.org/wiki?curid=845569" title="Język kishambala">
Język kishambala



</doc>
<doc id="845570" url="https://pl.wikipedia.org/wiki?curid=845570" title="Język kishambaa">
Język kishambaa



</doc>
<doc id="845571" url="https://pl.wikipedia.org/wiki?curid=845571" title="Język kisambaa">
Język kisambaa



</doc>
<doc id="845572" url="https://pl.wikipedia.org/wiki?curid=845572" title="Język sambaa">
Język sambaa



</doc>
<doc id="845573" url="https://pl.wikipedia.org/wiki?curid=845573" title="Język shambaa">
Język shambaa



</doc>
<doc id="845575" url="https://pl.wikipedia.org/wiki?curid=845575" title="Język kiyao">
Język kiyao



</doc>
<doc id="845576" url="https://pl.wikipedia.org/wiki?curid=845576" title="Język kitongwe">
Język kitongwe



</doc>
<doc id="845577" url="https://pl.wikipedia.org/wiki?curid=845577" title="Język kizaramo">
Język kizaramo



</doc>
<doc id="845578" url="https://pl.wikipedia.org/wiki?curid=845578" title="Język kizigula">
Język kizigula



</doc>
<doc id="845579" url="https://pl.wikipedia.org/wiki?curid=845579" title="Język kingonde">
Język kingonde



</doc>
<doc id="845582" url="https://pl.wikipedia.org/wiki?curid=845582" title="Prymasowski Komitet Pomocy Osobom Pozbawionym Wolności i ich Rodzinom">
Prymasowski Komitet Pomocy Osobom Pozbawionym Wolności i ich Rodzinom

Prymasowski Komitet Pomocy Osobom Pozbawionym Wolności i ich Rodzinom (znany również pod nazwą: "Prymasowski Komitet Pomocy Internowanym" lub "Komitet na Piwnej") – społeczno-kościelna instytucja charytatywna, powołana pod patronatem prymasa kard. Józefa Glempa 17 grudnia 1981 w reakcji na internowanie działaczy politycznych i ludzi kultury po wprowadzeniu stanu wojennego, działająca w okresie 1981–1983 przy warszawskim kościele św. Marcina. Komitet koordynował oraz inicjował działalność duszpasterską wśród internowanych, służył im i ich rodzinom pomocą materialną, prawną, medyczną oraz w zakresie pośrednictwa pracy. 
Historia.
Niezwłocznie po ogłoszeniu stanu wojennego 13 grudnia 1981 przez gen. Wojciecha Jaruzelskiego oraz internowaniu wielu działaczy NSZZ „Solidarność”, struktury kościoła katolickiego włączyły się czynnie w organizowanie pomocy ludziom oraz ich rodzinom dotkniętym skutkami jego wprowadzenia. 15 grudnia 1981 na posiedzeniu Rady Głównej Episkopatu Polski biskupi zgodnie przyjęli zalecenia, skierowane do wszystkich diecezji: 
Inicjatywa powołania Komitetu była spontaniczna i oddolna, która wyszła przede wszystkim od ludzi skupionych wokół byłego Związku Literatów Polskich, zaniepokojonych nieznanymi losami aresztowanych ludzi w nocy z 12 na 13 grudnia 1981. Pierwsze prace podjęto w lokalu ZLP przy ul. Krakowskie Przedmieście 87/89. Następnie skierowano kroki ku duszpasterzom, najpierw ku kościołowi św. Anny, gdzie była siedziba Duszpasterstwa akademickiego, którą kierował początkowo z własnej inicjatywy, a następnie został wyznaczony przez prymasa Polski, ks. Józef Maj. Podobną akcję podjęto w siedzibie Duszpasterstwa Środowisk Twórczych przy kościele św. Marcina przy ul. Piwnej 9 w Warszawie. Tam też po zawieszeniu ZLP, Komitet znalazł swoją ostateczną siedzibę w klasztorze Sióstr Franciszkanek Służebnic Krzyża.
Dekret Prymasa Polski powołującego Komitet został wydany 17 grudnia 1981. Powstały następnie w wyniku akcji społecznej jego struktury, a z czasem stał się on instytucję kościelną. Pierwsze inicjatywy Komitetu skoncentrowały się wokół pomocy uwięzionym członkom stowarzyszeń twórczych i naukowych, a następnie się rozszerzyły i objęły internowanych działaczy związku NSZZ „Solidarność”. Pierwszą partię pomocy z paczkami żywnościowymi, odzieżą i środkami higienicznymi przekazano już 15 grudnia dzięki staraniom byłego prezesa ZLP Jana Józefa Szczepańskiego. Jego szeregi stanowili ludzie zarówno wierzący jak i niewierzący, a nowo przybyłych nie pytano skąd przychodzą, przyjmując z „otwartymi rękami” każdą osobę dobrej woli, gotową nieść bezinteresowną pomoc pokrzywdzonym i potrzebującym.
Pierwsze posiedzenie założycielskie Komitetu odbyło się 21 grudnia 1981 pod przewodnictwem bp. Władysława Miziołka przy kościele św. Anny, na którym określono cele, zadania, strukturę i organizację. Przewodniczącym Komitetu z upoważnienia prymasa Polski został bp Władysław Miziołek, jego zastępcą kapelan franciszkanek z kościoła św. Marcina, ks. Bronisław Dembowski, późniejszy biskup włocławski, a sekretarzem ks. Józef Maj.
Szturm milicji na siedzibę Komitetu na Piwnej.
Mimo zgody aparatu władzy na działalność Komitetu, państwo starało się ją w różny sposób ograniczać. Najczęściej odbywało się to niejawnie (np. poprzez zastraszanie jego członków). Do najbardziej drastycznej formy przeciwdziałania aktywności Komitetu doszło 3 maja 1983, kiedy to nieumundurowani funkcjonariusze oddziałów specjalnych MSW dokonali najścia na pomieszczenia Komitetu w klasztorze. Zdemolowano lokal, niszcząc zagraniczne leki (trudno dostępne w owym czasie), uprowadzono i pobito sześciu opozycjonistów (m.in. Łukasza Kądzielę, Wojciecha Sawickiego, Jacka Sieradzkiego i Włodzimierza Żarneckiego). Ponadto pobito Barbarę Sadowską i dlatego na pogrzebie swojego syna Grzegorza Przemyka miała rękę na temblaku. Z dokumentów Służby Bezpieczeństwa wynika, że akcją oddziału antyterrorystycznego ZOMO kierowali Edward Misztal i Janusz Smuga. 
Charakterystyka.
Większość zespołu Komitetu stanowili intelektualiści. Osoby współpracujące z nimi wywodziły się głównie z ludzi, którym udało się uniknąć internowania, bądź też które zostały zwolnione za wstawiennictwem prymasa Polski. Większość ludzi, którzy zgłosili chęć pracowania w Komitecie, nie posiadała odpowiednich kwalifikacji do pracy w charakterze wolontariusza, z wyjątkiem prawników czy lekarzy.
Komitet pracował w licznych nieformalnych sekcjach, zajmujących się wybranym obszarem działania proporcjonalnie rozłożonym na wybranym zagadnieniu oraz skupionych wokół odpowiednich ludzi. W strukturze Komitetu powstały następujące główne sekcje (łącznie powstało 12 sekcji specjalistycznych): 
Działalność Komitetu skupiła się na realizacji głównych potrzeb, wytyczonych w sekcjach. Gromadzono i udzielano zainteresowanym rodzinom informacji o osobach internowanych, o ich miejscu pobytu i sytuacji. Udzielano pomocy materialnej (zapomogi, odzież, paczki żywnościowe, środki higieniczne). Zorganizowano dla pozbawionych wolności opiekę duszpasterską i moralną. Informowano osoby zgłaszające się o przysługujących im i ich bliskim uprawnieniach i o sposobie ich egzekwowania. Zorganizowano pomoc medyczną.
21 grudnia 1981 prymas Polski skierował pismo do premiera Wojciecha Jaruzelskiego z prośbą o umożliwienie wszystkim kuriom biskupim zorganizowania posługi duszpasterskiej z mszami świętymi włącznie w okresie świątecznym w miejscach pobytu internowanych, na którą wyrażono zgodę. Ponad 40 księży pełniło stałą posługę duszpasterską w ośrodkach internowania. 
Szacuje się, że pomoc Komitetu objęła około 7500 internowanych w 49 ośrodkach. Komitet wysłał paczki osobom więzionym bezpośrednio do ośrodków internowania, bądź też przekazywał je poszkodowanym rodzinom. Pomoc objęła również zapomogi pieniężne dla osób skazanych przez sądy lub Kolegia do spraw wykroczeń, którym zasądzono grzywny obejmujące skazania z przyczyn politycznych. W latach 1981–1982 udzielono ponadto pomocy w trybie regularnym bądź jednorazowym około 1500 osobom, które stanowili pozbawieni wolności, osoby stopniowo zwalniane z internowania, więzienia lub ich rodziny. 
W okresie od marca do grudnia 1982 regularnie dwa razy w tygodniu odwiedzał ambulatorium ośrodka odosobnienia w Białołęce lekarz, dostarczając leki i zbierając informacje o ewentualnych chorych. Od końca kwietnia 1982 do połowy lipca 1983 lekarze Komitetu jeździli także do ośrodka odosobnienia w Łowiczu. Podobnie było również w innych ośrodkach odosobnienia. Warto dodać, że Komitet dysponował pewną ilością leków zagranicznych, przychodzących ze zorganizowanych transportów.
Władze państwowe umożliwiły dla siedmiu osób z Komitetu, przydzielając im formalne dokumenty umożliwiające dostanie się do ośrodków odosobnienia i zapoznanie się z sytuacją poszkodowanych. Przedstawiciele Komitetu odwiedzali te obozy mniej więcej regularnie co sześć tygodni, współdziałając z powołanymi następnie strukturami Komitetów na szczeblach poszczególnych diecezji. Z czasem pomoc objęła (ze względów humanitarnych) również więźniów kryminalnych w zakładach karnych. 
Ogólnie na potrzeby osób pozbawionych wolności Komitet przekazał 110 kartonów z lekarstwami, około 200 worków z odzieżą, wiele ton jabłek, około 800 kg cebuli. Poza tym około 200 000 paczek indywidualnych z materiałami higienicznymi oraz bielizną, jak również papierosy, około 1600 paczek świątecznych z opłatkami. Wysłano 94 transporty zbiorowe do ośrodków odosobnienia w Białołęce oraz 126 transportów do innych ośrodków odosobnienia.
Zorganizowano pomoc dla osób zwalnianych z zakładów pracy z przyczyn politycznych oraz objęto pomocą dzieci rodzin poszkodowanych organizując dla nich odpoczynek w czasie wakacji. Komitet zajmował się także szukaniem pracy dla zwolnionych z aresztu, którzy zostali jej pozbawieni. Sekcję taką utworzyła Teresa Stempień przy kościele św. Katarzyny przy ul. Fosy 17 w Warszawie. Ponadto Komitet pomógł grupie ponad 1400 osób, która zdecydowała się na emigrację.
Komitet interweniował, zabiegając o wcześniejsze uwolnienie w sytuacjach szczególnych w Sekretariacie Episkopatu Polski, który następnie podejmował inicjatywę prowadząc dalsze starania u władz państwowych. 
Delegowani przedstawiciele Komitetu uczestniczyli w rozprawach sądowych różnych szczebli służąc pomocą bezinteresownych adwokatów broniących poszkodowanych.
Cały system pomocy był koordynowany z powołanymi strukturami diecezjalnymi w 16 diecezjach, przez powołane przez poszczególnych biskupów komitety pomocy rozłożone następnie na poszczególnych proboszczów w parafiach lub przełożonych niektórych klasztorów. Akcja Komitetu była wspólnym wynikiem działań hierarchów kościoła oraz duszpasterzy a także świeckich, którzy w wyniku licznych inicjatyw dostarczyli odzież, żywność czy lekarstwa w spontanicznym odruchu dobrej woli służąc poszkodowanym. Większość darów zgromadzonych przez Komitet na Piwnej 9 pochodziło z transportów zagranicznych. Nie zabrakło także ludzi – głównie mieszkańców Warszawy – którzy przynosili dary, na które było największe zapotrzebowanie.
W wyniku zawieszenia stanu wojennego z końcem 1982 i opuszczeniu przez ostatnich internowanych ośrodka w Darłówku 23 grudnia 1982, stopniowo działalność Komitetu zaczęła słabnąć lub zmieniła swój charakter i 15 września 1983 Komitet został przemianowany na Prymasowski Komitet Charytatywno-Społeczny, zamykając tym samym kartę działalności Prymasowskiego Komitetu Pomocy Osobom Pozbawionym Wolności i ich Rodzinom.
Członkowie.
W Komitecie działali m.in.: Władysław Rodowicz, Anna Fedorowicz, Jacek Fedorowicz, Janina Hyciek-Brzozowska, Barbara Sadowska, Anna Teresa Szymańska, Przemysław Burchard, Filip Grzejszczyk, Wojciech Sawicki, Jacek Sieradzki, Maria Korniłowicz, Ligia Grabowska, Ligia Iłłakowicz-Grajnert, Ludwika Wujec, Anatol Lawina, Anna Trzeciakowska, Barbara Tchórzewska, Maria Sułowska-Dmochowska, Anna Tymowska-Umińska czy Jacek Trela. Zaangażowali się także znani aktorzy: Maja Komorowska, Danuta Szaflarska, Daniel Olbrychski czy Kalina Jędrusik.
Upamiętnienie.
Na ścianie kościoła św. Marcina przy ul. Piwnej 9 w Warszawie wmurowano okolicznościową tablicę pamiątkową.
W 2005 nakręcono film dokumentalny w reżyserii Michała Bukojemskiego pt. "Komitet na Piwnej. Opowieści", poświęcony jego historii.
16 grudnia 2006 na Zamku Królewskim w Warszawie odbyła się uroczysta sesja z okazji 25. rocznicy powstania Komitetu. W sesji tej uczestniczyli m.in. byli członkowie Komitetu, którzy sporządzone w czasie jego działalności dokumenty przekazali do Archiwum Akt Nowych. Dokumenty te zawierają m.in.: kartotekę osób represjonowanych, wspomnienia i relacje świadków, a także informacje o 93 osobach zamordowanych w czasie stanu wojennego. Ponadto represje, jakie były stosowane w okresie stanu wojennego wobec osób internowanych, informacje z więzień o nieludzkich warunkach, w jakich przetrzymywano kobiety, również opisano tam tzw. „ścieżki zdrowia”. Przez 22 lata archiwum przechowywał ks. prałat Józef Maj w piwnicach warszawskiej parafii św. Katarzyny, gdzie był proboszczem.
W grudniu 2011 Rzeczniczka praw obywatelskich Irena Lipowicz nadała Komitetowi Honorową Odznakę „Za Zasługi dla Ochrony Praw Człowieka”, którą złożyła na ręce bp. Bronisława Dembowskiego, byłego wiceprzewodniczącego Komitetu.

</doc>
<doc id="845592" url="https://pl.wikipedia.org/wiki?curid=845592" title="Qumranistyka">
Qumranistyka

Qumranistyka – zespół rozmaitych dyscyplin historycznych i orientalistycznych, których przedstawiciele badają szeroko pojętą kwestię Kumran oraz zwojów z Pustyni Judzkiej. Do dyscyplin „qumranologicznych” należą historia, archeologia, hebraistyka, arameistyka, biblistyka, paleografia i epigrafika, semitystyka itp.
Początek qumranistyki datuje się od czasu powołania pierwszego zespołu badawczego (tzw. "Scrollery Team" w 1952) pod kierownictwem ojca Rolanda de Vaux, francuskiego dominikanina, biblisty, archeologa i historyka starożytnego Izraela.
Jednym z zasłużonych polskich świeckich qumranistów był ks. Józef Tadeusz Milik.
Wśród teologów polskich zajmujących się qumranistyką jest ks. prof. Henryk Muszyński, prymas-senior Polski, a także ks. prof. A. Tronina. Niemal wszystkie teksty z Qumran, poza biblijnymi, zostały wydane w j. polskim przez P. Muchowskiego. Polskim qumranistą jest także Zdzisław Jan Kapera, autor licznych artykułów i książek w języku zarówno angielskim jak i polskim, a także redaktor i właściciel wydawnictwa The Enigma Press, wydającego m.in. The Qumran Chronicle oraz Qumranica Mogilanensia.

</doc>
<doc id="845593" url="https://pl.wikipedia.org/wiki?curid=845593" title="Michnikowszczyzna">
Michnikowszczyzna



</doc>
<doc id="845597" url="https://pl.wikipedia.org/wiki?curid=845597" title="Andrzej Kupczyk">
Andrzej Kupczyk

Andrzej Kupczyk (ur. 26 października 1948 w Świdnicy) – polski lekkoatleta, średniodystansowiec. Obecnie mieszka w Kowarach.
Osiągnięcia.
Największe sukcesy odnosił w biegu na 800 metrów. Wystąpił w nim na Igrzyskach Olimpijskich w Monachium (1972), gdzie w finale zajął 7. miejsce. Dwa razy startował, także na 800 m, w mistrzostwach Europy. W Atenach 1969 był szósty, a w Helsinkach 1971 odpadł w półfinale.
Cztery razy brał udział w halowych mistrzostwach Europy. W Sofii 1971 zdobył brązowy medal na 800 m, w Wiedniu 1970 był piąty na tym dystansie, a w Rotterdamie 1973 odpadł w przedbiegach. Wywalczył też brązowy medal w Grenoble 1972 w sztafecie 4 × 4 okrążenia.
Czterokrotnie ustanawiał rekordy Polski na 800 m i 1000 m. Trzykrotnie był mistrzem Polski:
Startował w barwach Polonii Świdnica i Górnika Wałbrzych. Jego syn Dawid był czołowym polskim bobsleistą, olimpijczykiem.

</doc>
<doc id="845598" url="https://pl.wikipedia.org/wiki?curid=845598" title="Zamek Ostrogskich w Warszawie">
Zamek Ostrogskich w Warszawie

Zamek Ostrogskich ("pałac Gnińskich", "pałac Zamoyskich", "pałac Ordynacki") – pałac znajdujący się przy ul. Tamka 41 w Warszawie. Siedziba Muzeum Fryderyka Chopina.
Historia.
Nazwa Zamek Ostrogskich, którą niesłusznie nosi istniejący dziś pałac, wiąże się z osobą ks. Janusza Ostrogskiego, kasztelana krakowskiego, posiadacza tych gruntów od schyłku XVI w. Janusz Ostrogski miał rozpocząć na tym miejscu budowę zamku.
Po jego śmierci w roku 1620 grunty przeszły na własność książąt Zasławskich, a potem rodziny Denhoffów. Najprawdopodobniej w roku 1681 kupił je podkanclerzy koronny Jan Krzysztof Gniński z zamiarem wniesienia tu własnej siedziby. Z zamówieniem na projekt pałacu zwrócił się do Tylmana z Gameren, który zaproponował budowę okazałej rezydencji złożonej z pałacu właściwego, mającego stanąć na tarasie wysuniętym ku Wiśle, oraz dwóch wolno stojących pawilonów gospodarczych. Projekt ten pozostał na papierze z powodu ogromnych kosztów, jakie pochłonęły roboty ziemne związane z formowaniem tarasu i budową murów oporowych. Tylman zapewne jeszcze za życia podkanclerzego (zmarł w 1684) znacznie zredukował projekt rezydencji. Zrezygnowano wtedy z korpusu głównego. Siedziba według nowego projektu miała składać się z dwóch wolno stojących pawilonów, które zamierzano postawić na miejscu pawilonów gospodarczych proponowanych w pierwszej wersji projektu. Ostatecznie zrealizowano tylko pawilon północny wzniesiony na wysokim tarasie nad wąwozem ulicy Tamka. Budynek ten o formie silnie klasycyzującego baroku górował nad niską zabudową Powiśla i od razu stał się ważnym akcentem panoramy Warszawy oglądanej od strony Wisły.
Po śmierci podkanclerzego Jana Gnińskiego pałac dziedziczyli kolejno jego dwaj synowie. Na początku XVIII w. pałac użytkował ordynat Tomasz Józef Zamoyski, ale pełnoprawnym jego właścicielem stał się dopiero w roku 1721. Po nim odziedziczył pałac jego brat, ordynat Michał Zdzisław, którego synowie Jan Jakub i Andrzej odstąpili rezydencję w roku 1740 biskupowi przemyskiemu Walentemu Czapskiemu. Nazwa „Pałac Ordynacki” pochodzi z okresu władania nim przez rodzinę Zamoyskich; nazwa ta przetrwała bardzo długo.
W roku 1771 właścicielem pałacu był Jan Mikołaj Chodkiewicz, który nosił się z zamiarem jego rozbudowy.
U schyłku XVIII w. filozof i moralista Marcin Nikuta prowadził tu pensjonat dla młodzieży szlacheckiej. Na początku XIX w. pałac popadł w ruinę, a obszerne jego podziemia ciągnące się rzekomo w kierunku ulicy Książęcej, stały się siedzibą włóczęgów i szumowin wychodzących nocami na rabunek. Franciszek Maksymilian Sobieszczański w Rysie historyczno-statystycznym wzrostu i stanu Warszawy od najdawniejszych czasów aż do 1847 wspomina o słynnym dziwaku i oryginale mieszkającym w zrujnowanym Pałacu Ordynackim na początku XIX w.: „… Stefan Wyszotrawka, powszechnie Stefaniakiem przezywany, przybył w czerwcu 1805 roku do Warszawy z dóbr starościny Chodkiewiczowej, Pękałowa na Wołyniu. Póki mu przywiezione ze sobą pieniądze starczyły, kupował co dzień kilka bukietów, które zaraz dorodnym pannom ofiarowywał. Był bardzo wesoły i zabawny, ubierał się dziwacznie: zwykle nosił frak staroświeckim krojem, kamizelkę pąsową, spodnie czarne, krótkie, pończochy białe jedwabne lub cienkie niciane i kapelusz okrągły z dużymi skrzydłami. Kiedy mu już funduszu zabrakło, zaczął się trudnić krawiectwem, przebierając lub nicując płaszcze i surduty. Mieszkał przez kilkanaście miesięcy w pałacu na Ordynackiem pod nr 2874, skąd w październiku 1806 roku na powrót do Pękałowa odjechał i tam wkrótce umarł mając lat przeszło 50.”
W 1820 posiadłość nabył na licytacji sekretarz policji Michał Gajewski, który wyrestaurował pałac i podwyższył go o piętro. Wybudował także oficyny z przeznaczeniem na koszary. W części zabudowań przypałacowych mieściło się targowisko i jatki rzeźnicze.
W czasie powstania listopadowego znajdował się w pałacu szpital wojskowy.
W roku 1858 pałac stał się siedzibą Warszawskiego Instytutu Muzycznego. Instytut ten kontynuował tradycje założonego w 1821 roku Konserwatorium Muzycznego. Uroczyste otwarcie nowej uczelni w pałacu Ordynackim odbyło się 26 stycznia 1861 roku. W Warszawskim Instytucie Muzycznym, zwanym powszechnie „konserwatorium”, wykładali m.in. Apolinary Kątski, Aleksander Michałowski, Stanisław Moniuszko, Tomasz Nidecki, Zygmunt Noskowski, Aleksander Zarzycki, a w latach późniejszych niektórzy z pierwszych wychowanków Instytutu, jak Stanisław Barcewicz czy Ignacy Paderewski. W 1914 roku przy ulicy Okólnik wybudowano nowy budynek Konserwatorium z salą koncertową według projektu Stefana Szyllera, który został połączony z pałacem.
W okresie dwudziestolecia międzywojennego mieściło się tu konserwatorium i szkoła teatralna.
We wrześniu 1944 roku pałac został spalony przez Niemców. W 1953 odbudowany pałac przekazano na siedzibę Instytutowi im. Fryderyka Chopina (późniejszemu Towarzystwu im. Fryderyka Chopina). Oficjalnie przekazanie siedziby nowemu użytkownikowi odbyło się w lutym 1955 roku, podczas V Międzynarodowego Konkursu Pianistycznego im. Fryderyka Chopina. Projektant odbudowy, Mieczysław Kuźma, przywrócił pałacowi wygląd zewnętrzny z końca XVII w., opierając się na rysunkach Tylmana z Gameren przechowywanych w Gabinecie Rycin Biblioteki Uniwersytetu Warszawskiego. Budowla pałacowa o dwóch kondygnacjach, zbudowana na planie prostokąta, posiada ryzalit zwieńczony tympanonem. Całość wznosi się na wysokiej, warownej ceglanej platformie, tworzącej jednocześnie obszerny taras od strony wschodniej, okolony u szczytu ozdobną balustradą z piaskowca.
Po zniszczeniach wojennych odsłonięto całkowicie fasadę zachodnią, dodając zdobny w kształcie ciąg schodów, podkreślający konfigurację terenu. Wnętrza są natomiast kompozycją zupełnie nową, opartą na motywach późnego baroku, rokoka i klasycyzmu. Pałac mieści obecnie Muzeum Fryderyka Chopina oraz salę koncertową.
W pobliżu pałacu ustawiono niewielki pomnik w formie fontanny z wyobrażeniem złotej kaczki z koroną na głowie. Nawiązuje on do legendy o złotej kaczce, która miała mieszkać w podziemnym jeziorze w piwnicach budynku.

</doc>
<doc id="845603" url="https://pl.wikipedia.org/wiki?curid=845603" title="Ruby Gloom">
Ruby Gloom

Ruby Gloom (2006-2008) – kanadyjski serial animowany, opowiadający o losach małej rudowłosej dziewczynki imieniem Ruby, która jest gotką, jak reszta jej przyjaciół w mieście Gloomsville.
Serial zawitał do Polski po raz pierwszy 10 marca 2007 roku w "Przymierzalni". Tydzień po premierze pierwszego odcinka, wyżej wymieniony program poświęcił swój czas antenowy serialowi Ruby Gloom.
Fabuła.
„Ruby Gloom” jest ironiczną komedią, podkreślającą znaczenie przyjaźni.
W wiktoriańskiej rezydencji na obrzeżach fikcyjnego miasta Gloomsville żyje Ruby Gloom. Niektórzy mogą się bać ciemności, tajemniczych sąsiadów czy nieznanych rzeczy zamieszkujących szafę, ale Ruby jest inna – przyjaźni się z tymi dziwnymi i momentami strasznymi stworzeniami. Właściwie Ruby uważa je wszystkie za urocze. Nie daje się zwieść pozorom, patrząc w ich serca, a nie na niesamowity wygląd. Uwielbia powtarzać: "Patrz zawsze na jasną stronę, chyba że twoją jasną stroną jest ciemna strona, co oczywiście też jest w porządku!". Najlepszy dla Ruby dzień jest ponury, pełen przygód i zabawy z jej niezwykłymi przyjaciółmi.
Wersja polska.
Opracowanie i udźwiękowienie wersji polskiej: Studio SonicaReżyseria: Miriam AleksandrowiczDialogi polskie: Joanna KuryłkoDźwięk i montaż:
Kierownik muzyczny: Agnieszka Tomicka Organizacja produkcji:
Teksty piosenek: Marek KrejzlerWystąpili:
i inni
Śpiewali:
Lektor:

</doc>
<doc id="845604" url="https://pl.wikipedia.org/wiki?curid=845604" title="Kwatera Himmlera Hochwald">
Kwatera Himmlera Hochwald

Kwatera Himmlera kryptonim „Hochwald” (Wysoki las) – była zlokalizowana w lesie na Mazurach, tuż przy Pozezdrzu, na północny wschód od centrum tej miejscowości. Obok kwatery biegła linia kolejowa Giżycko – Węgorzewo. Położenie przy linii kolejowej ułatwiało dowóz materiałów budowlanych.
Informacje ogólne.
Kwaterę „Hochwald”, podobnie jak kwaterę główną Hitlera „Wilczy Szaniec” i kwaterę Naczelnego Dowództwa Wojsk Lądowych (OKH) „Anna”, budowała Organizacja Todta.
Kwatera Heinricha Himmlera była w tych samych okresach użytkowana jak wyżej wymienione, od końca czerwca 1941 do 20 listopada 1944 roku, z przerwą od 16 lipca do 1 listopada 1942 roku i od 17 lutego do 13 marca 1943 roku, gdy Hitler przebywał w następnej kwaterze głównej kryptonim „"Wilkołak"” we wsi Striżawka, koło Winnicy na Ukrainie. Kwatera znajdowała się na terenie zabezpieczonym wywiadowczo i militarnie dla wszystkich kwater w rejonie "Wilczego Szańca". Bezpośrednią ochronę kwatery zabezpieczał batalion policyjny. Kwatera „Hochwald” była maskowana siatkami metalowymi z umocowanymi na nich imitacjami liści z tworzywa.
Kwatera ta jak inne obiekty tego typu położone na Mazurach, miała doskonały system łączności, w tym poprzez kable położone w ziemi. Polecenia i rozkazy przekazywano z kwatery telefonicznie i w formie szyfrowanych depesz. Komunikacja osobowa koleją do kwatery głównej Hitlera mogła odbywać się poprzez Węgorzewo, a dalej linią kolejową do Kętrzyna. Najkrótsza trasa samochodowa z kwatery Himmlera do „Wilczego Szańca” prowadziła przez Sztynort (wówczas siedziba Ribbentropa), skrzyżowanie w Kamionku Wielkim (w prawo przez Pniewo do kwatery (OKH) w Mamerkach), w lewo przez Radzieje (przed Radziejami w prawo droga do kwatery Lammersa) i dalej przez Parcz do „Wilczego Szańca”.
Opis kwatery.
Kwatera „Hochwald”, podobnie jak „Wilczy Szaniec”, otoczona była wokół pasem pól minowych, położonych między zasiekami z drutu kolczastego a dodatkowo od strony zewnętrznej płotem z siatki drucianej. Na terenie kwatery znajdowało się pięć schronów o odporności typu „B”, schron specjalny Heinricha Himmlera położony w części centralnej, dwie wartownie, garaż podziemny i (przypuszczalnie) baraki drewniane. Kwatera chroniona była przez batalion policji.
Opis schronów.
Sposób okrywania płaszczem żelbetowym schronu typu „B” jest widoczny na nieukończonej tego typu budowli w kwaterze OKH w Mamerkach, na terenie strefy „Fritz” w pobliżu ruin dworca kolejowego. Schrony posiadały standardowy system wentylacji. Przy wlotach powietrza stosowane były filtry na wypadek zagrożenia ataku gazami trującymi.
Na terenie kwatery była bocznica kolejowa. Stał na niej zamaskowany pociąg specjalny Himmlera "Heinrich", a od roku 1943 "Steiermark".
Obiekty na terenie kwatery zostały zniszczone – wysadzone przez Niemców 24 stycznia 1945 roku. Najlepiej zachował się schron Himmlera. Nie jest znana dokumentacja techniczna obiektu. Pierwszego rozpoznania kwatery dokonała Armia Czerwona. Kwatera została rozminowana przez polskich saperów. Opis kwatery wykonany został na podstawie później wykonanej inwentaryzacji obiektu.
Użytkowanie kwatery.
Na temat użytkowania kwatery zostało niewiele informacji. Himmler często bywał poza kwaterą, a według literatury związanej z jego postacią w czasie wizyt osobistego masażysty Felixa Kerstena, spotykał się z nim w wilii nad jeziorem, przypuszczalnie w Brożówce, ale niewykluczone, że w Dejgunach (osada spalona w 1945 roku przez Niemców nad jez. Dejguny).
W roku 1944 w imieniu Himmlera depesze podpisywał często szef jego osobistego sztabu SS-Obersturmbannführer Rudolf Brandt np. w sprawie zagospodarowania mienia pożydowskiego.
Na początku września 1944 roku odbyła się tu tajna konferencja, w wyniku której Himmler wystosował 16 września pismo do szefa RSHA Kaltenbrunera. W piśmie tym Himmler stwierdził, że RSHA ma kierować niemieckim „ruchem oporu” w różnych krajach europejskich. Wymienione pismo do wiadomości otrzymali SS-Obergruppenführer Hans Adolf Prützmann i Gottlob Berger oraz ppłk Suchanek z Abwehry. Powyższe znalazło odzwierciedlenie w rozkazie Hitlera zatytułowanym „"Walka na zapleczu nieprzyjaciela"”. Rozkaz opracowany został przez Gehlena, Skorzenego i Prützmanna, a podpisany w Wilczym Szańcu 12 listopada. W ten sposób powstał Werwolf.
16 września 1944 Himmler przyjmuje tu Andrieja Własowa, organizatora ROA.
6 października 1944 roku koleją do Kruklanek dowieziony został komendant główny Armii Krajowej gen. Tadeusz Bór-Komorowski. Potem, w grupie 20 Polaków pod eskortą SS, przewieziono go do obozu kontrolowanego przez Waffen-SS. 7 października w obozie zjawił się Von dem Bach z informacją, że za kilka godzin będą przyjęci przez Himmlera.
Do spotkania nie doszło. W depeszy L. Fischera, gubernatora dystryktu warszawskiego (w G.G., wówczas z siedzibą w Sochaczewie) do Hansa Franka z dnia 11 października 1944 roku informującej o rozkazie Himmlera dla Von dem Bacha w sprawie całkowitego zniszczenia Warszawy znalazł się też taki zapis:
21 stycznia 1945 roku gen. Friedrich Hossbach, dowódca 4 Armii, przeniósł swoje stanowisko dowodzenia z "Hochwaldu" do "Wilczego Szańca", a umocnienia zostały wysadzone w powietrze.

</doc>
<doc id="845607" url="https://pl.wikipedia.org/wiki?curid=845607" title="Ulica Mokotowska w Warszawie">
Ulica Mokotowska w Warszawie

Ulica Mokotowska – ulica w dzielnicy Śródmieście w Warszawie, biegnąca od al. Armii Ludowej do placu Trzech Krzyży.
Ulica jest jako całość założenia urbanistycznego wpisana do rejestru zabytków pod nr 312.
Historia.
Historia ulicy sięga XIV wieku, kiedy to dzisiejsza Mokotowska była drogą łączącą Warszowę (Warszawę) ze wsią Mokotowo. Sama wieś Mokotowo pojawia się w dokumentach od 1367 roku. Od nazwy wsi pochodzi nazwa ulicy nadana w 1770, kiedy to w wyniku włączenia drogi mokotowskiej do założenia urbanistycznego Osi Stanisławowskiej ulica została uregulowana (do wysokości Polnej) i obsadzona drzewami.
Na początku XIX wieku przy Mokotowskiej stały w większości budynki drewniane, niestanowiące zwartej zabudowy. Zabudowa kończyła się na wysokości Pięknej, niezabudowana część terenów przylegających do ulicy obsadzona była sadami i ogrodami warzywnymi, znajdowały się tu też stawy hodowlane. W 1829 w miejscu obecnego Kościoła Najświętszego Zbawiciela wybudowano parterową karczmę „Czerwona”, która stała tam do 1901. Znaczący rozwój ulicy przypada na drugą połowę XIX wieku, kiedy to jedna po drugiej zaczęły powstawać przy niej czynszowe kamienice.
Na przełomie XIX i XX wieku powstało tu wiele kamienic secesyjnych.
W 1935 Mokotowska została włączona w nowy urbanistyczny plan budowy Dzielnicy Reprezentacyjnej Marszałka Józefa Piłsudskiego na Polu Mokotowskim. Przewidywał on przedłużenie ulicy Mokotowskiej do ulicy Stefana Batorego, gdzie miałaby się zbiegać ulicą Kazimierzowską, dodatkowo miałaby przecinać się z planowanymi nową ulicą Sejmową oraz nową ulicą biegnącą z pl. Unii Lubelskiej ku planowanej al. Piłsudskiego, jednak już w 1939 plany inwestycyjne Warszawy związane z nową dzielnicą nie zakładały przedłużenia Mokotowskiej, która miała kończyć się na wysokości Polnej i zbiegać się z planowanymi alejami Józefa Piłsudskiego i Marszałka Edwarda Śmigłego Rydza. Ostatecznie plan budowy nowej dzielnicy pokrzyżowała II wojna światowa.
W 1937 wzdłuż ulicy biegły linie autobusowe A oraz G.
Podczas powstania warszawskiego rejon broniony przez batalion Ruczaj. Ulica, mimo zniszczeń wojennych, zachowała wiele ze swego arystokratycznego charakteru.
W 2007 Zarząd Terenów Publicznych przeprowadził remont nawierzchni oraz chodników na odcinku pl. Trzech Krzyży – Wilcza. Podczas remontu po usunięciu warstwy zużytego asfaltu odkryta została doskonale zachowana przedwojenna kostka bazaltowa, która jednak w znikomym stopniu została użyta do odtworzenia nawierzchni. Dzięki aktywności miłośników zabytków, podczas remontu odcinka Wilcza – Piękna w 2010, zachowana pod powierzchnią asfaltu kostka została wykorzystana do wybrukowania podjazdów i miejsc parkingowych.
We wrześniu 2016 na skrzyżowaniu z Koszykową została zlikwidowana sygnalizacja świetlna, a zamiast niej w tym miejscu pojawiło się minirondo. Wytyczono przejście dla pieszych po północnej stronie skrzyżowania. Skrzyżowanie z Chopina zyskało wyniesioną tarczę
Ulica w kulturze masowej.
Ulica wykorzystywana jest w produkcjach kultury masowej, m.in. w serialach - Stawka większa niż życie, 07 zgłoś się, Prawo Agaty, jak również teledyskach - Sokół „Reset” oraz Pezet „Co mam powiedzieć”.
Mokotowska jest również uznawana za warszawską ulicę mody, znajdują się tu zarówno butiki międzynarodowych i krajowych marek masowych, multibutiki, jak również butiki i atelier polskich projektantów - przy ulicy swoje pracownie i sklepy lokowali m.in. Maciej Zień, Robert Kupisz, Arkadiusz Weremczuk, Anna Kuczyńska, Kamil Owczarek i Michał Gilbert Lach, Izabela Łapińska, Justyna Żmijewska, Paulina Ada Kalińska i Joanna Trepka, Tomasz Ossoliński, Krzysztof Pliszczyński, Krzysztof Stróżyna, Anna Kruk.

</doc>
<doc id="845608" url="https://pl.wikipedia.org/wiki?curid=845608" title="Ulica Mokotowska">
Ulica Mokotowska



</doc>
<doc id="845615" url="https://pl.wikipedia.org/wiki?curid=845615" title="Lista administratorów NASA">
Lista administratorów NASA

Poniżej znajduje się lista administratorów NASA w kolejności chronologicznej. NASA, czyli Narodowa Agencja Aeronautyki i Przestrzeni Kosmicznej, jest wydziałem administracji rządowej Stanów Zjednoczonych, zajmującym się amerykańskim programem kosmicznym oraz rozwojem techniki lotniczej.

</doc>
<doc id="845617" url="https://pl.wikipedia.org/wiki?curid=845617" title="Narodowe Zjednoczenie">
Narodowe Zjednoczenie

Narodowe Zjednoczenie (czes. Národní souručenství, NS) – czeska kolaboracyjna partia polityczna działająca w Protektoracie Czech i Moraw podczas II wojny światowej. 
Po zajęciu Czech i Moraw przez wojska niemieckie w marcu 1939 roku, wszystkie dotychczasowe ugrupowania polityczne zostały zdelegalizowane. Także te sprzyjające Niemcom, ponieważ Adolf Hitler nie miał zaufania do czeskich faszystów z powodu ich słabości i nieumiejętności sprawnego działania. Z drugiej strony władze państwowe Protektoratu chciały zapewnić sobie zachowanie wpływu politycznego na społeczeństwo. W rezultacie powołały 23 marca 1939 ogólnonarodową organizację pod nazwą Národní souručenství. 
W krótkim czasie skupiła ona w swoich szeregach ok. 97,5% dorosłych mężczyzn narodowości czeskiej. Na jej czele stanął Adolf Hrubý, który zrezygnował po kilku miesiącach, a kolejnymi szefami partii byli: Josef Nebeský (1939–1941), Jan Fousek (1941–1942) i Tomáš Krejčí (1942–1943). Jako jedyne legalne ugrupowanie miało ono stać się symbolem czeskiej jedności narodowej. Niemcy mieli nadzieję, że masowa organizacja powiedzie Czechów do współpracy z okupantami i będzie podporą dla marionetkowego prezydenta Emila Hachy oraz rządu Protektoratu.
Największym poparciem społecznym NS cieszyło się od klęsce Francji (22 czerwca 1940) do momentu wybuchu wojny niemiecko-sowieckiej (22 czerwca 1941). W tym okresie społeczeństwo Protektoratu nie widziało możliwości szybkiego upadku Niemiec, ponieważ utraciło złudną wiarę w możliwość pomocy ze strony Związku Sowieckiego, który w latach 1939–1941 rozwijał bardzo bliską współpracę z III Rzeszą. 
Niemcy stopniowo podejmowali coraz ostrzejszą politykę wobec ludności Protektoratu oraz zwiększali akcję germanizacyjną Czechów. Zresztą Adolf Hitler nigdy nie wierzył w to, że Czesi będą faktycznie współpracować z Niemcami. W rezultacie poparcie społeczne dla działalności NS zaczęło spadać, aż 15 stycznia 1943 partia została oficjalnie rozwiązana. Doprowadziły do tego także naciski głównego czeskiego kolaboranta, ministra oświaty i szkolnictwa Emanuela Moravca, który chciał „zmonopolizować” dla siebie kontakty z Niemcami. Jednak organizacja ta funkcjonowała do końca wojny, do maja 1945 roku, w formule stowarzyszenia społeczno-kulturalnego.

</doc>
<doc id="845618" url="https://pl.wikipedia.org/wiki?curid=845618" title="Ioan Budai-Deleanu">
Ioan Budai-Deleanu



</doc>
<doc id="845619" url="https://pl.wikipedia.org/wiki?curid=845619" title="Wikipedia w języku nahuatl">
Wikipedia w języku nahuatl

Wikipedia w języku nahuatl ("Huiquipedia") – edycja językowa Wikipedii tworzona w języku nahuatl.
W dniu 6 marca 2007 roku liczba artykułów w tej edycji wynosiła 1 067, co według rankingu opublikowanego w dniu 1 marca tegoż roku dawało jej 130. pozycję wśród wszystkich wersji językowych. Dnia 24 grudnia 2008 roku ta Wikipedia miała 5518 artykułów.

</doc>
<doc id="845623" url="https://pl.wikipedia.org/wiki?curid=845623" title="Wikipedia w języku volapük">
Wikipedia w języku volapük

Wikipedia w języku volapük – edycja językowa Wikipedii tworzona w sztucznym języku volapük. 
W dniu 2 marca 2008 roku liczba artykułów w tej edycji wynosiła 114 415, co według rankingu opublikowanego w dniu 2 marca tegoż roku dawało jej 15. pozycję wśród wszystkich wersji językowych.
1 sierpnia 2012 roku zawierała 119 012 artykułów, a w rankingu międzynarodowym zajmowała 37. miejsce.

</doc>
<doc id="845625" url="https://pl.wikipedia.org/wiki?curid=845625" title="Mistrzostwa Świata w narciarstwie klasycznym 2007">
Mistrzostwa Świata w narciarstwie klasycznym 2007



</doc>
<doc id="845627" url="https://pl.wikipedia.org/wiki?curid=845627" title="Geneza religii">
Geneza religii

Geneza religii – dział religioznawstwa. Interdyscyplinarna dziedzina mająca na celu krytyczne rozpatrzenie pochodzenia religii. 
Celem tej nauki nie jest analiza konkretnej religii lub wyznania, ale religii w pojęciu ogólnym jako fenomenu uniwersalnego. Metodologia nauki korzysta więc z takich dziedzin jak: filozofia, teologia, historia, socjologia, geografia, antropologia, psychologia itp. 
W zależności od uzyskanej krytyki i odpowiedzi dotyczących zależności między religią a życiem człowieka teorie genezy religii dzielą się na: 

</doc>
<doc id="845628" url="https://pl.wikipedia.org/wiki?curid=845628" title="Mistrzostwa Świata w Łyżwiarstwie Figurowym 1999">
Mistrzostwa Świata w Łyżwiarstwie Figurowym 1999

Mistrzostwa świata w łyżwiarstwie figurowym 1999 – zawody rangi mistrzowskiej w łyżwiarstwie figurowym, które odbywały się od 22 do 28 marca 1999 w hali Hartwall Arena w Helsinkach. Podczas zawodów rozgrywane były konkurencje solistów, solistek, par sportowych oraz par tanecznych. 
Mistrzostwa zdominowali Rosjanie, którzy zdobyli cztery złote medale. W konkurencji solistów triumfował Aleksiej Jagudin, zaś wśród solistek Marija Butyrska. W parach sportowych tytuł mistrzowski wywalczyli Jelena Bierieżna i Anton Sicharulidze. W parach tanecznych triumfowali Anżelika Kryłowa i Oleg Owsiannikow. Dorota Zagórska i Mariusz Siudek zdobyli w konkurencji par sportowych drugi w historii medal mistrzostw świata dla Polski.
W konkurencji solistów i solistek do wyników końcowych brano pod uwagę rundę kwalifikacyjną. Kwalifikacje stanowiły 20%, program krótki 30%, zaś program dowolny 50% wyniku końcowego.

</doc>
<doc id="845629" url="https://pl.wikipedia.org/wiki?curid=845629" title="Sandra Hess">
Sandra Hess

Sandra Hess (ur. 27 marca 1968 w Zurychu) - szwajcarsko-amerykańska aktorka filmowa i telewizyjna.
Występowała w roli agentki Sonyi Blade w sequelu '. Zagrała również w produkcjach takich jak: "Nick Fury", ', oraz "Wysoka fala".

</doc>
<doc id="845632" url="https://pl.wikipedia.org/wiki?curid=845632" title="MTK Budapest FC">
MTK Budapest FC

Magyar Testgyakorlók Köre Budapest Futball Club – węgierski klub piłkarski z siedzibą w Budapeszcie.
Historia.
Powstanie klubu.
MTK powstało w 1888 r. Było klubem założonym przez nowoczesnych i bogatych żydów, głównie z tradycyjnie żydowskiej VII dzielnicy Budapesztu. Pod wpływem ogromnej popularności piłki nożnej w MTK zdecydowano się założyć jej sekcję. Nastąpiło to 12 marca 1901 r. Klub stać było na dobrą drużynę. W pierwszym oficjalnym meczu zremisowała 0:0 z BTC.
Pierwszy sezon – 1902 – MTK rozegrało w 2 lidze, którą pewnie wygrało. Następny sezon to trzecie miejsce w I lidze jako jej beniaminek. W 1904 r. nadeszło pierwsze mistrzostwo.
W 1905 r. prezesem klubu został przedsiębiorca Alfréd Brüll. Za jego rządów klub 14 razy zdobył mistrzostwo i 7 razy Puchar Węgier, choć zdecydowana większość sukcesów przypada na okres przed wprowadzeniem ligi zawodowej (co nastąpiło w 1926 r.). W latach trzydziestych i czterdziestych, w wyniku rosnącej faszyzacji Węgier, klub był obiektem szykan. W 1940 r. mimo zdobycia wicemistrzostwa kraju, klub został wycofany z ligi, a prezes wezwał kibiców do wspierania lewicowego Vasasu.
Lata powojenne.
W 1945 r. klub został odtworzony. W 1949 r. klub został przejęty przez przemysł tekstylny i zmienił swą nazwę na "Textiles SE". W 1951 r. klub został przejęty tym razem przez tajną policję AVH, co spowodowało zmianę nazwy najpierw na "Bastya" (Bastion), a potem na "Voros Lobogo" (Czerwony sztandar).
W 1956 r. klub wrócił do pierwotnej nazwy, czyli MTK Budapeszt. W 1975 MTK przejął klub Egyetértés VM, zmieniając tym samym nazwę na MTK/VM Budapeszt. W 1992 powrócił do poprzedniej nazwy, by dwa lata później zmienić ją na MTK FC Budapeszt, a w końcu w 1997 r. przyjąć obecną nazwę.
Klub w swej historii trzykrotnie spadł z ligi, po spadku w 1981 r. i 1994 r. awans do Nemzeti Bajnokság I wywalczając po jednym sezonie w drugiej lidze. Ostatni spadek klub zanotował po sezonie 2010/2011, jednak po roku znów wrócił w szeregi ekstraklasy, dochodząc do finału pucharu jako drugoligowiec, zapewnił sobie tym start w europejskich pucharach.

</doc>
<doc id="845636" url="https://pl.wikipedia.org/wiki?curid=845636" title="Pietro Piller Cottrer">
Pietro Piller Cottrer

Pietro Piller Cottrer (ur. 20 grudnia 1974 r. w Pieve di Cadore) – włoski biegacz narciarski, 4-krotny medalista olimpijski, 3-krotny medalista mistrzostw świata.
Kariera.
Swój pierwszy medal olimpijski Piller Cottrer wywalczył podczas igrzysk olimpijskich w Salt Lake City, gdzie wraz z Giorgio di Centą, Fabio Majem i Cristianem Zorzim wywalczył srebrny medal w sztafecie 4x10 km. Podczas igrzysk olimpijskich w Turynie zdobył brązowy medal w biegu na łączonym na 30 km oraz złoty w sztafecie 4x10 km z Fulvio Valbusą, di Centą i Zorzim. Na igrzyskach olimpijskich w Vancouver zdobył srebrny medal w biegu na 15 km techniką dowolną.
Już 1997 r. na mistrzostwach świata w Trondheim wywalczył swój pierwszy seniorki medal zajmując wraz z di Centą, Silvio Faunerem i Valbusą trzecie miejsce w biegu sztafetowym 4x10 km. Jego największym indywidualnym sukcesem jest złoty medal w biegu na 15 km stylem dowolnym wywalczony podczas mistrzostw świata w Oberstdorfie. Podczas mistrzostw świata w Sapporo zdobył brązowy medal w biegu łączonym na 30 km.
Najlepsze wyniki w Pucharze Świata osiągnął w sezonie 2007/2008, kiedy to zajął trzecie miejsce w klasyfikacji generalnej, a w klasyfikacji biegów dystansowych był drugi. W sezonie 2008/2009 wywalczył małą kryształową kulę w klasyfikacji biegów dystansowych.

</doc>
<doc id="845641" url="https://pl.wikipedia.org/wiki?curid=845641" title="Mistrzostwa świata w szachach 2000">
Mistrzostwa świata w szachach 2000

Mistrzostwa świata w szachach 2000 odbyły się w dniach od 26 listopada do 28 grudnia 2000 roku. Pierwsze sześć rund turnieju rozegrano w New Delhi, natomiast finał – w Teheranie. Był to trzeci z pięciu turniejów o mistrzostwo świata FIDE rozegranych systemem pucharowym.
Przebieg mistrzostw.
W turnieju uczestniczyło 100 zawodników (w tym 9 z rankingiem powyżej 2700 punktów), którzy rozegrali 7 rund systemem pucharowym. W I rundzie rozegrano 36 meczów, natomiast od rundy II do zwycięzców spotkań z rundy I dołączyło 28 zawodników (27 posiadających najwyższy ranking i Rumun Nisipeanu jako półfinalista poprzednich mistrzostw z Las Vegas), którzy kolejne rundy rozegrali według klasycznej drabinki turniejowej. Spośród zawodników klasyfikowanych w pierwszej dziesiątce na świecie w dniu 1 lipca 2000 w turnieju nie wystąpili Garri Kasparow (nr 1) oraz Władimir Kramnik (nr 2).
Zasady rozgrywania poszczególnych rund były takie same jak w roku 1999. Zawodnicy rozgrywali ze sobą po dwie partie klasyczne (w półfinałach po 4, a w finale – 6), następnie – w przypadku wyniku remisowego – pojedynek dwupartiowy tempem przyspieszonym (25 minut namysłu na rozegranie całej partii), po nim zaś – w razie konieczności – jeszcze jeden (tym razem zawodnicy mieli 15 minut namysłu). Jeśli po tych partiach wynik wciąż był remisowy, rozgrywano serię błyskawicznych partii, w których białe miały cztery, a czarne pięć minut czasu namysłu. Ta część dogrywki trwała aż do uzyskania pierwszego zwycięstwa.
W początkowych rundach zanotowano kilka niespodzianek, m.in. w II rundzie odpadli Wasilij Iwanczuk (2719, 6 numer startowy), Michał Krasenkow (2702, nr 9), Nigel Short (2677, nr 13) i Ilia Smirin (2677, nr 14), natomiast w III – Péter Lékó (2743, nr 5), Rustam Kasimdżanow (2690, nr 10) i Zurab Azmaiparaszwili (2673, nr 16). Pozostali faworyci obronili swoje pozycje i do półfinałów awansowało trzech szachistów elity: Viswanathan Anand (2762, nr 1), Michael Adams (2755, nr 3) i Aleksiej Szyrow (2746, nr 4) oraz mało wówczas znany, zaledwie 17-letni rosyjski arcymistrz Aleksandr Griszczuk (2606, nr 46). Mecze półfinałowe zakończyły się zgodnie z oczekiwaniami: Anand pokonał Adamsa, a Szyrow – Griszczuka. Rozegrany w stolicy Iranu finałowy mecz o tytuł mistrza świata nie przyniósł spodziewanych emocji. Po pierwszej remisowej partii, Anand triumfował w trzech kolejnych i wygrał całe spotkanie w stosunku 3½ – ½, zdobywając tytuł mistrza świata.
W mistrzostwach wystartowało trzech Polaków: Michał Krasenkow (2702, nr 9), Bartłomiej Macieja (2536, nr 78), oraz Paweł Blehm (2510, nr 86). Najlepiej zaprezentował się Macieja, który po zwycięstwach nad Jonathanem Speelmanem (2623, nr 41), Michałem Krasenkowem, Aleksandrem Bielawskim (2659, nr 26) osiągnął jeden z największych sukcesów w swojej karierze, awansując do rundy IV (najlepszej 16 na świecie). W rundzie tej musiał jednak uznać wyższość zwycięzcy całych mistrzostw, Viswanathana Ananda. Pozostali Polacy nie zanotowali żadnych sukcesów: Blehm przegrał w I rundzie ze Symbatem Lyputianem, natomiast Krasenkow, startując jako zawodnik rozstawiony od II rundy – z Bartłomiejem Macieją.
Szczegółowe wyniki.
I runda.
Andriej Charłow (Rosja) – Sune Berg Hansen (Dania) 1,5:0,5
Imad Hakki (Syria) – Utut Adianto (Indonezja) 0,5:1,5
Aleksiej Jermoliński (USA) – Mohamad Al-Modiahki (Katar) 1,5:0,5
Rusłan Ponomariow (Ukraina) – Đào Thiên Hải (Wietnam) 0,5:1,5
Aleksandar Wohl (Australia) – Aleksander Gałkin (Rosja) 0:2
Smbat Lputian (Armenia) – Paweł Blehm (Polska) 1,5:0,5
Wiktor Bołogan (Mołdawia) – Hannes Stefánsson (Islandia) 1,5:0,5
Dibyendu Barua (Indie) – Jewgienij Władimirow (Kazachstan) 0:2
Alexandre Lesiege (Kanada) – Rodrigo Vásquez (Chile) 2:0
Hichem Hamdouchi (Maroko) – Rafael Waganian (Armenia) 0:2
Jewgienij Agrest (Szwecja) – Aleksander Oniszczuk (Ukraina) 0,5:1,5
Władimir Małachow (Rosja) – Aloyzas Kveinys (Litwa) 2:0
Emil Sutowski (Izrael) – Igor-Alexandre Nataf (Francja) 0,5:1,5
Amon Simutowe (Zambia) – Krishnan Sasikiran (Indie) 0,5:1,5
Loek van Wely (Holandia) – Karen Asrian (Armenia) 1,5:0,5
Fabian Fiorito (Argentyna) – Joel Benjamin (USA) 0:2
Joël Lautier (Francja) – Rafael Leitao (Brazylia) 0,5:1,5
Aleksander Iwanow (USA) – Aleksiej Fiodorow (Białoruś) 1,5:0,5
Grigorij Serper (USA) – Amir Bagheri (Iran) 1,5:0,5
Aleksander Czernin (Węgry) – Aleksander Utnasunow (Rosja) 1,5:0,5
Władysław Niewiedniczy (Rumunia) – Ibrahim Hasan Labib (Egipt) 1,5:0,5
Étienne Bacrot (Francja) – Michaił Ryczagow (Estonia) 3:1
Jonathan Speelman (Anglia) – Bartłomiej Macieja (Polska) 1,5:2,5
Abhijit Kunte (Indie) – Gilberto Milos (Brazylia) 1,5:2,5
Christopher Lutz (Niemcy) – Ehsan Ghaem Maghami (Iran) 2,5:1,5
Michele Godena (Włochy) – Viorel Iordăchescu (Mołdawia) 1,5:2,5
Darcy Lima (Brazylia) – Aleksandr Griszczuk (Rosja) 1,5:2,5
Aleksiej Biezgodow (Rosja) – Borys Gulko (USA) 1,5:2,5
Gilberto Hernández (Meksyk) – Jeroen Piket (Holandia) 1,5:2,5
Aleksandr Rustemow (Rosja) – Paweł Tregubow (Rosja) 2,5:3,5
Konstantin Sakajew (Rosja) – Siergiej Wołkow (Rosja) 2,5:3,5
Jesus Nogueiras (Kuba) – Jaan Ehlvest (Estonia) 2:4
Buenaventura Villamayor (Filipiny) – Artaszes Minasian (Armenia) 2:4
Ivan Zaja (Chorwacja) – Wołodymyr Bakłan (Ukraina) 2,5:3,5
Lew Psachis (Izrael) – Emir Dizdarević (Bośnia i Hercegowina) 3:4
Aleksiej Aleksandrow (Białoruś) – Fouad El Taher (Egipt) 4,5:3,5
II runda.
Andriej Charłow (Rosja) – Weselin Topałow (Bułgaria) 0,5:1,5
Aleksiej Jermoliński (USA) – Xu Jun (Chiny) 1,5:0,5
Aleksander Gałkin (Rosja) – Aleksander Bielawski (Słowenia) 0,5:1,5
Smbat Lputian (Armenia) – Siergiej Rublewski (Rosja) 1,5:0,5
Wiktor Bołogan (Mołdawia) – Viswanathan Anand (Indie) 0,5:1,5
Władisław Tkaczow (Francja) – Alexandre Lesiege (Kanada) 1,5:0,5
Krishnan Sasikiran (Indie) – Loek van Wely (Holandia) 0:2
Joel Benjamin (USA) – Rafael Leitao (Brazylia) 0,5:1,5
Aleksander Iwanow (USA) – Grigorij Serper (USA) 0:2
Aleksander Morozewicz (Rosja) – Gilberto Milos (Brazylia) 2:0
Jeroen Piket (Holandia) – Władysław Niewiedniczy (Rumunia) 2:0
Siergiej Wołkow (Rosja) – Péter Lékó (Węgry) 0,5:1,5
Zurab Azmaiparaszwili (Gruzja) – Wołodymyr Bakłan (Ukraina) 1,5:0,5
Borys Gelfand (Izrael) – Emir Dizdarević (Bośnia i Hercegowina) 2:0
Władimir Akopian (Armenia) – Aleksiej Aleksandrow (Białoruś) 0,5:1,5
Utut Adianto (Indonezja) – Peng Xiaomin (Chiny) 1,5:2,5
Đào Thiên Hải (Wietnam) – Michael Adams (Anglia) 1:3
Zoltán Almási (Węgry) – Jewgienij Władimirow (Kazachstan) 1,5:2,5
Aleksiej Szirow (Hiszpania) – Aleksander Oniszczuk (Ukraina) 2,5:1,5
Étienne Bacrot (Francja) – Piotr Swidler (Rosja) 1:3
Christopher Lutz (Niemcy) – Aleksandr Chalifman (Rosja) 1,5:2,5
Ilja Smirin (Izrael) – Aleksandr Griszczuk (Rosja) 1:3
Rustam Kasimdżanow (Uzbekistan) – Paweł Tregubow (Rosja) 2,5:1,5
Wasilij Iwanczuk (Ukraina) – Jaan Ehlvest (Estonia) 1,5:2,5
Michaił Gurewicz (Belgia) – Artaszes Minasian (Armenia) 2,5:1,5
Liviu-Dieter Nisipeanu (Rumunia) – Kirył Georgijew (Bułgaria) 2,5:3,5
Jewgienij Bariejew (Rosja) – Rafael Waganian (Armenia) 4:2
Władimir Małachow (Rosja) – Aleksiej Driejew (Rosja) 2:4
Igor-Alexandre Nataf (Francja) – Nigel Short (Anglia) 3,5:2,5
Siergiej Mowsesian (Czechy) – Viorel Iordăchescu (Mołdawia) 4:2
Borys Gulko (USA) – Aleksander Czernin (Węgry) 3,5:2,5
Michaił Krasenkow (Polska) – Bartłomiej Macieja (Polska) 4,5:5,5
III runda.
Smbat Lputian (Armenia) – Viswanathan Anand (Indie) 0,5:1,5
Borys Gelfand (Izrael) – Jeroen Piket (Holandia) 1,5:0,5
Aleksander Morozewicz (Rosja) – Jewgienij Władimirow (Kazachstan) 1,5:0,5
Aleksandr Griszczuk – Grigorij Serper (USA) 1,5:0,5
Kirył Georgijew (Bułgaria) – Weselin Topałow (Bułgaria) 0,5:1,5
Jewgienij Bariejew (Rosja) – Aleksiej Aleksandrow (Białoruś) 2:0
Loek van Wely (Holandia) – Aleksiej Driejew (Rosja) 0,5:1,5
Rafael Leitao (Brazylia) – Igor-Alexandre Nataf (Francja) 1,5:0,5
Zurab Azmaiparaszwili (Gruzja) – Borys Gulko (USA) 0,5:1,5
Aleksiej Jermoliński (USA) – Michael Adams (Anglia) 1:3
Peng Xiaomin (Chiny) – Piotr Swidler (Rosja) 1,5:2,5
Rustam Kasimdżanow (Uzbekistan) – Władisław Tkaczow (Francja) 1,5:2,5
Aleksander Bielawski (Słowenia) – Bartłomiej Macieja (Polska) 1:3
Aleksiej Szirow (Hiszpania) – Michaił Gurewicz (Belgia) 3,5:2,5
Jaan Ehlvest (Estonia) – Siergiej Mowsesian (Czechy) 4:2
Péter Lékó (Węgry) – Aleksandr Chalifman (Rosja) 3,5:4,5

</doc>
<doc id="845643" url="https://pl.wikipedia.org/wiki?curid=845643" title="Patriarcha Kościoła katolickiego obrządku ormiańskiego">
Patriarcha Kościoła katolickiego obrządku ormiańskiego

Patriarcha Kościoła katolickiego obrządku ormiańskiego jest zwierzchnikiem Kościoła katolickiego obrządku ormiańskiego, stanowiącego jeden z Katolickich Kościołów wschodnich.
Katolicki patriarchat obrządku ormiańskiego został utworzony w 1740 i uznany przez papieża jako część Kościoła katolickiego w 1742 wskutek schizmy w cylicyjskim patriarchacie Apostolskiego Kościoła Ormiańskiego. Patriarchowie ci w razie nominacji kardynalskiej są kardynałami-biskupami Kościoła katolickiego. Rezydują w Bzommar, obecnie jest to przedmieście Bejrutu, w Libanie.
Linki zewnętrzne.
Oficjalna witryna Kościoła katolickiego obrządku ormiańskiego

</doc>
<doc id="845652" url="https://pl.wikipedia.org/wiki?curid=845652" title="Wikipedia serbskojęzyczna">
Wikipedia serbskojęzyczna

Wikipedia serbskojęzyczna – edycja Wikipedii tworzona w języku serbskim.
Na dzień 16 maja 2007 roku edycja ta liczyła 45 013 artykułów. W rankingu wszystkich edycji językowych, opublikowanym 1 maja tegoż roku, zajmowała 27. pozycję.
Równolegle do Wikipedii w języku serbskim funkcjonuje Wikipedia serbsko-chorwacka.

</doc>
<doc id="845660" url="https://pl.wikipedia.org/wiki?curid=845660" title="Reiner Schöne">
Reiner Schöne

Reiner Schöne (ur. 19 stycznia 1942 we Fritzlar) – niemiecki aktor filmowy i telewizyjny, piosenkarz, autor tekstów piosenek i autor.
Życiorys.
Urodzony we Fritzlar w Hesji, Schöne dorastał w Weimarze w byłym NRD, gdzie również rozpoczął karierę jako piosenkarz i aktor sceniczny. W 1969 roku otrzymał nagrodę Goldene Europa. Po występie gościnnym w Niemczech Zachodnich pod koniec lat 60., Schöne postanowił pozostać tam, pozostawiając za sobą swoich przyjaciół i rodzinę. Zaczął występować w niemieckich wersjach znanych musicali, w tym "Hair". 
W połowie lat 80. przeniósł się do Hollywood, gdzie pracował z takimi artystami jak Clint Eastwood czy Kris Kristofferson. Popularność zyskał sobie rolą Shinnoka w sequelu ' (1997). Wystąpił również w filmach takich jak "Ostatni sprawiedliwy", "Szybcy i martwi", "Akt zemsty", "Akcja na Eigerze" czy '. Był pierwszym Niemcem, który pojawił się w "" (1990) jako Esoqq.
Wielu Niemców najlepiej go zna z dubbingu dla takich hollywoodzkich aktorów jak Willem Dafoe, Sam Elliott i Mickey Rourke.
We wczesnych latach 80. przez kilka lat był żonaty z aktorką Alexandrą Bogojevic. W 1996 roku w USA poznał piosenkarkę bluesową Francescę Capasso, poślubił ją w maju 1996 i mieszkał z nią na małym ranczo w pobliżu Los Angeles. Często jednak dojeżdżał do pracy między USA a Niemcami. W 2002 małżeństwo rozpadło się. Schöne opuścił USA w tym samym roku i wrócił do Niemiec. W lipcu 2010 roku poślubił Anję, z którą ma córkę Charlotte-Sophie. Zamieszkał tuż pod Berlinem.

</doc>
<doc id="845665" url="https://pl.wikipedia.org/wiki?curid=845665" title="Adam Harasiewicz">
Adam Harasiewicz

Adam Harasiewicz (ur. 1 lipca 1932 w Chodzieży) – polski pianista, zwycięzca V Międzynarodowego Konkursu Pianistycznego im. Fryderyka Chopina w Warszawie (1955).
Życiorys.
Naukę gry na fortepianie rozpoczął w wieku 10 lat. Uczył się w Państwowej Szkole Muzycznej w Rzeszowie, a w latach 1950–1956 był studentem Państwowej Wyższej Szkoły Muzycznej w Krakowie. W trakcie nauki zwyciężył w Konkursie Młodych Talentów w Rzeszowie (1947).
W 1955 został drugim polskim pianistą w historii, który zwyciężył w Międzynarodowym Konkursie Pianistycznym im. Fryderyka Chopina. Sukces na konkursie był początkiem jego międzynarodowej kariery. W kolejnych latach koncertował w Europie, Azji i Ameryce Północnej. W 1958 występował na Wystawie Światowej w Brukseli. W 1960 brał udział w wielu koncertach z okazji 150. rocznicy urodzin Fryderyka Chopina (m.in. w siedzibie ONZ).
Był jurorem wielu międzynarodowych konkursów muzycznych, m.in. sześciu Konkursów Chopinowskich w Warszawie (1995, 2000, 2005, 2010, 2015, 2021), Międzynarodowego Konkursu Pianistycznego im. Ferruccio Busoniego (1984), Viotti International Music Competition i Międzynarodowego Konkursu Młodych Pianistów „Arthur Rubinstein in memoriam” (2014).
Repertuar i dyskografia.
W jego repertuarze znajdują się głównie utwory Chopina, ale także Johannesa Brahmsa, Karola Szymanowskiego i Ferenca Liszta. W latach 1958–1974 nagrał większość dzieł Chopina dla wytwórni płytowej Philips, a w 2005 wszystkie mazurki Chopina dla Polskiego Radia. W swoim dorobku ma też nagrania dla firm Decca Records, Brilliant Classics oraz Koch Discover International i Arcobaleno.
Wydana przez Agorę płyta Harasiewicza, Aszkenaziego i Ugorskiego – "Chopin Polonezy 2, inne tańce, liryki ulotne", w 2010 roku osiągnęła status platynowej płyty.

</doc>
<doc id="845668" url="https://pl.wikipedia.org/wiki?curid=845668" title="Gdy będę miał dzwon">
Gdy będę miał dzwon

Gdy będę miał dzwon – utwór zespołu Voo Voo autorstwa Wojciecha Waglewskiego, który w kilku wersjach ukazał się w różnych wydawnictwach tego zespołu.
Pierwsza wersja, z saksofonem Mateusza Pospieszalskiego ukazała się w 1987 roku jako singel zawierający piosenki z filmu "Trio" Pawła Karpińskiego. Kolejną wersję "Gdy będę miał dzwon" można usłyszeć na nagranej w 1987 ale wydanej dopiero w 1991 płycie "Zespół gitar elektrycznych" – w tej wersji utworu nie ma saksofonu (według okładki płyty Mateusz Pospieszalski jest "nieobecny, usprawiedliwiony"), a sama piosenka nosi tytuł "Dzwon i młot".
W wersji singlowej utwór umieszczony został na składance "Płyta klubowa 1", w koncertowej na albumach "Płyta klubowa 3" oraz "XX ½".
Singel 1987.
Lista utworów.
Muzyka i tekst: Wojciech Waglewski 

</doc>
<doc id="845671" url="https://pl.wikipedia.org/wiki?curid=845671" title="Narodowo-Socjalistyczna Partia Czeskich Robotników i Chłopów">
Narodowo-Socjalistyczna Partia Czeskich Robotników i Chłopów

Narodowo-Socjalistyczna Partia Czeskich Robotników i Chłopów (czes. "Národně socialistická česká dělnická a rolnická strana, NSČDRS"), zwana też Partią Zielonej Swastyki (od swojego symbolu) – czeskie faszystowskie ugrupowanie polityczne podczas II wojny światowej.
Partia została założona na początku czerwca 1939 r. w Kromieryżu z inicjatywy byłego chłopskiego działacza komunistycznego, Františka Mlčocha. W połowie września podczas spotkania wraz z innymi czeskimi kolaborantami z niemieckim przedstawicielem wojskowym w Kromieryżu uznał Wehrmacht za oswobodziciela od demokracji, marksistowskiego bolszewizmu i żydostwa. Zwalczanie tych 3 zjawisk było głównym zadaniem programowym ugrupowania. Ponadto zamierzało ono zaszczepiać w narodzie czeskim ideały faszyzmu w wydaniu niemieckim i doprowadzić do włączenia kraju w skład Wielkoniemieckiej Rzeszy. Mlčoch liczył na to, że Niemcy docenią zaangażowanie jego ugrupowania w kolaborację i dopuszczą je do udziału we władzach Protektoratu, do czego jednak nigdy nie doszło. Działało ono głównie w miejscowościach Kromieryż, Przerów, Prościejów, Ołomuniec, Valašské Meziříčí, Vsetín, Zlin, Morawska Ostrawa, Vyškov, Brno i Praga. Jego liczebność doszła do ponad 2 tys. ludzi. Partia była jedną z najbardziej niebezpiecznych faszystowskich organizacji w Protektoracie Czech i Moraw, gdyż prowadziła otwartą współpracę z okupacyjnymi organami niemieckimi, a przede wszystkim z Gestapo. Po ataku Niemiec na ZSRR 22 czerwca 1941 r., Mlčoch wysunął pomysł utworzenia ochotniczego czeskiego legionu do walki na froncie wschodnim. Przedstawił go Adolfowi Hitlerowi w wysłanym osobiście do Berlina liście. Jednakże przywódca III Rzeszy nie dowierzał Czechom i ostatecznie czescy ochotnicy zostali przydzieleni do Deutsche Arbeitsfront, w szeregach którego wysłano ich na obszar okupowanej Polski do ochrony linii kolejowych. W 1942 r. Niemcy rozwiązali NSČDRS, gdyż działalność pomniejszych faszystowskich ugrupowań politycznych nie była im już potrzebna. Po zakończeniu wojny F. Mlčoch został skazany na karę śmierci, którą wykonano 26 kwietnia 1946 r.
Flaga NSČDRS była czerwona z zieloną swastyką pośrodku. Członkowie partii pozdrawiali się wyciągnięciem do góry prawej ręki i zawołaniem „Českému rodu zdar!” (na wzór hitlerowskiego „Heil Hitler!”). Hasłem partii było „Krev – Jazyk – Půda”.

</doc>
<doc id="845683" url="https://pl.wikipedia.org/wiki?curid=845683" title="Stan Ockers">
Stan Ockers

Constant „Stan” Ockers (ur. 3 lutego 1920 w Borgerhout, zm. 1 października 1956 w Antwerpii) – belgijski kolarz szosowy i torowy, dwukrotny medalista mistrzostw świata.
Kariera.
Stan Ockers przeszedł na zawodowstwo w 1941 roku, jednak odnosić sukcesy zaczął dopiero w latach 50. W 1955 roku wygrał dwa ardeńskie klasyki – La Flèche Wallonne oraz Liège-Bastogne-Liège. W tym samym roku zdobył złoty medal w wyścigu ze startu wspólnego podczas mistrzostw świata we Frascati. Na rozgrywanych dwa lata wcześniej mistrzostwach świata w Lugano w tej samej konkurencji zajął trzecie miejsce. W zawodach tych wyprzedzili go jedynie Włoch Fausto Coppi oraz inny Belg, Germain Derycke. Był też między innymi czwarty na mistrzostwach świata w Kopenhadze w 1956 roku, przegrywając walkę o podium z Gerritem Schulte z Holandii.
Ponadto był między innymi pierwszy Grote Scheldeprijs w 1946 roku i wyścigu Dookoła Belgii w 1948 roku, trzeci w Tour de Suisse w 1947 roku, drugi w Paryż-Roubaix w 1954 roku i w Grand Prix des Nations w 1955 roku oraz drugi w wyścigu Bordeaux-Paryż w 1956 roku. Wielokrotnie startował w Tour de France, wygrywając w sumie trzy etapy. W klasyfikacji generalnej był między innymi drugi w latach 1950 (za Ferdim Küblerem) i 1952 (za Fausto Coppim), a w 1951 roku był piąty. W latach 1955 i 1956 zdobywał koszulkę najlepszego sprintera. W latach 1952 i 1953 plasował się na szóstej pozycji w klasyfikacji generalnej Giro d’Italia. W 1953 roku zdobył brązowy medal szosowych mistrzostw kraju, a dwa lata później został torowym mistrzem Belgii w madisonie.
Stan Ockers zmarł tragicznie w roku 1956, jako 36-latek, po upadku na jednym z wyścigów torowych w Antwerpii.

</doc>
<doc id="845684" url="https://pl.wikipedia.org/wiki?curid=845684" title="Mistrzostwa Świata w Łyżwiarstwie Figurowym 2003">
Mistrzostwa Świata w Łyżwiarstwie Figurowym 2003

Mistrzostwa świata w łyżwiarstwie figurowym 2003 – zawody rangi mistrzowskiej w łyżwiarstwie figurowym, które odbywały się 24 do 30 marca 2003 w hali Capital One Arena w Waszyngtonie. Podczas zawodów rozgrywane były konkurencje solistów, solistek, par sportowych oraz par tanecznych. 
Złoty medal wśród solistów zdobył Rosjanin Jewgienij Pluszczenko, zaś wśród solistek triumfowała Amerykanka Michelle Kwan. W parach sportowych tytuł mistrzowski wywalczyli Chińczycy Shen Xue i Zhao Hongbo. W parach tanecznych triumfowali Kanadyjczycy Shae-Lynn Bourne i Victor Kraatz.
Wyniki.
Pary taneczne.
Tańcem obowiązkowym był "Austrian Waltz".

</doc>
<doc id="845690" url="https://pl.wikipedia.org/wiki?curid=845690" title="Zbigniew Drzewiecki">
Zbigniew Drzewiecki

Zbigniew Drzewiecki (ur. 8 kwietnia 1890 w Warszawie, zm. 11 kwietnia 1971 tamże) – polski pianista i pedagog. Profesor i rektor Państwowej Wyższej Szkoły Muzycznej w Krakowie, profesor Państwowej Wyższej Szkoły Muzycznej w Warszawie.
Życiorys.
Syn Ludwika i Marii z Wysockich. Absolwent Gimnazjum gen. Pawła Chrzanowskiego w Warszawie (1909).
Był jednym z inicjatorów Międzynarodowego Konkursu Pianistycznego im. Fryderyka Chopina w 1927 roku. Drzewiecki od początku był członkiem jury konkursu w latach 1927, 1932, 1937, a na konkursach w 1949, 1955, 1960 i 1965 jego przewodniczącym. Prowadził też działalność pedagogiczną. Jego uczniowie to laureaci międzynarodowych konkursów, wirtuozi oraz wybitni pedagodzy, do których należeli m.in.: Ryszard Bakst, Jan Bereżyński, Felicja Blumental, Halina Czerny-Stefańska, Jan Ekier, Róża Etkin-Moszkowska, Fu Cong, Lidia Grychtołówna, Adam Harasiewicz, Roman Jasiński, Aleksander Kagan, Halina Kalmanowicz, Wacław Kisielewski, Elza Kolodin, Bolesław Kon, Waldemar Maciszewski, Alfred Müller, Sergiusz Nadgryzowski, Hiroko Nakamura, Włodzimierz Obidowicz, Ewa Osińska, Teresa Rutkowska, Marta Sosińska-Janczewska i Tatiana Woytaszewska. Angażował się również społecznie. W latach 1934–1939 oraz 1945–1948 pełnił funkcję prezesa polskiej sekcji Międzynarodowego Towarzystwa Muzyki Współczesnej, w latach 1959–1966 był prezesem Towarzystwa im. Fryderyka Chopina, a od 1956 do 1962 prezesem Stowarzyszenia Polskich Artystów Muzyków (SPAM).
Spoczywa na cmentarzu Powązkowskim w Warszawie (kwatera 73, rząd 3, grób 2).

</doc>
<doc id="845691" url="https://pl.wikipedia.org/wiki?curid=845691" title="Czesław Przybylski">
Czesław Przybylski

Czesław Piotr Przybylski (ur. 19 maja 1880 w Warszawie, zm. 14 stycznia 1936 tamże) – polski architekt, reprezentant eklektyzmu i modernizmu.
Życiorys.
Po ukończeniu w 1904 Politechniki Warszawskiej studiował do 1908 w Paryżu, Karlsruhe i Wiedniu. Po powrocie do kraju pracował zawodowo w Warszawie, a w czasie I wojny światowej w Rosji, m.in. w Kijowie. 
Od 1919 był profesorem Politechniki Warszawskiej i wychowawcą oraz promotorem wielu wybitnych architektów, m.in. Bohdana Pniewskiego. Publikował wielokrotnie w prasie branżowej, działał w Kole Architektów przy Stowarzyszeniu Techników (poprzedniku SARP), a od 1908 także w Towarzystwie Opieki nad Zabytkami Przeszłości.
W swojej twórczości początkowo nawiązywał do spuścizny historycznej (zwłaszcza do klasycyzmu), uwzględniając jednak zasady funkcjonalności budynku i nowoczesności konstrukcji. Po I wojnie światowej jego budynki uzyskiwały coraz prostsze, minimalistyczne formy przy coraz bardziej monumentalnej skali.
Pochowany na cmentarzu Powązkowskim (kwatera 198-6-4).

</doc>
<doc id="845696" url="https://pl.wikipedia.org/wiki?curid=845696" title="Albert Bartoszewicz">
Albert Bartoszewicz

Albert Bartoszewicz (ur. 2 sierpnia 1942 w Rajewszczyźnie koło Nieświeża, zm. 28 sierpnia 2001) – slawista polski (rusycysta, białorutenista), profesor Uniwersytetu Warszawskiego, Wyższej Szkoły Pedagogicznej w Olsztynie i Uniwersytetu Warmińsko-Mazurskiego, doktor "honoris causa" Uniwersytetu Kaliningradzkiego.
Życiorys.
Był synem Józefa i Aldony z Kondratowiczów. Ojciec był rolnikiem; zmobilizowany w 1939, brał udział w obronie Warszawy, ale uniknął niewoli niemieckiej. Później służył w Armii Krajowej, w grudniu 1943 po rozbrojeniu jego oddziału został wcielony do Armii Czerwonej, w szeregach której zginął prawdopodobnie w 1944 na Litwie. Wdowa z dziećmi przyjechała do Polski we wrześniu 1958, osiedlając się w powiecie Góra Śląska. 
Albert Bartoszewicz, od dzieciństwa zaznajomiony z językami wschodnimi, ukończył studia rusycystyczne na Uniwersytecie Wrocławskim w 1964. Przez rok pracował jako nauczyciel w szkole podstawowej i liceum ogólnokształcącym w Gogolinie, w 1965 został asystentem (potem starszym asystentem) w Wyższej Szkole Pedagogicznej w Opolu (obecnie Uniwersytet Opolski). W 1968 obronił doktorat na podstawie rozprawy "Sufiksalne formacje rzeczownikowe powstałe we współczesnym języku rosyjskich w latach II wojny światowej i powojennym okresie"; przeszedł w tymże roku do pracy na Uniwersytecie im. Adama Mickiewicza w Poznaniu na stanowisko adiunkta. Po habilitacji w 1972 (praca "Historia sufiksalnej odrzeczownikowej derywacji rzeczowników w języku rosyjskim") rok później został docentem na Uniwersytecie Śląskim w Katowicach. Kierował na tej uczelni Zakładem Filologii Rosyjskiej oraz pełnił funkcję prodziekana Wydziału Filologicznego.
W latach 1974–1992 był związany z Uniwersytetem Warszawskim; kierował Zakładem Języka Rosyjskiego (1974–1981), na Wydziale Rusycystyki, Slawistyki i Lingwistyki Stosowanej był kolejno prodziekanem (1975–1977) i dziekanem (1977–1981). W 1980 został profesorem nauk humanistycznych, w 1981 profesorem zwyczajnym. Jednocześnie na drugim etacie pozostawał od 1974 związany z Wyższą Szkołą Pedagogiczną w Olsztynie; w 1992 przeszedł na etat podstawowy na olsztyńską uczelnię, gdzie był kierownikiem Katedry Słowiańszczyzny Wschodniej (1993–1994), następnie Katedry Językoznawstwa Słowiańskiego (1994–1999), a już po przekształceniu Wyższej Szkoły Pedagogicznej w Uniwersytet Warmińsko-Mazurski dyrektorem Instytutu Słowiańszczyzny Wschodniej (2000–2001). Ponadto od 1996 wznowił współpracę z Uniwersytetem Adama Mickiewicza w Poznaniu, kierując Zakładem Języka Rosyjskiego. Pod jego kierunkiem doktoraty napisali, m.in.: Andrzej Sitarski (1984), Joanna Orzechowska (1999). 
Był członkiem organizacji i towarzystw naukowych, m.in. Międzynarodowej Akademii Nauk Euro-Azja, Międzynarodowej Asocjacji Białorutenistów (członek honorowy), Polskiego Towarzystwa Językoznawczego, Polskiego Towarzystwa Białorutenistycznego (współzałożyciel, wiceprzewodniczący Zarządu Głównego), Polskiego Towarzystwa Rusycystycznego (współzałożyciel, 1981–1982 przewodniczący Zarządu Głównego), Polskiego Towarzystwa Neofilologicznego (współzałożyciel, 1976–1982 wiceprzewodniczący Zarządu Głównego). Wchodził w skład Centralnej Komisji Kwalifikacyjnej ds. Kadr Naukowych.
Opublikował około 150 prac naukowych, w tym 13 książek, m.in. "Historia rosyjskiego języka literackiego" (1979), "Indeks a tergo do słownika Aleksandra Puszkina" (1985), "Zagadnienie ewolucji współczesnego języka rosyjskiego" (1986), "Słowotwórstwo rosyjskie dla Polaków" (1990). Był również współautorem 4-tomowego "Słownika a tergo współczesnego języka białoruskiego" (1988–1989). Należał do grona założycieli i przewodniczył komitetowi redakcyjnemu pisma "Acta Polono-Ruthenica", redagował tomy serii Uniwersytetu Warszawskiego "Studia z Filologii Rosyjskiej i Słowiańskiej", wchodził w skład komitetów redakcyjnych periodyków "Glottodidactica", "Acta Neophilologica", "Bałtijskij Filologiczeskij Kurier". Pod jego kierunkiem obroniono kilkaset prac magisterskich i kilkadziesiąt doktoratów. 
Bartoszewicz zapisał się w historii nauki olsztyńskiej jako organizator kontaktów z Kaliningradem. W 1985 zainicjował Międzynarodową Konferencję Slawistyczną w Olsztynie, kontynuowaną w kolejnych latach, z udziałem uczonych kaliningradzkich. Recenzował rozprawy doktorskie slawistów rosyjskich i zamieszczał ich publikacje na łamach redagowanych przez siebie pism, sam również ogłaszał prace w periodykach rosyjskich. Organizował wymianę studencką między Olsztynem a Kaliningradem. Z jego inicjatywy rozpoczął działalność na Uniwersytecie Kaliningradzkim lektorat języka polskiego, a później Katedra Języków Słowiańskich (z wiodącą rolą języka polskiego). W 1997 jako pierwszy Polak został wyróżniony doktoratem "honoris causa" Uniwersytetu Kaliningradzkiego. Pośmiertnie uhonorował go również Uniwersytet Warmińsko-Mazurski, nadając jego imię sali posiedzeń Rady Wydziału Humanistycznego (ul. Obitza).
Był dwukrotnie żonaty (z Lidią, pracownikiem naukowym Uniwersytetu Warszawskiego, oraz z Anną Starościak, absolwentką filologii rosyjskiej Uniwersytetu Warszawskiego, wykładowcą uczelni olsztyńskich), miał dwie córki (Agnieszkę, ur. 1966 i Monikę, ur. 1970).
W 1999 odznaczony Krzyżem Oficerskim Orderu Odrodzenia Polski.

</doc>
<doc id="845699" url="https://pl.wikipedia.org/wiki?curid=845699" title="Komputerowa gra akcji">
Komputerowa gra akcji

Komputerowa gra akcji – gatunek gier komputerowych, w których cała rozgrywka polega w głównej mierze na szybkości akcji, której gracz jest uczestnikiem oraz na refleksie gracza.
Podgatunki.
Gry akcji dzielą się na:

</doc>
<doc id="845704" url="https://pl.wikipedia.org/wiki?curid=845704" title="Spółgłoska szczelinowa zadziąsłowa bezdźwięczna">
Spółgłoska szczelinowa zadziąsłowa bezdźwięczna

Spółgłoska szczelinowa zadziąsłowa bezdźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: []
Artykulacja.
W czasie artykulacji podstawowego wariantu []:
Terminologia.
Spółgłoskę [] zaliczamy do spółgłosek syczących, czyli sybilantów.
Przykłady.
Polska i rosyjska spółgłoska szczelinowa zadziąsłowa bezdźwięczna jest często uznawana (przez lingwistów zachodnich, ale nie przez slawistów) za spółgłoskę laminalną z retrofleksją . W języku polskim mamy jednak do czynienia z artykulacją z płaskim językiem, więc używanie tego terminu ma na celu podkreślenie różnicy między polskimi twardymi spółgłoskami zadziąsłowymi a ich czeskimi czy angielskimi odpowiednikami, wymawianymi miękko. Głoska jest też używana w Słowniku wymowy polskiej.

</doc>
<doc id="845705" url="https://pl.wikipedia.org/wiki?curid=845705" title="Bill Demong">
Bill Demong

William "Bill" Demong (ur. 29 marca 1980 r. w Vermontville w stanie Nowy Jork) – amerykański narciarz, specjalista kombinacji norweskiej, dwukrotny medalista olimpijski, czterokrotny medalista mistrzostw świata oraz dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Bill Demong pojawił się w lutym 1998 roku, kiedy wystartował w igrzyskach olimpijskich w Nagano. Zajął tam 34. miejsce w konkursie rozgrywanym metodą Gundersena, a drużynowo był dziesiąty. Rok później zdobył złoty medal w drużynie na mistrzostwach juniorów w Saalfelden, a w lutym 1999 roku wystąpił na mistrzostwach świata w Ramsau, gdzie był między innymi dziesiąty w drużynie i osiemnasty w sprincie. W Pucharze Świata zadebiutował 9 grudnia 1999 roku w fińskim Vuokatti. Zajął tam 11. miejsce w Gundersenie, tym samym zdobył punkty już w swoim debiucie. W sezonie 1999/2000 pojawił się jeszcze jedenaście razy, w większości przypadków zdobywając punkty. W klasyfikacji generalnej zajął 41. miejsce. Podczas mistrzostw juniorów w Štrbskim Plesie wraz z kolegami z reprezentacji wywalczył tym razem srebrny medal w sztafecie.
Najlepszym wynikiem Demonga w zawodach pucharowych sezonu 2000/2001 było dziewiąte miejsce w starcie masowym wywalczone 1 marca 2001 roku w japońskim Nayoro. Punktował w większości konkursów i w efekcie zajął 16. pozycję w klasyfikacji generalnej. Na mistrzostwach świata w Lahti indywidualnie plasował się na przełomie drugiej i trzeciej dziesiątki, a w konkursie drużynowym był ósmy. W lecie 2011 roku wystąpił w czwartej edycji Letniego Grand Prix w kombinacji norweskiej. W cyklu tym zajął drugie miejsce, przy czym 3 września 2001 roku w Ramsau zajął drugie miejsce w Gundersenie. Dobrą formę prezentował także w sezonie 2001/2002, który ukończył na dziesiątym miejscu. Siedmiokrotnie plasował się w czołowej dziesiątce, a 19 stycznia 2002 roku w Libercu nie tylko po raz pierwszy stanął na podium, ale od razu zwyciężył, wgrywając zawody metodą Gundersena. Było to jednak jego jedyne podium w tym sezonie. W lutym 2002 roku wystartował na igrzyskach olimpijskich w Salt Lake City, gdzie indywidualnie zajmował miejsca w drugiej dziesiątce. W konkursie drużynowym Amerykanie z Demongiem w składzie otarli się o podium, jednak ostatecznie zakończyli zawody na czwartej pozycji, przegrywając walkę o brązowy medal z Austriakami.
W sezonie 2002/2003 ani raz nie pojawił się w zawodach Pucharu Świata. W sezonach 2003/2004, 2004/2005, 2005/2006 startował rzadko, osiągając przeciętne wyniki. Ani razu nie stanął na podium i tylko trzykrotnie plasował się w czołowej dziesiątce. Najlepszy wynik w zawodach pucharowych tym okresie osiągnął 23 stycznia 2005 roku w Libercu, gdzie był dziewiąty w sprincie. W tym czasie wystąpił na mistrzostwach świata w Oberstdorfie w 2005 roku, zajmując między innymi dwunaste miejsce w Gundersenie i piąte w drużynie. W 2006 roku brał udział w igrzyskach olimpijskich w Turynie, jednak prezentował się tam słabiej niż cztery lata wcześniej w Salt Lake City.
Demong poprawił się w sezonie 2006/2007. Pięciokrotnie znalazł się w pierwszej dziesiątce zawodów, w tym dwukrotnie stawał na podium: 9 marca 2007 roku w Lahti wygrał w Gundersenie, a dziewięć dni później w Oslo był trzeci w sprincie. W klasyfikacji generalnej zajął tym razem 11. pozycję. Na przełomie lutego i marca 2007 roku wystąpił na mistrzostwach świata w Sapporo, gdzie wywalczył srebrny medal w Gundersenie, ulegając tylko Niemcowi Ronny'emu Ackermannowi. Na tych samych Mistrzostwach zajął trzynaste miejsce w sprincie, a drużynowo był dziewiąty. Najlepsze wyniki osiągał w sezonach 2007/2008 i 2008/2009, w których zajmował trzecie miejsc w klasyfikacji generalnej. W sezonie 2007/2008 sześciokrotnie stawał na podium, w tym raz na jego najwyższym stopniu - 8 grudnia 2007 roku w Trondheim był najlepszy w Gundersenie. Rok później prezentował się jeszcze lepiej - na podium stawał dziesięć razy, z czego pięć konkursów wygrał. Pierwsze zwycięstwo odniósł 20 grudnia 2008 w Ramsau, następnie wygrywał 16 stycznia w Whistler, 15 lutego w Klingenthal, 6 marca w Lahti i 15 marca 2009 roku w Vikersund. Wszystkie zwycięstwa odniósł w zawodach metodą Gundersena. Podczas mistrzostw świata w Libercu w 2009 roku Amerykanie byli jednymi z faworytów do medalu w konkursie drużynowym. Jednak podczas skoków Demong zapomniał swojego numeru startowego i został zdyskwalifikowany. Kombinatorzy z USA zajęli ostatecznie ostatnie, dwunaste miejsce. Indywidualnie wywalczył złoty medal w Gundersenie na dużej skoczni oraz brązowy na normalnej. Był także piąty w starcie masowym.
Sezon 2009/2010 zakończył na dwunastej pozycji. Na podium stanął raz - 10 stycznia 2010 roku w Val di Fiemme wygrał zawody metodą Gundersena. Igrzyska olimpijskie w Vancouver w 2010 roku przyniosły mu dwa medale. W Gundersenie na dużej skoczni po konkursie skoków był szósty. Na trasę biegu wyruszył ze stratą 46 sekund do prowadzącego Bernharda Grubera z Austrii. W biegu okazał się jednak najlepszy i sięgnął po złoty medal wyprzedzając drugiego na mecie Johnny'ego Spillane'a o 4 sekundy. Ponadto wspólnie ze Spillane'em, Brettem Camerotą i Toddem Lodwickiem wywalczył srebrny medal. Już po skokach Amerykanie zajmowali drugie miejsce i na trasę biegu wyruszyli ze stratą dwóch sekund do prowadzących Finów. W biegu wyprzedzili reprezentantów Finlandii, jednak dali się wyprzedzić Austriakom, którzy sięgnęli po złoty medal. Na mecie Amerykanie stracili do zwycięzców nieco ponad pięć sekund i o około czternaście wyprzedzili Niemców, którzy uplasowali się na trzeciej pozycji.
Kolejny sezon był słabszy. Amerykanin ani razu nie stanął na podium i w klasyfikacji generalnej zajął dopiero 44. miejsce. Na mistrzostwach świata w Oslo w 2011 roku indywidualnie był szósty w Gundersenie na dużej skoczni oraz siódmy na normalnym obiekcie. Startował także w obu konkursach drużynowych, w których Amerykanie zajęli odpowiednio szóste i czwarte miejsce. W sezonie 2011/2012 powrócił na podium zawodów pucharowych zajmując trzecie miejsce 5 lutego 2012 roku w Val di Fiemme. Oprócz tego jeszcze pięciokrotnie znalazł się w pierwszej dziesiątce, ale na podium już nie stawał. W klasyfikacji generalnej zajął 21. miejsce.
Ostatni medal zdobył podczas mistrzostw świata w Val di Fiemme w 2013 roku, gdzie Amerykanie w składzie: Bryan Fletcher, Todd Lodwick, Taylor Fletcher i Bill Demong zajęli trzecie miejsce w zawodach drużynowych na normalnej skoczni. Był też między innymi szósty w sprincie drużynowym oraz piętnasty indywidualnie na dużym obiekcie. Na rozgrywanych rok później igrzyskach olimpijskich w Soczi wypadł nieco słabiej. Indywidualnie lepiej zaprezentował się na normalnej skoczni, gdzie zajął 24. miejsce, a w drużynie był szósty. W tym czasie nie stawał na podium zawodów Pucharu Świata.
Na mistrzostwach świata w Falun w 2015 roku zajął 7. miejsce w konkursie drużynowym. Indywidualnie był 25 na normalnej skoczni i 33 na skoczni dużej. Po sezonie 2014/2015 postanowił zakończyć sportową karierę.

</doc>
<doc id="845706" url="https://pl.wikipedia.org/wiki?curid=845706" title="Sowiogórskie Muzeum Techniki">
Sowiogórskie Muzeum Techniki

Sowiogórskie Muzeum Techniki – muzeum w Dzierżoniowie, posiada parowozownię, zabytkowy tabor kolejowy i kolekcję komputerów im. A Piotrowskiego.
Muzeum udostępnia do zwiedzania:
Parowozownia Dzierżoniowa.
Lokomotywa Ls40.
Lokomotywa Ls40 – lokomotywa spalinowa, wyprodukowana w Fabryce Lokomotyw im. F. Dzierżyńskiego w Chrzanowie. W 1952 r. Ma silnik S64, o mocy 44 KM. Projekt jednostki powstał już w 1947 r. W latach 1952-1961, w pięciu kolejnych seriach (niewiele różniących się kształtem nadwozia) zbudowano 581 sztuk lokomotyw.
Pochodzenie lokomotywy 
Pozyskana dla Sowiogórskiego Muzeum Techniki lokomotywa spalinowa Ls40-5285 do lat 90 XX wieku obsługiwała bocznicę Zakładów Porcelany Elektrotechnicznej w Ciechowie k. Środy Śląskiej. Do roku 2005 wszystkie lokomotywy eksploatowane wcześniej w tym zakładzie trafiły na złom. Los okazał się łaskawy dla Ls40, eksploatowanej do 2002 r., a to dzięki kierownikowi działu transportu zakładów Stanisławowi Saganowskiemu. Zaproponował on przekazanie lokomotywy Fundacji Otwarte Muzeum Techniki.
Kolekcja Komputerów imienia Artura Piotrowskiego.
W czasie VII Sowiogórskiego Festiwalu Techniki Artur G. Korwin Piotrowski przekazał muzeum kolekcję około 5.000 eksponatów związanych z technologiami mikrokomputerowymi (komputery, oprogramowanie i dokumentacja). Kolekcja ta zawiera między innymi komputer Odra 1305 i bogatą kolekcję mikro-komputerów i oprogramowania firmy Zenith Data Systems, znanej również jako Heathkit lub Heath Co.

</doc>
<doc id="845713" url="https://pl.wikipedia.org/wiki?curid=845713" title="Taras Szamszoryk">
Taras Szamszoryk

Taras Szamszoryk (biał. Тарас Шамшорык, ros. Тарас Шамшорик; ur. 21 października 1976) – białoruski piłkarz, grający na pozycji pomocnika. Mierzy 178 cm, waży 72 kg.

</doc>
<doc id="845715" url="https://pl.wikipedia.org/wiki?curid=845715" title="Savinien Cyrano de Bergerac">
Savinien Cyrano de Bergerac

Savinien Cyrano de Bergerac // (także: Hercule Savinien de Cyrano de Bergerac), (ur. 6 marca 1619; zm. 28 lipca 1655) – francuski filozof, pisarz, dramaturg i żołnierz.
Na jego twórczość duży wpływ mieli: Pierre Gassendi i Kartezjusz. Pisał komedie (m.in. "Le pedant joue" 1654, z której wiele scen zapożyczył Molier), tragedie (m.in. "La mort d’Agrippine" 1653); jest także autorem powieści fantastycznej "Tamten świat" (wydanie polskie 1956) opowiadającej o podróży do państw Księżyca i Słońca. Współczesnym znany jest głównie jako autor listów ("Lettres" 1654).
Postać Cyrana de Bergerac została spopularyzowana dzięki komedii Edmonda Rostanda "Cyrano de Bergerac" (1897).

</doc>
<doc id="845716" url="https://pl.wikipedia.org/wiki?curid=845716" title="Anssi Koivuranta">
Anssi Koivuranta

Anssi Einar Koivuranta (ur. 3 lipca 1988 w Kuusamo) – fiński skoczek narciarski, do 2010 roku kombinator norweski, brązowy medalista olimpijski, dwukrotny medalista mistrzostw świata, czterokrotny medalista mistrzostw świata juniorów oraz zdobywca Pucharu Świata w kombinacji norweskiej.
Kariera.
Zwycięzca siedmiu zawodów o Puchar Świata. Mistrz świata juniorów w Gundersenie z Tarvisio w 2007. Mistrz Finlandii w skokach narciarskich rozegranych 4 lutego 2009 na dużej skoczni w Lahti (HS 130). Do mistrzostw świata w Libercu przystępował jako lider Pucharu Świata jednak nie udało mu się zdobyć medalu. W starcie masowym i Gundersenie (normalna skocznia) znalazł się tuż za podium. W biegu drużynowym nie wystąpił, a w Gundersenie (duża skocznia) po skoku był na drugim miejscu. Z powodu choroby nie wystartował jednak w biegu. Zwycięzca Pucharu Świata w sezonie 2008/2009. Rekord życiowy w skokach to 214,5 metra uzyskane 19 marca 2009 w Planicy. 
Od sezonu 2010/2011 z powodu choroby uniemożliwiającej mu treningi wytrzymałościowe zrezygnował ze startów w kombinacji norweskiej i zaczął uprawiać skoki narciarskie. W listopadzie 2010 został włączony do fińskiej reprezentacji w skokach narciarskich. W kwietniu 2011 roku zadecydował, że pozostanie w skokach narciarskich na dłużej.
W maju 2015 ogłosił zawieszenie kariery na co najmniej jeden sezon, natomiast pół roku później ogłosił definitywne jej zakończenie.

</doc>
<doc id="845717" url="https://pl.wikipedia.org/wiki?curid=845717" title="Stacja Linii Radiowych Piątkowo">
Stacja Linii Radiowych Piątkowo

Stacja Linii Radiowych Piątkowo – wieże RTV znajdujące się w dzielnicy Poznania - Piątkowo. Właścicielem obiektu jest EmiTel sp. z o.o.
SLR składa się z dwóch wież:
Obie wieże TV, mimo swoich walorów turystycznych, są niedostępne dla zwiedzających. 
Programy telewizyjne już nie nadawane.
Programy telewizji analogowej wyłączone 28 listopada 2012 r.

</doc>
<doc id="845720" url="https://pl.wikipedia.org/wiki?curid=845720" title="Jerzy Marcinkowski">
Jerzy Marcinkowski

Jerzy Marcinkowski (ur. 1965) – matematyk zajmujący się logiką w informatyce i teorią informatyki; prof. dr hab., profesor nadzwyczajny w Instytucie Informatyki Uniwersytetu Wrocławskiego, w latach 2008–2011 roku członek Państwowej Komisji Akredytacyjnej.
Życiorys.
Marcinkowski pracuje nad problemami rozstrzygalności w informatyce; obronił w tej dziedzinie pracę doktorską (1993) i habilitacyjną (1999), oraz opublikował ponad 20 artykułów. Jest laureatem Nagrody im. Kazimierza Kuratowskiego (1995), oraz był stypendystą "Isaac Newton Institute for Mathematical Sciences" Uniwersytetu Cambridge (2006). W 2010 spędził dwa miesiące w Oxford University Computing Laboratory, gdzie kontynuował pracę nad teorią baz danych. Był prodziekanem ds. studiów informatycznych Wydziału Matematyki i Informatyki Uniwersytetu Wrocławskiego w latach 2002–2005.
W 2001 roku, Marcinkowski opublikował serię artykułów, na łamach m.in. "Gazety Wyborczej", opowiadających się przeciwko kontrowersyjnej budowie Biblioteki Głównej Uniwersytetu Wrocławskiego. W 2007 roku wielokrotnie wypowiadał się na temat lustracji pracowników naukowych, którą popiera, w przeciwieństwie do większości środowiska akademickiego.

</doc>
<doc id="845723" url="https://pl.wikipedia.org/wiki?curid=845723" title="Mistrzostwa Świata w Łyżwiarstwie Figurowym 2002">
Mistrzostwa Świata w Łyżwiarstwie Figurowym 2002

Mistrzostwa świata w łyżwiarstwie figurowym 2002 – zawody rangi mistrzowskiej w łyżwiarstwie figurowym, które odbywały się od 18 do 24 marca 2002 w hali M-Wave w Nagano. Podczas zawodów rozgrywane były konkurencje solistów, solistek, par sportowych oraz par tanecznych. 
Złoty medal wśród solistów zdobył Rosjanin Aleksiej Jagudin, zaś wśród solistek triumfowała jego rodaczka Irina Słucka. W parach sportowych tytuł mistrzowski wywalczyli Chińczycy Shen Xue i Zhao Hongbo. W parach tanecznych triumfowali Rosjanie Irina Łobaczowa i Ilja Awierbuch.
Wyniki.
Pary taneczne.
Pierwszym tańcem obowiązkowym był "Golden Waltz" (CD-1), a drugim "Quickstep" (CD-2).

</doc>
<doc id="845739" url="https://pl.wikipedia.org/wiki?curid=845739" title="Macierzanka halna">
Macierzanka halna

Macierzanka halna ("Thymus alpestris") – gatunek rośliny wieloletniej należący do rodziny jasnotowatych. Występuje w Karpatach oraz w Sudetach. 
Zmienność.
Tworzy mieszańce z macierzanką zwyczajną.

</doc>
<doc id="845740" url="https://pl.wikipedia.org/wiki?curid=845740" title="Sol (mitologia rzymska)">
Sol (mitologia rzymska)

Sol (łac. Sol, Helius ‘Słońce’, gr. Hēlios ‘Słońce’) – w mitologii rzymskiej bóg Słońca; utożsamiany z greckim Heliosem.
Pierwotnie był bóstwem sabińskim. Sprowadzenie jego kultu do Rzymu (równocześnie z kultem Luny) przypisywano Tytusowi Tacjuszowi. Kult bóstwa sprawowany był przez sabiński ród Aureliuszów.
Kult bóstwa w połączeniu z wpływami religii wschodnich (El Gabal, Mitra) doprowadził do powstania w III wieku nowego kultu synkretycznego Słońca Niezwyciężonego (Sol Invictus).
W sztuce starożytnego Rzymu najczęściej przedstawiano go na wzór greckiego Heliosa, to jest z promienistą aureolą wokół głowy lub promienistą koroną na głowie, na złotym rydwanie zaprzężonym w cztery konie.
Obdarzono go przydomkiem Indiges, a jego święto obchodzono 8 sierpnia. Wzniesiono ku jego czci świątynię na Kwirynale oraz ołtarz w Circus Maximus.
Od słowa "Sol" pochodzi nazwa "solarny" (słoneczny).

</doc>
<doc id="845741" url="https://pl.wikipedia.org/wiki?curid=845741" title="Thymus alpestris">
Thymus alpestris



</doc>
<doc id="845748" url="https://pl.wikipedia.org/wiki?curid=845748" title="NForce">
NForce

nForce – rodzina chipsetów produkowanych przez firmę Nvidia od 2001 roku, montowanych na płytach głównych.
Rodzaje chipsetów.
nForce.
Pierwsza seria chipsetów w wersji 220, 415 i 420 przeznaczona była dla mikroprocesorów AMD Athlon i Duron. Chipsety 220 i 420 posiadały zintegrowaną kartę graficzną klasy GeForce 2 MX.
nForce2.
Seria chipsetów dla płyt głównych z podstawką A procesorów firmy AMD wspierała pamięć DDR SDRAM. Część z chipsetów miała zintegrowaną kartę graficzną klasy GeForce 4 MX.
nForce3.
Seria chipsetów wspierających procesory AMD Athlon 64. Występowały w odmianach Pro150 (Socket 754), 250 (Socket 754), 250 GB (Socket 754), Ultra (Socket 939), Pro250 (Socket 940).
nForce 700.
Planowana na koniec roku 2007, seria chipsetów przeznaczona do współpracy z procesorami Intel Core 2 i AMD Phenom. Jednym z typów jest NForce 790i SLI.
nForce Professional.
Seria Professional 2000 i 3000 została wydana do współpracy z procesorami AMD Opteron.

</doc>
<doc id="845750" url="https://pl.wikipedia.org/wiki?curid=845750" title="Gwardie Światopełkowe">
Gwardie Światopełkowe

Gwardie Świętopełkowe () – czeska kolaboracyjna formacja paramilitarna działająca podczas II wojny światowej.
Zostały utworzone na Morawach w sierpniu 1939 r. jako Gwardie Faszystowskie (Fašistické gardy). Na ich czele stanęli Arnošt Pořízka, b. żołnierz Legionu Czechosłowackiego w Rosji i Jakub Niemczyk, morawski działacz polityczny.
Liczyły ok. 800 ludzi, noszących jednolite odzienie (spodnie jeździeckie, wysokie buty i biała koszula z czarnymi wyłogami). Panowała wśród nich wojskowa dyscyplina.
Poszczególne oddziały były zorganizowane jak hitlerowskie SA. Podstawową jednostką była rota w sile 169 ludzi. Planowano sformować z gwardzistów 16 pułków na całym terytorium Protektoratu Czech i Moraw, ale nigdy do tego nie doszło.
Nie podporządkowały się Narodowemu Zjednoczeniu, natomiast od 1940 r. podjęły bliską, ale krótkotrwałą współpracę z faszystowskim Czeskim Obozem Narodowo-Społecznym "Vlajka" Jana Rysa-Rozsévača. Przemianowały się wówczas na Gwardie Światopełkowe. Ich nazwa pochodziła od imienia księcia wielkomorawskiego Światopełka z IX wieku. Korzystały także z cichego poparcia Niemców, którzy udostępnili ich członkom miejsce do ćwiczeń na Wyspie Strzeleckiej w Pradze. Gwardziści pozdrawiali się zawołaniem "Vůdci zdar!".
8 sierpnia 1940 r. gwardziści brali udział w nieudanym faszystowskim puczu Vlajki w Pradze. W późniejszym okresie Gwardie Światopełkowe odgrywały coraz mniejszą rolę (ich członkowie stracili prawo noszenia własnych strojów), aż rozpadły się na pocz. 1943 r., a ich członkowie przeszli do innych kolaboracyjnych i faszystowskich organizacji. W kwietniu 1945 r. niektórzy b. gwardziści wstąpili do formowanej Ochotniczej Kompanii SS "Św. Wacława".
Po wojnie przywódcy Gwardii zostali osądzeni – J. Niemczyk dostał karę dożywotniego więzienia, a A. Pořízka 20 lat więzienia.

</doc>
<doc id="845753" url="https://pl.wikipedia.org/wiki?curid=845753" title="Przemysław Kita (chemik)">
Przemysław Kita (chemik)

Przemysław Andrzej Kita (ur. 16 września 1946 w Kamieniu Pomorskim) – polski chemik, specjalizujący się w dziedzinie chemii nieorganicznej i chemii koordynacyjnej.
Życiorys.
W 1964 roku ukończył I Liceum Ogólnokształcące w Toruniu i podjął studia na Uniwersytecie Mikołaja Kopernika. Ukończył je w 1969 roku, pod opieką Antoniego Swinarskiego, po czym podjął pracę na stanowisku asystenta w Instytucie Chemii. W 1974 roku uzyskał stopień doktora nauk chemicznych, tematem jego rozprawy było "Badanie kinetyki reakcji akwatacji soli Reinecke'go oraz identyfikacja produktów solwolizy w wodzie, metanolu, etanolu i n-propanolu", a promotorem Alicja Łodzińska. W 1987 roku uzyskał stopień doktora habilitowanego na podstawie rozprawy "Badania nad mechanizmem reakcji zasadowej hydrolizy kompleksów chromu (III)". W latach 1983-1984 oraz 1988 odbywał staże na Uniwersytecie Alberty. W 1999 roku otrzymał tytuł profesora nauk chemicznych.
Od 2000 roku kieruje Zakładem Chemii Nieorganicznej, potem przekształconym w Katedrę Chemii Nieorganicznej i Koordynacyjnej. W latach 1996-99 był członkiem Senatu UMK, a w latach 1999-2002 pełnił funkcję prodziekana Wydziału Chemii UMK. Tematyka jego badań obejmuje chemię koordynacyjną, kinetykę chemiczną oraz mechanizm przenoszenia elektronu i wymianę ligandów.
Jego żoną jest Ewa Kita.

</doc>
<doc id="845754" url="https://pl.wikipedia.org/wiki?curid=845754" title="Troy Bayliss">
Troy Bayliss

Troy Bayliss (ur. 30 marca 1969 w Taree) australijski motocyklista wyścigowy. Jest jednym z najbardziej utytułowanych zawodników w historii wyścigów motocyklowych. Trzykrotnie zdobył tytuł mistrza świata klasy WSBK, ponadto zdobył tytuł mistrza BSB oraz zwyciężył w wyścigu klasy MotoGP.
1992-1999: Początki.
Troy Bayliss zaczął startować w wyścigach motocyklowych w wieku 23 lat. Wygrał pierwszy wyścig, w jakim wziął udział. W następnych wyścigach spisywał się na tyle dobrze, że w 1995 roku zdecydował się startować w australijskich mistrzostwach klasy Supersport. Ukończył je jako wicemistrz Australii. W 1996 roku przeniósł się do australijskich mistrzostw klasy Superbike. Ukończył je na 3 miejscu. W tej samej klasie, w 1997 roku zdobył wicemistrzostwo Australii. W tym samym roku Bayliss dostał dziką kartę na wyścig o Grand Prix Australii w kategorii 250 cm³. Wystartował w zespole Ariego Molenaara na motocyklu Suzuki. Ukończył wyścig na szóstym miejscu. Następnie w 1998 roku przeniósł się do BSB. W 1999 roku zdobył tytuł mistrza Wielkiej Brytanii.
2000-2002: World Superbike.
Na początku 2000 roku startował w AMA Superbike. W tym samym roku zadebiutował w WSBK, zastępując kontuzjowanego Carla Fogartego. Już rok później (2001) zdobył mistrzostwo świata. W 2002 roku został wicemistrzem, przegrywając jedynie z Colinem Edwardsem.
2003-2006: MotoGP.
W sezonie 2003 zadebiutował w klasie MotoGP na motocyklu Ducati. Pierwszy sezon ukończył w klasyfikacji generalnej na szóstym miejscu. Przegrał tytuł debiutanta roku tylko z Nickym Haydenem. Sezon 2004 był dla niego nieudany. Ukończył go dopiero na czternastym miejscu. Jednakże dobre rezultaty pod koniec sezonu umożliwiły mu starty w 2005 w zespole Sito Ponsa na motocyklu Hondy. Ten sezon również był dla niego nieudany, ponieważ doznał kontuzji ręki i po tym sezonie odszedł z MotoGP. Powrócił na moment w sezonie 2006, zastępując kontuzjowanego Sete Gibernau w ostatniej rundzie sezonu o Grand Prix Walencji. Wygrał ten wyścig i było to jego pierwsze i ostatnie zwycięstwo w MotoGP.
2006-2008: Powrót do World Superbike i zakończenie kariery.
W sezonie 2006 Australijczyk powrócił do WSBK na motocyklu Ducati i zdobył swój drugi tytuł MŚ Superbike. W sezonie 2007 zajął czwarte miejsce. Natomiast sezon 2008 też był dla niego zwycięski, zdobył trzeci tytuł i tym samym zakończył swoją karierę.
Życie prywatne.
Jest żonaty, ma troje dzieci: Mitcha, Abbey oraz Ollie.

</doc>
<doc id="845755" url="https://pl.wikipedia.org/wiki?curid=845755" title="Alicia de Larrocha">
Alicia de Larrocha

Alicia de Larrocha (właśc. Alicia de Larrocha y de la Calle, ur. 23 maja 1923 w Barcelonie, zm. 25 września 2009 tamże) – katalońska pianistka. Uczennica Franka Marshalla. Zaczęła zdobywać rozgłos w wieku pięciu lat, pierwszą płytę nagrała w wieku dziewięciu lat, a dwa lata później była solistką podczas wykonana koncertu Mozarta z Orquesta Sinfónica de Madrid. Zadebiutowała w Stanach Zjednoczonych w 1955 roku, grając wraz z Los Angeles Philharmonic. Dokonała wielu nagrań, szczególnie cenione są jej wykonania muzyki kompozytorów hiszpańskich. W 1995 roku została wyróżniona Nagrodą Międzynarodowej Rady Muzycznej UNESCO. Zdobyła cztery Nagrody Grammy: dwukrotnie za nagrania "Iberii" Albeniza (1974 i 1988), za "Goyescas" Granadosa (1991) oraz za płytę z utworami Ravela i Fauré (1975).

</doc>
<doc id="845757" url="https://pl.wikipedia.org/wiki?curid=845757" title="IBM Portable PC">
IBM Portable PC

W lutym 1984 firma IBM zaprezentowała swój własny przenośny komputer.
Komputer IBM Portable Personal Computer 5155 Model 68 zarówno pod względem kształtu jak i wielkości przypominał system Compaq Portable wydany prawie 15 miesięcy przed wprowadzeniem komputera IBM na rynek. Był wielkości walizki i ważył niewiele ponad 13 kilogramów. Posiadał wbudowany 9 calowy bursztynowy monitor CRT, jedną lub dwie stacje dyskietek 5,25 cala, klawiaturę posiadającą 83 klawisze; dwie karty adaptera oraz kartę graficzna przypominająca CGA.
Rozdzielczość monitora wynosiła jedynie 600x200 pikseli i wyświetlała jedynie dwa odcienie szarości.
Komputer posiadał także uniwersalny zasilacz umożliwiający zasilanie komputera prądem o napięciu 220 V.
Cena katalogowa tego komputera wynosiła 4225 USD. 
Pierwszy komputer IBM wyposażony był w dysk twardy, choć Portable PC nie miał dysku twardego, posiadał za to 256 kB pamięci.Portable PC miał płytę główną stosowaną w komputerach IBM XT, więc posiadał osiem gniazd na karty kontrolerów, lecz ze względu na brak miejsca wewnątrz komputera, jedynie w dwóch spośród nich można było instalować karty o jednakowej długości.
Pod względem efektywności Portable PC nie różnił się niczym od systemu IBM XT o tej samej konfiguracji.
2 kwietnia 1986 roku firma IBM wycofała Portable PC. W tym samym czasie firma ta zaprezentowała 
IBM Convertible laptop PC. 
Komputer ten nie zyskał popularności na rynku, choć był porównywalny i w niektórych aspektach lepszy od bardziej popularnego komputera Compaq Portable.
Portable PC składał się z takich komponentów jak:
Linki zewnętrzne.
 Old Computers : IBM PORTABLE PC
 Computer museum BM Portable Personal Computer

</doc>
<doc id="845762" url="https://pl.wikipedia.org/wiki?curid=845762" title="Granados">
Granados



</doc>
<doc id="845764" url="https://pl.wikipedia.org/wiki?curid=845764" title="Efekt spekulacyjny">
Efekt spekulacyjny

Efekt spekulacyjny - efekt uwzględniający oczekiwania konsumentów, co do poziomu przyszłych cen, ma dwa warianty. Pierwszy wariant mówi o tym, że jeśli konsumenci oczekują wzrostu cen, to zakupują danego dobra więcej (na zapas). Drugi wariant natomiast mówi, że jeśli konsumenci spodziewają się spadku cen, to ograniczą zakup danego dobra i poczekają do spodziewanej obniżki.

</doc>
<doc id="845773" url="https://pl.wikipedia.org/wiki?curid=845773" title="BeleniX">
BeleniX

BeleniX – oparta na jądrze OpenSolaris dystrybucja systemu operacyjnego na licencji CDDL.
BeleniX jest dostępny w formie płyty rozruchowej typu LiveCD.

</doc>
<doc id="845774" url="https://pl.wikipedia.org/wiki?curid=845774" title="Rotunda (Warszawa)">
Rotunda (Warszawa)



</doc>
<doc id="845777" url="https://pl.wikipedia.org/wiki?curid=845777" title="Llarocha">
Llarocha



</doc>
<doc id="845780" url="https://pl.wikipedia.org/wiki?curid=845780" title="Marie-France Dubreuil">
Marie-France Dubreuil

Marie-France Dubreuil (ur. 11 sierpnia 1974 w Montrealu) – kanadyjska łyżwiarka figurowa, startująca w parach tanecznych z Patrice Lauzonem. Uczestniczka igrzysk olimpijskich (2002, 2006), dwukrotna wicemistrzyni świata (2006, 2007), medalistka mistrzostw czterech kontynentów (zwycięstwo w 2007 roku), medalistka finału Grand Prix oraz 5-krotna mistrzyni Kanady (2000, 2004–2007). Po zakończeniu kariery 20 maja 2008 roku została trenerką par tanecznych w Montrealu.
Życie prywatne.
Marie-France Dubreuil urodziła się w Montrealu w prowincji Kanady Quebec. Po zakończeniu kariery amatorskiej Dubreuil wyszła za mąż za swojego partnera sportowego Patrice Lauzona, z którym występowała w parach tanecznych przez 13 lat. Ślub odbył się w sierpniu 2008 r. podczas ceremonii w Auberge Le Saint-Gabriel w Montrealu. 24 grudnia 2010 r. w szpitalu Pierre Le-Gardeur w Montrealu na świat przyszła ich córka Billie-Rose.
Kariera sportowa.
Początki.
Marie-France rozpoczęła jazdę na łyżwach w wieku 5 lat, a swoje pierwsze łyżwy otrzymała jako prezent urodzinowy od babci. Treningi tańca na lodzie rozpoczęła mając 10 lat.
Kariera juniorska.
Podczas kariery juniorskiej Dubreuil występowała w parze z Bruno Yvarsem, z którym zdobyła brązowy medal mistrzostw świata juniorów w 1990 r. Ich partnerstwo trwało trzy sezony. W sezonie 1993/94 występowała z Tomasem Morbacherem, jednak bez większych sukcesów.
Kariera seniorska.
W 1995 roku rozpoczęła współpracę z Patricem Lauzonem. Początki były bardzo trudne, więc Marie-France pracowała w trzech różnych miejscach, a Patrice w sklepie swojego ojca, by sfinansować jazdę na łyżwach. 
Do 2001 roku trenowali pod okiem Sylvie Fullum i Francois Vallee. Natomiast od 2002 r. zaczęli współpracę z Muriel Boucher-Zazoui we francuskim Lyonie, co po kilku latach zaowocowało sukcesami. Do 2005 r. zajmowali miejsca na podium w poszczególnych konkursach Grand Prix oraz stawali na podium mistrzostw czterech kontynentów zdobywając dwa srebra i brąz, a także mieli na swoim koncie trzy tytułu mistrzów i trzy tytuły wicemistrzów Kanady. Ich debiut olimpijski miał miejsce podczas igrzysk olimpijskich 2002 w Salt Lake City i zajęli wówczas 12-ste miejsce.
Sezon 2005/06 był dnia nich przełomowy pod względem osiąganych rezultatów. Oprócz zdobycia czwartego tytułu mistrzów Kanady, Dubreuil/Lauzon odnieśli pierwsze zwycięstwa w zawodach rangi Grand Prix - wygrali Skate Canada oraz NHK Trophy, natomiast w finale Grand Prix zdobyli brązowy medal ustępując duetowi rosyjskiemu Nawka/Kostomarow oraz duetowi ukraińskiemu Hruszina/Honczrow. Stali się tym samym jednym z pretendentów do medalu na igrzyskach olimpijskich w Turynie. Ich udział na drugiej olimpiadzie został przerwany poważnie wyglądającym upadkiem Marie-France podczas jednego z najtrudniejszych podnoszeń w tańcu oryginalnym podczas którego Marie-France trzymała się jedynie ramienia Patrice. Upadek miał miejsce tuż przed zakończeniem tańca, dlatego para była w stanie dokończyć występ, jednak kontuzja okazała się na tyle bolesna, że postanowili zrezygnować z prezentacji tańca dowolnego i dalszego uczestnictwa w zawodach.
Po rozczarowaniu olimpijskim Dubreuil/Lauzon zdecydowali się wystąpić w sezonie 2006/07, który był ich najlepszym w całej karierze. 
Zdobyli oni piąty tytuł mistrzów Kanady, powtórzyli zwycięstwa na Skate Canada oraz NHK Trophy, a w finale Grand Prix wygrali srebrny medal. W lutym 2007 r. zostali mistrzami czterech kontynentów, co było ich jedynym złotym medalem w karierze. Na zakończenie sezonu powtórzyli wyczyn sprzed roku i zostali wicemistrzami świata..
20 maja 2008 r. Dubreuil i Lauzon ogłosili oficjalne zakończenie kariery. W kolejnym roku kontynuowali występy w rewiach łyżwiarskich i rozpoczęli przygotowania do kariery trenerskiej.
Kariera trenerska.
Marie-France wraz z mężem Patrice oraz Romainem Haguenauerem trenują pary taneczne w Gadbois Centre w Montrealu. Podczas igrzysk olimpijskich w 2018 r. prowadzone przez nich pary zdominowały konkurs olimpijski zdobywając złoty (Virtue/Moir) oraz srebrny medal (Papadakis/Cizeron). Do ich uczniów należą następujące pary taneczne (osiągnięcia pod okiem tego zespołu trenerskiego):
Ich byli uczniowie to:

</doc>
<doc id="845782" url="https://pl.wikipedia.org/wiki?curid=845782" title="I-8">
I-8

I-8 (nazwa kodowa U-Flieder) – japoński okręt podwodny typu "J3". I-8 dowodzony przez Shinji Uchino spotkał się 20 lipca 1943 r. na morzu z niemieckim okrętem podwodnym U-161. Na I-8 przekazano urządzenie Wanze, pilota, obsadę radiostacji, wskazówki co do trasy i współrzędne geograficzne miejsca, gdzie miały nad nim otoczyć opiekę Ju 88 i niszczyciele. I-8 wszedł do Lorient 8 IX, przekazał 50-osobową załogę dla U-1224, który dalej miał służyć jako RO-501. 
Następnie wpłynął do bazy Brest 31 sierpnia 1943 r. Celem misji była wymiana strategicznych materiałów i osiągnięć między państwami Osi.
Jednostka została zatopiona 31 marca 1945 roku wraz z całą załogą 65 mil na południowy wschód od Okinawy przez amerykański niszczyciel USS „Morrison”.

</doc>
<doc id="845785" url="https://pl.wikipedia.org/wiki?curid=845785" title="Pasaż Stefana Wiecheckiego „Wiecha” w Warszawie">
Pasaż Stefana Wiecheckiego „Wiecha” w Warszawie

Pasaż Stefana Wiecheckiego „Wiecha”, zwyczajowo pasaż „Wiecha”, dawniej pasaż Śródmiejski – pieszy ciąg komunikacyjno-handlowy w śródmieściu Warszawy, biegnący od ulicy Widok do ulicy Sienkiewicza.
Historia.
Pasaż powstał w latach 1963–1969 jako część kompleksu Ściany Wschodniej. Pierwotnie nosił nazwę "pasażu Śródmiejskiego". Obecna nazwa upamiętnia postać Stefana Wiecheckiego „Wiecha”, związanego z Warszawą prozaika, publicysty i satyryka.
Równoległy do ulicy Marszałkowskiej pasaż, oddzielony od niej budynkami domów towarowych „Centrum”, miał zapewniać użytkownikom poczucie wytchnienia od ruchu ulicznego i być przestrzenią przyjazną dla mieszkańców'. Powstał jako inspiracja pasażem handlowym Lijnbaan w Rotterdamie z 1953 roku. Przestrzeń między nowoczesnymi budynkami domów towarowych i przedwojenną zabudową na tyłach ulicy Marszałkowskiej została wypełniona pergolą i elementami małej architektury, takimi jak murowane klomby, ławki, daszki i gabloty ekspozycyjne, zaprojektowanymi przez Barbarę Kaliszewską.
W październiku 1970 przy pasażu otwarto kino Relax.
W 2006 roku zakończono przebudowę pasażu według projektu Dariusza Hyca i Henryka Łaguny. Zlikwidowano elementy małej architektury i wprowadzono gładką granitową nawierzchnię, dziewięć 19-metrowych słupów oświetleniowych i kraty pod pnącza na elewacjach. Przebudowany pasaż utracił swój kameralny charakter i stał się przestrzenią mniej przyjazną dla użytkowników.
W 2015 placowi przylegającemu do pasażu od strony wschodniej (między ulicami Chmielną i Widok) nadano nazwę "skweru Janusza Grabiańskiego".

</doc>
<doc id="845788" url="https://pl.wikipedia.org/wiki?curid=845788" title="Pasaż Wiecha">
Pasaż Wiecha



</doc>
<doc id="845789" url="https://pl.wikipedia.org/wiki?curid=845789" title="Pasaż &quot;Wiecha&quot;">
Pasaż &quot;Wiecha&quot;



</doc>
<doc id="845794" url="https://pl.wikipedia.org/wiki?curid=845794" title="Tam o'shanter">
Tam o'shanter

Tam o'shanter – szkockie nakrycie głowy, pierwotnie męskie, którego nazwa pochodzi od tytułowej postaci z wiersza Roberta Burnsa "Tam o'Shanter". 
"Tam o'shanter" jest bardzo zbliżony formą do beretu – jak on miękki, płaski, okrągły, bez daszka czy otoka; najczęściej wyrabiany z wełny. Charakterystycznym motywem zdobniczym jest umieszczony na środku pompon zwany "toorie". Średnica wierzchniej części "tam o'shanter" jest około dwukrotnie większa od średnicy głowy. Początkowo nakrycia te produkowano wyłącznie w kolorze niebieskim i stąd nazywano je "Bluebonnets". Obecnie, dzięki upowszechnieniu się barwników syntetycznych, dostępne są w wielu kolorach, również barwione w typowe szkockie wzory tartanowe. 
Rodzaj "tam o'shanter" o nazwie "General Service Cap" noszony był podczas II wojny światowej przez oddziały piechoty armii brytyjskiej oraz kanadyjskiej zamiast beretów (które stały się ich standardowym nakryciem głowy w latach powojennych). Nakrycie to miało kolor khaki i było sztywniejsze niż cywilne "tam o'shanters". Obecnie Dywizja Szkocka ("Scottish Division") armii brytyjskiej oraz niektóre jednostki armii kanadyjskiej nadal używają "tam o'shanter" z główką o znacznie zredukowanej powierzchni (nazywanego w skrócie TOS) jako polowego nakrycia głowy, przy czym bataliony z rejonów górskich ("Highland batallions") noszą nakrycie nasunięte na przód głowy, a bataliony z nizin ("Lowland batallions") nasuwają je na prawo, na wzór beretu.
Poszczególne bataliony Królewskiego Regimentu Szkockiego ("Royal Regiment of Scotland") noszą dla odróżnienia przyczepione do "tam o'shanters" pęczki ozdobnych piór (tzw. "hackles") w charakterystycznych kolorach. Niektóre regimenty armii kanadyjskiej noszą w tym samym celu pompony w różnych kolorach, podczas gdy w większości wypadków są one koloru khaki, tak jak całe nakrycie głowy.
W wielu jednostkach "tam o'shanter" jest nakryciem głowy zwykłego żołnierza, oficerowie natomiast noszą raczej tzw. Balmoral bonnet albo glengarry. 

</doc>
<doc id="845796" url="https://pl.wikipedia.org/wiki?curid=845796" title="Chełm Miasto">
Chełm Miasto

Chełm Miasto – przystanek osobowy w Chełmie, w województwie lubelskim, w Polsce. Wybudowany prawdopodobnie w latach 1955-56. Według PKP ma kategorię C.
W roku 2017 przystanek obsługiwał 200–299 pasażerów na dobę.
Jeden peron wyspowy z pięcioma wiatami przystankowymi i budynek mieszczący kasę biletową i poczekalnię. Po remoncie przeprowadzonym w 2011 przystanek nabrał nowego blasku. Gruntownie zmodernizowano dworzec i peron. PKP (Polskie Koleje Państwowe) planuje w przyszłości powiększenie dworca Chełm Miasto, oraz dobudowanie dodatkowego peronu. Na przystanku zatrzymują się wszystkie pociągi Regio w kierunku Chełma, Lublina Głównego, Zamościa, Dęblina i Dorohuska, IC w kierunku Chełma i Warszawy oraz międzynarodowe w kierunku Warszawy i Kijowa.
Ruch pociągów obsługiwany jest przez posterunek odgałęźny Uherka.
Dojazd do i z dworca.
Z centrum i innymi częściami miasta przystanek połączony jest liniami autobusowymi nr:

</doc>
<doc id="845799" url="https://pl.wikipedia.org/wiki?curid=845799" title="Litefoot">
Litefoot

Litefoot, właściwie Gary Paul Davis (ur. 5 sierpnia 1972 w Upland, w stanie Kalifornia) - amerykański raper indiańskiego pochodzenia, aktor filmowy i telewizyjny, założyciel wytwórni "Upland Records" i tubylczy działacz społeczny.
Życiorys.
Wychowany w Tulsa (Oklahoma) i w Seattle w stanie (Waszyngton), jest członkiem plemienia Czirokezów; ma też przodków z meksykańskiego plemienia Cziczimeków. Był pierwszym tubylczym Amerykaninem, który zyskał popularność jako artysta hip-hopowy, swoją twórczość określa jako "plemienny funk". Jako twórca kilkunastu albumów i laureat sześciu Muzycznych Nagród Tubylczych Amerykanów (NAMA lub zdrobniale - przez analogię do nagród Grammy - NAMMY) - w tym nagrody dla Artysty Roku - stał się jednym z najpopularniejszych i najbardziej rozpoznawanych tubylczych artystów w USA.
Występuje również w produkcjach filmowych; debiutował w roli miniaturowego Małego Niedźwiedzia w familijnym filmie fantasy "Indianin w kredensie" ("The Indian in the Cupboard", 1995). Jego kolejne role to m.in. ' (1997), "Kull Zdobywca" ("Kull the Conqueror", 1997) z Kevinem Sorbo i "Adaptatacja" ("Adaptation.", 2002) u boku Nicolasa Cage'a i Meryl Streep. Zagrał też w kilku produkcjach niezależnych - w tym "29 palm" ("29 Palms", 2002) z Keithem Davidem, Billem Pullmanem i Rachael Leigh Cook; "Pieśń Hiawathy" ("The Song Of Hiawatha", 1997) i ekranizacji powieści Johna Steinbecka "Perła" ("The Pearl", (2000) z Richardem Harrisem i Lukasem Haasem oraz serialach telewizyjnych - CBS "Sprawy rodzinne 2" ("Family Law", 2001), Spelling Entertainment "Dzień jak dzień" ("Any Day Now", 2002) i CBS ' ("C.S.I.: Miami", 2004).
Litefoot jest też producentem i prowadzącym autorskiej audycji radiowej (www.reachtherezradio.com), projektantem mody (marka "Native Style®") oraz artystą zaangażowanym społecznie w pomoc młodym amerykańskim Indianom, nagłaśnianie ich problemów w rezerwatach i gettach wielkich miast i wskazywanie im - także na własnym przykładzie - możliwości samorealizacji ("Reach The Rez Tour").
W dniu 11 lipca 1998 roku ożenił się z Carmen Davis. Mają jedno dziecko.

</doc>
<doc id="845803" url="https://pl.wikipedia.org/wiki?curid=845803" title="Intelsat 4">
Intelsat 4

Intelsat 4 – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów. Pierwotnie nazywał się PanAmSat 4 (PAS-4) i należał do operatora PanAmSat, który w 2006 roku został przejęty przez Intelsat. Nową nazwę otrzymał 1 lutego 2007.
Satelita został wyniesiony na orbitę 3 sierpnia 1995. Pracował na orbicie geostacjonarnej (nad równikiem), początkowo na pozycji 68,5 stopniu długości geograficznej wschodniej, a od 2008 na 72°E. Nadawał sygnał stacji telewizyjnych, radiowych, przekazy telewizyjne oraz dane (oferując usługi dostępu do Internetu) w czterech wiązkach do odbiorców w Europie (i europejskiej części Rosji), Azji oraz w Afryce. 1 lutego 2010 zakończył pracę i jeszcze w tym samym miesiącu został przesunięty na orbitę cmentarną znajdującą się ponad orbitą geostacjonarną.

</doc>
<doc id="845804" url="https://pl.wikipedia.org/wiki?curid=845804" title="Intelsat 12">
Intelsat 12

Intelsat 12 – satelita telekomunikacyjny należący do operatora Intelsat, międzynarodowego giganta w tej dziedzinie, który od 1965 roku wyniósł na orbitę przeszło 80 satelitów. Pierwotnie nazywał się Europe*Star 1 i należał do brytyjskiego operatora Europe*Star UK Ltd. W 2005 stał się własnością operatora PanAmSat i otrzymał nazwę PanAmSat 12 (PAS-12). W 2006 roku PanAmSat został przejęty przez konsorcjum Intelsat, a na początku 2007 satelita otrzymał obecną nazwę – Intelsat 12.
Satelita został wyniesiony na orbitę 29 października 2000. Znajduje się na orbicie geostacjonarnej (nad równikiem), na 45. stopniu długości geograficznej wschodniej.
Nadaje sygnał stacji telewizyjnych (także HDTV), radiowych, przekazy telewizyjne oraz dane (oferując usługi dostępu do Internetu) w kilku słabych wiązkach do odbiorców w Europie, Indiach, Afryce Południowej oraz na Bliskim Wschodzie. Zakładany czas pracy satelity wynosi 15 lat.

</doc>
<doc id="845808" url="https://pl.wikipedia.org/wiki?curid=845808" title="James Toseland">
James Toseland

James Toseland (ur. 5 października 1980 w Kiveton Park) – angielski motocyklista, mistrz świata Superbike z 2004 jako jeździec Ducati oraz z 2007 jako jeździec Hondy. Od 1 września 2012 jest żonaty z Katie Meluą, piosenkarką gruzińskiego pochodzenia.
Toseland rozpoczął swoją karierę w Wielkiej Brytanii w serii Superteen i dominował w tej serii jako siedemnastolatek. Został wybrany przez Hondę, aby jeździł w serii Supersport w Wielkiej Brytanii, gdzie wygrał kilka wyścigów. Jeździł dla tej fabryki przez dwa lata.
W 2000 przeszedł do serii British Superbikes. W następnym roku przeszedł do Mistrzostw Świata w Superbikach i został partnerem Neila Hodgsona w zespole GSE w wieku 20 lat. W 2002 zajął siódme miejsce w klasyfikacji generalnej, by rok później zwyciężyć po raz pierwszy w karierze na torze Motorsport Arena Oschersleben i zająć trzecie miejsce w klasyfikacji generalnej. W 2004 zdobył swój pierwszy tytuł mistrza świata serii Superbike. Po sezonie 2004 przyszedł sezon 2005, w którym Toseland wygrał tylko jeden wyścig. Sezon kończy jako 4.
W 2006 Toseland przesiadł się na Hondę, zastępując w zespole Chrisa Vermeulena, i został partnerem Australijczyka Karla Muggeridga. Wygrał wyścig otwarcia w Katarze i ukończył sezon na drugim miejscu za Troyem Baylissem. 
W 2007 Toseland pozostał w zespole Ten Kate Honda pomimo oferty jazdy w zespole D'Antin w wyścigach MotoGP. Patrząc z perspektywy czasu, była to dobra decyzja - Toseland po raz drugi zostaje mistrzem świata. Brytyjczyk staje 14 razy na podium (z czego 8 razy na najwyższym stopniu) i wygrywa tytuł mistrza świata z przewagą 2 punktów nad drugim w klasyfikacji Noriyakim Hagą.
Od 2008 Toseland zmienił serię i przeniósł się do MotoGP, gdzie jeździ w zespole Yamaha Tech 3. Jego partnerem jest Amerykanin Colin Edwards.

</doc>
<doc id="845810" url="https://pl.wikipedia.org/wiki?curid=845810" title="Musetta Vander">
Musetta Vander

Musetta Vander (ur. 26 maja 1963 w Durbanie) – pochodząca z Afryki Południowej, amerykańska aktorka filmowa i telewizyjna.
Widzowie znają ją przede wszystkim z roli królowej Sindel w sequelu "".
Zagrała również w takich filmach jak: "Nagi patrol", "Viper", "Gwiezdne wrota" i "", a także w serialu telewizyjnym "Moda na sukces".

</doc>
<doc id="845813" url="https://pl.wikipedia.org/wiki?curid=845813" title="Grupa Bojowa SS Déak">
Grupa Bojowa SS Déak

Grupa Bojowa SS "Déak" (niem. SS-Kampfgruppe "Déak") – jednostka taktyczna Waffen-SS złożona z Węgrów pod koniec II wojny światowej.
SS-Kampfgruppe "Déak" zaczęła być formowana latem 1944 r. w miejscowości Segedyn na Węgrzech, gdzie mieściła się siedziba węgierskiego V Korpusu terytorialnego. Wówczas kilkuset Węgrów wyraziło życzenie służby w szeregach Waffen-SS, co przekazano niemieckiemu przedstawicielowi wojskowemu SS-Gruppenführerowi Georgowi Kepplerowi. Po wydaniu zgody przez Główny Urząd SS nadzór nad rekrutacją przejęło Waffen-SS.
W skład Grupy Bojowej weszli ochotnicy z wojska węgierskiego i żandarmerii oraz cywile powyżej 17. roku życia. Ostatecznie osiągnęła ona liczebność ponad 1 tys. ludzi, co dawało siłę wzmocnionego batalionu. Składała się z 3 pododdziałów i dowództwa. Na jej czele stanął węgierski oficer SS-Oberführer László Deák. Następnie została ona przeniesiona do Belgradu, gdzie Węgrzy otrzymali niemieckie mundury, wyposażenie i uzbrojenie. Stamtąd powrócili na Węgry, gdzie od 10 września rozpoczęli szkolenie wojskowe w rejonie miejscowości Titel w Komitacie Bacs. Po 12 dniach zostali przetransportowani na obszar b. Jugosławii do południowej Baczki w celu zwalczania komunistycznej partyzantki Josipa Broz Tity. W wyniku ciężkich walk SS-Kampfgruppe "Déak" utraciła niemal 1/3 stanu osobowego. W tej sytuacji 28 października została wycofana na tyły, a następnie wysłana na Węgry do Kaposvár i później do Zalaszentgrót. 3 listopada rozwiązano ją i włączono do 25 Dywizji Grenadierów SS "Hunyadi", gdzie stała się zaczątkiem 61 Pułku Grenadierów SS.

</doc>
<doc id="845823" url="https://pl.wikipedia.org/wiki?curid=845823" title="Bazylika św. Wawrzyńca za Murami">
Bazylika św. Wawrzyńca za Murami

Bazylika św. Wawrzyńca za Murami (wł. "Papale Basilica di San Lorenzo fuori le mura", także "San Lorenzo al Verano") – bazylika mniejsza i kościół parafialny w Rzymie, w latach 1374-1847 siedziba Łacińskiego patriarchatu Jerozolimy.
Bazylika dedykowana św. Wawrzyńcowi z Rzymu, diakonowi i męczennikowi z III wieku. Jest miejscem pochówku szeregu świętych, w czasach współczesnych bł. Piusa IX, papieża.
Historia.
Około 330 roku na polecenie cesarza Konstantyna I uporządkowano kryptę grzebalną i wzniesiono nad nią oratorium. Na południe od miejsca pochówku św. Wawrzyńca wzniesiono dużą bazylikę z przeznaczeniem na pochówki (zburzona między IX-XII w.). Istnieją również źródła uznające za zleceniodawcę budowy pierwszej bazyliki w tym miejscu papieża Sykstusa III w V wieku. Pozostałości bazyliki odkryto podczas wykopalisk w 1950 i 1957 roku na południe od obecnej bazyliki. W VI wieku papież Pelagiusz II nakazał wzniesienie bazyliki nad miejscem pochówku św. Wawrzyńca. Za Pelagiusza II sprowadzono z Konstantynopola relikwie św. Szczepana, diakona i męczennika. W XII wieku zbudowano dzwonnicę. W XIII wieku, za pontyfikatu papieża Honoriusz III, dobudowano za absydą bazyliki pelagiańskiej nową bazylikę, którą połączono z poprzednią, wyznaczając nowe wejście od strony Via Tiburtina.
Bazylika przechodziła w ciągu wieków szereg remontów. Za pontyfikatu Piusa IX w XIX wieku usunięto wystrój barokowy i przeprowadzono wykopaliska pod posadzką części bizantyńskiej. Pracami kierował Virginio Vespignani. Budowla ucierpiała 16 lipca 1943 podczas bombardowania Rzymu. W ciągu dekady odbudowano uszkodzone części murów.
Bazylika była siedzibą Łacińskiego patriarchatu Jerozolimy w latach 1374-1847. W 1847 papież Pius IX przywrócił siedzibę w Jerozolimie, ustanawiając normalną jednostkę podziału terytorialnego Kościoła katolickiego.
Opiekę nad bazyliką i ustanowioną 4 lipca 1709 parafią sprawują kapucyni. Pierwotnie duszpasterstwo prowadzili kanonicy laterańscy, kapucyni przejęli je w 1855 roku.
Architektura i wystrój.
Zewnętrze.
Przed kompleksem znajduje się plac wytyczony na życzenie papieża Piusa IX, ozdobiony granitową kolumną z figurą św. Wawrzyńca wykonaną w brązie według projektu Stefano Gallettiego w 1865 roku. Do bazyliki od południowego wschodu przylegają romańska dzwonnica i konwent kapucynów. Ceglaną fasadę z trzema oknami odbudowano po zbombardowaniu w lipcu 1943 roku. Fasadę pokrywały mozaiki, z których zachowały się tylko fragmenty.
Do fasady przylega trzynastowieczny portyk oparty na sześciu kolumnach ze średniowiecznymi kapitelami w porządku jońskim. Wewnętrzne ściany pod portykiem zdobią średniowieczne freski przedstawiające żywoty świętych Szczepana i Wawrzyńca oraz ich cuda pośmiertne. Przy ścianie ulokowanych jest szereg zabytkowych sarkofagów, m.in.:
Po lewej stronie znajduje się sarkofag Alcide De Gasperiego autorstwa Giacomo Manzù. Umieszczono też tablicę upamiętniającą wizytę papieża Piusa XII w dniu 19 lipca 1943, po zbombardowaniu dzielnicy San Lorenzo przez wojska alianckie.
Wnętrze.
Współczesna bazylika jest trójnawowa. Budowla składa się z dwóch połączonych bazylik wzniesionych w różnych epokach. Chociaż stanowią jedną budowlę sakralną, nie są jednak współosiowe. Część z VI wieku ma posadzkę na wyższym poziomie, stanowiąc prezbiterium. Część z XIII wieku stanowi główny trzon świątyni.
Bazylika z czasów Honoriusza III.
Bazylika wzniesiona za pontyfikatu papieża Honoriusza III posiada trzy nawy rozdzielone między sobą szeregami kolumn, pochodzących prawdopodobnie z bazyliki konstantyńskiej, której pozostałości odkryto w pobliżu w połowie XX wieku. Z tej samej budowli pochodzi zapewne również entablatura.
Przy tylnej ścianie znajduje się grobowiec kard. Guglielmo Fieschiego, na który składają się: sarkofag z III wieku oraz baldachim w stylu Cosmatich. W tym samym stylu jest podłoga oraz dwie ambony przy ołtarzu głównym. Przy prawej ambonie znajduje się kandelabr osadzony na dwóch kamiennych lwach, ozdobiony mozaikami. Tylna ściana i łuk nad nawą ozdobione zostały w XIX wieku freskami autorstwa Cesare Fracassiniego. W prawej nawie znajdują się fragmenty średniowiecznych fresków. Na jej końcu znajduje się kaplica dedykowana św. Tarsycjuszowi zaprojektowana przez Virginio Vespignaniego z obrazem Emilio Savonanziego "Pogrzeb św. Wawrzyńca" z 1619 roku. Nawę po lewej stronie zamyka podziemna kaplica św. Cyriaki z dekoracjami z XVII wieku. W kaplicy znajdują się dwa nagrobki autorstwa Pietro da Cortona.
Bazylika z czasów Pelagiusza II.
Prezbiterium stanowi podwyższoną część budowli, na którą wchodzi się za pomocą dwóch rzędów schodów. Na łuku pod sufitem zachowały się mozaiki z VI wieku przedstawiające Chrystusa między świętymi i papieżem Pelagiuszem. W podziemiu znajduje się krypta z grobem św. Wawrzyńca.
Posadzka oraz cyborium nad ołtarzem w stylu Cosmatich pochodzi z 1148 roku. Cztery kolumny z porfiru podtrzymują piramidalne kamienne zadaszenie. Z tyłu prezbiterium zachował się dekorowany mozaikami tron biskupi z 1254 roku. Za tronem, w dawnym narteksie bazyliki pelagiańskiej, urządzono pod koniec XIX wieku kaplicę św. Piusa IX, zaprojektowaną przez Raffaele Cattaneo. Mozaiki przedstawiają sceny z życia świętego papieża. Nad nawami po bokach prezbiterium wzniesiono emporę. Podtrzymujące kolumny zwieńczone zostały kapitelami w porządku korynckim.

</doc>
<doc id="845826" url="https://pl.wikipedia.org/wiki?curid=845826" title="Soczewka skupiająca">
Soczewka skupiająca



</doc>
<doc id="845830" url="https://pl.wikipedia.org/wiki?curid=845830" title="Juker">
Juker

Juker (Euker) – gra karciana podobna do Ecarté. Wymyślili ją przybywający do Stanów niemieccy emigranci. Prawdopodobnie gra jest matką jokera z 2 powodów: podobna wymowa i drugi ważniejszy – wcześniej jokerem była biała karta zastępcza, z czasem pojawiał się na niej obrazek.
Zasady.
Benek (joker) jest najważniejszym atutem, potem jest prawy chłopiec i lewy chłopiec (dwa jopki w tym samym kolorze – czerwonym i czarnym, zależnie od koloru wyświęconej karty). Benkiem może być dowolna karta poniżej dziewiątki (w wypadku braku jokera).

</doc>
<doc id="845834" url="https://pl.wikipedia.org/wiki?curid=845834" title="Albion FC">
Albion FC

Albion Fútbol Club – urugwajski klub piłkarski założony 1 czerwca 1891, z siedzibą w mieście Montevideo. Najstarszy klub piłkarski w Urugwaju i członek Club of Pioneers.
Historia.
Klub założony został 1 czerwca 1891 pod nazwą Albion Football Club. W roku 1900 został pierwszym w historii wicemistrzem Urugwaju. 16 maja 1901 zawodnicy Albionu, wzmocnieni Bolívarem Céspedesem oraz Mariem Ortizem Garzónem z Nacionalu, rozegrali mecz z reprezentacją Argentyny, a mecz ten uznawany był za pierwszy mecz reprezentacji Urugwaju. Spotkaniu towarzyszy spór, ponieważ nie zostało ono zorganizowane przez AUF, ale przez sam klub. Dziś najczęściej przedstawia się je za mecz towarzyski klubu Albion FC z reprezentacją Argentyny. Co ciekawe AFA uznaje mecz jednak za oficjalny i pierwszy w historii reprezentacji Argentyny, a co za tym idzie, również reprezentacji Urugwaju. Ostatni raz Albion grał w pierwszej lidze w roku 1908. Obecnie klub gra w drugiej lidze urugwajskiej Segunda División.

</doc>
<doc id="845836" url="https://pl.wikipedia.org/wiki?curid=845836" title="Albion Fútbol Club">
Albion Fútbol Club



</doc>
<doc id="845844" url="https://pl.wikipedia.org/wiki?curid=845844" title="Aleksander Pragłowski">
Aleksander Pragłowski

Aleksander Tadeusz Pragłowski (Radwan Pragłowski) (ur. 10 lutego 1895 w Paszowej, zm. 15 marca 1974 w Londynie) – oficer kawalerii armii austro-węgierskiej, pułkownik Wojska Polskiego. Naczelny Wódz Władysław Anders awansował go na generała brygady ze starszeństwem z dniem 1 stycznia 1964. 
Życiorys.
Urodził się w rodzinie Roberta Pragłowskiego h. Radwan, właściciela majątku ziemskiego w Ropience w powiecie liskim, i Marii z Balów h. Gozdawa. W latach 1905–1912 uczył się kolejno w niższej szkole realnej w Fisachu i wyższej szkole realnej w Hranicach. Po ukończeniu tej ostatniej w 1912 roku wstąpił do Akademii Wojskowej w Wiener Neustadt, gdzie w latach 1912–1914 studiował na wydziale kawalerii. Po ukończeniu szkoły został przydzielony do austriackiego 4 Pułku Ułanów Cesarza w Żółkwi (wraz z nim służył wówczas rtm Gwido Poten). Wraz z tym pułkiem w okresie od grudnia 1914 roku do października 1918 roku brał udział w walkach frontowych nad Dniestrem, w Karpatach i w Alpach, pełniąc kolejno funkcje dowódcy plutonu, szwadronu i grupy szturmowej. Awansował na porucznika w 1916 roku.
3 listopada 1918 roku wstąpił do Wojska Polskiego początkowo jako dowódca kompanii, a następnie batalionu w Grupie Sanockiej. W grudniu 1918 został zastępcą szefa sztabu Grupy Operacyjnej gen. Henryka Minkiewicza, od 19 lutego 1919 w stopniu porucznika był referentem amunicji i broni i spraw personalnych Grupy gen. Minkiewicza, a następnie od marca 1919 był zastępcą szefa sztabu 3 Dywizji Piechoty. Następnie pełnił funkcje szefa I, a później III oddziału Frontu Galicyjsko-Wołyńskiego (w Dowództwie FGW był oficerem do zleceń), funkcję tę pełnił do marca 1920 roku, kiedy został szefem sekcji „Wschód” III oddziału Naczelnego Dowództwa Wojska Polskiego. Po wybuchu wojny polsko-bolszewickiej w lipcu 1920 roku pełnił obowiązki oficera sztabu Naczelnego Dowództwa, szefa sztabu 1 Dywizji Jazdy, a następnie Korpusu Jazdy gen. Juliusza Rómmla i brał udział w walkach. Po zakończeniu działań w styczniu 1921 roku został skierowany do Szkoły Sztabu Generalnego, którą ukończył z drugą lokatą i został asystentem w katedrze taktyki ogólnej, pełnił tę funkcję do listopada 1924 roku. 1 lipca 1923 roku awansowany na majora. W październiku 1925 wyjechał do Francji, gdzie odbył staż liniowy i ukończył kurs dowódców pułku.
Po powrocie do Polski we wrześniu 1926 roku pełnił kolejno funkcje: zastępcy dowódcy 2 pułku szwoleżerów. Z dniem 31 października 1926 roku został przeniesiony do kadry oficerów kawalerii z równoczesnym przydziałem do Wyższej Szkoły Wojennej na stanowisko wykładowcy. W czerwcu 1927 roku został przydzielony do Oddziału III Sztabu Generalnego na stanowisko szefa wydziału „Wschód”. W listopadzie tego roku powrócił do WSWoj. na stanowisko wykładowcy. 26 stycznia 1928 roku został mianowany podpułkownikiem ze starszeństwem z 1 stycznia 1928 roku i 14. lokatą w korpusie oficerów kawalerii. W marcu 1929 roku został przeniesiony do 17 pułku ułanów w Lesznie na stanowisko dowódcy pułku. 10 listopada 1930 roku został mianowany pułkownikiem ze starszeństwem z 1 stycznia 1931 roku i 7. lokatą w korpusie oficerów kawalerii. W styczniu 1936 roku został przeniesiony do Generalnego Inspektoratu Sił Zbrojnych na stanowisko I oficera sztabu Inspektora Armii gen. dyw. Juliusza Rómmla. Na tym stanowisku pozostał do września 1939 roku.
Uprawiał jeździectwo. W lutym 1931 zdobył Puchar Prezydenta Rzeczypospolitej podczas konkursów hippicznych w Zakopanem.
We wrześniu 1939 roku został szefem sztabu Armii „Łódź” organizowanej przez gen. Juliusza Rómmla i brał z tą armią udział w walkach. W dniu 7 września 1939 roku został szefem sztabu Armii „Warszawa”, która powstała z oddziałów broniących Warszawy i jednostek Armii „Łódź”, które dotarły do Warszawy. Funkcję tę pełnił do 27 września 1939 roku. Po kapitulacji Warszawy w niewoli niemieckiej, początkowo w oflagu IVB Königstein, a następnie w VIIA Murnau. W kwietniu 1945 roku uwolniony przez wojska amerykańskie wyjechał do Paryża i wstąpił do 1 Dywizji Pancernej. W styczniu 1946 roku został urlopowany i skierowany do domu wypoczynkowego dla starszych oficerów w Nicei.
W 1948 roku po demobilizacji wyjechał do Wielkiej Brytanii i zamieszkał w Londynie, gdzie pracował m.in. jako tłumacz i w administracji telefonów londyńskich. W trakcie pobytu w Londynie aktywnie działał w polskich organizacjach kombatanckich. Naczelny Wódz awansował go na generała brygady ze starszeństwem z 1 stycznia 1964 w korpusie generałów. W 1960 roku opublikował w Londynie broszurę "Odpowiadam głosom o Wrześniu" oraz w roku 1968 wydał swoje wspomnienia pod tytułem: "Od Wiednia do Londynu". Zmarł 15 marca 1974 roku w Londynie i został pochowany na cmentarzu w Putney Vale.
Był żonaty czterokrotnie - od 1921 z Janiną z Wojciechowskich (zm. 1923), od 1925 z Jadwigą z Gołębskich (małżeństwo zostało unieważnione w 1933), od 1937 z Franciszką z Żółtowskich h. Ogończyk (1903–1948), od 1950 z Barbarą z Brodnickich h. Łodzia (1923–1991). Z pierwszego małżeństwa miał syna Józefa (1922–2009), z drugiego córkę Zofię zamężną Łysuniak (ur. 1925), z czwartego dwie córki - Małgorzatę (ur. 1952) i Izabelę (ur. 1954), zamieszkałe w Anglii.

</doc>
<doc id="845853" url="https://pl.wikipedia.org/wiki?curid=845853" title="Honorowy Obywatel Dolnego Śląska">
Honorowy Obywatel Dolnego Śląska

Honorowy Obywatel Dolnego Śląska (Civi Honorario) – tytuł honorowy nadawany przez Sejmik Województwa Dolnośląskiego uchwałą zasłużonym dla Dolnego Śląska.
Historia.
Został ustanowiony przez Sejmik Województwa Dolnośląskiego 30 stycznia 2004. Tytuł nadaje się osobom, które swoją postawą i pracą, w szczególności na polu gospodarczym, społecznym i kulturalnym, wniosły wkład w rozwój i podnoszenie konkurencyjności Dolnego Śląska, promocji regionu w Polsce i za granicą oraz przyczyniły się do kształtowania tożsamości regionalnej. Civi Honorario może być również nadany pośmiertnie. Z wnioskiem o przyznanie tytułu występuje Kapituła w składzie: przewodniczący Sejmiku, wiceprzewodniczący Sejmiku, przewodniczący klubów Sejmiku. Kandydatury do nadania tytułu mogą zgłaszać: członkowie kapituły, grupa co najmniej 10 radnych województwa, członkowie Zarządu Województwa Dolnośląskiego, grupa co najmniej 1000 mieszkańców Dolnego Śląska. Inicjatorem ustanowienia tytułu był Jarosław Kurzawa, który w latach 2001–2004 przewodniczył Sejmikowi Województwa Dolnośląskiego.
27 lutego 2004 Sejmik przyznał tytuł honorowego obywatela Dolnego Śląska kardynałowi Henrykowi Gulbinowiczowi. Uroczyste nadanie tytułu oraz wręczenie statuetki (autorstwa prof. Zbigniewa Horbowego) odbyło się na Uniwersytecie Wrocławskim w Auli Leopoldina 5 marca 2004.
23 marca 2007 na listę honorowych obywateli Dolnego Śląska, jako druga osoba, został wpisany Władysław Bartoszewski.
31 sierpnia 2007 na Nadzwyczajnej Sesji Sejmiku Województwa Dolnośląskiego w Lubinie nadano pośmiertnie tytuł Civi Honorario ofiarom stanu wojennego: Michałowi Adamowiczowi, Mieczysławowi Poźniakowi i Andrzejowi Trajkowskiemu.
30 grudnia 2008 Sejmik Województwa Dolnośląskiego jednomyślnie przyjął uchwałę o nadaniu profesorowi Leonowi Kieresowi tytułu Civi Honorario.
16 kwietnia 2010 na LII Sesji Sejmiku Województwa Dolnośląskiego tytuły Honorowych Obywateli Dolnego Śląska przyznano pośmiertnie siedmiu osobom, ofiarom katastrofy samolotu pod Smoleńskiem: Lechowi Kaczyńskiemu, Ryszardowi Kaczorowskiemu, Jerzemu Szmajdzińskiemu, Aleksandrze Natalli-Świat, Władysławowi Stasiakowi, Tomaszowi Mercie, Robertowi Grzywnie, Janinie Natusiewicz-Mirer.
27 września 2012 Sejmik Województwa Dolnośląskiego tytuł Honorowego Obywatela Dolnego Śląska pośmiertnie nadał pułkownikowi doktorowi Jerzemu Woźniakowi.
15 października 2013 podczas czwartej edycji Święta Województwa Dolnośląskiego w Teatrze Zdrojowym im. M. Ćwiklińskiej w Polanicy-Zdroju Waldemar Krzystek został honorowym obywatelem Dolnego Śląska.
18 października 2014 podczas uroczystej sesji sejmiku w ratuszu wrocławskim przyznano dwa tytuły Civi Honorario. Otrzymali je Władysław Frasyniuk i Kornel Morawiecki. Wręczenie wyróżnień odbyło się w ramach święta województwa dolnośląskiego.
16 października 2015 w Centrum Technologii Audiowizualnych (dawniej Wytwórnia Filmów Fabularnych we Wrocławiu) odbyła się uroczysta sesja sejmiku, na której uhonorowano tytułem reżysera filmowego Sylwestra Chęcińskiego.
15 października 2016 w Filharmonii Dolnośląskiej w Jeleniej Górze odbyła się uroczysta XXVI sesja Sejmiku Województwa Dolnośląskiego z okazji VII Święta Województwa Dolnośląskiego na której uhonorowano tytułem Civi Honorario prof. Jana Miodka i prof. Krzysztofa Szwagrzyka.
14 października 2017 w Trzebnicy na uroczystej sesji Sejmiku Województwa Dolnośląskiego zorganizowanej z okazji zakończenia Roku Jadwiżańskiego i 750. rocznicy kanonizacji nadano tytuł Honorowej Obywatelki Dolnego Śląska św. Jadwidze Śląskiej. (oficjalnie sejmik Uchwałę Nr XXXVIII/1265/17 podjął 28.09.2017 r.).
16 października 2018 podczas Święta Województwa Dolnośląskiego w Operze Wrocławskiej nadano tytuł Civi Honorario ks. prałatowi Stanisławowi Orzechowskiemu.
Na uroczystej sesji Sejmiku z okazji X Święta Województwa Dolnośląskiego 16 października 2019 tytuł honorowego obywatela sejmik przyznał Zofii Telidze-Mertens – za jej nadzwyczajne zaangażowanie w repatriację polskich rodzin z Kazachstanu.

</doc>
<doc id="845854" url="https://pl.wikipedia.org/wiki?curid=845854" title="Olga Riabinkina">
Olga Riabinkina

Olga Riabinkina (ur. 24 września 1976) – rosyjska lekkoatletka, kulomiotka.
Zajęła 10. miejsce na Igrzyskach Olimpijskich w Sydney w 2000 i 7. miejsce w swojej grupie (nie awansowała do finałowej „12”) na Igrzyskach w Atenach w 2004 w pchnięciu kulą, w tym samym roku triumfowała w Superlidze Pucharu Europy rozegranej w Bydgoszczy.
W 2005 zdobyła brązowy medal na Halowych Mistrzostwach Europy i srebrny medal na Mistrzostwach Świata. Została także mistrzynią Rosji oraz ustanowiła swój rekord życiowy uzyskując wynik 19.65 metrów podczas zwycięskiej (zarówno dla niej indywidualnie, jak i całej kobiecej reprezentacji Rosji) Superligi Pucharu Europy. Na zakończenie sezonu zajęła 4. lokatę podczas Światowego Finału IAAF.
W 2006 zdobyła brązowy medal w Halowych Mistrzostwach Świata, czwarte miejsce na Mistrzostwach Europy i drugie miejsce w Pucharze Świata, uzyskując najlepszy wynik w sezonie 19.54 metrów.
W 2007 zdobyła brązowy medal Halowych Mistrzostw Europy w Birmingham.
Zdobyła mistrzostwo Rosji w pchnięciu kulą na otwartym stadionie w 2005 i w hali w 2005 i 2006.

</doc>
<doc id="845856" url="https://pl.wikipedia.org/wiki?curid=845856" title="Osiedle mieszkaniowe">
Osiedle mieszkaniowe

Osiedle mieszkaniowe – jednostka urbanistyczna charakteryzująca się ujednoliconą zabudową mieszkaniową, z uzupełnieniem w postaci infrastruktury usługowo-handlowej. Obiekty wewnątrz osiedla często połączone są siecią dróg wewnętrznych, przy jednoczesnym wydzieleniu dróg wyższych klas na zewnątrz.
Koncepcja osiedla mieszkaniowego została rozwinięta w latach 20. XX wieku w Niemczech, a rozpowszechniła się w innych krajach po II wojnie światowej.
W niektórych przypadkach osiedla mają jednego właściciela, np. spółdzielnia mieszkaniowa, społeczna inicjatywa mieszkaniowa itp., w innych wypadkach poszczególne elementy zabudowy mieszkaniowej mogą mieć różnych właścicieli, a wydzielenie takiego obszaru jako odrębnego osiedla może mieć podstawy historyczne, zwyczajowe itp.
Termin „osiedle” odnosi się również do jednostki pomocniczej wydzielonej w obrębie miasta (gminy). Osiedle mieszkaniowe rozumiane jako jednostka urbanistyczna może być równocześnie „osiedlem” w sensie administracyjnym lub jego częścią.

</doc>
<doc id="845859" url="https://pl.wikipedia.org/wiki?curid=845859" title="GOLD">
GOLD

GOLD (ang. "Grammar Oriented Language Developer") – narzędzie do generowania parserów typu LALR z opisu gramatyki do analizy syntaktycznej oraz generowania Deterministycznych automatów skończonych (DFA) do analizy leksykalnej. Gramatyka jest kompilowana do pliku zamiast generowania kodu źródłowego parsera.
Narzędzie jest udostępnione na zasadach licencji Open Source

</doc>
<doc id="845862" url="https://pl.wikipedia.org/wiki?curid=845862" title="Spekulacja">
Spekulacja

Spekulacja – jeden z motywów transakcji kupna-sprzedaży. Celem spekulacji jest osiągnięcie określonego dochodu poprzez wykorzystanie przewidywanych zmian cenowych. Przedmiotami tych transakcji są najczęściej instrumenty finansowe, dobra materialne lub nieruchomości.
Cechą spekulacji, w odróżnieniu np. od klasycznych strategii arbitrażu, jest podejmowanie ryzyka. Ponieważ podstawową funkcją rynków finansowych jest transfer ryzyka, istnienie inwestorów spekulacyjnych jest niezbędne dla ich prawidłowego funkcjonowania. Przejmują oni bowiem ryzyko od uczestników rynku pragnących się go pozbyć (zabezpieczyć ryzyko).
Okresowo, ze względu na czynniki behawioralne (takie jak chciwość i strach), spekulacja może jednak przyczyniać się do pogarszania efektywności wyceny (spekulacja destabilizująca).
Na polu religijnym i moralnym spekulacja jest postrzegana negatywnie jako zachowanie egoistyczne, ponieważ może spowodować poważne szkody dla realnej gospodarki i wspólnego dobra.
Atak spekulacyjny.
Szczególną formą spekulacji są walutowe ataki spekulacyjne. Schemat udanego ataku tego rodzaju jest następujący:
Przeprowadzenie walutowego ataku spekulacyjnego wiąże się jednak z wieloma czynnikami ryzyka:
Regulacje prawne w Polsce.
Spekulacja jako szkodnictwo gospodarcze była tępiona przez władze. Jeszcze w czasie okupacji niemieckiej 25 października 1944 r. został wydany dekret PKWN o zwalczaniu spekulacji wojennej, zastąpiony ustawą z dnia 2 czerwca 1947 r. o zwalczaniu drożyzny i nadmiernych zysków w obrocie handlowym.
W Polsce w czasach PRL dnia 13 lipca 1957 roku sejm II kadencji uchwalił ustawę o zwalczaniu spekulacji i ochronie interesów nabywców oraz producentów rolnych w obrocie handlowym, która została uchylona ustawą z dnia 20 maja 1971 r. wprowadzającą Kodeks wykroczeń. W dniu 25 września 1981 r. uchwalono ustawę o zwalczaniu spekulacji. Ustawę tę uchyliła ustawa z dnia 5 lipca 1990 r.

</doc>
<doc id="845864" url="https://pl.wikipedia.org/wiki?curid=845864" title="Zespół mieszkaniowy">
Zespół mieszkaniowy



</doc>
<doc id="845865" url="https://pl.wikipedia.org/wiki?curid=845865" title="Iwan Łuckiewicz">
Iwan Łuckiewicz

Iwan Łuckiewicz (biał. Іва́н Луцке́віч; ur. w Szawlach, zm. 20 sierpnia 1919 w Zakopanem) – pseudonimy: Jan Michalczyk, Naszaniwiec, Szczasny, Palissander – białoruski działacz narodowy, inicjator białoruskiego ruchu narodowego, publicysta, archeolog, krajoznawca. Wraz z bratem Antonem działacz masonerii, współzałożyciel loży „Łucznaść”
Życiorys.
Urodził się w rodzinie Jana Bolesława Łuckiewicza h. Nowina, naczelnika w powstaniu styczniowym 1863 roku. Od 1890 rozpoczął naukę w Gimnazjum Libowskim, w latach 1897-1902 kontynuował w Gimnazjum Mińskim. W 1905 skończył Wydział Prawa na Uniwersytecie Petersburskim, jednocześnie w 1902 Moskiewski Instytut Archeologiczny. W latach 1904–1905 kontynuował naukę na Uniwersytecie Wiedeńskim. W Petersburgu w przeddzień rewolucji 1905 roku był jednym z inicjatorów stworzenia Białoruskiej Rewolucyjnej Hramady (później Białoruska Socjalistyczna Hramada). Za polityczną działalność w 1903 roku trafił do więzienia. Aktywnie brał udział w rewolucyjnych wydarzeniach w Mińsku w szeregach Białoruskiej Socjalistycznej Hramady. Pod groźbą aresztu wyjechał na początku 1906 roku do Wilna, gdzie do 1908 roku przebywał nielegalnie. Z jego inicjatywy zostały wydane białoruskie gazety „Nasza Dola” i „Nasza Niwa” oraz stworzone spółdzielnie wydające książki, a w latach 1916–1918 wychodziła gazeta „Homan”.
Iwan Łuckiewicz został orędownikiem niepodległej Białorusi. Był jednym z pierwszych, który zrozumiał potrzebę niezawisłości Białorusi i razem ze swym bratem Antonim był inicjatorem ogłoszenia niepodległości Białoruskiej Republiki Ludowej.
W kolekcjach Iwana Łuckiewicza znajdowały się rzadkie eksponaty związane z historią i kulturą Białorusi (takie jak szable, zbroje, monety, medale, wytwory sztuki ludowej), które przez długi czas trzymano w redakcji „Naszej Niwy”, a które w roku 1921 stały się podstawą pierwszego Białoruskiego Muzeum Narodowego w Wilnie. W roku 1919 z jego inicjatywy w Wilnie otwarto pierwsze białoruskie gimnazjum, gdzie wykładał krajoznawstwo i białorutenistykę. Autor powieści "Dym i popiół", opisującej znalezioną przez niego ręcznie pisaną książkę białoruskich Tatarów „Al-Kitab”.
Ciężko chorował na gruźlicę. Ukochana Juliana Witan-Dubiejkaŭskaja w 1919 roku zdołała zawieźć go do Zakopanego. Iwan Łuckiewicz zmarł 20 sierpnia 1919 r. w Zakopanem. Pochowany został 23 sierpnia na tzw. Nowym Cmentarzu przy ul. Nowotarskiej. Jego mogiła została wykreślona z rejestru cmentarnego ok. 1963 r. (pozostały natomiast odpowiednie zapisy w archiwum miejscowej parafii rzymskokatolickiej pw. św. Rodziny). W 1991 r. ziemia z grobu - symboliczne prochy Iwana Łuckiewicza - została przewieziona na Litwę i pochowana na wileńskiej Rossie.

</doc>
<doc id="845867" url="https://pl.wikipedia.org/wiki?curid=845867" title="Grammatica">
Grammatica

Grammatica – narzędzie do generowania analizatorów składniowych z opisu gramatyki. Generuje parsery w językach C# i Java, tworząc dobrze udokumentowane i czytelne kody źródłowe. Obsługuje gramatyki typu LL(k) z nieograniczoną liczbą podglądanych symboli.
Generator parserów Grammatica jest udostępniony na zasadach licencji GNU LGPL.

</doc>
<doc id="845870" url="https://pl.wikipedia.org/wiki?curid=845870" title="Cynodon (rośliny)">
Cynodon (rośliny)

Cynodon ("Cynodon" Pers.) – rodzaj roślin z rodziny wiechlinowatych. Obejmuje ok. 10 gatunków występujących w strefie klimatu tropikalnego i umiarkowanego ciepłego na Starym Świecie. W Polsce jako przejściowo dziczejący (efemerofit) notowany jest cynodon palczasty. W języku greckim "cynodon" oznacza "psi ząb"; spotykane inne nazwy polskie zwyczajowe i ludowe: psie proso, płączyca, trawa bermudzka. 
Morfologia.
Trawy o kłosach palczastodzielnych i kłoskach jednokwiatowych, bezostnych. 
Systematyka.
"Cynodon" S. E. Bridel, "Dactilon" Villars, "Fibichia" G. L. Koeler, "Cynodon" S. E. Bridel (nie zarejestr.)
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny "Chloridoideae", plemienia "Cynodonteae", podplemienia "Eleusininae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), plemię "Cynodonteae" Dumort., rodzaj cynodon (Rich. ex Pers.).

</doc>
<doc id="845871" url="https://pl.wikipedia.org/wiki?curid=845871" title="Psie proso">
Psie proso



</doc>
<doc id="845876" url="https://pl.wikipedia.org/wiki?curid=845876" title="Grupa Bojowa SS Ney">
Grupa Bojowa SS Ney

Grupa Bojowa SS "Ney" (niem. SS-Kampfgruppe "Ney") – związek taktyczny Waffen-SS złożony z Węgrów pod koniec II wojny światowej.
Grupa Bojowa SS "Ney" była formowana jesienią 1944 r. na Węgrzech jako jednostka zapasowa 22 Ochotniczej Dywizji Kawalerii SS "Maria Theresia" w sile ok. 300 ludzi. Jednakże z powodu zablokowania jej macierzystej dywizji w oblężonym Budapeszcie postanowiono przekształcić ją w samodzielny związek taktyczny. Ostatecznie została ona utworzona 20 października. Na jej czele stanął węgierski oficer SS-Obersturmbannführer Karoly Ney, przewodniczący antykomunistycznego Związku Węgierskich Weteranów Wojennych, wcześniej wydalony z armii węgierskiej. Składała się ona z dowództwa, dwóch batalionów piechoty, batalionu szkolno-zapasowego oraz pododdziałów służb. Główny Urząd SS nie zaliczył jej do węgierskiego kontyngentu Waffen-SS, ale traktował jako jednostkę niemiecką. 25 grudnia podporządkowano ją niemieckiemu IV Korpusowi Pancernemu SS. Na pocz. stycznia 1945 r. Węgrzy brali udział w operacji "Konrad I", mającej odblokować Budapeszt, ale bez większych sukcesów. Podczas kolejnej operacji "Konrad II" w ciężkich walkach pod Szekesfehevarem zniszczyli 20 stycznia 17 sowieckich czołgów, tracąc 571 żołnierzy. W uznaniu zasług bojowych Adolf Hitler przyznał jednostce prawo noszenia opaski naramiennej (Ärmelstreifen) z tytułem honorowym "SS-Regiment Ney", do czego jednak nigdy nie doszło. 27 stycznia wycofano ją na tyły. Tam dołączyły uzupełnienia i nowy III batalion, sformowany 11 stycznia, dzięki czemu jej liczebność osiągnęła stan ok. 2 tys. ludzi. W lutym Grupa Bojowa SS "Ney" szkoliła się, uzupełniała stany osobowe i formowała nowe pododdziały. Utworzono IV batalion, który stał się jednostką zapasowo-szkolną oraz kompanię ochrony sztabu i pluton motocyklistów (łączników). W marcu wydzielono z niej dwa bataliony, z których jeden w składzie I Korpusu Pancernego SS "Leibstandarte Adolf Hitler" Niemcy użyli w operacji "Frühlingsfest", a drugi posłużył za podstawę do sformowania SS-Kampfgruppe "Schweitzer", która od 13 do 25 kwietnia broniła się w rejonie Grazu w Austrii. Natomiast główne siły SS-Kampfgruppe "Ney" przebywały na Węgrzech w okolicach miejscowości Celldömölk. Liczyły wówczas ok. 4,3 tys. ludzi. W kwietniu wycofały się one na terytorium Austrii, gdzie z chwilą kapitulacji Niemiec 8/9 maja poddały się wojskom amerykańskim.

</doc>
<doc id="845877" url="https://pl.wikipedia.org/wiki?curid=845877" title="I liga paragwajska w piłce nożnej (1998)">
I liga paragwajska w piłce nożnej (1998)

Mistrzem Paragwaju został klub Club Olimpia, natomiast wicemistrzem Paragwaju - Cerro Porteño.
Sezon podzielony został na dwa turnieje - Apertura i Clausura. Zwycięzcy obu turniejów mieli zmierzyć się o mistrzostwo kraju, a zwycięzca miał zdobyć tytuł mistrza, natomiast przegrany tytuł wicemistrza Paragwaju.
Do turniejów międzynarodowych zakwalifikowały się następujące kluby:
Do drugiej ligi spadły dwa kluby - Club Nacional i Club Libertad. Na ich miejsce z drugiej ligi awansował klub Resistencia SC. Liga została zmniejszona z 12 do 11 klubów.
Torneo Apertura 1998.
Tabela końcowa Apertura 1998.
Przed Liguillą czołowe 6 klubów otrzymało dodatkowe bonusy w zależności od zajętego miejsca - klub na pierwszym miejscu otrzymał 3 punkty, na drugim - 2.5 punktu, na trzecim - 2 punkty, czwarty - 1.5 punktu, piąty - 1 punkt i szósty - 0.5 punktu.
Liguilla Apertura.
W poniższych tabelach uwzględniono otrzymane wcześniej bonusy za pozycję w tabeli pierwszej fazy turnieju Apertura.
Grupa A
Grupa B
Finał.
Zwycięzcą turnieju Apertura w roku 1998 został klub Club Olimpia.
Torneo Clausura 1998.
Tabela końcowa Clausura 1998.
Przed Liguillą czołowe 6 klubów otrzymało dodatkowe bonusy w zależności od zajętego miejsca - klub na pierwszym miejscu otrzymał 3 punkty, na drugim - 2.5 punktu, na trzecim - 2 punkty, czwarty - 1.5 punktu, piąty - 1 punkt i szósty - 0.5 punktu.
Liguilla Clausura.
W poniższych tabelach uwzględniono otrzymane wcześniej bonusy za pozycję w tabeli pierwszej fazy turnieju Clausura.
Grupa A
Grupa B
Finał.
Zwycięzcą turnieju Clausura w roku 1998 został klub Cerro Porteño.
Campeonato Paraguay 1998.
O tytuł mistrza Paragwaju zmierzył się mistrz turnieju Apertura klub Club Olimpia z mistrzem turnieju Clausura klubem Cerro Porteño. 
Mistrzem Paragwaju w roku 1998 został klub Club Olimpia.
Sumaryczna tabela sezonu 1998.
Połączenie fazy ligowej turnieju Apertura oraz fazy ligowej turnieju Clausura.
Klub Club Sol de América wycofał się z Copa CONMEBOL 1999 i zastąpiony został przez klub Sportivo San Lorenzo.
Tabela spadkowa 1998.
Tabela spadkowa zbudowana została na podstawie tabel sumarycznych z ostatnich dwóch sezonów. Z ligi spadły dwa kluby, które miały najsłabszą średnią liczbę punktów w przeliczeniu na mecz w ostatnich dwóch sezonach łącznie.

</doc>
<doc id="845878" url="https://pl.wikipedia.org/wiki?curid=845878" title="Carlota Castrejana">
Carlota Castrejana

Carlota Castrejana (ur. 25 kwietnia 1973 w Logroño) – hiszpańska lekkoatletka uprawiająca trójskok.
Rekordy życiowe.
Swoją sportową karierę sportową zaczynała od koszykówki, razem z hiszpańską reprezentacją zajęła 5. miejsce podczas Igrzysk Olimpijskich w Barcelonie (1992). Później specjalizowała się kolejno w skoku wzwyż, skoku w dal oraz trójskoku, w którym to odnosiła największe sukcesy.

</doc>
<doc id="845882" url="https://pl.wikipedia.org/wiki?curid=845882" title="Ludwik I Parmeński">
Ludwik I Parmeński

Ludwik Franciszek Filibert Burbon-Parmeński, Ludwik I, książę Parmy, król Etrurii (ur. 5 lipca 1773 w Piacenzy, zm. 27 maja 1803 we Florencji) – pierwszy z dwóch królów Etrurii.
Był synem Ferdynanda I Burbona, księcia Parmy, i Marii Amalii Habsburg, arcyksiężniczki austriackiej (córki Marii Teresy Habsburg i Franciszka I Lotaryńskiego, cesarza rzymskiego. Jego starszą siostrą była Karolina, księżna Saksonii, a młodszą – Maria Antonina, zakonnica.
Król Etrurii.
Ludwik zawsze był delikatnego zdrowia, a od dziecka cierpiał prawdopodobnie na epilepsję (od momentu, kiedy jako chłopiec uderzył głową w marmurowy stół). W 1795 wysłano go na dwór hiszpański, aby dokończył tam naukę i ożenił się z jedną z córek króla. Kiedy Ludwik był w Hiszpanii, w 1796 Napoleon Bonaparte podbił większość Włoch i księstwo Parmy zostało przyłączone do Francji. Napoleon, któremu zależało na pozyskaniu Hiszpanii jako sojusznika przeciwko Anglii, 21 marca 1801, zrekompensował rodzinie Burbonów utratę ziem, dając jej we władanie Etrurię (stworzoną z części Wielkiego Księstwa Toskanii). Ludwik podróżował "incognito" po Francji nosząc imię hrabiego Livorno i to w Paryżu został proklamowany królem. 12 kwietnia 1801 został przyjęty w swojej nowej stolicy – Florencji.
W 1802 Ludwik ze swoją ciężarną żoną udali się do Hiszpanii na podwójny ślub brata Marii Ludwiki – Ferdynanda i jej najmłodszej siostry – Marii Izabeli. Pod Barceloną Maria Ludwika urodziła córkę Marię Ludwikę Charlottę. Para wróciła do ojczyzny w grudniu, zaraz po tym jak dotarła do nich wiadomość o śmierci ojca Ludwika. Panowanie Ludwika szybko się skończyło; zmarł w 1803 w wieku 30 lat – przeżył swojego ojca jedynie o rok. Po jego śmierci królem Etrurii został jego syn – Karol II (Karol Ludwik Ferdynand), a regencję sprawowała wdowa Maria Ludwika.
Małżeństwo.
25 sierpnia 1795 jeszcze jako Dziedziczny Książę Parmy, Ludwik I poślubił w Madrycie, swoją siostrę cioteczną, Marię Ludwikę Burbon, infantkę hiszpańską, księżną Lukka (córkę Karola IV Burbona i Marii Ludwiki Parmeńskiej). Został tym samym infantem Hiszpanii. Małżeństwo między dwoma przeciwnymi osobowościami okazało się szczęśliwe, jednak wraz z upływem lat zdrowie Ludwika pogarszało się, a on był coraz bardziej zależny od żony. Na początku małżeństwa para mieszkała w Hiszpanii, gdzie urodził się ich syn, i był najszczęśliwszy okres w jej życiu.
Para miała 2 dzieci:

</doc>
<doc id="845883" url="https://pl.wikipedia.org/wiki?curid=845883" title="Rafael Leitão">
Rafael Leitão

Rafael Duailibe Leitão (ur. 28 grudnia 1979 w São Luís) – brazylijski szachista, arcymistrz od 1997 roku.
Kariera szachowa.
Wielokrotnie uczestniczył w mistrzostwach świata juniorów, zdobywając 5 medali: 2 złote (Warszawa 1991 – do lat 12, Cala Galdana 1996 – do lat 18), 2 srebrne (Aguadilla 1989 – do lat 10, Guarapuava 1995 – do lat 16) oraz brązowy (Bratysława 1993 – do lat 14). Jest również pięciokrotnym (w latach 1989–1996) złotym medalistą mistrzostw panamerykańskich w różnych kategoriach wiekowych.
Po raz pierwszy w finale indywidualnych mistrzostw Brazylii wystąpił w 1994 r., zajmując VI miejsce. W latach 1996–1998 trzykrotnie z rzędu zdobył tytuł mistrza swojego kraju. Czwarty złoty medal zdobył w 2004, piąty – w 2011, szósty – w 2013 oraz siódmy – w 2014. Jest również dwukrotnym wicemistrzem Brazylii (2006, 2007).
W 1998 r. podzielił I m. w turnieju strefowym (eliminacji mistrzostw świata) w São Paulo. W 1999 r. zajął II m. w Wijk aan Zee ("turniej B") oraz wystąpił w Las Vegas na mistrzostwach świata rozegranych systemem pucharowym, awansując do III rundy (w której wyeliminowany został przez Liviu-Dietera Nisipeanu). W kolejnym turnieju strefowym w 2000 r. podzielił II-V m., następnie zwyciężył w barażu i wystąpił na mistrzostwach świata w Teheranie, gdzie osiągnął duży sukces w postaci awansu do IV rundy (najlepszej szesnastki turnieju), w której uległ Aleksandrowi Chalifmanowi. W 2003 r. po raz trzeci wywalczył awans do mistrzostw świata, zajmując w turnieju strefowym rozegranym w São Paulo II miejsce. W następnym roku w Trypolisie awansował do III rundy, ulegając w niej Andriejowi Charłowowi. W 2005 r. podzielił II m. w Santiago, a w 2006 r. zajął w tym mieście III m. oraz zwyciężył w Santosie. W 2007 r. zwyciężył (wspólnie z Gilberto Milosem) w turnieju strefowym rozegranym w São Paulo, zwyciężył również w Americanie.
W latach 1996–2010 pięciokrotnie reprezentował Brazylię na szachowych olimpiadach, w roku 2006 zdobywając srebrny medal za indywidualny wynik na III szachownicy.
Najwyższy ranking w dotychczasowej karierze osiągnął 1 stycznia 2012 r., z wynikiem 2640 punktów zajmował wówczas 1. miejsce wśród brazylijskich szachistów.

</doc>
<doc id="845884" url="https://pl.wikipedia.org/wiki?curid=845884" title="Rafael Leitao">
Rafael Leitao



</doc>
<doc id="845888" url="https://pl.wikipedia.org/wiki?curid=845888" title="Conrad Lant">
Conrad Lant

Conrad Thomas Lant pseudonim Cronos (ur. 15 stycznia 1963 w Londynie) – brytyjski basista i wokalista. Lant znany jest z występów w grupach Venom i Cronos, a także gościnnych występów m.in. u Cradle of Filth w utworze „Haunted Shores” z płyty "Dusk...and Her Embrace", czy Hammerfall w utworze „Knights of the 21st Century” z płyty "". Jego głównymi inspiracjami były zespoły takie jak Kiss, Judas Priest i Black Sabbath.
W 2009 roku muzyk został sklasyfikowany na 39. miejscu listy 50 najlepszych heavymetalowych frontmanów wszech czasów według Roadrunner Records.

</doc>
<doc id="845889" url="https://pl.wikipedia.org/wiki?curid=845889" title="Marta Dominguez">
Marta Dominguez



</doc>
<doc id="845896" url="https://pl.wikipedia.org/wiki?curid=845896" title="Władysław Knapiński">
Władysław Knapiński

Władysław Knapiński (ur. 1838, zm. 20 marca 1910) – polski prezbiter rzymskokatolicki, biblista, profesor i rektor Uniwersytetu Jagiellońskiego.
Życiorys.
Urodził się w 1838 w Sołutowie w guberni warszawskiej. Dzieciństwo, lata młodzieńcze i studenckie (Seminarium Duchowne Św. Jakuba i Akademia Duchowna Rzymsko-Katolicka w Warszawie) spędził w zaborze rosyjskim. Święcenia kapłańskie przyjął w 1862 roku. W 1863 roku otrzymał tytuł kandydata teologii i objął posadę bibliotekarza akademii. Po zamknięciu warszawskiej Akademii Duchownej w 1867 roku został katechetą w szkole powiatowej i progimnazjum. Wskutek odmowy uczenia w języku rosyjskim został w 1869 roku pozbawiony posady nauczycielskiej i został wikariuszem w parafii pw. Św. Krzyża. Od 1865 roku jest stałym współpracownikiem „Przeglądu Katolickiego”. Był jednym z redaktorów i wydawców „Encyklopedii Kościelnej” Nowodworskiego. W 1883 roku został mianowany kanonikiem honorowym kapituły warszawskiej. W 1887 roku Akademia Duchowna w Petersburgu przyznała mu tytuł doktora teologii. Po kilkuletnich namysłach, zdecydował się opuścić Warszawę i objąć w 1888 roku katedrę Starego Testamentu i języków semickich na Wydziale Teologicznym UJ. W tym samym roku Akademia Umiejętności powołała ks. Knapińskiego do Komisji Historycznej, a dwa lata później do Komisji dla Badań w Zakresie Historii Literatury i Oświaty w Polsce i do komitetu wydawniczego „Biblioteki Pisarzy Polskich”. W latach akademickich 1889/90, 1893/94, 1901/02 i 1906/07 był dziekanem Wydziału Teologicznego, a w 1897 roku został jednogłośnie wybrany rektorem Uniwersytetu Jagiellońskiego. Na uczelni był kuratorem Bratniej Pomocy. Jako poseł wirylista zasiadał w ławach VII kadencji Sejmu Krajowego Galicji.
Jako publicysta szczególnie zajmował się sytuacją Kościoła Katolickiego pod zaborem rosyjskim i często pisał o niej na łamach „Dziennika Poznańskiego” i „Kuriera Poznańskiego” oraz innych gazet i czasopism. Jak podaje Czesław Lechicki, autor biogramu ks. Knapińskiego w „Polskim Słowniku Biograficznym”, istnieje 66 odbitek jego artykułów na ten temat. Autor pracy – „Sprawa o kościół w Ostrogu na Wołyniu” (Lwów 1892, wyd. 2 – Biały Dunajec – Ostróg 2000) – głos w obronie katolików obrządku łacińskiego na Wołyniu i zarazem piękne świadectwem ich przywiązania do Kościoła Powszechnego. Oprócz tego ks. Knapiński jest m.in. autorem obszerniejszych artykułów: „List do pewnego kapłana katolickiego” (Kraków 1893), „O krzyżach pod rządem rosyjskim” (Poznań 1893). Ks. Władysław Knapiński także żywo interesował się i zbierał dokumenty o prześladowaniu unitów na Chełmszczyźnie i przedstawił je cesarzowi rosyjskiemu. „Opowiadania z rosyjskiego «prawa państwowo-kościelnego»” (Poznań 1890) zostały przełożone na język niemiecki. W 1909 roku przeszedł na emeryturę. Pochowany na Cmentarzu Rakowickim w kwaterze XVI płn. Na początku 1903 został odznaczony papieskim złotym krzyżem „Pro Ecclesia et Pontifice”.

</doc>
<doc id="845897" url="https://pl.wikipedia.org/wiki?curid=845897" title="Olesia Zabara">
Olesia Zabara

Olesia Aleksandrowna Zabara (z domu Bufałowa) (ros. "Олеся Александровна Забара" ("Буфалова"); ur. 6 października 1982) – rosyjska lekkoatletka, trójskoczkini. 
Lekkoatletyczną karierę zaczęła od biegu na 400 metrów przez płotki – w tej konkurencji zajęła 5. miejsce podczas mistrzostw świata kadetów w Bydgoszczy (1999).
W późniejszych latach wyspecjalizowała się w trójskoku – zajęła 5. miejsce na mistrzostwach Europy w 2006 w Göteborgu i 2. miejsce na halowych mistrzostwach Europy w 2007 w Birmingham oraz w 2011 w Paryżu. Złota medalistka mistrzostw Rosji.

</doc>
<doc id="845902" url="https://pl.wikipedia.org/wiki?curid=845902" title="Pegrotour Dębica">
Pegrotour Dębica



</doc>
<doc id="845904" url="https://pl.wikipedia.org/wiki?curid=845904" title="Kuurne-Bruksela-Kuurne">
Kuurne-Bruksela-Kuurne

Kuurne-Bruksela-Kuurne – jednodniowy wyścig kolarski rozgrywany w Belgii. Start wyścigu ma miejsce w zachodnioflandryjskiej miejscowości Kuurne, wiedzie przez Brukselę i z powrotem do mety w Kuurne. Odbywa się corocznie pod koniec lutego lub na początku marca, w niedzielę po innym wyścigu, Omloop Het Nieuwsblad. Kuurne-Bruksela-Kuurne od 2005 był włączony do rozgrywek UCI Europe Tour (do 2015 z kategorią 1.1, od 2016 z kategorią 1.HC), a od 2020 należy do cyklu UCI ProSeries.
Edycje z 1986, 1993 i 2013 zostały odwołane z powodu niekorzystnych warunków atmosferycznych.
Zwycięzcy.
Opracowano na podstawie:

</doc>
<doc id="845907" url="https://pl.wikipedia.org/wiki?curid=845907" title="Księga Jubileuszy">
Księga Jubileuszy



</doc>
<doc id="845909" url="https://pl.wikipedia.org/wiki?curid=845909" title="Audyt bezpieczeństwa systemów informatycznych">
Audyt bezpieczeństwa systemów informatycznych

Audyt bezpieczeństwa – szczegółowa kontrola połączona z analizą mająca na celu stwierdzić, czy system informatyczny i jego zabezpieczenia spełniają swoje funkcje.

</doc>
<doc id="845912" url="https://pl.wikipedia.org/wiki?curid=845912" title="Ostrość (fotografia)">
Ostrość (fotografia)

Ostrość – stopień odwzorowania drobnych szczegółów rzeczywistego przedmiotu na materiale światłoczułym lub ekranie.
Ostrość obserwowanego obrazu to umowna granica, przy której, w optymalnych warunkach oglądu, nie można orzec czy na odwzorowanym obrazie widoczny punkt składa się z dwu lub więcej punktów lub jest rozmyty lub w jakikolwiek sposób zniekształcony. Przy założeniu, że ludzkie oko rozróżnia szczegóły o średnicy ok. 0,07 mm z odległości ok. 25 cm to za obraz ostry uznamy taki, którego detale o wielkości 0,07 mm lub większe nie odbiegają wyglądem od detali obiektu odwzorowywanego. Wielkość ta dla obiektów obserwowanych z różnej odległości jest odpowiednio inna – przyjmuje się, że obraz ostry dla ludzkiego oka musi odzwierciedlać szczegóły obserwowane pod kątem jednej minuty.
Ostrość obrazu wynika z występowania na nim wysokiego kontrastu miejscowego. Krawędź jest więc postrzegana jako ostra, gdy rozpiętość tonalna po obu jej stronach jest duża. Zjawisko to jest wykorzystywane przez mechanizmy wyostrzania (ang. Unsharp Mask), które rozjaśniają i przyciemniają piksele po obu stronach krawędzi, dzięki czemu wydaje się ona ostrzejsza.
Czas rejestracji obrazu oraz stabilność układu rejestrującego ma duży wpływ na jego ostrość. Jeżeli podczas ekspozycji obiekt fotografowany lub aparat będą w ruchu, otrzymamy zdjęcie „poruszone”. Im dłuższy czas eksponowania, tym większe prawdopodobieństwo uzyskania zamazanego obrazu. Nieostrość często jest pożądana w fotografii by uzyskać wrażenie ruchu lub zwrócić uwagę na konkretny szczegół fotografii. Nieostrość wynikająca z poruszenia jest niepożądana w zdjęciach dokumentujących lub medycznych (np w zdjęciach rentgenowskich).
Przy obrazach ruchomych na ostrość wpływa także częstotliwość wyświetlania oraz tzw. przeplot. Ostrość ruchomego obrazu na ekranie opisuje współczynnik płynności obrazu
Ostrość układów optycznych.
Jakość układu optycznego można określić za pomocą funkcji przenoszenia częstotliwości, funkcji przenoszenia kontrastu i funkcji przenoszenia modulacji. Funkcje te pozwalają ustalić przebieg krzywej wskazującej jak dalece, w zależności od wielkości szczegółów oraz kontrastu przedmiotu, obraz może być rzeczywiście odtworzony przez układ.

</doc>
<doc id="845917" url="https://pl.wikipedia.org/wiki?curid=845917" title="Księga Jubileuszów">
Księga Jubileuszów

Księga Jubileuszów – dzieło należące do żydowskiej literatury religijnej typu midraszowego datowane na połowę II wieku przed Chrystusem. Zawiera homiletyczne i symboliczne wyjaśnienia do wszystkich rozdziałów początku Pięcioksięgu, od pierwszego rozdziału Księgi Rodzaju do trzynastego rozdziału Księgi Wyjścia. W chrześcijaństwie, jest zaliczane do apokryfów Starego Testamentu, choć Etiopski Kościół Ortodoksyjny włączył go do swego kanonu Biblii.
Czas powstania i nazwy.
Tekst powstał w języku hebrajskim w środowisku palestyńskim. Jest dziełem wczesnego pokolenia Faryzeuszy. Datuje się go na połowę II wieku p.n.e. Tytuł księgi został wzięty od kończących ją przepisów odnośnie do świętowania jubileuszów i szabatów. Nadawano jej również inne nazwy, m.in. "Mała Księga Rodzaju", "Apokalipsa Mojżesza", "Testament Mojżesza", "Życie Adama", "Księga czterdziestu dziewięciu okresów".
Charakter i zawartość.
Tekst jest zbiorem midraszy, czyli homiletycznych i legendarnych, symbolicznych objaśnień do poszczególnych rozdziałów całej Księgi Rodzaju oraz Księgi Wyjścia do trzynastego rozdziału. Można w nim znaleźć zarówno gatunek midrasz-hagada jak i midrasz-halacha.
W chrześcijaństwie "Księga Jubileuszów" jest zaliczana do apokryfów Starego Testamentu, choć Etiopski Kościół Ortodoksyjny włączył ją do swego kanonu Biblii.
Treść "Księgi" tworzą parafrazy Księgi Rodzaju. Zawiera wiele wątków apokryficznych, inspirowanych zwłaszcza Księgą Henocha. Księga mówi m.in. o widzeniu, które miał otrzymać Mojżesz od Boga na górze Synaj. W rozdziale 23,17 występują wątki milenarystyczne, którymi inspirował się m.in. św. Justyn.

</doc>
<doc id="845923" url="https://pl.wikipedia.org/wiki?curid=845923" title="Puchar Polski w piłce nożnej (1925/1926)">
Puchar Polski w piłce nożnej (1925/1926)

Puchar Polski w piłce nożnej mężczyzn 1925/1926 – historyczna, pierwsza edycja krajowego pucharu, rozgrywana pod nazwą "Puhar PZPN" (obowiązywała wówczas inna pisownia słowa puchar).
&lt;br&gt;Była to jedyna edycja pucharu w międzywojennej Polsce.
Przebieg rozgrywek.
Prace nad przygotowaniem rozgrywek o Puchar Polski rozpoczęto wiosną 1925, a formalnie powołano go do życia 16 września 1925 w Krakowie. Tego dnia bowiem Zarząd PZPN - z prezesem Edwardem Cetnarowskim na czele - zatwierdził jego regulamin. Miał on być przeprowadzony w dwóch fazach. Jesienią 1925 planowano wyłonić zdobywców w poszczególnych okręgach, którzy wiosną 1926 mieli walczyć na szczeblu centralnym o główne trofeum.
Inauguracyjne mecze (I rundy stopnia regionalnego i tym samym Pucharu Polski w ogóle) odbyły się w październiku 1925. Triumfatorami okręgowymi zostały: Warszawianka, ŁKS Łódź, Wisła Kraków, Warta Poznań, Ruch Chorzów, Sparta Lwów, TKS Toruń i Sokół Równe (w okręgu wileńskim zwycięzcy nie wyłoniono). 19 kwietnia 1926 Zarząd PZPN zatwierdził weryfikację rozgrywek eliminacyjnych, dzieląc dziewięciu uczestników zmagań centralnych na trzy grupy terytorialne i ogłaszając równocześnie terminarz zawodów centralnych, z wieńczącym je finałem planowanym na 25 lipca 1926. Podział na grupy był następujący: grupa A – Lwów, Lublin, Wilno, grupa B – Warszawa, Poznań, Toruń, grupa C – Kraków, Łódź, Śląsk. Trzej zwycięzcy grup mieli utworzyć grupę finałową. Rozgrywki odbywały się dość archaicznym systemem "przegrywający odpada" ale w ramach trzyzespołowych grup, czyli w każdej grupie jedna z drużyn czekała na rywala nie biorąc udziału w grze. O kolejności meczów w grupach decydowało losowanie.
Zwycięzcami poszczególnych grup zostały drużyny Warty Poznań, Sparty Lwów i Wisły Kraków (która otrzymała wolny los i awansowała bez gry bezpośrednio do finału). Z powodu protestu jaki wniosła Warta po pierwszym meczu z TKS Toruń powtórka tego spotkania odbyła się dopiero 25 lipca, dlatego rozgrywki grupy finałowej rozpoczęły się z opóźnieniem. W pierwszej rundzie grupy finałowej los skojarzył drużynę poznańską ze Spartą Lwów. Warta zagrała bez reprezentantów Polski: Stalińskiego, Kosickiego, Przybysza i Fliegera, którzy zostali powołani na mecz z Finlandią (odbywał się w Poznaniu tego samego dnia). W obronie „zielonych” zagrał za to Sell, a na pozycji środkowego napastnika wystąpił młody Leon Ratajczak z trzeciej drużyny Warty, znany później pod nazwiskiem Radojewski. Po zaciętym meczu lepsi o jedno trafienie okazali się piłkarze Sparty.
Pojedynku finałowego nie udało przeprowadzić się we wcześniej ustalonym terminie. Ostatecznie doszedł on do skutku 5 września 1926. O godzinie 15.30 w obecności ok. 1.500 widzów arbiter główny krakowianin Andrzej Rutkowski wyprowadził na murawę stadionu Wisły w Krakowie jedenastki miejscowej Wisły i Sparty Lwów. Wielką sensacją był awans do finału tej drugiej, wówczas B-klasowej drużyny, która m.in. w półfinale ograła 1:0 poznańską Wartę. Różnicy nie było jednak widać na boisku. W 12 minucie – po celnym strzale z rzutu karnego – Władysław Kowalski uzyskał premierowego gola, a w 32 minucie goście wyrównali (Dmytrow). Remis utrzymywał się do 89 minuty. Na 23 sekundy przed końcowym gwizdkiem, bramkę na wagę końcowego sukcesu "Białej Gwiazdy" zdobył Henryk Reyman.
Była to pierwsza i – jak się później okazało – ostatnia edycja krajowego Pucharu w międzywojennej Polsce. Rodzime kluby nie były zbytnio zainteresowane rywalizacją w dodatkowych rozgrywkach, a sprawą priorytetową i tak pozostawały dla nich zmagania o mistrzostwo kraju (dodatkowo w owym czasie zaczęła powstawać liga). Najdobitniej podejście czołowych drużyn do PP obrazowała sytuacja w okręgu lwowskim. Zdecydowanie najsilniejsze: Pogoń, Czarni, Lechia i Hasmonea odpadły już na szczeblu regionalnym, a do fazy centralnej zakwalifikowała się drugorzędna Sparta. Toteż władze PZPN, po konsultacjach z przedstawicielami klubów, postanowiły na czas nieokreślony zaprzestać organizowania PP.
Dokumentacja rozgrywek.
Rozgrywki grupowe.
Grupa A.
I runda 29 czerwca 1926 
II runda 4 lipca 1926 
Grupa B.
I runda 29 czerwca 1926
II runda 4 lipca 1926 
powtórka 25 lipca 1926
Grupa C.
I runda 29 czerwca 1926 
II runda 4 lipca 1926 (niedziela)
Grupa finałowa.
8 sierpnia 1926 (niedziela)
Finał.
&lt;br&gt;

</doc>
<doc id="845929" url="https://pl.wikipedia.org/wiki?curid=845929" title="2 Księga Barucha">
2 Księga Barucha

Druga Księga Barucha – apokryficzna księga Starego Testamentu, znana również pod nazwą Apokalipsa Barucha. W syryjskim kanonie Starego Testamentu uważana za księgę kanoniczną. 
Powstanie jej datuje się na II wiek. Pierwotnie powstała w języku semickim (hebrajskim lub aramejskim), z którego została przełożona na grekę i ostatecznie na język syryjski.
Księga ma charakter apokalipsy. Opisuje wizję zniszczenia Jerozolimy, którą miał otrzymać prorok Baruch, a w dalszej kolejności następne wizje: przyszłości ludzi sprawiedliwych i grzesznych, przyjście Mesjasza i budowę Nowego Syjonu. Utwór kończy się apokaliptycznymi listami rozesłanymi przez Barucha do pokoleń izraelskich.

</doc>
<doc id="845934" url="https://pl.wikipedia.org/wiki?curid=845934" title="Parlament Zjednoczonego Królestwa Wielkiej Brytanii i Irlandii Północnej">
Parlament Zjednoczonego Królestwa Wielkiej Brytanii i Irlandii Północnej

Parlament Zjednoczonego Królestwa Wielkiej Brytanii i Irlandii Północnej – brytyjski dwuizbowy najwyższy organ prawodawczy. Jego władztwo rozciąga się na Zjednoczone Królestwo oraz brytyjskie terytoria zamorskie. Na jego czele stoi monarcha brytyjski, obecnie król Karol III.
Jego dwie izby to Izba Lordów oraz Izba Gmin. Siedzibą obu izb parlamentu jest Pałac Westminsterski w Londynie.

</doc>
<doc id="845937" url="https://pl.wikipedia.org/wiki?curid=845937" title="Kew Gardens">
Kew Gardens

Królewskie Ogrody Botaniczne w Kew () – kompleks ogrodów i szklarni pomiędzy Richmond i Kew w Richmond upon Thames, w południowo-zachodnim Londynie. Jest to także organizacja zarządzająca tym kompleksem terenów zieleni wraz z ogrodami Wakehurst Place w Susseksie oraz placówka naukowa i edukacyjna o międzynarodowym znaczeniu w zakresie badań botanicznych, zatrudniająca około 700 pracowników. Kew Gardens to pracownie naukowe, biblioteka, jedno z największych herbariów na świecie, miejsca obsługi zwiedzających (restauracje, galerie). W roku 2005 Kew Gardens zostało odwiedzone przez blisko 1,5 miliona gości. W 2003 Kew Gardens zostały wpisane na Listę światowego dziedzictwa UNESCO.

</doc>
<doc id="845938" url="https://pl.wikipedia.org/wiki?curid=845938" title="Port lotniczy Chicago-Midway">
Port lotniczy Chicago-Midway

Port lotniczy Chicago-Midway – międzynarodowy port lotniczy położony na południowy zachód od centrum Chicago, w stanie Illinois. Jest drugim portem lotniczym Chicago po Porcie lotniczym Chicago-O’Hare.

</doc>
<doc id="845939" url="https://pl.wikipedia.org/wiki?curid=845939" title="Królewskie Ogrody Botaniczne w Kew">
Królewskie Ogrody Botaniczne w Kew



</doc>
<doc id="845940" url="https://pl.wikipedia.org/wiki?curid=845940" title="Fregaty rakietowe projektu 11540">
Fregaty rakietowe projektu 11540

Fregaty rakietowe projektu 11540 – rosyjskie fregaty rakietowe przeznaczone do zwalczania okrętów podwodnych. Noszą oznaczenie kodowe typu "Jastrieb", a w kodzie NATO: "Neustrashimy"). 
Historia.
Prace nad nowym okrętem przeznaczonym do zwalczania okrętów podwodnych, który miał pierwotnie zastąpić korwety projektu 1124, rozpoczęły się w 1972 roku w Zielonodolskim Biurze Projektowo-Konstrukcyjnym. Zgodnie ze wstępnymi założeniami okręty miały mieć wyporność 800 t i osiągać prędkość 35 węzłów. W 1975 wraz z poszerzeniem zakresu zadań zwiększono wyporność projektowanych jednostek do 1500 t i sklasyfikowano je jako przeciwpodwodne okręty eskortowe. W 1979 projektowane okręty wyposażone w śmigłowiec pokładowy osiągnęły wyporność 2500 t. W końcu zgodnie z nowymi wymaganiami technicznymi marynarki z 1982 roku, nowe okręty miały zastąpić fregaty rakietowe projektu 1135, odpowiadając współczesnym okrętom państw zachodnich tej klasy. Powstał wówczas projekt okrętów o podobnej wyporności 3500–4000 ton, jednak z położeniem większego nacisku na obronę przeciwlotniczą i zwalczanie okrętów nawodnych. Okrętom nadano oznaczenie projektu 11540 i nazwę kodową "Jastrieb" (jastrząb), a ich głównym zastosowaniem miało być eskortowanie grup uderzeniowych i konwojów. Spotykane jest też w literaturze oznaczenie ich jako projekt 1154.0. Klasyfikowane były w ZSRR i Rosji jako dozorowce ("storożewyj korabl", w skrócie SKR).
Budowę pierwszej jednostki „Nieustraszymyj” rozpoczęto 25 marca 1987 roku w stoczni Jantar w Kaliningradzie. Wodowanie okrętu miało miejsce 25 maja 1988 roku, a oddanie do służby 28 grudnia 1990 roku. Budowę dwóch kolejnych jednostek wstrzymano w grudniu 1992 roku z powodu braku funduszy, pomimo dużego stopnia ich zaawansowania (78% i 28%). W 2007 roku planowane było oddanie do służby drugiej jednostki „Jarosław Mudryj” (do 1995 roku: „Niepristupnyj”), której stępkę położono 27 maja 1988 roku, a wodowano w 1990 roku. Ze względów finansowych oddanie tej drugiej jednostki nastąpiło dopiero 24 lipca 2009 roku. Portem bazowym nowej jednostki jest bałtycki port Bałtyjsk, nieopodal Kaliningradu.
Opis.
Kadłub okrętów ma pokład górny ciągnący się od dziobu aż do lądowiska śmigłowca na rufie. Pokład ma charakterystyczny wznios od śródokręcia w kierunku dziobu, z płynnym załamaniem do płaskiego pokładu w samej części dziobowej. Dziobnica jest prosta, silnie wychylona, z gruszką dziobową mieszczącą antenę sonaru. Kadłub dzieli się poprzecznymi grodziami na 13 głównych przedziałów wodoszczelnych i na całej długości ma dno podwójne. Kadłub i nadbudówka wykonane są ze stali.
Uzbrojenie.
Do zwalczania celów nawodnych przewidziano 16 wyrzutni nowych pocisków przeciwokrętowych 3M24 Uran, w czterech blokach po cztery wyrzutnie rurowe, umieszczonych na śródokręciu, strzelających na burty. Pociski te stanowiły pierwsze radzieckie przeciwokrętowe pociski morskie zunifikowane z pociskami lotniczymi, o stosunkowo niewielkich gabarytach, podobnych do pocisków zachodnich, dzięki czemu mogły stanowić uzupełniające uzbrojenie fregat oraz być przenoszone w większej liczbie. Jednakże, z powodu niegotowości, „Nieustraszymyj” wszedł do służby bez przewidywanych wyrzutni pocisków Uran. Nie zostały one na nim uzupełnione w kolejnych latach, natomiast „Jarosław Mudryj” przenosi osiem wyrzutni w dwóch bolkach.
Układ napędowy jednostek projektu "1154" jest rozwiniętą wersją siłowni zastosowanej na okrętach typu "1135".
W konstrukcji fregat zastosowano rozwiązania konstrukcyjne nadające okrętom właściwości stealth. W nadbudówkach płyty poszczególnych pokładów pochylone są względem siebie powodując rozproszenie fal elektromagnetycznych i jak najmniejsze ich odbicie w kierunku źródła tych fal.

</doc>
<doc id="845941" url="https://pl.wikipedia.org/wiki?curid=845941" title="Caroline Thompson">
Caroline Thompson

Caroline Thompson (ur. 23 kwietnia 1956 w Waszyngtonie) – amerykańska scenarzystka i reżyserka filmowa.

</doc>
<doc id="845942" url="https://pl.wikipedia.org/wiki?curid=845942" title="Ogród Botaniczny w Kew">
Ogród Botaniczny w Kew



</doc>
<doc id="845943" url="https://pl.wikipedia.org/wiki?curid=845943" title="Royal Botanic Gardens, Kew">
Royal Botanic Gardens, Kew



</doc>
<doc id="845945" url="https://pl.wikipedia.org/wiki?curid=845945" title="Życie (tygodnik)">
Życie (tygodnik)

Życie – ilustrowany tygodnik (później dwutygodnik i miesięcznik) literacko-artystyczno-społeczny, założony w 1897 przez Ludwika Szczepańskiego, ukazujący się w Krakowie i Lwowie.
Historia.
Początkowo pismo nie miało mieć profilu wyłącznie artystycznego – zajmowało się również publikacją artykułów o tematyce społecznej, politycznej, narodowej itp. Stawiało również na aktualność informacji, którą miała zapewniać współpraca ze stałymi korespondentami z kraju i zagranicy. W tym okresie pismo skupiało głównie autorów o poglądach socjalistycznych; do jego współpracowników należeli m.in. Kazimierz Kelles-Krauz, Iza Moszczeńska i Wilhelm Feldman. Publikowano teksty literatów zarówno młodszego pokolenia (m.in. Przybyszewski, Tetmajer, Zapolska, Kasprowicz), jak i starszych (m.in. Konopnicka, Dygasiński, Asnyk). Pismo było bogato ilustrowane, m.in. reprodukcjami twórców związanych z symbolizmem i impresjonizmem.
Kłopoty finansowe i niedobór prenumeratorów sprawiły, że Szczepański zrezygnował z tworzenia „Życia”; pismo objął Ignacy Sewer-Maciejowski, który natomiast przekazał redakcję Przybyszewskiemu. Nowy redaktor postanowił całkowicie zmienić profil pisma – miało ono być poświęcone wyłącznie sztuce i ukazywać się co dwa tygodnie. Przybyszewski zlikwidował dział społeczny, a opiekę nad wizualną stroną „Życia” powierzył Stanisławowi Wyspiańskiemu. Pismo publikowane było odtąd na papierze kredowym, w dużym formacie, zawierało liczne reprodukcje i wykwintną czcionkę. Publikowało w nim wielu ówczesnych autorów, m.in. Kasprowicz, Wyspiański, Zawistowska, Brzozowski, Żuławski, Rittner oraz sam Przybyszewski. Ukazywały się w nim również przekłady z nowej literatury zagranicznej, m.in. francuskiej, czeskiej i skandynawskiej.
Na łamach redagowanego przez Przybyszewskiego „Życia” odbyła się w 1898 roku dyskusja o nowej sztuce, stanowiąca reakcję na zamieszczony w „Słowie Polskim” artykuł Stanisława Szczepanowskiego pt. "Dezynfekcja prądów europejskich". Doprowadziła ona do publikacji na łamach „Życia” wystąpień teoretycznych, określających cele i właściwości nowej sztuki, w tym m.in. cyklu "Młoda Polska" Artura Górskiego (podpisanych pseudonimem Quasimodo) oraz tekstu "Confiteor" Przybyszewskiego.
Mimo ambitnych zamierzeń Przybyszewskiego, "Życie" upadło w 1900 roku (ostatni numer ukazał się w styczniu). Było to związane z częstymi ingerencjami cenzury i konfiskatami numerów, które silnie obciążały finansowo pismo. Spowodowało to najpierw zmienienie periodyku w miesięcznik, a w końcu całkowitą jego likwidację.

</doc>
<doc id="845947" url="https://pl.wikipedia.org/wiki?curid=845947" title="Port lotniczy Houston-George Bush">
Port lotniczy Houston-George Bush

Międzykontynentalny port lotniczy Houston-George Bush ("George Bush Intercontinental Airport/Houston") (kod IATA: IAH, kod ICAO: KIAH) – międzynarodowe lotnisko położone 37 km na północ od centrum Houston, w stanie Teksas. Stanowił główny węzeł lotniczy dla Continental Airlines. Obsługuje ponad 32 mln pasażerów rocznie. Nazwany na cześć 41. Prezydenta Stanów Zjednoczonych George’a Herberta Walkera Busha, ojca 43. prezydenta USA, George’a Walkera Busha.

</doc>
<doc id="845951" url="https://pl.wikipedia.org/wiki?curid=845951" title="Rachel Hurd-Wood">
Rachel Hurd-Wood

Rachel Clare Hurd-Wood (ur. 17 sierpnia 1990 w Londynie) – brytyjska aktorka i modelka.
Życiorys.
Jest córką Philipa i Sarah Hurd-Wood; ma młodszego brata Patricka (ur. 1995).
Początkowo mieszkała w Londynie, w wieku 8 lat jej rodzice z dziećmi przeprowadzili się do Godalming w Surrey.
Jako aktorka filmowa zadebiutowała, mając 13 lat, w "Piotrusiu Panu" w reżyserii P.J. Hogana. Spędziła osiem miesięcy na planie filmowym w Australii. Za rolę Wendy zdobyła nominację do nagrody Saturna.
Po powrocie na Wyspy Brytyjskie zagrała Imogen, młodą dziewczynę uprowadzoną przez porywaczy, w filmie telewizyjnym "Sherlock Holmes i sprawa jedwabnej pończochy".

</doc>
<doc id="845953" url="https://pl.wikipedia.org/wiki?curid=845953" title="Purana">
Purana



</doc>
<doc id="845955" url="https://pl.wikipedia.org/wiki?curid=845955" title="Chris Hani">
Chris Hani

Chris Hani, urodzony jako Martin Thembisile Hani (ur. 28 czerwca 1942 w Cofimvabie w Południowej Afryce, zm. 10 kwietnia 1993 w Boksburgu) – lider Południowoafrykańskiej Partii Komunistycznej i Umkhonto we Sizwe, zbrojnego skrzydła Afrykańskiego Kongresu Narodowego (ANC). Był aktywnym przeciwnikiem apartheidu. Został zamordowany przez Janusza Walusia, polskiego imigranta.
Życiorys.
W 1957 roku dołączył do młodzieżowej organizacji ANC Youth League. Studiował na uniwersytecie Fort Hare i Uniwersytecie Rodezyjskim. W 1962 roku dołączył do Południowoafrykańskiej Partii Komunistycznej i Umkhonto we Sizwe. Przeszedł szkolenie wojskowe w obozach czarnej partyzantki w Rodezji (obecnie Zimbabwe). Uczestniczył w operacjach partyzanckich podejmowanych przeciwko RPA z obszaru Lesotho i Zambii. W 1974 roku został wybrany do rady wykonawczej Afrykańskiego Kongresu Narodowego. W 1982 roku został mianowany zastępcą dowódcy Umkhonto we Sizwe, z funkcji tej zrezygnował w 1991 roku. W 1991 zastąpił Joe Slovo na stanowisku sekretarza generalnego partii komunistycznej.
Brał udział w rozmowach na temat zniesienia apartheidu. Został zabity strzałem w głowę przez Janusza Walusia 10 kwietnia 1993 roku, przed swoim domem w Dawn Park, na przedmieściach Boksburga. Sprawca został zatrzymany, podobnie jak Clive Derby-Lewis – konserwatywny członek parlamentu RPA, który użyczył mu pistoletu. Zabójstwo to, zorganizowane przez skrajną prawicę, miało na celu zatrzymanie negocjacji kończących apartheid. Na liście przyszłych potencjalnych ofiar, znalezionej u Derby-Lewisa, Hani znajdował się na trzeciej pozycji, pierwszym natomiast był Nelson Mandela, a drugim – Joe Slovo.
Obecność w kulturze popularnej.
Hani znalazł się na 20. pozycji wśród stu największych Południowoafrykańczyków (według telewizji SABC3).
Cztery dni po zabójstwie grupa Dave Matthews Band (gitarzysta Dave Matthews pochodzi z RPA) zaczęła grać utwór "#36", poświęcony pamięci Haniego. W 2001 roku wydali oni singel, "Everyday", gdzie tytułowa piosenka zaczyna się słowami skandowanymi przez publiczność: "Hani, Hani, come and dance with me".
Filozof Jacques Derrida zadedykował Haniemu swoją książkę "Spectres de Marx" ("Widma Marksa", 1993).

</doc>
<doc id="845959" url="https://pl.wikipedia.org/wiki?curid=845959" title="Listy">
Listy



</doc>
<doc id="845961" url="https://pl.wikipedia.org/wiki?curid=845961" title="Układ krwionośny bezkręgowców">
Układ krwionośny bezkręgowców

Płazińce.
Nie posiadają one układu krążenia, a przenoszenie substancji odżywczych możliwe jest dzięki płynowi, który wypełnia przestrzenie między komórkami parenchymy. U niektórych płazińców transport substancji jest ułatwiony dzięki silnie rozgałęzionemu jelitu. 
Nicienie.
U nicieni nie obserwuje się istnienia wyspecjalizowanego układu krążenia. Przenoszenie substancji odżywczych oraz gazów oddechowych możliwe jest (podobnie jak u płazińców) dzięki płynowi, który wypełnia jamę ciała i może krążyć w jego obrębie.
Pierścienice.
Są zwierzętami, których ciało podzielone jest na metamery (segmenty), rozdzielone od siebie septum (poprzeczną przegrodą). Taka budowa pierścienic uniemożliwia wykorzystywanie płynu omywającego jamę ciała do przenoszenia substancji odżywczych oraz gazów oddechowych (płyn może bowiem krążyć jedynie w obrębie pojedynczego segmentu). Dlatego zwierzęta te wykształciły układ krążenia, który składa się z naczyń (jest on więc zamknięty, gdyż krew nie miesza się z płynem jamy ciała). Najsilniej ukrwione są parapodia, ponadto występują dwa główne naczynia – brzuszne i grzbietowe oraz liczne drobne naczynia okrężne. 
Pierścienice nie mają typowego serca, więc u większości jego rolę spełnia najgrubsze naczynie znajdujące się na grzbietowej stronie ciała, które ma zdolność do rytmicznego kurczenia się. Czasem u niektórych skąposzczetów do napędzania krwi służyć mogą naczynia okrężne.
Hemolimfa pierścienic może mieć różne zabarwienie:
Barwniki odpowiadające za kolor hemolimfy pierścienic nie znajdują się w krwinkach, a w osoczu.
Stawonogi.
Także u tych zwierząt występuje układ krążenia otwarty. Składa się on z serca, nielicznych naczyń, a także systemu zatok i przestrzeni.
Serce stawonogów, mające postać wydłużonego worka, z którego wychodzi kilka naczyń krwionośnych, położone jest po stronie grzbietowej ciała. Wyrzut hemolimfy następuje w wyniku kurczenia się serca. Zawierająca dwutlenek węgla hemolimfa trafia do narządów oddechowych, gdzie ulega natlenowaniu, a następnie kanałami i zatoczkami wraca do serca. Napełnienie serca hemolimfą umożliwiają ostia – specjalne otwory, które rozmieszczone są segmentarnie po brzusznej i grzbietowej stronie ciała.
Jedynie u owadów układ krążenia nie bierze udziału w przenoszeniu gazów oddechowych (nie jest to konieczne ze względu na występowanie tchawek, które docierają niemalże do każdej partii ciała zwierzęcia). 
Mięczaki.
Układ krążenia tych bezkręgowców jest otwarty i w dużym stopniu zredukowany. Znajdujące się w worku osierdziowym serce, składa się z workowatej komory oraz z jednego, dwóch lub czterech przedsionków. Ponadto występują dosyć krótkie tętnice, z których krew wylewa się do zatok krwionośnych pozbawionych własnych ścianek.
Kierunek przepływu krwi jest od skrzeli przez przedsionki aż do komory oraz ostatecznie do zatok jamy ciała. 
Szkarłupnie.
Układ krążenia szkarłupni nosi nazwę układu hemalnego i jest bardzo uproszczony. Serce jest zastąpione kurczliwym naczyniem, dodatkowo występuje system zatok. U zwierząt tych występują niejako trzy układy krążenia - jako drugi uznaje się ambulakralny (wodny), w którego kanałach płynie woda morska. Zakończeniami kanałów tego układu są nóżki ambulakralne (rodzaj wydłużonych banieczek wystających na zewnątrz ciała). Trzecim układem jest tak zwany parahemalny (szereg jam i przestworów międzykomórkowych).

</doc>
<doc id="845962" url="https://pl.wikipedia.org/wiki?curid=845962" title="Domena kolizyjna">
Domena kolizyjna

Domena kolizyjna – fragment sieci (segment sieci), w którym transmisja musi być realizowana przez urządzenie w sposób wykluczający prowadzenie w tym samym czasie transmisji przez inne urządzenia. Granicę tej domeny stanowią porty urządzeń typu most, przełącznik lub router.
Wszystkie urządzenia podłączone do magistral i/lub koncentratorów sieciowych tworzą jedną domenę kolizyjną, czyli rywalizują ze sobą o dostęp do medium transmisyjnego i współdzielą jedno pasmo przepustowości. W celu wykrywania kolizji podczas realizowania transmisji stosowane są różne protokoły detekcji, jak np. CSMA/CD w sieci Ethernet.

</doc>
<doc id="845968" url="https://pl.wikipedia.org/wiki?curid=845968" title="Kabaret To Za Duże Słowo">
Kabaret To Za Duże Słowo

Kabaret To za Duże słowo – polski kabaret z Katowic, powstał w marcu 2003.
Już po roku działalności scenicznej kabaret zdobył I miejsce na XX Pace.
Nagrody.
Ponadto kabaret "To za Duże słowo" otrzymał:
I nagroda na Kabaretowym Festiwalu Pozytywnej Kultury Studenckiej "Wrocek 2004"
Ponadto kabaret "To za Duże słowo" otrzymał:

</doc>
<doc id="845972" url="https://pl.wikipedia.org/wiki?curid=845972" title="Domena rozgłoszeniowa">
Domena rozgłoszeniowa

Domena rozgłoszeniowa (ang. "broadcast domain") – logiczny segment sieci, w którym jakikolwiek komputer lub inne urządzenie podłączone do sieci, może bezpośrednio transmitować do jakiegokolwiek innego urządzenia w tejże domenie, bez przechodzenia przez urządzenia rutujące. Warunkiem jest, by urządzenia dzieliły tę samą podsieć i były w tym samym VLAN.
Z innej strony domena rozgłoszeniowa jest segmentem sieci, w którym rozpowszechniane są pakiety typu broadcast, a jego granicę stanowią routery lub sieci wirtualne.

</doc>
<doc id="845974" url="https://pl.wikipedia.org/wiki?curid=845974" title="Winogrady">
Winogrady

Winogrady – część Poznania, a zarazem obszar w Systemie Informacji Miejskiej podzielony pomiędzy cztery jednostki pomocnicze.
Granice.
Według Systemu Informacji Miejskiej jednostka obszarowa Winogrady znajduje się w granicach:
Jednostka obszarowa SIM Winogrady podzielona jest na pomniejsze obszary, którymi są:
Położenie.
Składa się ze zlokalizowanej na południu starszej części (zabudowa częściowo jednorodzinna, częściowo wielorodzinna) oraz powstałej głównie w okresie PRL-u nowszej części, składającej się z kilku osiedli. Ze względu na wyżej wymieniony podział wyróżnia się pojęcia tzw. Starych Winograd oraz tzw. Nowych Winograd (odzwierciedlają to także nazwy winogradzkich jednostek pomocniczych). Przez teren Winograd przebiega także ulica o tej samej nazwie.
Podział administracyjny.
Lista jednostek pomocniczych:
Zabudowa.
Charakterystyczne dla panoramy Winograd są bloki i wieżowce z wielkiej płyty, a także powstające na coraz większa skalę budynki nowych osiedli deweloperskich. Ze względu na umiejscowienie na najwyższym obszarze Poznania panoramę winogradzkich osiedli mieszkaniowych dobrze widać z poznańskiego śródmieścia.
Budownictwo mieszkaniowe na Winogradach jest zdominowane przez pięciokondygnacyjne bloki i trzynasto- oraz szesnastokondygnacyjne wieżowce. Pomiędzy budynkami istnieją ciągi komunikacyjne dla pieszych i duże obszary zieleni z placami zabaw dla dzieci i urządzeniami rekreacyjnymi. Wewnątrz osiedli znajdują się szkoły, przedszkola, przychodnie i domy kultury, a na ich obrzeżach – większe obiekty handlowe i usługowe. Osiedla winogradzkie mają dobre połączenia komunikacyjne ze śródmieściem miasta Poznania oraz innymi dzielnicami, szczególnie po uruchomieniu Poznańskiego Szybkiego Tramwaju. Na Winogradach znajduje się największy park Poznania przekształcony ze zrujnowanego po II wojnie światowej Fortu Winiary w Park Cytadela.
Obszar Winograd w latach 1954–1990 należał do dzielnicy administracyjnej Stare Miasto.
Historia Winograd.
Zabudowę tych terenów planowano już w latach 50., lecz zrealizowano dopiero w następnym dziesięcioleciu.
W przeszłości tereny te zajmowały pola, łąki, kartofliska, sady oraz część osiedla domów jednorodzinnych Trójpole położone wzdłuż ul. Lechickiej aż do ul. Połabskiej.
Również tutaj od 1913 do 1945 roku zlokalizowana była długa na 170 metrów hala dla sterowców, z której wystartował pierwszy zeppelin. Jej pozostałości są widoczne na pasie zieleni Al. Solidarności oraz w pobliskim parku im. Władysława Czarneckiego.
W 1962 roku został zatwierdzony Ogólny Plan Zagospodarowania Przestrzennego Miasta Poznania wyznaczając etapy rozwoju stolicy Wielkopolski do 1980 roku, wyznaczył nowe tereny rozbudowy miasta na obszarze Winograd z przeznaczeniem pod budownictwo mieszkaniowe wielorodzinne. Wybór tego obszaru został dokonany m.in. ze względu na brak większych inwestycji na tym terenie, dobre warunki klimatyczne, odległość od śródmieścia. W grudniu 1966 roku, po dwóch latach prac nad projektem planu szczegółowego zagospodarowania tego obszaru, został on ostatecznie ukończony, przyjęty i zatwierdzony przez Prezydium Rady Narodowej Miasta Poznania. Generalnym projektantem Winograd był mgr inż. Czesław Nawrocki, ale plan szczegółowy wykonała architekt Halina Skibniewska z Warszawy.
Zaprojektowane wówczas osiedla uchwałą Prezydium Rady Narodowej Miasta Poznania z dnia 27 października 1967 r. otrzymały niżej podane nazwy:
Akt erekcyjny pod budowę pierwszego budynku na Winogradach został wmurowany 9 maja 1968 roku.
Pierwszy etap budowy to osiedla Pod Lipami (lata 1968–1973, Wilczak -1983 r.) i Przyjaźni (1970-1979). Pozostałe osiedla powstały w latach: Kosmonautów – 1973-1976 i 1980-1981, Wichrowe Wzgórze – 1974-1981, Zwycięstwa – 1977-1984.
Podczas budowy pierwszych bloków na os. Kosmonautów spychacze natrafiły na fragmenty trumien i szczątki ludzkie – pozostałości zlikwidowanego po 1945 cmentarza ewangelickiego, którego nie naniesiono na planach geodezyjnych. Szczątki te Zarząd Zieleni Miejskiej ekshumował i przeniósł na cmentarz junikowski. Podczas budowy bloku nr 5 na tym samym osiedlu natrafiono na gruby kabel nie oznaczony na żadnych planach. Okazało się, że jest to kabel telefoniczny specjalnego przeznaczenia do łączności na linii Moskwa – Berlin. Żeby nie wywoływać żadnych perturbacji politycznych kabel zamknięto w stalowej rurze i zabetonowano w fundamentach budynku.
Po przemianach politycznych zmieniono nazwy osiedli Kraju Rad i Wielkiego Października. Nazwy osiedli Kosmonautów, Zwycięstwa i Przyjaźni pozostały bez zmian. Lata dziewięćdziesiąte XX.w oraz początek XXI.w to okres powstawania na Winogradach tzw. TBS-ów, czyli osiedli wzniesionych przez towarzystwa budownictwa społecznego (m.in. Os. Na Murawie, Os. Na Winogradach). Z kolei od przełomu pierwszej i drugiej dekady XXI w. rozwija się budownictwo nowych bloków mieszkalnych pomiędzy pierwotną zabudową spółdzielczą, które wznoszone są w oparciu o umowy pomiędzy spółdzielnią mieszkaniową a firmami deweloperskimi.
Aktualnie w osiedlach winogradzkich mieszka ok. 43000 mieszkańców.
Winogrady graniczą z innymi dzielnicami: Piątkowo, Winiary, Jeżyce, Szeląg, Wilczak.
Komunikacja miejska.
Przez Winogrady przebiegają 3 trasy tramwajowe. Trasa do pętli Połabska obsługiwana jest przez linię 4, trasa do przystanku Błażeja prowadząca na Naramowice obsługiwana jest przez linie 3, 10 oraz na os. Jana III Sobieskiego (PST) - przez linie 12, 14, 15, 16 i nocne linie 201, 202.
W różne rejony dzielnicy można dojechać autobusami. Ze względu na dużą ilość linii, można dojechać autobusem w wiele zakątków miasta. Te, które kursują w dzień noszą numery: 167, 168, 169, 170, 171, 174, 178, 182, 183, 185, 190, 191, 322, 911. Natomiast linie nocne mają następujące numery: 214, 215, 218, 224.
Zieleń.
Parki i pomniki przyrody na terenie Winograd:

</doc>
<doc id="845976" url="https://pl.wikipedia.org/wiki?curid=845976" title="Karol Emanuel III">
Karol Emanuel III

Karol Emanuel III (ur. 27 kwietnia 1701 w Turynie, zm. 20 lutego 1773 tamże) – książę Sabaudii i król Sardynii w latach 1730-1773.
Urodził się w Turynie jako syn Wiktora Amadeusza II i jego pierwszej żony – Marii Anny Orleańskiej (córki Filipa I, księcia Orleanu, i jego pierwszej żony Henrietty Anny Stuart).
Karol Emanuel był nienawidzony przez swojego ojca, w wyniku czego nie otrzymał on odpowiedniego wykształcenia dla przyszłego władcy. Mimo tego, posiadał dużą wiedzę na temat wojska i wojskowości. Objął rządy 3 września 1730 roku po abdykacji swojego ojca, który wycofał się do rezydencji w Chambéry. Wkrótce Wiktor Amadeusz zaczął ponownie ingerować w rządy. Latem 1713 roku, po przejściu udaru mózgu, ojciec postanowił powrócić na tron i oskarżył syna o niekompetencję. Karol Emanuel nie chcąc dopuścić do planowanej przez ojca napaści na Mediolan, która mogła skutkować wyprawą odwetową na Piemont, rozkazał Radzie Koronnej aresztować ojca, który niedługo potem zmarł w zamku Rivoli.
Pierwsze konflikty.
W czasie wojny o polską sukcesję Karol Emanuel opowiedział się po stronie Stanisława Leszczyńskiego, wspieranego również przez Francję.
Wojna.
Karol Emanuel III opierał swoją politykę zagraniczną na sojuszu z Austrią. Podczas wojny o sukcesję austriacką (1741–1748) udzielił wsparcia cesarzowej Marii Teresie, wskutek czego musiał stawić czoła inwazji wojsk francusko-hiszpańskich na Sabaudię. Kiedy w 1744 r. wroga armia wkroczyła do Piemontu, Karol Emanuel osobiście dowodził obroną Cuneo. W 1745 r. z około 20 000 żołnierzy pokonał dwie armie, które łącznie liczyły około 60 000 ludzi. Utracił wówczas ważne twierdze Alessandria, Asti i Casale, ale rok później, dzięki pomocy udzielonej przez Austrię, zdołał odbić dwie pierwsze z nich. W 1747 roku w bitwie pod Assietta odniósł zwycięstwo nad wojskami francuskimi, po którym działania wojenne przeniosły się do Niderlandów.
Dzięki swoim umiejętnościom dyplomatycznym w czasie ustalania warunków pokoju w Akwizgranie (1748), odzyskał prowincję nicejską i sabaudzką, otrzymał Vigevano i ziemie w Pianura Padana.
Po 1748 roku wyposażona i wyćwiczona na wzór prusko-fryderycjański armia sardyńska nie brała już udziału w walkach. W latach pięćdziesiątych XVIII w. we Włoszech zapanował pokój, który trwał do końca stulecia, kiedy rozpoczął się proces zjednoczenia Włoch.
Polityka wewnętrzna.
Karol Emanuel nie przystąpił do wojny siedmioletniej (1756–1763), zamiast tego poświęcił się reformom administracyjnym, utrzymywaniu zdyscyplinowanej armii oraz umacnianiu twierdz, w szczególności rozbudowie fortyfikacji na przełęczach alpejskich i uszczelnianiu granic. Wprowadził wiele modyfikacji w strukturze armii i zachęcał do służby ludzi nieszlacheckiego pochodzenia. Dążąc do rozwoju ubogiej Sardynii, ufundował uniwersytety w Sassari i Cagliari.
Wielkim osiągnięciem Karola Emanuela III była kodyfikacja prawa, dokonana w 1770 roku wspólnie z pierwszym ministrem, hrabią Giambattistą Lorenzem Boginem (1701–1784). Razem z nim zniósł całkowicie poddaństwo chłopów i założył Akademię Nauk w Turynie. Podejmowane reformy wynikały częściowo z idei Oświecenia, częściowo zaś były zgodne z duchem typowego absolutyzmu klasycznego. Starał się skupić pełnię władzy w swoich rękach, osłabiając administrację lokalną, ale wobec oporu duchowieństwa musiał zrezygnować z części planów. 
Znacząco ograniczył wolność prasy. Wielu pisarzy i intelektualistów, przedstawicieli różnych zawodów i dziedzin, jak Vittorio Alfieri, Giambattista Bodoni czy Joseph Louis Lagrange, musiało publikować swoje prace za granicą.
Zmarł w Turynie w 1773 roku. Został pochowany w bazylice La Superga.
Żony i potomstwo.
Ordery.
 Najwyższy Order Zwiastowania Najświętszej Marii Panny (Order Annuncjaty) w 1713, a od 1730 Wielki Mistrz.

</doc>
<doc id="845977" url="https://pl.wikipedia.org/wiki?curid=845977" title="Walter Reed Army Medical Center">
Walter Reed Army Medical Center

Walter Reed Army Medical Center, WRAMC – wojskowy szpital w Waszyngtonie. 
Jest jednym z największych ośrodków medycznych należących do armii Stanów Zjednoczonych. Obejmuje powierzchnią 45 hektarów, a według szacunkowych danych świadczy ona usługi dla około 150 000 żołnierzy (zarówno czynnych jak i będących w rezerwie). Centrum zawdzięcza swą nazwę majorowi Walterowi Reedowi, chirurgowi, który dowiódł, iż febrę przenoszą komary.
W 2005 władze zaproponowały połączenie tego szpitala z National Naval Medical Center. Począwszy od 18 lutego 2007 The Washington Post opublikował serię artykułów o zaniedbaniach w szpitalu.

</doc>
<doc id="845978" url="https://pl.wikipedia.org/wiki?curid=845978" title="Marylin Manson">
Marylin Manson



</doc>
<doc id="845980" url="https://pl.wikipedia.org/wiki?curid=845980" title="Plac Zebrań Ludowych">
Plac Zebrań Ludowych



</doc>
<doc id="845985" url="https://pl.wikipedia.org/wiki?curid=845985" title="Jamel Debbouze">
Jamel Debbouze

Jamel Debbouze (arab. جمال دبّوز; ur. 18 czerwca 1975 w Paryżu) – francuski komik, aktor, scenarzysta i producent filmowy pochodzenia marokańskiego.
Życiorys.
Urodzony w rodzinie marokańskich emigrantów jako najstarszy z szóstki rodzeństwa, dorastał w Trappes pod Paryżem (departament Yvelines). Rok po jego narodzeniu rodzice powrócili do Maroka. W 1979 rodzina Debbouze osiedliła się w Trappes, gdzie Jamel spędził resztę swojego dzieciństwa. 17 stycznia 1990 przeżył poważny wypadek kolejowy podczas przekraczania torów na stacji SNCF w Trappes. Debbouze został uderzony przez pociąg relacji Paryż-Nantes, jadący z prędkością 150 km/h, w wyniku czego aktor stracił władzę w prawym ramieniu.
Zachęcony przez kierownika teatru z okolicznego miasteczka, występował na scenie i brał udział w konkursach recytatorskich. W 1990 spotkał pedagoga teatralnego Jamela Alaina Degoisa, który zorganizował warsztaty improwizacji, gdzie dołączył do jego zespołu. Wraz z zespołem brał udział we francuskich mistrzostwach improwizacji w 1991, występował w Quebecu i Maroku. Zadebiutował przed kamerami w wieku siedemnastu lat rolą niezrozumianego przez otoczenie Marokańczyka w filmie krótkometrażowym "Niebieskie kamienie pustyni " ("Les Pierres bleues du désert", 1992). Następnie zrealizował swój własny program "C'est Tout Neuf" (1995), pojawił się w radiu Radio Nova i wziął udział w telewizyjnym programie "Nova Premiere".
Popularność w rodzinnym kraju zdobył jako Jamel Dridi, operator w szpitalu w sitcomie Canal+ "H" (1998-2001) oraz jako prezenter programu "Jamel Comedy Club" (2006). Współpracował z humorystą Gadem Elmaleh, u którego zagrał w spektaklu opowiadającym o konflikcie izraelsko-palestyńskim.
Jego kreacja Luciena, pomocnika gburowatego sklepikarza w melodramacie "Amelia" ("Le Fabuleux destin d'Amélie Poulain", 2001) przyniosła mu nominację do nagrody Cezara. Kolejną nominację do Cezara zdobył w komedii fantasy "" ("Astérix &amp; Obélix: Mission Cléopâtre", 2002) u boku Gerarda Depardieu jako Numernabis, przyjaciel Panoramiksa, który na zlecenie Kleopatry (Monica Bellucci) nadzoruje budowę pałacu, mającego powstać w zawrotnym terminie trzech miesięcy.
Życie prywatne.
29 marca 2008 poznał dziennikarkę Mélissę Theuriau, którą poślubił 7 maja 2008.

</doc>
<doc id="845994" url="https://pl.wikipedia.org/wiki?curid=845994" title="Repatriacja lwowska">
Repatriacja lwowska



</doc>
<doc id="845998" url="https://pl.wikipedia.org/wiki?curid=845998" title="Elkhound">
Elkhound

Elkhound to narzędzie do generowania parserów z opisu gramatyki przy użyciu algorytmu GLR (Generalized LR). Algorytm generowania parserów GLR działa z dowolną gramatyką bezkontekstową. Elkhound generuje parsery w języku C++ i Ocaml. 
Narzędzie jest dostępne z kodem źródłowym w C++ na licencji BSD.

</doc>
<doc id="846001" url="https://pl.wikipedia.org/wiki?curid=846001" title="African National Congress">
African National Congress



</doc>
<doc id="846004" url="https://pl.wikipedia.org/wiki?curid=846004" title="Józef Marszewski">
Józef Marszewski

Józef Marszewski (ur. ok. 1825 w Warszawie lub Wilnie, zm. 1883 w Warszawie) – polski malarz.
Życiorys.
Malarstwa uczył się u Wincentego Dmochowskiego w Wilnie lub Aleksandra Kokulara w Warszawie (lub też kolejno u obu). Później kształcił się w Cesarskiej Akademii Sztuk Pięknych w Petersburgu u Matwieja Worobjowa (1853-1856), kontynuował studia w Paryżu oraz Düsseldorfie u Andreasa. Achenbacha.
Podróżował po Europie, kilka lat mieszkał we Włoszech. Z zagranicy przysyłał obrazy na wystawy do Krakowa, Lwowa i Warszawy.
Twórczość.
Najbardziej znane są jego pejzaże znad Wilii i Niemna, widoki Wilna, nokturny. Przyrodę przedstawiał w romantyczny, nastrojowy sposób. Nie zachowały się malowane przez niego portrety, sceny religijne oraz namalowany w młodości obraz batalistyczny "Przejście przez Berezynę".

</doc>
<doc id="846008" url="https://pl.wikipedia.org/wiki?curid=846008" title="Copa Municipalidad de Cordoba 1995">
Copa Municipalidad de Cordoba 1995

Copa Municipalidad de Cordoba 1995 – mecz towarzyski o puchar miasta Cordoba odbył się w 1995 roku. W spotkaniu uczestniczyły zespoły: Argentyny i Peru.
Mecze.
Triumfatorem turnieju Copa Municipalidad de Cordoba 1995 został zespół Argentyny.

</doc>
<doc id="846009" url="https://pl.wikipedia.org/wiki?curid=846009" title="San Francisco Giants">
San Francisco Giants

San Francisco Giants – drużyna baseballowa grająca w zachodniej dywizji National League, ma siedzibę w San Francisco w stanie Kalifornia. Ośmiokrotny zwycięzca w World Series.
Historia.
Klub założono w Nowym Jorku w 1883 pod nazwą New York Gothams, który dołączył do National League. Pierwszy mecz zespół rozegrał 1 maja 1883 przeciwko Boston Beaneaters na stadionie Polo Grounds, znajdującym się na Manhattanie, w późniejszym okresie kilkakrotnie zmieniającym swoją lokalizację. W 1885 klub zmienił nazwę na New York Giants. W 1889 i 1890 Giants po wygraniu National League, zdobywali mistrzowski tytuł, po pokonaniu w World Series (w XIX wieku w finałach grał mistrz National League i mistrz American Association) St. Louis Browns oraz Brooklyn Bridegrooms.
W latach 1905–1937 Giants uzyskiwali awans do World Series dwunastokrotnie zwyciężając cztery razy. W 1954 zespół zdobył piąty tytuł mistrzowski, po pokonaniu w finałach Cleveland Indians 4–0. W sierpniu 1957 właściciel klubu Horace Stoneham podjął decyzję o przeniesieniu siedziby do San Francisco po tym, jak średnia widzów w sezonie spadła z 1,2 miliona w 1954 do 633 tysięcy w 1956. Przez pierwsze dwa sezony zespół w roli gospodarza występował na Seals Stadium, po czym w 1960 przeniósł się na nowo wybudowany obiekt Candlestick Park.
W 1992 właściciel klubu Bob Lurie nie mogąc dojść do porozumienia z władzami miasta odnośnie do budowy nowego stadionu, rozważał przeniesienie siedziby na Florydę, jednak ostatecznie sprzedał go lokalnej grupie inwestycyjnej. W grudniu 1999 rozpoczęto budowę nowego obiektu AT&amp;T Park, mogącego pomieścić 41 600 widzów, na którym Giants pierwszy mecz rozegrali 11 kwietnia 2000.
W 2010, 2012 i 2014 Giants zwyciężali w World Series, po pokonaniu odpowiednio Texas Rangers 4–1, Detroit Tigers 4–0 i Kansas City Royals 4–3.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.

</doc>
<doc id="846015" url="https://pl.wikipedia.org/wiki?curid=846015" title="Los Angeles Dodgers">
Los Angeles Dodgers

Los Angeles Dodgers – profesjonalna drużyna baseballowa, występująca w zachodniej dywizji National League ligi Major League Baseball. Siedziba drużyny mieści się w Los Angeles w stanie Kalifornia. Siedmiokrotny zwycięzca w World Series.
Historia.
Powstanie Dodgers datuje się na 1883 rok, kiedy to w Nowym Jorku założono Brooklyn Base Ball Club. Klub posiadał kilka nieoficjalnych przydomków (Brooklyn Atlantics 1883–1884, Brooklyn Grays 1885–1887, Brooklyn Bridegrooms/Grooms 1888–1898, Brooklyn Trolley Dodgers (w 1891 skrócona do Dodgers), Brooklyn Superbas 1899–1910, Brooklyn Robins 1914–1931). 22 stycznia 1932 przyjął oficjalną nazwę Brooklyn Dodgers. W 1955 klub po raz pierwszy w historii zwyciężył w World Series, pokonując New York Yankees w siedmiu meczach. Klub z Brooklynu od momentu powstania, mecze domowe rozgrywał na kilku stadionach: Washington Park (I) (1884–1890), Ridgewood Park - tylko mecze niedzielne (1886–1889), Washington Park (II) (1898–1912), i Ebbets Field (1913–1957).
W 1957 właściciel Brooklyn Dodgers Walter O'Malley nie doszedł do porozumienia z władzami miasta w sprawie nabycia gruntów pod nowy obiekt w Brooklynie i rok później przeniósł siedzibę klubu do Los Angeles. Początkowo zespół grał na Los Angeles Memorial Coliseum, jednak w 1962 oddano do użytku nowy obiekt Dodger Stadium. W 1959 zespół po raz drugi wygrał mistrzostwo, pokonując w World Series Chicago White Sox. W latach sześćdziesiątych XX wieku Dodgers dwukrotnie zdobywali mistrzostwo; w 1963 zwyciężyli nad New York Yankees 4–0, zaś w 1965 nad Minnesota Twins 4–3.
W 1981 klub z Los Angeles zdobył piąty tytuł w historii, pokonując w World Series New York Yankees 4–2. Siedem lat później zespół typowany był przez ekspertów do zajęcia czwartego miejsca w dywizji. Mimo to Dodgers z najlepszym bilansem 94–67 w Western Division i po pokonaniu New York Mets w National League Championship Series 4–3, awansowali do World Series, gdzie odnieśli zwycięstwo nad Oakland Athletics 4–1.
W marcu 2012 roku drużyna stała się własnością Guggenheim Baseball Management, której współudziałowcem jest Magic Johnson, były koszykarz Los Angeles Lakers.
W sezonie 2013 Dodgers zwyciężając nad Arizona Diamondbacks 7–6 w meczu rozegranym 19 września, zapewnili sobie mistrzostwo dywizji NL West; jako czwarty zespół w historii MLB, zajmując ostatnią pozycję 1 lipca – po Boston Braves (1914), New York Mets (1973) i Seattle Mariners (1995) – zajął pierwsze miejsce na koniec sezonu zasadniczego.
30 kwietnia 2014 zwycięstwo Dodgers w meczu międzyligowym z Minnesota Twins było 10 000. wygraną w historii klubu.
Zastrzeżone numery.
Od 1997 numer 42 zastrzeżony jest przez całą ligę ku pamięci Jackie Robinsona, który jako pierwszy Afroamerykanin przełamał bariery rasowe w Major League Baseball.

</doc>
<doc id="846016" url="https://pl.wikipedia.org/wiki?curid=846016" title="Kablobeton">
Kablobeton



</doc>
<doc id="846019" url="https://pl.wikipedia.org/wiki?curid=846019" title="Copa Cornelio Saavedra 1975">
Copa Cornelio Saavedra 1975

Copa Cornelio Saavedra 1975 - mecz towarzyski o puchar Cornelia Saavedry odbył się w 1975 roku. W spotkaniu uczestniczyły zespoły: Boliwii i Argentyny.
Mecze.
Triumfatorem turnieju Copa Cornelio Saavedra 1975 został zespół Argentyny.

</doc>
<doc id="846030" url="https://pl.wikipedia.org/wiki?curid=846030" title="Żarłacz tępogłowy">
Żarłacz tępogłowy

Żarłacz tępogłowy, żarłacz wielkogłowy ("Carcharhinus leucas") – gatunek ryby chrzęstnoszkieletowej z rodziny żarłaczowatych (Carcharhinidae). Ten drapieżny rekin jest powszechnie spotykany na całym świecie w ciepłych i płytkich wodach wzdłuż wybrzeży i rzek. Znany jest ze swojej agresywnej natury, uważany jest za jednego z najbardziej niebezpiecznych rekinów. Przebywa w strefie przybrzeżnej, dlatego stanowi zagrożenie dla kąpiących się ludzi. Jest prawdopodobnie odpowiedzialny za większość przybrzeżnych ataków rekinów, w tym wielu przypisywanym innym gatunkom. Żarłacze tępogłowe nie są rekinami słodkowodnymi, mimo swej zdolności do przetrwania w tych warunkach, w odróżnieniu od rekinów rzecznych z rodzaju Glyphis. Poławiany komercyjnie i sportowo.
Taksonomia i filogenetyka.
Żarłacz tępogłowy po raz pierwszy został opisany przez Achille Valenciennes oraz przez Johannes Peter Müller i Jakob Henle w 1839 roku jako "Carcharias (Prionodon) leucas", które później zmieniono na obowiązujące dzisiaj "Carcharhinus leucas". Nazwa rodzaju "Carcharhinus" pochodzi od greckiego "karcharos" oznaczającego "wyostrzyć" i "rhinos", które oznacza nos. W literaturze spotykane są również następujące nazwy: "Carcharias (Prionodon) zambezensis", "Carcharhinus zambezensis", "Prionodon platyodon", "Squalus platyodon", "Squalus obtusus", "Eulamia nicaraguensis", "Carcharias azureus", "Carcharias spenceri", "Galeolamna (Bogimba) bogimba", "Galeolamna greyi mckaili" i "Carcharhinus vanrooyeni".
Żarłacz tępogłowy nazwę zawdzięcza głównie swojemu wyglądowi oraz agresywnej naturze. We Francji ryba ta nazywana jest "rekinem buldogiem", w Hiszpanii zaś "rekinem sardyńskim". W innych rejonach świata spotyka się następujące określenia: "rekin z Zambezi", "rekin Van Rooyena" (Afryka), "rekin gangeski" (Indie), "rekin nikaraguański" (Ameryka Środkowa).
Występowanie i środowisko.
Gatunek kosmopolityczny spotykany w większości ciepłych (od tropikalnych do umiarkowanych) wód oceanicznych. Preferuje ciepłe i płytkie akweny, spotykany zarówno w akwenach słonowodnych, jak i słodkowodnych, szczególnie w ujściach rzek. Dobrze znosi wody słodkie, choć nie jest gatunkiem typowo słodkowodnym. Wpływa do estuariów, a także daleko w górę rzek, a nawet do jezior. Dociera 4200 km w górę Amazonki i 1200 km w górę Mississippi. Odnotowano też osobniki spotykane w górnej części rzeki Ohio w stanie Kentucky. 
Żywi się rybami (w tym innymi rekinami), delfinami, żółwiami, ptakami i bezkręgowcami. 
Cechy morfologiczne.
Masywne ciało, szary grzbiet i jasne boki. Silne szczęki uzbrojone w ostre zęby. Osiąga długość do 3 metrów (maksymalnie 3,5 m). Samce są mniejsze, osiągają przeciętnie ok. 2 m długości i ważą około 90 kg. Największe okazy osiągają do 316 kg masy ciała.

</doc>
<doc id="846034" url="https://pl.wikipedia.org/wiki?curid=846034" title="Wiktor Konopko">
Wiktor Konopko

Wiktor Konopko ps. "Grom" (ur. 20 września 1913 w Szczuczynie, poległ 8/9 września 1944 pod Grzędami) – rotmistrz Wojska Polskiego. 
Życiorys.
Ojciec jego poległ biorąc udział w wojnie z bolszewikami 1920 r. W związku z tym jego syn otrzymał prawo do bezpłatnej nauki w Korpusie Kadetów w Rawiczu. Wiktor Konopko skorzystał z tej możliwości i w 1929 roku skończył Korpus Kadetów Nr 3 w Rawiczu, wybierając zawodową służbę wojskową. 
Od 1933 roku pełnił służbę w 9 pułku strzelców konnych w Grajewie, w którym ukończył pułkową szkołę podoficerską. We wrześniu 1937 roku rozpoczął naukę w Szkole Podchorążych dla Podoficerów w Bydgoszczy.
Wziął udział w kampanii wrześniowej 1939 r. przechodząc cały szlak bojowy 9 pułku strzelców konnych aż do Kocka. Po bitwie pod Kockiem został awansowany do stopnia podporucznika.
Uniknął niewoli niemieckiej i powrócił w rodzinne strony, gdzie rozpoczął działalność konspiracyjną. Wiosną 1943 r. został skierowany przez „Mścisława” na stanowisko II zastępcy komendanta obwodu. W marcu 1944 r. objął stanowisko komendanta Obwodu AK Grajewo wchodzącego w skład Inspektoratu Łomżyńskiego Armii Krajowej. 
W ramach Akcji Burza przeprowadził koncentrację 9 pułku strzelców konnych AK na terenach byłej miejscowości Grzędy (spacyfikowanej w 1943 r.) położonej w obrębie rezerwatu Czerwone Bagno i poprowadził pułk do ostatniej bitwy z Niemcami 8/9 września 1944 r., w której poległ.

</doc>
<doc id="846038" url="https://pl.wikipedia.org/wiki?curid=846038" title="Spółgłoska szczelinowa zadziąsłowa dźwięczna">
Spółgłoska szczelinowa zadziąsłowa dźwięczna

Spółgłoska szczelinowa zadziąsłowa dźwięczna – rodzaj dźwięku spółgłoskowego występujący w językach naturalnych. W międzynarodowej transkrypcji fonetycznej IPA oznaczana jest symbolem: []
Artykulacja.
W czasie artykulacji podstawowego wariantu []:
Terminologia.
Spółgłoskę [] zaliczamy do spółgłosek syczących czyli sybilantów.

</doc>
<doc id="846048" url="https://pl.wikipedia.org/wiki?curid=846048" title="Andrzej Pszenicki">
Andrzej Pszenicki

Andrzej Pszenicki (ur. 29 listopada 1869 w Pabianicach, zm. 5 sierpnia 1941 w Warszawie) – polski inżynier budowlany i konstruktor, autor konstrukcji mostów i innych budowli stalowych.
Życiorys.
Andrzej Pszenicki był synem Pawła i Moniki z Przedmojskich. Ukończył Gimnazjum w Piotrkowie. W 1894 roku rozpoczął studia na Wydziale Fizyczno-Matematycznym w 1898 r. w Instytucie Inżynierów Komunikacji w Petersburgu, które zakończył w 1889 roku. W późniejszym okresie życia kierował katedrą na tej uczelni (od 1917 roku), a także w innych uczelniach petersburskich – Żeńskim Instytucie Politechnicznym (1915) i Instytucie Inżynierii Lądowej (1916). Swoją karierę inżynierską związał z Rosją i Petersburgiem przez ponad 20 lat. Pracował w Zarządzie Miejskim Petersburga jako inżynier projektując konstrukcje mostowe w latach 1898–1919. W 1903 roku objął stanowisko naczelnika biura technicznego, a potem pracował jako naczelny inżynier. Opiekował się kilkuset mostami miasta i uczestniczył w projektowaniu aż 43 różnych mostów (w tym 27 stalowych). Pracował jednocześnie jako konstruktor mostów na całym terytorium Rosji. Podczas lat spędzonych na obczyźnie nie zerwał kontaktów z Polonią, działając m.in. aktywnie w radzie parafialnej przy katolickiej parafii Św. Katarzyny w Petersburgu. Po krótkim pobycie w Rydze w 1919 roku, wrócił następnie do kraju. W 1921 roku został kierownikiem Katedry Budowy Mostów Politechniki Warszawskiej, której szefował aż do wybuchu II wojny światowej. Jednocześnie, w latach 1923–1929 pełnił funkcję dziekana Wydziału Inżynierii Lądowej na tej uczelni, w latach 1929–1932 był jej rektorem, a w roku akademickim 1932/1933 prorektorem. W okresie 1924–1936 wykładał budowę mostów drewnianych w Oficerskiej Szkole Inżynierii w Warszawie przekształconą w 1932 roku w Szkołę Podchorążych Saperów. W roku 1938 otrzymał doktorat h.c. Politechniki. Wykładał także w Szkole Podchorążych Saperów, był doradcą m.in. Ministerstwa Robót Publicznych i firmy „K. Rudzki i S-ka”. W 1934 roku został członkiem honorowym Koła Inżynierów Dróg i Mostów przy Stowarzyszeniu Techników. W latach 1936–1939 był dyrektorem nauk technicznych Wyższej Szkoły Inżynierii. W 1937 roku został wybrany na prezesa Rady Naczelnej Towarzystwa Przyjaciół Młodzieży Akademickiej. W czasie okupacji niemieckiej działał w Stołecznym Komitecie Samopomocy Społecznej jako przewodniczący Sekcji Odbudowy, a po jej likwidacji latem 1940 jako przewodniczący Sekcji Mieszkaniowej.
Został pochowany na cmentarzu Powązkowskim w Warszawie (198-4-23).

</doc>
<doc id="846049" url="https://pl.wikipedia.org/wiki?curid=846049" title="Copa Felix Bogado 1976">
Copa Felix Bogado 1976

Copa Felix Bogado 1976 - turniej towarzyski o Puchar Felix Bogado 1976 między reprezentacjami Paragwaju i Argentyny rozegrano po raz pierwszy w 1976 roku.
Końcowa tabela.
Mecze te rozgrywane były w ramach Copa Atlántico 1976.
Triumfatorem turnieju Copa Felix Bogado 1976 został zespół Argentyny.

</doc>
<doc id="846057" url="https://pl.wikipedia.org/wiki?curid=846057" title="Copa Felix Bogado 1977">
Copa Felix Bogado 1977

Copa Felix Bogado 1977 - turniej towarzyski o Puchar Felix Bogado 1977 między reprezentacjami Paragwaju i Argentyny rozegrano po raz drugi w 1977 roku.
Końcowa tabela.
Triumfatorem turnieju Copa Felix Bogado 1977 został zespół Paragwaju.

</doc>
<doc id="846066" url="https://pl.wikipedia.org/wiki?curid=846066" title="Pałac Kryształowy">
Pałac Kryształowy

Pałac Kryształowy () – niezachowany budynek z żeliwnych i szklanych prefabrykatów (pierwszy obiekt w całości prefabrykowany), pierwotnie wzniesiony w Hyde Parku w Londynie na Wielką Wystawę (1851). Zaprojektowany przez Josepha Paxtona, budynek miał 549 m długości i 43 m wysokości.
Wśród atrakcji pałacu najbardziej widowiskowe były modele dinozaurów naturalnej wielkości zbudowane przez rzeźbiarza Waterhouse’a Hawkinsa przy ścisłej współpracy anatoma Richarda Owena, twórcy określenia „dinozaur”.
Po wystawie (1854) pałac został przeniesiony do dzisiejszego Upper Norwood, gdzie został powiększony. Był wielką atrakcją turystyczną Londynu i miejscem, gdzie odbywało się wiele imprez aż do 1936, gdy spłonął.
Od niego pochodzi nazwa dystryktu mieszkalnego Crystal Palace, umiejscowionego w południowo-wschodniej części Londynu w dzielnicy Bromley, oraz nazwa klubu piłkarskiego Crystal Palace F.C.
W miejscu pałacu pozostał park rekreacyjny Crystal Palace, jeden z większych w Londynie, wraz ze wszystkimi jego instalacjami (modele dinozaurów, labirynt z żywopłotu). W Crystal Palace mieścił się także słynny tor wyścigowy, którego części dzisiaj są zachowane jako ścieżki. Centrum sportowe Crystal Palace było częścią obiektów olimpijskich w czasie igrzysk olimpijskich w 2012.

</doc>
<doc id="846067" url="https://pl.wikipedia.org/wiki?curid=846067" title="Copa Felix Bogado 1983">
Copa Felix Bogado 1983

Copa Felix Bogado 1983 - turniej towarzyski o Puchar Felix Bogado 1983 między reprezentacjami Paragwaju i Argentyny rozegrano po raz trzeci (zarazem ostatni) w 1983 roku.
Końcowa tabela.
Triumfatorem turnieju Copa Felix Bogado 1983 został zespół Argentyny.

</doc>
<doc id="846070" url="https://pl.wikipedia.org/wiki?curid=846070" title="Telesis Tower">
Telesis Tower

Telesis Tower – wieżowiec w San Francisco w USA. Pomimo swojego adresu nie stoi on przy ulicy Montgomery. Umiejscowiony jest w północno-wschodnim narożniku ulic Post i Kearny. Budynek ten został zaprojektowany przez firmę Skidmore, Owings &amp; Merrill. Jego budowa zakończyła się w 1982 roku. Ma 152,4 metrów wysokości i 38 pięter. Wykorzystywany jest jako biurowiec. Jest połączony z McKesson Plaza przez Crocker Galleria. Wcześniej w tym miejscu stał 8-piętrowy budynek 68 Post Street. Zanim budynek ten został przejęty przez AT&amp;T, należał do Pacific Telesis.

</doc>
<doc id="846071" url="https://pl.wikipedia.org/wiki?curid=846071" title="Herb Wielunia">
Herb Wielunia

Herb Wielunia – jeden z symboli miasta Wieluń i gminy Wieluń w postaci herbu.
Wygląd i symbolika.
Herb przedstawia w polu czerwonym wieżę srebrną z oknem czarnym, z trzema blankami i daszkiem błękitnym, zwieńczonym kulą złotą.
Historia.
Najstarszy znany emblemat Wielunia widnieje na denarach wieluńskich Władysława Opolczyka i przedstawia wieżę obronną, symbolizującą Bramę Krakowską w Wieluniu. Pojawia się on na zachowanych średniowiecznych (i późniejszych) odciskach pieczęci miejskich, używanych od połowy XIV do połowy XIX wieku. Herb ten zniesiono oficjalnie w 1811. W 1845 reaktywowano używanie w Królestwie Polskim herbów miast. Przyjęto wtedy nowy herb z murem warownym wzmocnionym trzema basztami i półotwartą furtą pod centralną wieżą. Dawny herb przywrócono w 1990.

</doc>
<doc id="846074" url="https://pl.wikipedia.org/wiki?curid=846074" title="Clown (singel)">
Clown (singel)

Clown – czwarty singel amerykańskiej formacji nu-metalowej Korn z debiutanckiego albumu. Teledysk nawiązuje do złych wspomnień Jonathana Davisa ze szkoły.
Znaczenie.
Do napisania utworu zainspirował go jeden z wczesnych koncertów zespołu, kiedy to pewien skinhead uderzył go w twarz, krzycząc "Spierdalaj z powrotem do Bakersfield!". Tatuaże, jakie miał na sobie skojarzyły się samemu Davisowi z klaunem, stąd tytuł piosenki, a także słowa "Hit me, clown, because I'm not from your town" (pol. "Uderz mnie, klaunie, bo nie jestem z twojego miasta").
Cytat z filmu "Who then now?" : 
"Napisałem utwór o kolesiu z San Diego, który przyczepił się do mnie. „Wal się! Wracaj do Bakersfield!”. Cóż, nie zrozumiałem go i pochyliłem się a on mnie uderzył, ale nasz manager Jeff skopał mu tyłek."

</doc>
<doc id="846089" url="https://pl.wikipedia.org/wiki?curid=846089" title="Rajmund Berengar III Wielki">
Rajmund Berengar III Wielki

Rajmund Berengar III (I) Wielki (ur. 11 listopada 1082 w Rodez, zm. 23 stycznia/19 lipca 1131 w Barcelonie) – hrabia Barcelony i Prowansji, templariusz.
Życiorys.
Urodził się w 1082 jako syn Rajmunda Berengara II oraz Matyldy de Hauteville (ur. po 1058 – zm. 1111/2), córki Roberta Guiscarda (księcia Apulii i Kalbrii) oraz Siszelgajty. W 1086 roku w wieku 4 lat w wyniku nacisków szlachty został współrządcą hrabstwa wraz ze swym wujem Berengarem Rajmundem II, a od 1097, gdy go wygnał, stał się samodzielnym władcą. Od 1111 hrabia Besalú, od 1117 Cerdanyi, od 1112 hrabia Prowansji (do 1127 razem z Douce I na mocy iure uxoris).
Podbił dolną Prowansję. Wraz z Genuą i Pizą podjął próbę zdobycia Balearów, jednak chrześcijańska władza nie utrzymała się tam długo.
Pod koniec życia postanowił złożyć śluby zakonne i zrobił to 14 lipca 1130. Oddał 5 katalońskich prowincji swojemu najstarszemu synowi, a Prowansję – młodszemu. Osadził rycerzy z zakonu w zamku Granyena w dzisiejszej comarce Segarra.
Małżeństwa i potomstwo.
Jego pierwszą żoną była María Rodríguez de Vivar, druga córka Cyda (zm. ok. 1105). Ich dziećmi były:
Jego drugą żoną była Almodis. Jego trzecią żoną była zaś Douce lub Dolça de Gévaudaun, dziedziczka Prowansji (zm. ok. 1127). Najpierw razem z żoną współrządził Prowansją, a po jej śmierci został jedynym władcą tego hrabstwa. Ich dziećmi byli:

</doc>
<doc id="846093" url="https://pl.wikipedia.org/wiki?curid=846093" title="Amiant">
Amiant

Amiant, amiantus Discordites - (azbest amiantowy, azbest aktynolitowy) — handlowa, szlachetna odmiana azbestu aktynolitowego.
Jest amfibolem - włóknista odmiana aktynolitu. 
Czasami jest też określany nazwą byssolit (amiant i byssolit należą do szeregu hornblendy; oba nadają się do tkania i przeróbki na tekturę). 
Właściwości.
Włóknista odmiana aktynolitu, która wyróżnia się subtelnym wykształceniem włókien (długie, giętkie, cienkie) – azbest amiantowy, bądź ich podatnością do tkania i filcowania – skóra górska. 
Występowanie.
Produkt procesów metamorficznych. Najczęściej współwystępuje z takimi minerałami jak: 
kalcyt, albit, epidot. 
Miejsca występowania: Włochy – Val Malenco, Szwajcaria, Austria, Czechy, Rosja – Syberia, Daleki Wschód.
W Polsce – jego niewielkie ilości pojawiają się w przekrystalizowanych wapieniach w Przewornie (Dolny Śląsk), w okolicach Kamiennej Góry, Strzelina, Bolesławca, Ząbkowic Śląskich w Górach Ołowianych. 
Zastosowanie.
Obecnie nie jest praktycznie wykorzystywany ze względu na odkryte właściwości rakotwórcze azbestu, do niedawna:
Zobacz też.
aktynolit, azbest, 

</doc>
<doc id="846095" url="https://pl.wikipedia.org/wiki?curid=846095" title="Sead Muratović">
Sead Muratović

Sead Muratović (ur. 6 lutego 1979 w Novim Pazarze) – serbski piłkarz występujący na pozycji obrońcy. Grał w takich klubach jak: Mogren Budva, singapurski Tampines Rovers, malediwski Club Valencia oraz FK Novi Pazar. W meczu młodzieżowych reprezentacji U-18 w 1997 roku przeciwko Anglii został uderzony przez Michaela Owena, za co ten otrzymał pierwszą w swojej karierze czerwoną kartkę.

</doc>
<doc id="846097" url="https://pl.wikipedia.org/wiki?curid=846097" title="Shoots and Ladders">
Shoots and Ladders

Shoots and Ladders – drugi singel amerykańskiego zespołu nu-metalowego KoRn z pierwszej płyty. Tytuł nawiązuje do amerykańskiej gry dziecięcej "Chutes and ladders", a słowa w większości składają się z rymów przedszkolnych, jest także pierwszym utworem zespołu, w którym pojawiają się dudy. Piosenka była nominowana do Nagród Grammy w 1997 roku.
Teledysk.
Teledysk wyreżysesrowany przez McG.
W teledysku członkowie zespołu grają w „bajkowym świecie”. Wokalista Jonathan Davis spiewa wisząc do góry nogami na tle stodoły. Reszta zespołu gra na tle kartonowego zamku. Munky ma zaklejone usta. Co jakiś czas w teledysku ukazywane jest nagranie z koncertu.

</doc>
<doc id="846098" url="https://pl.wikipedia.org/wiki?curid=846098" title="More Than Parsing">
More Than Parsing

MTP (ang. "More Than Parsing") to narzędzie do generowania Analizator składniowyów z opisu gramatyki w postaci GONF (Generalised Object Normal Form).

</doc>
<doc id="846100" url="https://pl.wikipedia.org/wiki?curid=846100" title="Prisoners in Paradise">
Prisoners in Paradise

Prisoners in Paradise – piąta i ostatnia przed reaktywacją płyta zespołu Europe.

</doc>
<doc id="846108" url="https://pl.wikipedia.org/wiki?curid=846108" title="Wodorotlenek litu">
Wodorotlenek litu

Wodorotlenek litu, (LiOH) – nieorganiczny związek chemiczny z grupy zasad. Występuje jako odmiana bezwodna lub monohydrat ().
Właściwości.
Wodorotlenek litu jest ciałem stałym bezbarwnym (bezwodny) lub barwy białej (monohydrat), rozpuszczalnym w wodzie. pH jego roztworów wynosi ok. 12.
Reaguje z kwasami, dając sole litu, np. .
Bezwodny wodorotlenek litu ma właściwości higroskopijne.
Uwodniony wodorotlenek litu podczas ogrzewania traci wodę krystalizacyjną.
Powoduje denaturację białka.
Otrzymywanie.
Można go otrzymać w wyniku elektrolizy wodnego roztworu chlorku litu lub w reakcji siarczanu litu z wodorotlenkiem sodu:
Toksyczność.
Podczas połknięcia substancji może nastąpić podrażnienie błon śluzowych ust, gardła, przełyku i dróg pokarmowych oraz perforacja przełyku i żołądka.
Przy kontakcie wodorotlenku litu z oczami występują oparzenia oraz utrata wzroku.
Pary wodorotlenku litu działają drażniąco na drogi oddechowe oraz parząco na skórę.
Pierwsza pomoc.
Oczy skażone wodorotlenkiem litu należy przepłukać przez co najmniej 10 minut dużą ilością wody, zaś skażoną skórę należy przepłukać dużą ilością wody oraz zastosować glikol polietylenowy.
Po spożyciu substancji należy podać choremu dużą ilość wody. Nie należy powodować wymiotów ani nie próbować zobojętniać substancji.
Działanie na organizmy wodne.
Wodorotlenek litu działa szkodliwie na organizmy wodne. Szkodliwość zależy od wartości pH. Dawka toksyczna dla ryb wynosi 100 mg/l, zaś dla roślin 0,2 mg/l (w przeliczeniu na lit).

</doc>
<doc id="846122" url="https://pl.wikipedia.org/wiki?curid=846122" title="Kielecki Obszar Chronionego Krajobrazu">
Kielecki Obszar Chronionego Krajobrazu

Kielecki Obszar Chronionego Krajobrazu skrótowo zwany KOChK to jedna z form ochrony przyrody na terenie miasta Kielce przewidziana w art. 6. pkt 4. Ustawy z dnia 16 kwietnia 2004 roku o ochronie przyrody (). Ten obszar chronionego krajobrazu powstał z chwilą wejścia w życie „Uchwały Rady Miejskiej w Kielcach z dn. 27 lipca 2006 r. w sprawie ustanowienia Kieleckiego Obszaru Chronionego Krajobrazu”, co miało miejsce 16 października tego samego roku.
KOChK obejmuje swoim zasięgiem 3856,1415 ha powierzchni miasta, a w jego skład wchodzą:
W granicach KOChK wyróżnić można cztery strefy krajobrazowe różniące się między sobą zakresem działań ochronnych:
Na terenie KOChK stwierdzono występowanie 1095 dziko rosnących gatunków roślin naczyniowych, w tym: 84 gatunki podlegające całkowitej ochronie, 24 gatunki podlegające ochronie częściowej oraz 90 gatunków rzadkich i zagrożonych wyginięciem.
Fauna obszaru obejmuje m.in. 39 gatunków ssaków, 221 gatunków ptaków, 14 gatunków gadów, 13 gatunków płazów, 86 gatunków motyli.
W granicach KOChK znajdują się 4 rezerwaty przyrody: Karczówka, Kadzielnia, Wietrznia im. Zbigniewa Rubinowskiego i Rezerwat Skalny im. Jana Czarnockiego. Niewielki fragment swojego terytorium w zachodniej części Kielc KOChK współdzieli z sąsiednim Chęcińsko-Kieleckim Parkiem Krajobrazowym.
Nadzór nad KOChK sprawuje Zarząd Województwa Świętokrzyskiego.

</doc>
<doc id="846126" url="https://pl.wikipedia.org/wiki?curid=846126" title="Andrzej Krukowski">
Andrzej Krukowski

Andrzej Krukowski (ur. 30 listopada 1961 w Augustowie) – polski aktor.

</doc>
<doc id="846134" url="https://pl.wikipedia.org/wiki?curid=846134" title="Karol Emanuel IV">
Karol Emanuel IV

Karol Emanuel IV (ur. 24 maja 1751 w Turynie, zm. 6 października 1819 w Rzymie) – król Sardynii w latach 1796–1802.
Urodził się w Turynie jako najstarszy syn Wiktora Amadeusza III, późniejszego króla Sardynii (wtedy jeszcze "księcia Sabaudii"), i jego żony Marii Antonietty Burbon (córki Filipa V, króla Hiszpanii i Elżbiety Farnese). Od urodzenia, do swojej sukcesji, Karol Emanuel nosił tytuł "księcia Piemontu".
W 1775 poślubił Marię Klotyldę Burbon, córkę Ludwika Ferdynanda, delfina Francji, oraz Marii Józefy Wettyn. Maria Klotylda była siostrą późniejszego króla Ludwika XVI. Mimo że ich małżeństwo zostało zawarte jedynie z przyczyn politycznych, Karol Emanuel i jego żona stali się sobie bardzo oddani. Nie mieli oni jednak dzieci.
Król Sardynii.
16 października 1796, umarł Wiktor Amadeusz III i Karol Emanuel został królem. Jego królestwo zawierało nie tylko wyspę Sardynię, ale również znaczące ziemie północno-zachodnich Włoch, m.in. Piemont.
Stan posiadłości po śmierci Wiktora Amadeusza nie przedstawiał się dobrze. Skarb państwa był pusty. W 1796 roku Sardynia toczyła wojnę z Republiką Francuską. Przed 1798 rokiem Karol Emanuel został zmuszony do opuszczenia wszystkich swoich terytoriów we Włoszech oraz wycofania się z Sardynii. Przez cały kolejny rok starał się on bezskutecznie odzyskać Piemont. Razem ze swoją żoną musiał mieszkać w Rzymie i Neapolu jako gość bogatej rodziny Colonnów.
Abdykacja.
7 marca 1802 żona Karola Emanuela – Maria Klotylda zmarła. Ta śmierć tak go poruszyła, że zdecydował się abdykować. Uczynił to 4 czerwca 1802, na korzyść swojego brata – Wiktora Emanuela. Karol Emanuel zachował sobie jednak tytuł króla. Mieszkał w Rzymie i miasteczku Frascati, pod Rzymem.
We Frascati jego częstym gościem był jego kuzyn Henryk Benedykt Stuart, kardynał i książę Yorku, ostatni członek królewskiej rodziny Stuartów. Po śmierci Henryka, w 1807, Karol Emanuel został najstarszym żyjącym potomkiem Karola I, króla Anglii i Szkocji. Jakobici obwołali go nawet Karolem IV, królem Anglii, Szkocji, Francji i Irlandii, mimo że on sam nie wysunął żadnych roszczeń.
Ostatnie lata.
W 1815, w wieku 64 lat, Karol Emanuel złożył śluby w zakonie jezuitów. Nigdy nie przyjął święceń kapłańskich, do końca życia mieszkał w jezuickim nowicjacie w Rzymie. Zmarł 6 października 1819 i został pochowany w kościele św. Andrzeja na Kwirynale w Rzymie.
Ordery.
 Najwyższy Order Zwiastowania Najświętszej Marii Panny (Order Annuncjaty) w 1763 roku, a od 1796 Wielki Mistrz.

</doc>
<doc id="846146" url="https://pl.wikipedia.org/wiki?curid=846146" title="11 Brygada Artylerii Przeciwpancernej">
11 Brygada Artylerii Przeciwpancernej

11 Brygada Artylerii Przeciwpancernej – jednostka artyleryjska ludowego Wojska Polskiego.
Formowanie i zmiany organizacyjne.
Sformowana jesienią 1944 w rejonie Krasnegostawu jako jednostkę 2 Armii WP. Do armii przybyła po zakończeniu działań wojennych. Po wojnie rozmieszczono ją w Grodzisku Mazowieckim, gdzie w lipcu 1945 została rozformowana, a jej sprzęt i żołnierzy wykorzystano do skompletowania nowo tworzonych pułków artylerii lekkiej dla 16. i 17 DP.
Struktura organizacyjna.
Dowództwo
Oddziały i pododdziały
Etat przewidywał 1439 żołnierzy

</doc>
<doc id="846152" url="https://pl.wikipedia.org/wiki?curid=846152" title="14 Brygada Artylerii Przeciwpancernej">
14 Brygada Artylerii Przeciwpancernej

14 Sudecka Brygada Artylerii Przeciwpancernej (14 BAPpanc) – związek taktyczny artylerii przeciwpancernej ludowego Wojska Polskiego.
Formowanie i zmiany organizacyjne.
Brygada została sformowana jesienią 1944 roku na podstawie rozkazu Naczelnego Dowódcy WP nr 8 z 20 sierpnia 1944 r., najpierw w rejonie Chełma, a potem w rejonie Rejowca, Krasnego i Kani. Początkowo znajdowała się w odwodzie ND WP. W lutym 1945 roku została włączona do 2 AWP, w składzie której była do końca wojny. W uznaniu zasług brygada otrzymała miano „Sudeckiej”.
Rozkazem nr 0236/Org. Naczelnego Dowódcy WP z 8 września 1945 roku, w terminie do 1 października 1945 roku, została rozformowana "(Łódzki OW)", a sprzęt i ludzie wykorzystani do sformowania 54 pułku artylerii lekkiej i 21 samodzielnego dywizjonu artylerii przeciwpancernej dla 18 DP.
Struktura organizacyjna brygady.
Etat przewidywał 1439 żołnierzy. Każdy z trzech pułków artylerii przeciwpancernej posiadał w swoim składzie dowództwo, kwatermistrzostwo, pluton dowodzenia, pluton parkowy, pluton gospodarczy i warsztat puszkarsko-rusznikarski oraz sześć baterii przeciwpancernych. Każda z baterii miała pluton dowodzenia i dwa plutony ogniowe po dwa działony.
Uzbrojenie zasadnicze.
Na uzbrojeniu brygady znajdowały się:
Marsze i działania bojowe.
Z dniem 20 lutego brygada została podporządkowana dowództwu 2 Armii Wojska Polskiego. W czasie forsowania Nysy działała jako odwód przeciwpancerny armii. W kwietniu jej poszczególne pułki wspierały działania 7 i 9 DP w walkach pod Rothenburgiem nad Weisser Schops, pod Niesky i Kasel. Ciężkie boje toczyła pod Dauban. Brała udział w walkach pod Budziszynem, pod Luppa, Neubrahno i Lomske. Wspierała 5 Dywizję piechoty pod Zescha.
W operacji praskiej brygada działała jako odwód przeciwpancerny armii. Zakończyła działania bojowe 10 maja w Litomerice w Czechosłowacji.
Sztandar brygady.
Inicjatywa ufundowania sztandaru została podjęta przez Towarzystwo Przyjaciół Żołnierza gminy Pawłów. Przekazanie sztandaru nastąpiło 2 kwietnia 1945 roku w rejonie Wilczyna. Wręczenia dokonał dowódca 2 Armii Wojska Polskiego gen. dyw. Karol Świerczewski.
Opis sztandaru:&lt;br&gt;
Płat o wymiarach. 102x100 cm, z trzech stron obszyty żółtą frędzlą, przymocowany do drzewca za pomocą dziewięciu kółek i wkrętów. Drzewce z jasnego politurowanego drewna, skręcane z dwóch części za pomocą okuć stalowych. Głowica w kształcie orła wspartego na cokole. Przy drzewcu biało-czerwona wstęga.
Strona główna:&lt;br&gt;
Czerwony krzyż kawalerski, pola między ramionami krzyża białe. Pośrodku haftowany biało-szarą nicią orzeł) w otoku wieńca laurowego. Na ramionach krzyża haftowany żółtą nicią napis: „HONOR I OJCZYZNA”. Na białych polach w otoku wieńców laurowych, haftowanych żółtą nicią cyfra „14".
Strona odwrotna:&lt;br&gt;
Na czerwonym tle malowana i haftowana podobizna Bartosza Głowackiego. Wokół wizerunku napisy haftowane szaro-złotą nicią: „14-a SAMODZIELNA BRYG. ART. P.PANC. IM. BARTOSZA GŁOWACKIEGO”. Poniżej wizerunku napis: „DAR OB. GM. PAWŁÓW. P. CHEŁM”. W czterech rogach haftowane kontury tarcz, a w trzech z nich napisy haftowane szaro-złotą nicią: „58 P.ART”; „63 P.ART”; „78 P.ART.”.

</doc>
<doc id="846156" url="https://pl.wikipedia.org/wiki?curid=846156" title="Biała Kolonia (Lubliniec)">
Biała Kolonia (Lubliniec)

Biała Kolonia – dzielnica Lublińca znajdująca się w południowo-wschodniej części miasta. Dominuje w niej zabudowa jednorodzinna. Graniczy z dzielnicami: Wesołą (od strony zachodniej), Starą Kolonią (od strony północnej) oraz częściowo z Droniowiczkami (od strony północno-wschodniej) i ze Śródmieściem (od strony północnej).

</doc>
<doc id="846160" url="https://pl.wikipedia.org/wiki?curid=846160" title="Savitor">
Savitor

Savitor – polskie wydawnictwo płytowe. Firma działała w latach 1983–1986 i obok Poltonu i Arstonu była jedną z trzech najbardziej znanych wytwórni polonijnych, tj. firmą z udziałem kapitału zagranicznego pochodzenia polskiego.

</doc>
<doc id="846161" url="https://pl.wikipedia.org/wiki?curid=846161" title="Madonna zjawiająca się św. Bernardowi">
Madonna zjawiająca się św. Bernardowi

Madonna zjawiająca się św. Bernardowi (lub Wizja św. Bernarda) – obraz namalowany ok. 1485 przez włoskiego artystę renesansowego Filippina Lippiego. Dzieło obecnie znajduje się w kościele Badìa Fiorentina we Florencji. Dominują w nim wpływy malarstwa flamandzkiego, szczególnie Hugona van der Goesa.

</doc>
<doc id="846164" url="https://pl.wikipedia.org/wiki?curid=846164" title="Rezerwat przyrody Jeleni Dwór">
Rezerwat przyrody Jeleni Dwór

Rezerwat przyrody „Jeleni Dwór” – leśny rezerwat przyrody położony na terenie powiatu prudnickiego, w gminie Biała (województwo opolskie).
Rezerwat „Jeleni Dwór” został utworzony na mocy Zarządzenia Ministra Leśnictwa i Przemysłu Drzewnego z 14 września 1959 roku w celu ochrony fragmentu lasu mieszanego naturalnego pochodzenia, stanowiącego pozostałość dawnej Puszczy Niemodlińskiej. Rezerwat zajmuje powierzchnię 3,91 ha (akt powołujący podawał 3,49 ha) i znajduje się w odległości około 6 km na północ od miejscowości Chrzelice. Obszar rezerwatu podlega ochronie czynnej.
Teren rezerwatu jest porośnięty lasem mieszanym z przewagą dębu bezszypułkowego ("Quercus petraea") i sosny ("Pinus sylvestris"). Na jego obszarze występuje również: dąb szypułkowy ("Quercus robur"), brzoza brodawkowata ("Betula pendula"), jodła pospolita ("Abies alba"), świerk pospolity ("Picea abies") i modrzew europejski ("Larix decidua"). Wiek występujących tam dębów sięga 300 lat. 
W poszyciu i runie leśnym występuje szereg gatunków roślin w tym: kłosówka miękka ("Holcus mollis"), kosmatka owłosiona ("Luzula pilosa"), konwalijka dwulistna ("Maianthemum bifolium"), orlica pospolita ("Pteridium aquilinum"), konwalia majowa ("Convallaria majalis"), kruszyna pospolita ("Frangula alnus"), widłak goździsty ("Lycopodium clavatum"), kruszczyk szerokolistny ("Epipactis helleborine"). Występuje tam również 37 gatunków mchów, 20 wątrobowców i 14 śluzowców.
Ze zwierząt występują tam: jeleń ("Cervus elaphus"), sarna ("Capreolus capreolus"), dzik ("Sus scrofa"), wiewiórka ("Sciurus vulgaris"), kilka gatunków dzięciołów.

</doc>
<doc id="846165" url="https://pl.wikipedia.org/wiki?curid=846165" title="Mołotow">
Mołotow



</doc>
<doc id="846172" url="https://pl.wikipedia.org/wiki?curid=846172" title="Jałmużna">
Jałmużna

Jałmużna – datek dla biednych i potrzebujących, ofiarowany w kontekście religijnym, chrześcijański odpowiednik islamskiego zakatu.
W chrześcijaństwie jałmużna należy do uczynków miłosierdzia i zalecana jest szczególnie w takich okresach jak wielki post i adwent. 
Etymologia.
Pochodzi z , z , przez łacinę ostatecznie z (eleēmosúnē, „litość”).

</doc>
<doc id="846182" url="https://pl.wikipedia.org/wiki?curid=846182" title="Most do Terabithii (film 2007)">
Most do Terabithii (film 2007)

Most do Terabithii (ang. "Bridge to Terabithia") – amerykański film przygodowy z 2007 roku w reżyserii Gábora Csupó, na podstawie powieści Katherine Paterson pod tym samym tytułem.
Fabuła.
Film nakręcony na podstawie powieści Katherine Paterson opowiada historię przyjaźni dwójki dzieci – Jessa i Leslie. Jesse Aarons to chłopiec z biednej rodziny, który ma dwie pasje – rysowanie i bieganie. Właśnie ta druga pasja skłania go do udziału w szkolnym wyścigu. Konkurs wygrywa jednak nowa i niezbyt lubiana uczennica – Leslie Burke. Pomimo przegranej Jesse zaprzyjaźnia się z Leslie, która postanawia odnaleźć dla nich miejsce z dala od problemów i dokuczających im w szkole dzieciaków. Odkrywają w lesie magiczną krainę, którą nazywają Terabithią. Są jej władcami, a dostają się do niej za pomocą liny przywiązanej do drzewa nad strumieniem. Odnawiają tam stary domek na drzewie i spędzają w nim każdą wolną chwilę. Czeka na nich wiele wspaniałych niespodzianek – polowania na gigantyczne i, jak się okazuje, miłe trolle, walki z potworami i ucieczki przed niebezpiecznymi włochatymi sępami, które są odzwierciedleniem ich szkolnych wrogów. Wspaniała zabawa i cudowna przyjaźń zostają nagle przerwane tragicznym wydarzeniem, które zmienia jednego z głównych bohaterów na zawsze.

</doc>
<doc id="846183" url="https://pl.wikipedia.org/wiki?curid=846183" title="Osiedle Mickiewicza">
Osiedle Mickiewicza



</doc>
<doc id="846187" url="https://pl.wikipedia.org/wiki?curid=846187" title="Osiedle 1000-lecia (Rzeszów)">
Osiedle 1000-lecia (Rzeszów)



</doc>
<doc id="846192" url="https://pl.wikipedia.org/wiki?curid=846192" title="Institutio Religionis Christianae">
Institutio Religionis Christianae



</doc>
<doc id="846211" url="https://pl.wikipedia.org/wiki?curid=846211" title="Władcy Zahumla">
Władcy Zahumla

Władcy Zahumla – Władcy państwa serbskiego istniejącego do połowy XI wieku
Władcy Zahumla.
Lista władców Zahumla:
Namiestnicy.
Książęta z dynastii Wukanowiczów zarządzający Zahumlem w imieniu wielkich żupanów Raszki i królów Serbii.

</doc>
<doc id="846215" url="https://pl.wikipedia.org/wiki?curid=846215" title="Copa Rio Branco 1932">
Copa Rio Branco 1932

Copa Rio Branco 1932 – mecz towarzyski o puchar Rio Branco odbył się po raz drugi w 1932 roku. W spotkaniu uczestniczyły zespoły: Urugwaju i Brazylii.
Mecze.
Triumfatorem turnieju Copa Rio Branco 1932 został zespół Brazylii.
Poprzednim turniejem tej serii był Copa Rio Branco 1931, a następnym Copa Rio Branco 1940.

</doc>
<doc id="846216" url="https://pl.wikipedia.org/wiki?curid=846216" title="Minarety">
Minarety



</doc>
<doc id="846223" url="https://pl.wikipedia.org/wiki?curid=846223" title="Klimat morski">
Klimat morski

Charakterystyczne cechy klimatu morskiego to:
W Polsce cechy klimatu morskiego są najsilniej wyrażone w Świnoujściu i okolicy, m.in. w Międzyzdrojach i Nowym Warpnie (Nizina Szczecińska).

</doc>
<doc id="846225" url="https://pl.wikipedia.org/wiki?curid=846225" title="Roger McGough">
Roger McGough

Roger McCough (ur. 9 listopada 1937 w Liverpoolu) – brytyjski poeta, prowadzący własny program w telewizji Channel 4 na temat poezji, współpracownik "Liverpool John Moores University", członek zarządu Poetry Society.
Lata młodości spędził w Liverpoolu, studia ukończył na University of Hull. Początkowo zajmował się pracą w zespołach muzycznych, jego największym sukcesem było trafienie jednej z piosenek jego zespołu The Scaffold na szczyt brytyjskiej listy przebojów. Jemu przypisywana jest także część dialogów z filmu Żółta łódź podwodna grupy The Beatles. 
Jest komandorem Orderu Imperium Brytyjskiego.

</doc>
<doc id="846227" url="https://pl.wikipedia.org/wiki?curid=846227" title="Song 2">
Song 2

Song 2 – utwór brytyjskiego zespołu Blur, wydany w 1997 roku wraz z płytą "Blur". Song 2 bardzo długo utrzymywała się w czołówce brytyjskich przebojów, a także pierwszej dziesiątce w USA. Song 2 zostało wykorzystane w grze oraz w kilku reklamach – także polskich.
Dwójka jest tutaj wszechobecna: Song 2 był drugą piosenką w kolejności na albumie "Blur", drugim singlem z albumu, posiada ona dwie zwrotki i dwa refreny, a długość piosenki wynosi 2 minuty – i 2 sekundy. Piosenka zajęła drugie miejsce w brytyjskiej liście przebojów.

</doc>
<doc id="846228" url="https://pl.wikipedia.org/wiki?curid=846228" title="Copa Rio Branco 1940">
Copa Rio Branco 1940

Copa Rio Branco 1940 – turniej towarzyski o puchar Rio Branco odbył się po raz trzeci w 1940 roku. W spotkaniu uczestniczyły zespoły: Brazylii i Urugwaju.
Końcowa tabela.
Triumfatorem turnieju Copa Rio Branco 1940 został zespół Urugwaju.
Poprzednim turniejem tej serii był Copa Rio Branco 1932, a następnym Copa Rio Branco 1946.

</doc>
<doc id="846236" url="https://pl.wikipedia.org/wiki?curid=846236" title="Władcy Trawunii">
Władcy Trawunii

Lista władców Trawunii: 

</doc>
<doc id="846238" url="https://pl.wikipedia.org/wiki?curid=846238" title="19/2000">
19/2000

19/2000 (19-2000) – piosenka zespołu Gorillaz wydana w 2001 roku na singlu, pochodzącym z albumu "Gorillaz".
Pozostałe informacje.
Remiks piosenki (autorstwa muzyka podpisującego się jako Soul Child) jest jednym z utworów składających się na ścieżkę dźwiękową w grze FIFA 2002.

</doc>
<doc id="846241" url="https://pl.wikipedia.org/wiki?curid=846241" title="Copa Rio Branco 1946">
Copa Rio Branco 1946

Copa Rio Branco 1946 – turniej towarzyski o puchar Rio Branco odbył się po raz czwarty w 1946 roku. W spotkaniu uczestniczyły zespoły: Brazylii i Urugwaju.
Końcowa tabela.
Triumfatorem turnieju Copa Rio Branco 1946 został zespół Urugwaju.
Poprzednim turniejem tej serii był Copa Rio Branco 1940, a następnym Copa Rio Branco 1947.

</doc>
<doc id="846246" url="https://pl.wikipedia.org/wiki?curid=846246" title="Phyteuma spicatum">
Phyteuma spicatum



</doc>
<doc id="846247" url="https://pl.wikipedia.org/wiki?curid=846247" title="Ulica Jana i Jędrzeja Śniadeckich w Warszawie">
Ulica Jana i Jędrzeja Śniadeckich w Warszawie

Ulica Jana i Jędrzeja Śniadeckich – ulica w śródmieściu Warszawy.
Łączy plac Konstytucji i plac Politechniki. Jest ulicą jednokierunkową, ruch jest możliwy wyłącznie w stronę placu Politechniki.
Historia.
Ulica została przeprowadzona ok. 1770 jako jedna z ulic tzw. założenia ujazdowskiego placów gwiaździstych. Od 1784 prowadziła przez grunty uprawne Nowej Wsi, i przez ok. 100 lat pozostawała niezabudowana.
Do 1880 ulica nie posiadała nazwy. W styczniu 1880 nadano jej nazwę "Kaliksta", na cześć rosyjskiego prezydenta Warszawy Kaliksta Witkowskiego. Obecna nazwa ulicy została nadana 26 października 1916. Upamiętnia braci Jana Władysława Śniadeckiego i Jędrzeja Śniadeckiego.
W drugiej połowie XIX i na początku XX wieku ulica wypełniła się zabudową wielkomiejską, w tym interesującymi kamienicami, z których część przetrwała do dnia dzisiejszego. W 1908 ulicą przeprowadzono linię tramwaju elektrycznego.
Zmiany w układzie urbanistycznym okolicy po drugiej wojnie światowej: budowa Marszałkowskiej Dzielnicy Mieszkaniowej i wytyczenie placu Konstytucji spowodowały zmianę biegu ulicy, który został w swoim początkowym odcinku zakrzywiony dla dopasowania do układu placu. Ulicę z placu wyprowadzono szeroką bramą pod jednym z budynków założenia. Zlikwidowano wtedy również linię tramwajową, której relikty zostały odsłonięte i wkomponowane w brukowaną nawierzchnię ulicy.
Po kapitulacji powstania warszawskiego, 5 października 1944, przez rozebraną barykadę na ul. Śniadeckich wyszedł do niewoli niemieckiej Naczelny Wódz Polskich Sił Zbrojnych Tadeusz Komorowski ps. „Bór”.
W listopadzie 2012 Rada Warszawy skorygowała pierwotnie nadaną nazwy ulicy ze "Śniadeckich" na "Jana i Jędrzeja Śniadeckich".

</doc>
<doc id="846250" url="https://pl.wikipedia.org/wiki?curid=846250" title="Linus Thörnblad">
Linus Thörnblad

Linus Thörnblad (ur. 6 marca 1985 w Lund) – szwedzki lekkoatleta uprawiający skok wzwyż.
W 2004 i 2008 roku bez powodzenia startował w igrzyskach olimpijskich. Zdobył brązowy medal na halowych mistrzostwach świata w 2006 i srebrny medal na halowych mistrzostwach Europy w 2007. Reprezentant Szwecji w meczach międzypaństwowych, wielokrotny mistrz kraju. W 2012 ogłosił zakończenie kariery.

</doc>
<doc id="846253" url="https://pl.wikipedia.org/wiki?curid=846253" title="Tajemnica kontroli państwowej">
Tajemnica kontroli państwowej

Tajemnica kontroli państwowej – termin prawniczy wprowadzony ustawą z dnia 23 grudnia 1994 r. o Najwyższej Izbie Kontroli.

</doc>
<doc id="846254" url="https://pl.wikipedia.org/wiki?curid=846254" title="Tojeść bukietowa">
Tojeść bukietowa

Tojeść bukietowa, bażanowiec ("Lysimachia thyrsiflora" L.) – gatunek rośliny z rodziny pierwiosnkowatych. Pochodzi z Europy oraz środkowej Azji (Kazachstan) i dalekiego wschodu Rosji (Amur, Kamczatka). W Polsce występuje dość powszechnie na niżu. We florze Polski jest to gatunek rodzimy.
Biologia i ekologia.
Bylina, hygrofit, hemikryptofit zasiedlajacy bagna, moczary oraz brzegi wód płynących i stojących, szczególnie na torfowiskach przejściowych. Kwitnie od maja do czerwca. Rozmnaża się także wegetatywnie przez wytwarzanie podziemnych i naziemnych rozłogów. Gatunek charakterystyczny dla związku "Magnocaricion". Liczba chromosomów 2n = 54.
Zastosowanie.
Jest czasami używana jako roślina ozdobna do obsadzania oczek wodnych.

</doc>
<doc id="846256" url="https://pl.wikipedia.org/wiki?curid=846256" title="Lysimachia thyrsiflora">
Lysimachia thyrsiflora



</doc>
<doc id="846257" url="https://pl.wikipedia.org/wiki?curid=846257" title="Jibbs">
Jibbs

Jibbs, właściwie Jovan Campbell (ur. 13 listopada 1990 w St. Louis, Missouri) – amerykański raper. Campbell zaczął rapować w wieku lat 9. Zadebiutował w wieku 16 lat singlem Chain Hang Low, który dotarł do pierwszej dziesiątki listy Billboard. Później wydał album Jibbs feat. Jibbs. W marcu wydał drugi singiel King Kong w którym gościnnie wystąpił raper Chamillionaire, a najnowszym jego hitem jest utwór Go Too Far, wykonywany z Melody Thornton z zespołu The Pussycat Dolls. Na 2009 rok jest zapowiedziana premiera jego drugiej płyty. Wystąpił na teledysku innego rapera Soulja Boya "Crank That (Soulja Boy)".

</doc>
<doc id="846263" url="https://pl.wikipedia.org/wiki?curid=846263" title="Park Narodowy Bardia">
Park Narodowy Bardia

Królewski Park Narodowy Bardia – największy park Teraju, założony w 1976 jako Królewski Rezerwat Przyrodniczy Karnali (ang. "Royal Karnali Wildlife Reserve"). Status parku narodowego otrzymał w 1988 roku.
Położenie.
Park położony jest w zachodniej części Teraju, na wschód od miasta Thakurdwara.
Fauna.
Park założono początkowo dla ochrony tygrysa i gatunków, na które poluje. W 1986, 1991 i 1999 zasiedlono w nim nosorożce przeniesione z parku narodowego Ćitwan. Park znany jest ze stad dzikich słoni indyjskich.

</doc>
<doc id="846265" url="https://pl.wikipedia.org/wiki?curid=846265" title="Blondie (album)">
Blondie (album)

Blondie – debiutancki album zespołu Blondie wydany przez wytwórnie: Private Stock Records oraz Chrysalis Records w grudniu 1976. Nagrań dokonano na przełomie sierpnia i września 1976 w nowojorskim Plaza Sound Studios. Reedycja CD z 2001 zawiera pięć dodatkowych utworów.

</doc>
<doc id="846270" url="https://pl.wikipedia.org/wiki?curid=846270" title="Sead Muratovic">
Sead Muratovic



</doc>
<doc id="846271" url="https://pl.wikipedia.org/wiki?curid=846271" title="Peter Mandelson">
Peter Mandelson

Peter Benjamin Mandelson, baron Mandelson of Foy and Hartlepool (ur. 21 października 1953 w Londynie) – brytyjski polityk, członek Partii Pracy, minister w rządach Tony’ego Blaira i Gordona Browna, czasowo komisarz Unii Europejskiej w Komisji José Barroso.
Biografia i działalność.
Urodził się w rodzinie o korzeniach żydowskich. Wykształcenie odebrał w Hendon County Grammar School. Początkowo był członkiem młodzieżówki laburzystów, ale wystąpił z niej w 1971 i przyłączył się do Ligi Młodych Komunistów. W latach 1973–1976 studiował filozofię, politologię i ekonomię na St Catherine's College w Oksfordzie. Po powrocie do Partii Pracy został pod koniec lat 70. dyrektorem Brytyjskiej Rady Młodych. We wrześniu 1979 został wybrany do rady okręgu Lambeth, ale zrezygnował z członkostwa w 1982. Następnie pracował jako producent telewizyjny w London Weekend Television, gdzie współtworzył program Weekend World. Z pracy w telewizji zrezygnował w 1990. W 1992 wygrał wybory do Izby Gmin w okręgu Hartlepool.
W parlamencie dał się poznać jako zwolennik integracji europejskiej. W wyborach na lidera laburzystów w 1994 poparł Tony’ego Blaira. W 1997 prowadził zwycięską dla Partii Pracy kampanię wyborczą. Po wyborach Blair mianował Mandelsona ministrem bez teki w Urzędzie Gabinetu. Kilka miesięcy później zakres jego kompetencji poszerzono o sprawy związane z Millennium Dome.
W 1998 Mandelson został członkiem gabinetu jako minister handlu i przemysłu. Na tym dał się poznać jako zwolennik współpracy ze związkami zawodowymi. W ministerstwie rządził tylko przez kilka miesięcy. Pod koniec roku, w związku z dymisją Rona Daviesa, były laburzystowski deputowany Matthew Parris, publicznie określił Mandelsona jako homoseksualistę. Mandelson nigdy nie krył się ze swoją orientacją seksualną, ale nie chciał na ten temat dyskutować. Po wypowiedzi Parrisa rozgorzała jednak debata na temat życia osobistego ministra. Sytuację Mandelsona pogorszyła jeszcze decyzja jego doradcy politycznej, Anne Sloman, aby cenzurować wszystkie wypowiedzi dotyczące ministra na antenie BBC.
Upadek Mandelsona nastąpił w grudniu 1998, kiedy wyszło na jaw, że w 1996 kupił dom w Notting Hill za nieoprocentowaną pożyczkę udzieloną mu przez związanego z Partią Pracy milionera, Geoffreya Robinsona. Mandelson przyznał się do błędu i 23 grudnia podał się do dymisji. Poza rządem pozostawał przez 10 miesięcy. W październiku 1999 otrzymał stanowisko ministra ds. Irlandii Północnej. Już w swoim pierwszym przemówieniu podczas sprawowania urzędu popełnił gafę, nazywając siebie ministrem ds. Irlandii.
W styczniu 2001 pojawiły się pogłoski, że Mandelson telefonował do ministra w Home Office, Mike’a O’Briena, w sprawie Srichanda Hinduji, hinduskiego biznesmena, który ubiegał się o brytyjskie obywatelstwo. Rodzina Hinduji była głównym sponsorem „Faith Zone” w Millennium Dome. W tym czasie Hinduja i jego bracia byli zamieszani w korupcyjny „skandal Boforsa” a w Indiach toczyło się śledztwo w ich sprawie. 24 stycznia Mandelson został usunięty z rządu, chociaż zapewniał o swej niewinności. Po wyborach 2001 Mandelson został przewodniczącym Policy Netword oraz brytyjsko-japońskiej Grupy XXI wieku.
Mandelson zrezygnował z miejsca w Izbie Gmin 8 września 2004. 22 listopada otrzymał nominację na komisarza Unii Europejskiej ds. handlu. Latem 2005 odegrał istotną rolę w negocjacjach między Unią a Chinami w sprawie importu tekstyliów.
3 października 2008 ogłoszono, że Mandelson powróci do brytyjskiego gabinetu i obejmie stanowisko ministra biznesu, przedsiębiorstw i reformy regulacyjnej. Aby móc objąć stanowisko w gabinecie otrzymał tytuł parowski. 13 października 2008 otrzymał dożywotni tytuł parowski barona Mandelson of Foy and Hartlepool i zasiadł w Izbie Lordów. Podczas przebudowy gabinetu 5 czerwca 2009 lord Mandelson otrzymał dodatkowo stanowiska pierwszego sekretarza stanu i Lorda Przewodniczącego Rady. Doszło również do połączenia Ministerstwa Biznesu, Przedsiębiorstw i Reformy Regulacyjnej z Ministerstwem Uniwersytetów, Innowacji i Zdolności. Mandelson stanął na czele nowego ministerstwa jako minister biznesu, innowacji i zdolności. Wszystkie stanowiska utracił po wyborczej porażce Partii Pracy w 2010.
Na początku 2009 znalazł się na szczycie zestawienia pięćdziesięciu najbardziej wpływowych, otwarcie homo- lub biseksualnych polityków brytyjskich według magazynu "Pink News".

</doc>
<doc id="846277" url="https://pl.wikipedia.org/wiki?curid=846277" title="Bitter Sweet Symphony">
Bitter Sweet Symphony

Bitter Sweet Symphony – przebój zespołu The Verve z ich trzeciego albumu, "Urban Hymns". Singel z tym utworem został wydany 16 czerwca 1997 roku.
Charakterystyczne tło muzyczne utworu zostało zapożyczone z utworu "The Last Time" zespołu The Rolling Stones, przearanżowanego w 1966 i wydanego w ramach projektu "Andrew Oldham Orchestra", za którym stał Andrew Oldham. The Verve umieścił w albumie informację o wykorzystaniu fragmentu utworu, jednak według wytwórni ABKCO Records wydającej The Rolling Stones niezgodnie z umową użyto dłuższego fragmentu niż ustalony. Z tego powodu zespołowi The Verve zostały odebrane prawa majątkowe do utworu, na rzecz firmy ABKCO Records. W następnych latach nowy właściciel sprzedawał prawa do wykorzystania utworu do licznych reklam, filmów i seriali. Utwór ten jest piosenką tytułową filmu „Szkoła uwodzenia”. Zespół Limp Bizkit wykorzystał słowa "Bitter Sweet Symphony" w 2005 roku w "Home Sweet Home/Bittersweet Symphony".
W 2019 r. Mick Jagger i Keith Richards zdecydowali się wyłączyć swoje nazwiska z praw do piosenki, przekazując całość praw do utworu na rzecz The Verve.
Teledysk.
Teledysk został wyreżyserowany przez Waltera A. Sterna, a jego premiera odbyła się 11 czerwca 1997 roku. Obraz jest hołdem dla nakręconego jednym ujęciem, bez cięć montażowych teledysku do utworu „Unfinished Sympathy” grupy Massive Attack i koncentruje się na śpiewie Richarda Ashcrofta podczas spaceru po ruchliwej londyńskiej ulicy, bez zmiany tempa ani kierunku, z wyjątkiem jednego momentu, w którym jest zmuszony zatrzymać się przed jadącym samochodem. Pod koniec teledysku reszta zespołu dołącza do Ashcrofta. 
Teledysk rozpoczyna się na rogu ulic Hoxton i Falkirk leżących w londyńskim East End, następnie Ashcroft kieruje się na północ wzdłuż wschodniej strony Hoxton Street, aż dociera do Hoxton Gardens, po czym przechodzi na róg Purcell Street i wraca tą samą drogą, którą przyszedł, na koniec na rogu Crondall Street, naprzeciwko miejsca, w którym zaczął się teledysk dołącza do niego reszta zespołu.
Istnieje alternatywna wersja wideo, w której Ashcroft przestaje iść, gdy wpada na trzech mężczyzn i zostaje przez nich pobity.
Teledysk otrzymał dużą rotację na kanałach muzycznych i był nominowany do wielu nagród, w tym trzech nagród MTV na MTV Video Music Awards 1998.

</doc>
<doc id="846282" url="https://pl.wikipedia.org/wiki?curid=846282" title="IBM portable pc">
IBM portable pc



</doc>
<doc id="846285" url="https://pl.wikipedia.org/wiki?curid=846285" title="Plastic Letters">
Plastic Letters

Plastic Letters – album zespołu Blondie wydany przez wytwórnię Chrysalis Records w lutym 1978. Nagrań dokonano na przełomie czerwca i lipca 1977 w nowojorskim Plaza Sound Studios. Reedycja CD z 1994 zawiera dwie dodatkowe piosenki. W 2001 album został uzupełniony o cztery piosenki (z których jedna ukazała się wcześniej w reedycji z 1994).

</doc>
<doc id="846286" url="https://pl.wikipedia.org/wiki?curid=846286" title="Ulica Lwowska w Warszawie">
Ulica Lwowska w Warszawie

Ulica Lwowska – ulica w dzielnicy Śródmieście w Warszawie.
Przebieg.
Ulica biegnie od placu Politechniki w kierunku północnym do ulicy Pięknej. Po drodze krzyżuje się z ulicą Koszykową. Ulica jest jednokierunkowa; ruch samochodów jest możliwy wyłącznie z kierunku placu Politechniki.
Historia.
Odcinek ulicy między ulicami Piękną i Koszykową istniał już ok. 1820. Odcinek południowy zaczęto przebijać ok. 1900 w związku z parcelacją folwarku Koszyki. Stała się ona częścią ulicy Wielkiej i według różnych źródeł była albo objęta jej nazwą lub nazywana "Nowowielką". Obecna nazwa została nadana w 1922.
Pod koniec XIX wieku jej rozwój był związany z budową nowoczesnych wodociągów, kompleksu budynków Warszawskiego Instytutu Politechnicznego (późniejszej Politechniki) oraz hali targowej Koszyki. Mieszkała tam rosyjskojęzyczna kadra naukowa Instytutu, polscy i żydowscy przedsiębiorcy oraz przedstawiciele wolnych zawodów. W latach 1904–1914 został zabudowana przeważnie pięciopiętrowymi kamienicami.
Mimo toczących się tu walk podczas powstania warszawskiego (znajdująca się tam reduta broniona przez batalion „Golski” nie została zdobyta przez Niemców), ulica i jej zabudowa przetrwała wojnę bliska oryginalnego kształtu. Zniszczeniu uległy jedynie dwa domy przy placu Politechniki. Dzięki temu znajduje się przy niej kilka kamienic wpisanych do rejestru zabytków. Stanowi unikatowe w skali Warszawy, zachowane zwarte wnętrze miejskie z początku XX wieku.
W części północnej, za skrzyżowaniem z ulicą Koszykową, wzniesiono nowoczesne budynki biurowe.

</doc>
<doc id="846291" url="https://pl.wikipedia.org/wiki?curid=846291" title="Aleksandr Pogoriełow">
Aleksandr Pogoriełow

Aleksandr Giennadjewicz Pogoriełow, ros. "Александр Геннадьевич Погорелов" (ur. 10 stycznia 1980 w Kursku), rosyjski lekkoatleta – wieloboista, brązowy medalista mistrzostw świata (Berlin 2009), 4. zawodnik Igrzysk Olimpijskich z Pekinu w dziesięcioboju.
Brał udział w Igrzyskach Olimpijskich w 2004, gdzie zajął 11. miejsce oraz w mistrzostwach świata w 2005, gdzie był piąty. Zajął 4. miejsce w dziesięcioboju na mistrzostwach Europy w 2006 w Göteborgu. Dwukrotnie zdobywał srebrny medal halowych mistrzostwach Europy – w 2005 i w 2007. Cztery razy (2002, 2006, 2007 i 2008) był halowym mistrzem Rosji w siedmioboju.

</doc>
<doc id="846293" url="https://pl.wikipedia.org/wiki?curid=846293" title="Bezprawie (film)">
Bezprawie (film)

Bezprawie (ang. "Open Range") – amerykański western z roku 2003 w reżyserii Kevina Costnera. Film został oparty na powieści "The Open Range Men" autorstwa Lauran Paine.
O filmie.
Charley Waite, stary Boss Spearman, młody „Button” i gruby Mose Harrison to czterej kowboje wypasający bydło na prerii. W trakcie swojej wędrówki trafiają do miasteczka, gdzie niepodzielne i brutalne rządy sprawuje bogaty farmer Baxter nienawidzący kowbojów i skorumpowany szeryf. Między przybyszami a „władzami” miasta dochodzi do konfliktu.

</doc>
<doc id="846295" url="https://pl.wikipedia.org/wiki?curid=846295" title="Camogie">
Camogie

Camogie (irl. "camógaíocht") – kobieca odmiana sportu o nazwie hurling. Sport jest szczególnie popularny w Irlandii.

</doc>
<doc id="846296" url="https://pl.wikipedia.org/wiki?curid=846296" title="Michał Stolarz">
Michał Stolarz

Michał Stolarz (ur. 2 lutego 1977 w Krakowie) – polski piłkarz występujący na pozycji pomocnika.
Życiorys.
Stolarz jest wychowankiem Hutnika Kraków, dla którego rozegrał 60 spotkań w ekstraklasie, zdobywając 2 bramki. Jesienią 1999 r. grał w Stomilu Olsztyn, a od wiosny 2000 r. przez 2 lata występował w Śląsku Wrocław. Na rundę jesienną sezonu 2002 przeniósł się do Pogoni Szczecin, w której rozegrał swój ostatni sezon w najwyższej klasie rozgrywkowej.
Następnie piłkarz takich klubów jak ŁKS Łódź, Stal Głowno, Piast Gliwice, Hutnik Kraków, Kmita Zabierzów, od jesieni 2007 BKS Bochnia.
Ogółem rozegrał w I lidze 115 meczów, w których strzelił 5 goli.

</doc>
<doc id="846305" url="https://pl.wikipedia.org/wiki?curid=846305" title="Jo Jeeta Wohi Sikandar">
Jo Jeeta Wohi Sikandar

Jo Jeeta Wohi Sikandar (tłum. z urdu „Ten, kto zwycięża jest cesarzem”, ang. tytuł „He Who wins Is Emperor”) – bollywoodzki film miłosny i rodzinny, wyreżyserowany w 1992 przez Mansoor Khana. W roli głównej występuje Aamir Khan.
Tematem filmu jest sportowa rywalizacja między elitarną szkołą dla bogaczy a lokalną szkołą publiczną. Ważnym wątkiem jest też wątek rodzinny – relacje ojca z synami, ze starszym, w którym pokłada on nadzieje i z młodszym, który go rozczarowuje. Dodatkową atrakcją filmu jest rodząca się miłość wyrażana także w tańcach i śpiewach bohaterów.

</doc>
<doc id="846309" url="https://pl.wikipedia.org/wiki?curid=846309" title="Elżbieta Tabakowska">
Elżbieta Tabakowska

Elżbieta Muskat-Tabakowska (ur. 18 marca 1942) – polska filolog, emerytowana profesor, założycielka i kierownik (2002–2012) Katedry UNESCO do Badań nad Przekładem i Komunikacją Międzykulturową na Uniwersytecie Jagiellońskim w Krakowie (obecnie Katedra do Badań nad Przekładem i Komunikacją Międzykulturową UJ). Anglistka, zajmuje się językoznawstwem kognitywnym oraz teorią przekładu. Członek Collegium Invisibile. Tłumaczka książek Normana Daviesa.
Nagrody.
Laureatka nagrody Krakowska Książka Miesiąca za książkę poetycką "Nie-pełna pustka" (marzec 2017).

</doc>
<doc id="846317" url="https://pl.wikipedia.org/wiki?curid=846317" title="Sufityzm">
Sufityzm



</doc>
<doc id="846318" url="https://pl.wikipedia.org/wiki?curid=846318" title="Parallel Lines">
Parallel Lines

Parallel Lines – album zespołu Blondie wydany przez wytwórnię Chrysalis Records we wrześniu 1978. Nagrań dokonano na przełomie czerwca i lipca 1978 w nowojorskim Record Plant. Reedycja CD z 2001 zawiera cztery dodatkowe piosenki.
Jest najbardziej znanym i najlepiej sprzedającym się albumem zespołu (sprzedano ponad 20 milionów egzemplarzy). Zawiera najbardziej znane przeboje grupy, takie jak "„Heart of Glass"”, "„Hanging on the Telephone”", "„One Way or Another”" czy "„Sunday Girl”". Płyta zajęła 94. miejsce na liście 100 najlepszych albumów wszech czasów brytyjskiej stacji telewizyjnej Channel 4 i 140. miejsce listy 500 albumów wszech czasów magazynu Rolling Stone.

</doc>
<doc id="846320" url="https://pl.wikipedia.org/wiki?curid=846320" title="Quark">
Quark



</doc>
<doc id="846324" url="https://pl.wikipedia.org/wiki?curid=846324" title="Syrkowice">
Syrkowice

Syrkowice (niem. "Zürkow") – wieś sołecka w Polsce położona w województwie zachodniopomorskim, w powiecie białogardzkim, w gminie Karlino. W latach 1975–1998 wieś należała do województwa koszalińskiego. W roku 2007 wieś liczyła 195 mieszkańców.
Wieś wchodząca w skład sołectwa: Poczernino
Geografia.
Wieś leży ok. 6 km na północ od Karlina, ok. 1 km na wschód od drogi wojewódzkiej nr 163.
Historia.
Wieś do połowy XIX wieku należała do klucza dóbr w Mierzynie – właścicielem majątku była rodzina Scheunemann. 
Zabytki.
Do wojewódzkiego rejestru zabytków wpisany jest:
inne zabytki:

</doc>
<doc id="846325" url="https://pl.wikipedia.org/wiki?curid=846325" title="II bitwa nad Bull Run">
II bitwa nad Bull Run

II bitwa nad Bull Run (znana również jako II bitwa pod Manassas) – starcie zbrojne, które miało miejsce 28–30 sierpnia 1862 roku podczas amerykańskiej wojny secesyjnej, w pobliżu miejscowości Manassas w północnej Wirginii. Była to decydująca bitwa kampanii w północnej Wirginii i zakończyła się zwycięstwem Konfederacji.
Przed bitwą.
Po nieudanej kampanii półwyspowej przeprowadzonej przez Armię Potomaku pod wodzą generała George B. McClellana i wysokich stratach poniesionych w bitwie siedmiodniowej, wojska unionistów wycofały się poza rzekę James. Główny cel kampanii – zdobycie stolicy konfederatów Richmond i tym samym zakończenie wojny – nie został osiągnięty. Głównodowodzący Armią Wirginii generał John Pope otrzymał rozkaz połączenia się z Armią Potomaku i ponownego marszu z kierunku północnego w stronę Richmond. Po stoczonej w połowie sierpnia bitwie pod Cedar Mountain armia Pope’a oraz wojska konfederatów Roberta E. Lee stanęły naprzeciwko siebie po obu stronach rzeki Rappahannock.
Lee zdecydował się wykorzystać czas potrzebny na połączenie się obu armii i zaatakować armię Pope’a zanim jeszcze ta zostałaby wzmocniona wojskami Armii Potomaku do liczby 150 000 żołnierzy. Nakazał w związku z tym generałowi Thomasowi „Stonewall” Jacksonowi, aby ten wraz ze swoim II korpusem w sile 24 000 ludzi obszedł 25 sierpnia federalnych. W tym czasie I korpus pod wodzą generała Jamesa Longstreeta w sile 30 000 ludzi miał wiązać siły Pope’a. Wojska Jacksona, określane jako słynna „kawaleria piesza” niezauważone szybkim marszem dotarły do odległej o 70 kilometrów wysuniętej bazy zaopatrzeniowej Unii. 27 sierpnia baza została splądrowana przez konfederatów, którzy dodatkowo zniszczyli połączenia kolejowe w okolicy Manassas oraz Briscoe Station. Następnie południowcy skierowali się ponownie na północ. Maszerujący korpus Jacksona mimo prób zatrzymania przez siły Pope’a 27 sierpnia dotarł do Manassas Station.
Po dotarciu sił McClellana, głównodowodzący Armią Potomaku wsparł Pope’a III i IV korpusem dowodzonymi przez generałów Samuela Petera Heintzelmanna oraz Fitza Johna Portera. Wieczorem dnia 28 sierpnia jedna z dywizji Jacksona spostrzegła korpus Pope’a. Doszło do walk pod Groveton, które przyniosły obu stronom duże straty. Walki trwały do późnego wieczora. Pope którego siły wpadły początkowo w pułapkę zastawioną przez konfederatów, wycofał swoje siły, zamierzając przypuścić atak następnego dnia.
Pierwszy dzień bitwy.
Pope sądził, że siły Jacksona po przekroczeniu Rappahannock River będą chciały połączyć się z I korpusem Longstreeta. Przewidywania te okazały się błędne, gdyż to Longstreet kierował się ku Jacksonowi, chcąc wzmocnić jego siły. 3 dywizje Jacksona zajęły pozycje obronne za nasypem kolejowym. 29 sierpnia wojska Północy przypuściły atak w sile 3 korpusów. Na obrońców uderzyły m.in. III korpus pod wodzą Irwina McDowella oraz V korpus Fitza Johna Portera. Rozkaz Pope’a nakazujący atak z lewej flanki na prawe skrzydło południowców, wykonany został z dużym ociąganiem. Porter chciał poczekać na wzmocnienia ze strony McDowella, który stracił cały dzień na dotarcie w pobliże pola bitwy. W trwających cały dzień walkach, unioniści kilkakrotnie wdzierali się w stanowiska obronne południowców, za każdym razem zostawali jednak odparci. Około godz. 11 konfederatów wzmocnił w końcu korpus Longstreeta. Siły federalne, zauważyły wprawdzie nadejście wojsk Longstreeta, oceniły jednak źle jego liczbę. Wojska Longstreeta nie były jednak w pełni gotowe do szturmu na federalnych, jak życzył sobie tego Lee. Pope widząc okopującego się przeciwnika, sądził, że południowcy szykują się do odwrotu i zamierzał zaatakować ich ponownie następnego dnia w trakcie wycofywania.
Drugi dzień bitwy.
Przed południem 30 sierpnia Pope był już pewien, że Jackson pozostał na stanowiskach obronnych. Nakazał więc atak, który został odparty przez siły rezerwowe Jacksona. Około godz. 15 nastąpił atak wojsk Portera w sile 10 000 ludzi. Także i ten atak został po ciężkim boju z najwyższym trudem odparty przez wojska Jacksona. Doszło nawet do tego, że wyczerpane i pozbawione amunicji oddziały konfederatów obrzucały atakujących kawałkami skał i kamieni. Jackson poprosił wówczas Longstreeta o wsparcie. Longstreet, którego piechota nie nadeszła jeszcze w pobliże pola bitwy, nakazał podciągnąć artylerię i rozpoczął ostrzał flanki wojsk federalnych. Po zakończeniu ostrzału 5 dywizji Longstreeta około godz. 16.30 zaatakowało lewe skrzydło unionistów. Pope rzucił do kontrataku brygady Krzyżanowskiego i Johna Koltesa, po czym rozpoczął odwrót na drugi brzeg rzeki Bull Run w kierunku Waszyngtonu. Armia Wirginii została pobita, nie udało się jej jednak południowcom całkowicie zniszczyć.
Straty obu stron to 13 830 ludzi po stronie Unii (z łącznej liczby 63 000) oraz 8350 po stronie południowców (z łącznej liczby 54 000).
Po bitwie.
1 września zaledwie 20 mil od Waszyngtonu wojska Unii starły się z konfederatami Jacksona. Była to część planu Roberta E. Lee, który zamierzał przenieść teatr działań z okolic Richmond w pobliże stolicy Unii. Dzięki temu posunięciu Lee stał się bohaterem Południa. Tymczasem morale armii Północy wyraźnie upadło, generałowie armii zrzucali jeden na drugiego winę za niepowodzenia. Odsunięto m.in. McDowella, Pope’a i Portera. Ten ostatni, zwolniony wówczas z armii, został po wojnie (w roku 1879) zrehabilitowany.

</doc>
<doc id="846326" url="https://pl.wikipedia.org/wiki?curid=846326" title="Plac Wszystkich Świętych w Krakowie">
Plac Wszystkich Świętych w Krakowie

Plac Wszystkich Świętych – plac miejski położony na terenie Starego Miasta w Krakowie pomiędzy kościołem Franciszkanów, ulicą Grodzką a placem Dominikańskim.
Plac ten należał do przedlokacyjnej osady targowej położonej na przedpolu Okołu. W swojej obecnej formie plac powstał w 1838 roku, kiedy to rozebrano znajdujący się w tym miejscu od 1227 roku kościół Wszystkich Świętych. Do 1842 na nowo powstającym placu znajdowała się jeszcze samotna kościelna wieża, po czym i ją również rozebrano, niszcząc ostatni ślad przedlokacyjnej świątyni.
Na miejscu, gdzie stał kiedyś kościół, znajduje się skwer, na którym w 1887 roku ustawiono pomnik prezydenta Krakowa Mikołaja Zyblikiewicza autorstwa Walerego Gadomskiego. Pomnik usunięto na wniosek Bolesława Drobnera w 1953. Został jednak przechowany i w swojej pierwotnej postaci powrócił na dawne miejsce w 1985.
Pierwszą linię tramwajową przemierzającą plac otwarto 17 stycznia 1913.
Najokazalszą budowlą na placu jest pałac Wielopolskich, od 1864 siedziba krakowskiego magistratu. Obok pałacu, przed kościołem Franciszkanów, od 1938 roku znajduje się pomnik prezydenta Józefa Dietla dłuta Xawerego Dunikowskiego.
W 1955 plac otrzymał nową nazwę placu Wiosny Ludów. Pierwotną nazwę przywrócono w 1990 roku.
W 2007 z okazji obchodów 750-lecia lokacji Miasta Krakowa przy placu oddano do użytku Pawilon Wyspiańskiego mieszczący centrum informacji turystycznej, w którym można uzyskać wszelkie informacje i materiały promocyjne o Krakowie, a także zobaczyć pierwotnie planowane do katedry wawelskiej witraże Stanisława Wyspiańskiego, przedstawiające króla Kazimierza Wielkiego, świętego Stanisława Biskupa oraz księcia Henryka Pobożnego.

</doc>
<doc id="846327" url="https://pl.wikipedia.org/wiki?curid=846327" title="Przestrzeń Blocha">
Przestrzeń Blocha

Przestrzeń Blocha – przestrzeń funkcji holomorficznych formula_1 określonych na otwartym kole jednostkowym formula_2 płaszczyzny zespolonej takim, że funkcja
jest ograniczona. Badał je francuski matematyk André Bloch.

</doc>
<doc id="846329" url="https://pl.wikipedia.org/wiki?curid=846329" title="Eat to the Beat">
Eat to the Beat

Eat to the Beat – album zespołu Blondie wydany przez wytwórnię Chrysalis Records w październiku 1979.
Krótki opis.
Nagrań dokonano na przełomie maja i czerwca 1979 r. w nowojorskich: The Power Station, Electric Lady Studios oraz Media Sound. Reedycja CD z 2001 r. zawiera cztery dodatkowe piosenki. Zawiera dość odważne połączenie takich stylów, jak punk, rock, reggae i funk. Jest pierwszym albumem na świecie, w którym każdy utwór posiada swój własny teledysk.

</doc>
<doc id="846330" url="https://pl.wikipedia.org/wiki?curid=846330" title="Grzybienie żyworodne">
Grzybienie żyworodne

Grzybienie żyworodne ("Nymphaea × daubenyana" W. T. Baxter ex Daubeny) – gatunek byliny z rodziny grzybieniowatych ("Nymphaeaceae") pochodzenia mieszańcowego. Sztucznie wyhodowana odmiana ogrodowa (kultywar) powstała przez skrzyżowanie "Nymphaea caerulea" i "Nymphaea micrantha." 
Biologia i ekologia.
Rośnie w wodach stojących lub wolno płynących. Występuje na płytkich wodach o dnie zwykle torfowym lub piaszczysto-mulistym i mulistym. Za sprawą kłącza roślina ma możliwość rozmnażania wegetatywnego.

</doc>
<doc id="846331" url="https://pl.wikipedia.org/wiki?curid=846331" title="Anna Jędrychowska">
Anna Jędrychowska

Anna Jędrychowska – polska tłumaczka 7-tomowego cyklu historycznego Maurice'a Druona "Królowie przeklęci", wydanego w Polsce w latach 70., oraz trylogii "Turnieje boże" Pierre'a Barreta i Jean-Noela Gurganda (pol. wyd.: 1984–1988). Przełożyła z francuskiego także kilka innych powieści historycznych, w tym "Aleksandra Wielkiego" Druona. 
Podczas okupacji więziona w nazistowskim obozie koncentracyjnym Kaunas-Promieniaszki jako działaczka Związku Patriotów Polskich. Była astrolożką, ezoteryczną uczennicą polskiego antropozofa i astrologa Roberta Waltera z Komorowa.

</doc>
<doc id="846337" url="https://pl.wikipedia.org/wiki?curid=846337" title="Stawy (Dęblin)">
Stawy (Dęblin)

Stawy – osiedle (SIMC 0955874) w północnej części miasta Dęblina.
Głównym ośrodkiem jest istniejąca tam jednostka wojskowa. Dzieci mają możliwość uczęszczania do przedszkola i szkoły podstawowej. Wokół osiedla są rozległe połacie lasów, głównie iglastych. Przez osadę przebiega linia kolejowa nr 26 łącząca Dęblin z Rykami i dalej do Łukowa. Osiedle zamieszkuje ok. 500 osób.
Wierni Kościoła rzymskokatolickiego należą do parafii Najświętszego Zbawiciela w Rykach.
Historia.
W styczniu 1921 roku w lasach, w sąsiedztwie wsi Stawy, rozpoczęto budowę Zakładów Amunicji, dających początek Głównej Składnicy Uzbrojenia Nr 2.
1 lipca 1924 Minister Spraw Wojskowych generał dywizji Władysław Sikorski zmienił „dotychczasową nazwę terenu przynależnego do centralnych składów amunicji Nr 2 w Dęblinie: «Baraki Leśne» na «Stawy»”
W dwudziestoleciu międzywojennym w jednostce znajdowała się ogromna składnica amunicji. Odegrała ona dużą rolę w kampanii wrześniowej. W czasie trwania walk, wozami konnymi i koleją dostarczana była amunicja dla walczących oddziałów. Dowódca SGO Polesie generał brygady Franciszek Kleeberg wydał rozkaz marszu na Dęblin, aby zdobyć zapasy wojskowe zgromadzone w Centralnej Składnicy Uzbrojenia w Stawach. Nie wiedział jednak, że w połowie września składnica została celowo zniszczona na rozkaz dowódcy Frontu Północnego, gen. Stefana Dęba-Biernackiego przez żołnierzy rezerwowej 39 Dywizji Piechoty dowodzonej przez gen. bryg. Brunona Edwarda Olbrychta. SGO Polesie nie dotarła do Stawów i wobec braku amunicji oraz szans na kontynuowanie walki po bitwie pod Kockiem złożyła broń. 
W 1944 w związku ze zbliżaniem się od wschodu Armii Czerwonej został wydany przez Rząd Polski rozkaz, aby rozpocząć akcję "Burza" mającą na celu rozpoczęcie wyzwalania polskich miast, zanim wkroczą do nich oddziały Armii Czerwonej. W akcji "Burza" brał udział także 15 pułk piechoty AK, który opanował Ryki, następnie ruszył w kierunku składnicy uzbrojenia Stawy, zdobył ją i przekazał Armii Czerwonej. 
Obecnie jednostka pełni funkcję bazy materiałowej.
Krzyż.
Przy ostatnim zakręcie na drodze Ryki–Dęblin przez Stawy, w lesie jest krzyż upamiętniający ludzi rozstrzeliwanych tam przez Niemców w czasie wojny. Zwany jest: Krzywy Hojak.

</doc>
<doc id="846339" url="https://pl.wikipedia.org/wiki?curid=846339" title="Ihrlerstein">
Ihrlerstein

Ihrlerstein – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, siedziba wspólnoty administracyjnej Ihrlerstein. Leży na północ od Kelheim.
Dzielnice.
W skład gminy wchodzą następujące dzielnice: Einwald, Neukelheim, Walddorf i Sausthal.
Oświata.
W gminie znajduje się przedszkole (150 miejsc i 122 dzieci) oraz szkoła podstawowa (26 nauczycieli, 456 uczniów).

</doc>
<doc id="846340" url="https://pl.wikipedia.org/wiki?curid=846340" title="QuArK">
QuArK

QuArK (Quake Army Knife) - program komputerowy służący do tworzenia i edytowania poziomów do wielu znanych gier komputerowych typu FPS. Sam w sobie jest tylko edytorem. Do kompilacji map potrzebuje dodatkowych kompilatorów udostępnianych przez producentów gier, bądź tworzonych przez niezależne od nich grupy programistyczne. 
Najnowsza wersja 6.6.0 Beta 2 pozwala na tworzenie poziomów do gier:

</doc>
<doc id="846342" url="https://pl.wikipedia.org/wiki?curid=846342" title="Katarzyna z Racconigi">
Katarzyna z Racconigi

Katarzyna z Racconigi, wł. "Caterina Mattei" (ur. 1487 w Piemoncie we Włoszech, zm. 4 września 1574 w Racconigi) – błogosławiona Kościoła katolickiego, tercjarka dominikańska.
Życiorys.
Katarzyna pochodziła z bardzo ubogiej rodziny. Jej ojciec był ślusarzem, a matka tkaczką. W wieku 5 lat zaczęła mieć widzenia Jezusa i Maryi, a także świętych. Ponieważ jej rodzina sprzeciwiła się, żeby wstąpiła do zakonu dominikanek, więc została tercjarką dominikańską. Doświadczała licznych wizji, była również stygmatyczką (jej stygmaty były niewidoczne, dopiero po jej śmierci zobaczył je jej spowiednik).
Kult.
Jej kult zatwierdził papież Pius VII w 1810 roku.
Wspomnienie liturgiczne obchodzone jest 4 września.

</doc>
<doc id="846353" url="https://pl.wikipedia.org/wiki?curid=846353" title="Hausen (powiat Kelheim)">
Hausen (powiat Kelheim)

Hausen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, wchodzi w skład wspólnoty administracyjnej Langquaid. Leży około 12 km na południowy wschód od Kelheim, przy autostradzie A93.
Polityka.
Wójtem jest Alfons Haumer, jego poprzednikiem był Maximilian Schober.
Oświata.
W gminie znajduje się przedszkole (50 miejsc i 73 dzieci) oraz szkoła podstawowa (8 nauczycieli, 113 uczniów).

</doc>
<doc id="846356" url="https://pl.wikipedia.org/wiki?curid=846356" title="Harun ar-Raszid">
Harun ar-Raszid

Harun ar-Raszid (arab. هارون الرشيد; ur. 17 marca 763 w Reju w Iranie, zm. 24 marca 809 w Tusie, ob. Meszhed) – piąty i najbardziej znany kalif (od 786) z dynastii Abbasydów, ojciec kalifów Al Mamuna, Al-Amina i Al-Mutasima. Jeden z najwybitniejszych władców muzułmańskich, mecenas nauki i sztuki. W Europie zyskał popularność jako bohater "Księgi tysiąca i jednej nocy".
Wybrane wiadomości.
Harun ar-Raszid urodził się w Persji i tam spędził swoje dzieciństwo pod opieką bogatej i wpływowej irańskiej rodziny Barmakidów. Po śmierci kalifa Al-Mahdiego, ojca Haruna, następcą został starszy brat Haruna, jako Al-Hadi. Harun ar-Raszid zdetronizował go i kazał zamordować w 786, sam zostając kalifem w Bagdadzie. Wraz z jego dojściem do władzy, wzmocniła się niebywale pozycja rodu Barmakidów. Utrzymanie integralności terytorialnej kalifatu, który osiągnął wówczas największy zasięg terytorialny, wymagało nieprzerwanych działań wojennych i stało się kluczowym elementem polityki zagranicznej Ar-Raszida. Pociągnęło to za sobą kolejne wojny z Cesarstwem Bizantyjskim (zajęcie Anatolii, Cypru, zmuszenie cesarza bizantyjskiego do zapłacenia wysokiego trybutu) oraz tłumienie nieprzerwanych buntów w rozległej monarchii: w Syrii, Jemenie i Egipcie. Panowanie Haruna ar-Raszida zbiegło się z okresem rządów w Europie Karola Wielkiego. Stałe stosunki dyplomatyczne z Frankami, oraz hojne dary którymi obdarzał Karola Wielkiego (m.in. przekazał mu w prezencie słonia indyjskiego o imieniu Abu Abbas), pozwoliły mu na uzyskanie sojusznika w walce z Cesarstwem Bizantyjskim i kalifatem Kordowy (wówczas pod władzą Ummajadów) w Hiszpanii. O rzekomych kontaktach Haruna ar-Raszida z Karolem Wielkim (wraz ze szczegółami, w rodzaju podarunku w postaci słonia „od króla Persji Aarona”, bo Harun to właśnie odpowiednik biblijnego Aarona) wspominają wyłącznie autorzy zachodni, np. Einhard w „Życiu Karola Wielkiego”. Źródła arabskie milczą na ten temat, a w każdym razie są powściągliwe. Rządy sprawował początkowo przy pomocy Barmakidów, którzy pełnili eksponowane stanowiska w administracji państwa od panowania kalifa Al-Mansura (754-775). W 803 roku doszło do upadku Barmakidów, najprawdopodobniej z obawy przed ich zbyt rosnącymi wpływami. Trzeba pamiętać, że byli w odróżnieniu od kalifa szyitami. Zaczęło się od zgładzenia wezyra Dżafara, najbliższego towarzysza kalifa. Jako przyczynę podano, iż rzekomo miał romans z siostrą kalifa, Al-Abbasą, która na domiar wszystkiego urodziła w sekrecie ich wspólnego syna. Dziecko zostało ukryte w Mekce w czasie hadżdżu, ale Ar-Raszid i tak się o wszystkim dowiedział. Po Dżafarze zgładzeni zostali wszyscy pozostali członkowie rodu, a ich bajeczna fortuna skonfiskowana.
W polityce wewnętrznej stał się znany jako mecenas twórców. Rozkwit kalifatu związany był przede wszystkim w architekturze z budową obiektów sakralnych (głównie nowych meczetów) oraz rozwojem klasycznej literatury arabskiej. Panowanie Haruna ar-Raszida było szczytem epoki Abbasydów, przed śmiercią podzielił swoje państwo pomiędzy synów: Al-Amina i Al-Mamuna. Zapoczątkowało to okres powolnego upadku kalifatu w następnym stuleciu.
Był ostatnim kalifem, który brał osobisty udział w hadżdżu, pielgrzymce do Mekki i Medyny.
Idealizowany (np. przez historyka Ibn Kasira) jako najzdolniejszy z władców abbasydzkich, u szczytu świetności kulturalnej i politycznej kalifatu. Na Zachodzie najlepiej znany jako bohater cyklu "Księga tysiąca i jednej nocy", utworu legendarno-baśniowego, który można porównać z polskimi legendami o królu Kazimierzu Wielkim, jako „królu chłopskim”.
Kalendarium życia Ar-Raszida.
17 marca urodził się Harun, syn kalifa al-Mahdiego i Jemenki (czyli „południowej Arabki” według pojęć samych Arabów) Al-Chajzuran.
Harun na czele jednej z wypraw wojennych przeciw Bizantyjczykom dociera aż do Bosforu i osiąga traktat pokojowy na bardzo korzystnych warunkach; w uznaniu zasług otrzymuje zaszczytny tytuł Ar-Raszid (który zostanie jego tytułem koronacyjnym), zostaje mianowany drugim po Al-Aminie następcą tronu oraz namiestnikiem Ifrikijji (ob. Tunezja), Egiptu, Armenii i Azerbejdżanu.
14 września starszy brat Haruna, kalif Al-Hadi, umiera w tajemniczych okolicznościach – powstaje plotka, że odpowiedzialna za jego śmierć jest jego matka, Al-Chajzuran. Harun zostaje nowym kalifem a Jahja Barmaki zostaje jego wielkim wezyrem. Znaczny wpływ na politykę nowego kalifa wywiera jego matka.
Al-Chajzuran umiera zostawiając Haruna w zasadzie jako jedynowładcę.
Harun prowadzi wojnę przeciw Bizancjum.
W celu zapobieżenia rebeliom szyickim, Harun aresztuje imama szyickiego, Musę al.-Kazima.
Harun przenosi siedzibę kalifacką oraz rządu z Bagdadu do Ar-Rakka nad Eufratem.
Harun zleca Sindiemu Ibn Szahikowi otrucie siódmego imama szyickiego, Musy al-Kazima, przebywającego od 4 lat w więzieniu.
Harun mianuje Ibrahima Ibn al-Aghlaba namiestnikiem Ifrikijji, w praktyce pół autonomicznym władcą w zamian za coroczną daninę. Od niego bierze początek dynastia Aghlabidów.
Harun przekazuje w darze Karolowi Wielkiemu dwa białe słonie.
Upadek Barmakidów – Harun zdobywa jeszcze więcej władzy w państwie.
Harun zwycięża cesarza bizantyjskiego Nicefora I Genika w bitwie pod Krasos
Wojska Haruna okupują Cypr.
Harun prowadzi działania wojenne na Cyprze, zwycięża w pierwszej bitwie w północnej części wyspy. Umiera 24 marca w okolicy Tus (ob. Meszhed).
Harun ar-Raszid w sztuce.
Harun ar-Raszid występuje w niektórych opowieściach z "Księgi tysiąca i jednej nocy". Jest także bohaterem powieści "Al-Abbasa ucht Ar-Raszid" (Al-Abbasa siostra Ar-Raszida) autorstwa pisarza arabskiego pochodzącego z Libanu, Dżurdżi Zajdana (1861-1914), który tworzył w Egipcie w okresie odrodzenia arabskiego (arab. "an-nahda").
W latach trzydziestych Janusz Makarczyk napisał sztukę teatralną "Harun al Raszyd", która była wystawiona w 1932 i 1935 w Sofii, Burgas, Warnie i w Berlinie. Witold Lutosławski napisał do niej muzykę, która miała swoje prawykonanie w Warszawie w 1933.

</doc>
<doc id="846360" url="https://pl.wikipedia.org/wiki?curid=846360" title="Autoamerican">
Autoamerican

Autoamerican – album zespołu Blondie wydany przez wytwórnię Chrysalis Records w listopadzie 1980. Nagrań dokonano w United Western Studios w Hollywood. Reedycja CD z 1994 zawiera dwie dodatkowe piosenki. W 2001 album został uzupełniony o trzy piosenki (z których jedna ukazała się wcześniej w reedycji z 1994).
Krótki opis.
Duża część fanów zespołu po wydaniu albumu miała mu za złe, że odszedł od poprzedniego, charakterystycznego rockowego wizerunku. Płyta zawiera m.in. melodyjny i popularny w Polsce utwór "The Tide Is High", który później był wykonywany przez brytyjski zespół Atomic Kitten oraz pierwszą piosenkę rap Blondie – "Rapture". W roku 2001 płyta została poddana komputerowej poprawie jakości dźwięku i wydana w formacie CD. Dodano wtedy m.in. piosenkę "Call Me" napisaną przez zespół wraz z Giorgo Moroderem specjalnie dla filmu "Amerykański żigolak" i dostępną dotychczas tylko na ścieżce dźwiękowej tego filmu.
Lista utworów.
utwory bonusowe
utwory bonusowe

</doc>
<doc id="846361" url="https://pl.wikipedia.org/wiki?curid=846361" title="Herrngiersdorf">
Herrngiersdorf

Herrngiersdorf – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, wchodzi w skład wspólnoty administracyjnej Langquaid. Leży około 20 km na południowy wschód od Kelheim.
Oświata.
W gminie znajduje się przedszkole (25 miejsc i 25 dzieci) oraz szkoła podstawowa (4 nauczycieli, 65 uczniów).

</doc>
<doc id="846363" url="https://pl.wikipedia.org/wiki?curid=846363" title="Melanoides tuberculata">
Melanoides tuberculata

Melanoides tuberculata – inwazyjny gatunek małego, słodkowodnego, szeroko rozprzestrzenionego ślimaka płucodysznego z podrzędu przodoskrzelnych, w języku polskim znanego pod potoczną nazwą świderek. Bywa hodowany w akwariach. Może być wektorem wielu chorób, w tym również groźnych dla człowieka.
Taksonomia.
Gatunek został opisany w Indiach pod nazwą "Nerita tuberculata". Po przeniesieniu do rodzaju "Melanoides" pojawił się problem nomenklatoryczny, ponieważ zgodnie z zasadami kodeksu nomenklatury zoologicznej, nazwy rodzajowe z końcówką "-oides" są rodzaju męskiego (jeśli autor nazwy nie ustalił inaczej, a autor nazwy "Melanoides" – Olivier, 1804 – tego nie zrobił), a dotychczasowy epitet gatunkowy "tuberculata" jest rodzaju żeńskiego. W literaturze pojawiły się dwie wersje nowej nazwy: "Melanoides tuberculatus" i "Melanoides tuberculata". Pod koniec XX wieku taksonomowie uznali na podstawie analizy oryginalnego opisu Oliviera, że "Melanoides" jest rodzaju żeńskiego, ponieważ autor przyjął formę żeńską dla "M. fasciolata" – gatunku typowego nowego rodzaju. Tym samym poprawną nazwą gatunku jest "Melanoides tuberculata".
Występowanie.
Występuje pospolicie w strefie słodkich wód zwrotnikowych Afryki (Algeria, Maroko, Liban, Egipt, Sudan, Etiopia, Kenia, Kongo, Burundi, Arabia Saudyjska), w Azji Południowej (Bangladesz, Indie, Sri Lanka) i Azji Południowo-Wschodniej (Chiny, Laos, Malezja, Tajlandia) i w Japonii).
Został zawleczony do Ameryki (na Hawaje) oraz do Polinezji (Polinezja Francuska, Tahiti, Fidżi, Tonga, Samoa, Wyspy Cooka).
Gatunek inwazyjny powodujący zanikanie innych gatunków w danym środowisku a nawet jego wymieranie np. "Biomphalaria glabrata" i "B. straminea".
W Polsce został odnotowany w Kanale Zrzutowym Elektrowni Pątnów.
Morfologia.
Wysokość muszli wynosi 30–45 mm, spotykane są też większe – do 50 mm. Na terenie Stanów Zjednoczonych spotykano osobniki mierzące do 80 mm. Muszla podłużna spiralnie i prawoskrętnie skręcona, barwy od czarnej do jasnobrązowego, z ciemnymi czerwono-rdzawymi plamami.
Tryb życia.
Przebywa w płytkich i wolno płynących wodach o piaszczystym lub lekko żwirowym podłożu. Aktywny głównie w nocy, przekopując dno odżywia się detrytusem. Parametry wody: odczyn pH 7–8, twardość 8–12°n, temperatura 20–28 °C, w części tropikalnej nawet do 35 °C. Krytyczną temperaturą, poniżej której giną jest 18 °C. 
Choroby.
"Melanoides tuberculatus" jest pośrednim nosicielem przywr wywołujących choroby groźne również dla człowieka: "Clonorchis sinensis" wywołującej klonorchozę, "Paragonimus westermani" wywołującą paragonimozę, oraz "Metagonimus trematode" i "Diorchitrema formosanum".
Hodowla w akwarium.
W dzień zakopuje się w piasku lub żwirku na dnie zbiornika. W podłożu poszukuje odpadów roślinnych, zwierzęcych i resztek pokarmowych wzruszając go i napowietrzając. Drążenie to wpływa korzystnie na korzenie roślin. 
W akwarium dożywają 4–5 lat.
W akwarium tarliskowym (hodowlanym) ślimaków tych nie powinno się trzymać. Powodują one szkody wśród złożonej ikry, jak również wśród świeżo wylęgłego lecz jeszcze nie pływającego narybku.
Rozmnażanie.
Gatunek żyworodny, rozmnażanie może odbywać się płciowo jak i partenogenetycznie. Dojrzałość rozrodczą osiągają osobniki o długości ok. 3 cm i wieku 1 roku. Najchętniej rozmnaża się na miękkim, piaszczystym podłożu, gdzie młode ukrywają się przez 3–4 miesiące. Plenny, przy nadmiernym rozmnożeniu się może być uciążliwym mieszkańcem. Młode w chwili narodzin mają 1–2 mm długości. Dorosły świderek może urodzić do 70 młodych.

</doc>
<doc id="846366" url="https://pl.wikipedia.org/wiki?curid=846366" title="Park Tysiąclecia">
Park Tysiąclecia



</doc>
<doc id="846370" url="https://pl.wikipedia.org/wiki?curid=846370" title="Aiglsbach">
Aiglsbach

Aiglsbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Kelheim, wchodzi w skład wspólnoty administracyjnej Mainburg. Leży około 27 km na południe od Kelheim, przy autostradzie A93.
Dzielnice.
W skład gminy wchodzą następujące dzielnice: Aiglsbach, Berghausen, Gasseltshausen, Oberpindhart, Pöbenhausen, Buch, Haselbuch, Gerblhäuser, Straßberg, Lindach i Moosham.
Oświata.
W gminie znajduje się przedszkole (67 dzieci) oraz szkoła podstawowa (126 uczniów).

</doc>
<doc id="846374" url="https://pl.wikipedia.org/wiki?curid=846374" title="Katarzyna Cottenceau">
Katarzyna Cottenceau

Katarzyna Cottenceau, właśc. Catherine Cottenceau (ur. ok. 1733 w Bressuire, Deux-Sèvres we Francji; zm. 1 lutego 1794 w Avrillé) – błogosławiona Kościoła katolickiego, męczennica z czasów rewolucji francuskiej.
Jej wspomnienie przypada 1 lutego (w grupie męczenników z Angers), 2 stycznia.
Została beatyfikowana 19 lutego 1984 r. przez Jana Pawła II w grupie męczenników z diecezji Angers.

</doc>
<doc id="846378" url="https://pl.wikipedia.org/wiki?curid=846378" title="Attenhofen (powiat Kelheim)">
Attenhofen (powiat Kelheim)

Attenhofen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Kelheim, wchodzi w skład wspólnoty administracyjnej Mainburg. Leży około 30 km na południe od Kelheim.
Dzielnice.
W skład gminy wchodzą następujące dzielnice: Attenhofen, Oberwangenbach, Pötzmes i Walkertshofen.

</doc>
<doc id="846380" url="https://pl.wikipedia.org/wiki?curid=846380" title="Manifest literacki">
Manifest literacki

 
Manifest literacki – publikacja prezentująca założenia programowe jakiegoś kierunku, grupy literackiej, nawet pojedynczego pisarza, specyficzna forma publicystyki literackiej. Tego typu wystąpienie, w czasopiśmie lub jako samodzielny druk, jest adresowane do czytającej publiczności i stanowi teoretyczne uzasadnienie wybranej praktyki literackiej. Z reguły równocześnie dokonuje krytycznej oceny zastanego stanu rzeczy, tradycji, deprecjonuje twórczość poprzedników, zapowiada zwycięstwo nowych idei.

</doc>
<doc id="846384" url="https://pl.wikipedia.org/wiki?curid=846384" title="Jacek Dąbrowski">
Jacek Dąbrowski

Jacek Dąbrowski (ur. 22 lutego 1974 w Otwocku), polski piłkarz grający na pozycji pomocnika.

</doc>
<doc id="846385" url="https://pl.wikipedia.org/wiki?curid=846385" title="Plac Jedności Słowiańskiej w Olsztynie">
Plac Jedności Słowiańskiej w Olsztynie

Plac Jedności Słowiańskiej w Olsztynie – zabytkowy plac położony w Śródmieściu Olsztyna. Rozciąga się od ulic 11 Listopada, Nowowiejskiego i Skłodowskiej-Curie po ulicę Pieniężnego.
Nazwę plac zawdzięcza ruchowi jedności wszystkich Słowian i Panslawizmu.
Historia placu.
Na północ placu znajduje się, zbudowana w latach XIV wieku, Wysoka Brama (Brama Górna).
Za czasów Prus Wschodnich (w latach 1918-1945) plac Jedności Słowiańskiej nazywał się Belianplatz (plac Beliana – Oskar Belian, dawny burmistrz Olsztyna w latach 1877-1908). Na północy placu nazywano ulicę łączącą plac z ulicą 11 Listopada Schul-Straße (ulica Szkolna), również po II wojnie światowej nazywano tę ulicę, ulicą Szkolna. Na południe placu nazywano ulicę łączącą plac z ulicami Pieniężnego i 22 Stycznia, Schmiede-Straße (ulica Kowalska).
Na terenie dzisiejszego placu, w roku 1841 zasypano część dawnej fosy miejskiej, która wówczas otaczała olsztyńskie Stare Miasto. W czasie III Rzeszy postawiono wówczas pomnik ku czci Hermanna Schultze-Delitzscha (1808-1886), niemieckiego działacza spółdzielczego. Plac po zakończeniu II wojny światowej nazywał się placem Kilińskiego, lecz po krótkim okresie nadano placu nazwę 'plac Jedności Słowiańskiej'. W roku 1946 pozbyto się tablicy na pomniku, która była w języku niemieckim oraz jego podobiznę i przerobiono go na pomnik czci bohaterów, którzy walczyli o wolność Warmii i Mazur. Na tablicy pomnika znajdowała się tablica z napisem "Bohaterom którzy zginęli na polu walki za Warmię i Mazury, Wzdziędczni Rodacy, 1946 rok". Pomnik potocznie znany był jako "iglica" oraz "pomnik bojowników". Pomnik rozebrano, ponieważ w olsztyńskim zamku odsłonięto tablicę ku czci bohaterów. Przy placu znajdowała się również fontanna z żabami, którą również zlikwidowano. Na miejscu pomnika ustawiono rzeźby kobiet oraz popiersie Michała Lengowskiego, które stoją na miejscu "iglicy" do dziś.
W 2003 r. dom stojący w narożnika placu i ulicy Pieniężnego został zburzony. Obecnie znajduje się tam parking strzeżony.
Dane placu.
Plac jest w kształcie podłużnego prostokąta. Plac ma główną drogę jednokierunkowa przebiegającą przez plac, łącząc ulicę 11 Listopada z ulicą Pieniężnego i ulicą 22 Stycznia.
Po stronie zachodniej znajduje się skwer z popiersiem Michała Lengowskiego wykonanym przez Huberta Maciejczyka.
Komunikacja.
Na placu Jedności Słowiańskiej znajduje się przystanek "Wysoka Brama", przy którym zatrzymują się autobusy miejskie linii (w tym dwie linie nocne): 101, 105, 107, 109, 111, 113, 116, 128, 136, 309, N01 i N02. Przy ul. 11 Listopada, przed placem, swoją krańcówkę ma tramwaj linii nr 1. Jest także postój taksówek.

</doc>
<doc id="846387" url="https://pl.wikipedia.org/wiki?curid=846387" title="Elsendorf">
Elsendorf

Elsendorf – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Kelheim, wchodzi w skład wspólnoty administracyjnej Mainburg. Leży około 24 km na południe od Kelheim, nad rzeką Abens, przy autostradzie A93.
Dzielnice.
W skład gminy wchodzą następujące dzielnice: Appersdorf, Elsendorf, Horneck, Mitterstetten, Ratzenhofen, Allakofen, Margarethenthann, Haunsbach, Wolfshausen i Horneck.
Oświata.
W gminie znajduje się przedszkole (75 miejsc i 83 dzieci) oraz szkoła podstawowa (9 nauczycieli, 158 uczniów).

</doc>
<doc id="846393" url="https://pl.wikipedia.org/wiki?curid=846393" title="Volkenschwand">
Volkenschwand

Volkenschwand – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Kelheim, wchodzi w skład wspólnoty administracyjnej Mainburg. Leży około 35 km na południe od Kelheim.
Dzielnice.
W skład gminy wchodzą trzy dzielnice:
Oświata.
W gminie znajduje się przedszkole (50 miejsc i 49 dzieci) oraz szkoła podstawowa (3 nauczycieli, 69 uczniów).

</doc>
<doc id="846394" url="https://pl.wikipedia.org/wiki?curid=846394" title="Festiwal Piosenki Studenckiej">
Festiwal Piosenki Studenckiej



</doc>
<doc id="846399" url="https://pl.wikipedia.org/wiki?curid=846399" title="Syfon (technika)">
Syfon (technika)

Syfon kanalizacyjny, syfon odpływowy, syfon – zamknięcie wodne instalacji kanalizacyjnej, uniemożliwiające wydostawanie się z niej gazów.
Każdy z przyborów sanitarnych musi być podłączony do instalacji kanalizacji poprzez syfon (zamknięcie wodne).
Historia.
Urządzenia będące pierwowzorami syfonów znano już w starożytności; opisał je m.in. Heron z Aleksandrii. Prototyp nowoczesnego syfonu opatentował w 1825 we Francji Charles Plinth, a wersję zbliżoną do współczesnej w 1837 Antoine Perpigna.
Działanie syfonu.
Działanie syfonu można wyjaśnić na przykładzie podłączenia umywalki. Woda zużyta do mycia np. rąk zostaje odprowadzona odpływem z umywalki do pionu kanalizacyjnego budynku, a stamtąd do przykanalika i np. do miejskiej sieci kanalizacji bądź do zbiornika bezodpływowego (szambo). Część wody zostaje jednak zatrzymana w syfonie podumywalkowym. Stanowi ona barierę przed przedostawaniem się gazów ściekowych (z miejskiej sieci kanalizacji sanitarnej lub zbiornika odpływowego) do łazienki.
Czasami może się zdarzyć, że w syfonie nie będzie odpowiedniej ilości wody do utworzenia zamknięcia hydraulicznego. Wtedy przez odpływ umywalki, do łazienki dostaje się odór z głównego kolektora kanalizacji. Aby pozbyć się przykrego zapachu, należy ponownie „zalać syfon”. Sytuacja taka może mieć miejsce, gdy instalacja wodno-kanalizacyjna jest nieużywana przez dłuższy czas, wówczas woda może wyparować z syfonu. Inną przyczyną może być wadliwie działający system odpowietrzenia kanalizacji (pionu kanalizacyjnego), w takim przypadku strumień wody odpływającej „zaciąga” za sobą tę ilość wody, która powinna pozostać w syfonie.
Schemat działania (opis rysunku):
Podział syfonów.
Syfony stosowane w inżynierii sanitarnej dzielone są na:
Inne rozwiązania ochrony przed zanieczyszczeniem pochodzącym z kanalizacji.
Prawidłowo wykonany i podłączony syfon nie zapewnia jeszcze poprawnego działania instalacji kanalizacji. Nie mniej istotnym – dla przeciwdziałania zanieczyszczeniu gazowemu z kanalizacji – jest wykonanie tzw. odpowietrzenia kanalizacji, czyli przewodu wentylacji kanalizacyjnej zakończonego np. wywiewką na dachu.
Niektóre przybory i urządzenia sanitarne muszą być dodatkowo podłączone przez przerwę powietrzną, zapobiegającą wtórnemu zanieczyszczeniu wody. Wspomniane wymagania dotyczące zabezpieczenia wody przed wtórnym zanieczyszczeniem określa norma PN-92/B-01706/Az1:1999.

</doc>
<doc id="846401" url="https://pl.wikipedia.org/wiki?curid=846401" title="Nagroda Polskiego PEN Clubu im. Jana Parandowskiego">
Nagroda Polskiego PEN Clubu im. Jana Parandowskiego

Nagroda Polskiego PEN Clubu im. Jana Parandowskiego – polska nagroda literacka, przyznawana corocznie za twórczość w duchu dzieła Jana Parandowskiego.
Nagroda została ustanowiona w 1988 przez Irenę Parandowską, wdowę po pisarzu, który w latach 1933-1978 był prezesem polskiego PEN Clubu.

</doc>
<doc id="846410" url="https://pl.wikipedia.org/wiki?curid=846410" title="Edacs">
Edacs



</doc>
<doc id="846430" url="https://pl.wikipedia.org/wiki?curid=846430" title="John Fogerty">
John Fogerty

John Cameron Fogerty (ur. 28 maja 1945 w Berkeley) – amerykański wokalista, gitarzysta i autor tekstów, znany głównie z występów w rockowym zespole Creedence Clearwater Revival. W 2003 roku znalazł się na 40. miejscu na liście 100 najlepszych gitarzystów wszech czasów według magazynu Rolling Stone, znalazł się też na 72. miejscu wśród najlepszych piosenkarzy w rankingu tego pisma.
Creedence Clearwater Revival.
John i jego brat, Tom Fogerty swój pierwszy zespół zwany 'Tommy Fogerty and the Blue Velvets' (przemianowany później na 'The Golliwogs') założyli w późnych latach pięćdziesiątych w El Cerrito (Kalifornia). Zespół ten nie odniósł znaczących sukcesów.
W 1966 roku został powołany do wojska, ale zamiast tego odbył służbę zastępczą w jednostce rezerwy. Służył w Fort Bragg, Fort Knox i Fort Lee. Został zwolniony w 1967 r.
W 1967 r. zespół zmienił nazwę na 'Creedence Clearwater Revival', a John Fogerty zaczął sprawować nad nim pełną kontrolę. W 1968 r. grupa wydała swój pierwszy album zatytułowany "Creedence Clearwater Revival"; ponadto ukazał się singel "Susie Q".
Dobra passa zespołu trwała aż do 1971 roku. W tym czasie zespół wydał pięć albumów. Niespodziewanie z zespołu odszedł Tom Fogerty, niezadowolony ze zbyt wysokiej pozycji brata w zespole. John domagał się, aby pozostali członkowie zespołu – Stu Cook i Doug Clifford – wzięli udział w nagraniu pozostałej części materiału na nowy album, "Mardi Gras". Doug i Stu zaprotestowali, twierdząc, że "to nie powinien być już album CCR" oraz że "fani tego nie zrozumieją". John odparł wtedy, że "mój głos jest wyjątkowym instrumentem i nie użyczę go waszym utworom". Fogerty zagroził, że rozwiąże zespół, jeśli jego ultimatum nie zostanie przyjęte.
Mardi Gras był ostatnim studyjnym albumem Creedence Clearwater Revival. Zespół został rozwiązany.

</doc>
<doc id="846433" url="https://pl.wikipedia.org/wiki?curid=846433" title="Indywidualne Mistrzostwa Świata na Żużlu 1972">
Indywidualne Mistrzostwa Świata na Żużlu 1972

Indywidualne Mistrzostwa Świata na Żużlu 1972 – cykl turniejów żużlowych mających wyłonić najlepszych żużlowców na świecie. Czwarty tytuł Ivana Maugera z Nowej Zelandii (poprzednio 1968, 1969, 1970).
W Finale Światowym wystąpił reprezentant Polski Paweł Waloszek – ósme miejsce.
Eliminacje europejskie.
Eliminacje kontynentalne.
Runda Wstępna.
Awans: 7 do ćwierćfinału kontynentalnego
Ćwierćfinały.
Liberec (1).
Awans: 8 do półfinału kontynentalnego
Gorzów Wielkopolski (2).
Awans: 8+1 do półfinału kontynentalnego
Uwaga! Andrzej Pogorzelski, Antoni Fojcik i Bogusław Nowak zastąpili Orsica, Kulmana i Karlheinza.
Abensberg (3).
Awans: 8 do półfinału kontynentalnego
Miszkolc (4).
Awans: 8 do półfinału kontynentalnego
Uwaga! Janos Jakab zastąpił Gianniego Pizzo'a
Półfinały.
Praga (1).
Awans: 8 do Finału Kontynentalnego
Uwaga! Stanislav Kubíček zastąpił Zdenka Majstra
Bydgoszcz (2).
Awans: 8 do Finału Kontynentalnego
Uwaga! Nikt nie zastąpił Andrzeja Wyglendę
Finał Kontynentalny.
Awans: 8 do Finału Europejskiego
Uwaga! Aleksandr Pawłow zastąpił Władimira Paznikowa, Anatolij Mironow - Jerzego Szczakiela
Skandynawia.
Kwalifikacja szwedzka.
Sztokholm (1).
Awans: 6 do kwalifikacji skandynawskiej
Målilla (2).
Awans: 6 do kwalifikacji skandynawskiej
Visby (3).
Awans: 6 do kwalifikacji skandynawskiej
Lindesberg (4).
Awans: 6 do kwalifikacji skandynawskiej
Kwalifikacja skandynawska.
Półfinały.
Avesta (1).
Awans: 5 do finału skandynawskiego
Gislaved (2).
Awans: 5 do finału skandynawskiego
Linköping (3).
Awans: 5+1 do finału skandynawskiego oraz Ole Olsen jako zeszłoroczny mistrz świata
Finał skandynawski.
Awans: 8 do Finału Europejskiego
Finał Europejski.
Awans: 11+1 do finału światowego
Eliminacje brytyjskie.
Półfinały.
Leicester (1).
Awans: 8 do Finału Brytyjskiego
Sheffield (2).
Awans: 8+1 do Finału Brytyjskiego
Finał brytyjski.
Awans: 5+1 do finału światowego

</doc>
<doc id="846434" url="https://pl.wikipedia.org/wiki?curid=846434" title="Massif de la Vanoise">
Massif de la Vanoise

Massif de la Vanoise – grupa górska w Alpach francuskich. Jedne opracowania traktują ją jako zachodnią część Alp Graickich, inne wydzielają ją jako osobną grupę, oddzieloną od Alp Graickich siodłem przełęczy l’Iseran. Należy do Alp Zachodnich.
Granice grupy Vanoise stanowią: od północy i wschodu - rzeka Isère, od zachodu i południa - rzeka Arc (dopływ poprzedniej). Źródła obu rzek znajdują się w pobliżu wspomnianej wyżej przełęczy l’Iseran.
Najwyższe szczyty:
Grupa Vanoise zbudowana jest z różnego rodzaju skał krystalicznych i metamorficznych.
Dzięki stosunkowo znacznej wysokości, korzystnemu ukształtowaniu terenu (rozległe, miernie skaliste i średnio nachylone stoki w piętrze hal) oraz sprzyjającym warunkom klimatycznym (obfitość śniegu i duże nasłonecznienie w zimie) grupa Vanoise jest największym we Francji skupiskiem ośrodków sportów zimowych, a zwłaszcza narciarstwa zjazdowego. Należą do nich Courchevel, La Plagne, Les Arcs, Méribel, Tignes, Val d’Isère i Val Thorens. W paśmie Vanoise leży Park Narodowy Vanoise.

</doc>
<doc id="846441" url="https://pl.wikipedia.org/wiki?curid=846441" title="Ner tamid">
Ner tamid

Ner tamid (, dosł. „wieczne światło”, "nejr-tomed" lub "nejir tomid") – w synagodze lampka symbolizująca obecność boskiego światła, pierwotnie umieszczana w niszy, w ścianie zachodniej bóżnicy, a później zawieszana przed lub nad aron ha-kodesz. Lampka powinna palić się bez przerwy, nawet wtedy, gdy synagoga jest pusta lub zamknięta. Stanowi wspomnienie złotej menory, która była ustawiona w Pierwszym Przybytku, a także używana później w Świątyni Jerozolimskiej.

</doc>
<doc id="846444" url="https://pl.wikipedia.org/wiki?curid=846444" title="Grande Chartreuse">
Grande Chartreuse

Grande Chartreuse (Wielka Kartuzja) – klasztor macierzysty zakonu kartuzów położony we francuskich Alpach, w masywie Chartreuse w departamencie Izery.
W 1084 roku Bruno z Kolonii i jego sześciu towarzyszy założyli niewielką drewnianą osadę w La Chartreuse, odosobnionej górskiej okolicy niedaleko Grenoble we Francji. Domki usytuowane były wokół krużganku i kamiennego kościółka. Ta pierwsza kartuzja została nazwana "Grande Chartreuse" i do dziś jest klasztorem macierzystym całego zakonu kartuzów. W roku 1132 klasztor został zniszczony przez lawinę skalną, po czym odbudowano go ok. 2 km na południe od pierwotnego miejsca. Stoi tam do dnia dzisiejszego. Osiem razy zabudowania klasztorne płonęły i osiem razy były na nowo odbudowywane. Dzisiejszy kształt Grande Chartreuse pochodzi w większości z XVII wieku, jednak niektóre elementy są jeszcze z wieku XIV i XV.
W roku 2005 niemiecki reżyser Philip Gröning nakręcił w La Grande Chartreuse film dokumentalny "Wielka cisza", w którym po raz pierwszy ukazano szerszej publiczności życie codzienne w zakonie.
Początki.
Wedle przekazów, Bruno - pochodzący z Kolonii niemiecki zakonnik i sześciu jego towarzyszy – za zgodą i pod patronatem biskupa Hugona z Grenoble – osiedlili się w czerwcu 1084 roku w dolinie Chartreuse, w miejscu, które odtąd będzie nazywane „Pustelnią Chartreuse” ze względu na odizolowanie od świata. Dolina jest bowiem od północy i południa okolona masywami górskimi. Bruno po kilkunastu latach wraz ze swoimi sześcioma towarzyszami zbudowali w tym miejscu pierwszą pustelnię, aby prowadzić życie eremickie.
9 grudnia 1086 (lub 1097) r. biskup biskup Hugon podczas synodu w Grenoble uroczyście potwierdził darowizny dokonane dwa lata wcześniej przez właścicieli ziem w rejonie Chartreuse (byli to Humbert de Miribel, oraz Séguin, przeor opactwa w La Chaise-Dieu). Darowizna obejmowała obszar o powierzchni 1700 hektarów. Obszar podległy zgromadzeniu stopniowo powiększał się, uzupełniany kolejnymi darowiznami. Surowa reguła pustelnicza wywoływała jednak serię napięć z mieszkańcami, ponieważ członkowie zgromadzenia chcąc chronić swoją izolację, odmawiali kobietom prawa wstępu i przejścia przez swoje ziemie. Co więcej, wywłaszczali lokatorów z okolicy, co kończyło się kłótniami i procesami.
Pierwszy klasztor.
Zabudowania klasztorne zostały podzielone na dwa zespoły: Dom Niższy zgromadzenia, czyli Correrie, który mieścił pomieszczenia dla braci, warsztaty lub budynki gospodarcze, oraz Dom Górny – dla przeora i ojców zakonnych. Typ zabudowań stał się wzorcowy dla kolejnych domów klasztornych, choć począwszy od XIII wieku, dostosowywano zabudowania poszczególnych klasztorów do klimatu i warunków w których działały. Z zabudowań pierwotnego klasztoru, który został zbudowany dwa kilometry wyżej od obecnego, nic nie zostało.
Przypuszcza się, że pierwsze konstrukcje były drewniane, z wyjątkiem murowanego kościoła konwentualnego,Najstarszy i jedyny znany opis klasztoru zostawił Guibert z Nogent około 1114 roku. Dowiadujemy się z niego o ciągu cel z krużgankiem, kościele i refektarzu oraz o obecności dużej kuchni i dodatkowym budynku zebrań konwentu. Nic nie wiadomo o rozkładzie tych budowli. Guibert z Nogent podkreślił, że w konwencie była bieżąca woda, dostarczana do każdego budynku.
Zniszczenie pierwszego klasztoru.
30 stycznia 1132 roku, 48 lat po przybyciu Brunona lawina skalna z masami śniegu zniszczyła pierwszy klasztor. Kronikarz zapisał: „W dwudziestym trzecim roku przeoratu Guigues niesamowita masa śniegu, pędząca z wysokich skalistych szczytów z nagłą gwałtownością, unosiła w swoim przerażającym wichrze i pogrzebała pod swoją ogromną masą wszystkie cele zakonników – z sześcioma mnichami i nowicjuszem – z wyjątkiem jednego." (Chronique Magister).
Drugi klasztor i kolejne przebudowy.
Po katastrofie Guigues (znany także pod imionami Guigues du Chastel, Guigo de Castro i Guigo z Saint-Romain), będący piątym przeorem klasztoru, zdecydował o przeniesieniu zabudowań dwa kilometry niżej – do niecki położonej między dwoma wzgórzami, w miejsce, gdzie nawet w środku lata słońce pojawia się nad wzgórzami bardzo późno (śnieg pozostawał tam do maja, o dobre półtora miesiąca dłużej niż w okolicach obecnego klasztoru). Wprowadził też nowe zasady dotyczące liczebności konwentu: ograniczył liczbę mieszkańców pojedynczego domu zakonnego do 12 ojców i 16 braci. Ale sukces zakonu, zwłaszcza w XIII i XIV wieku, doprowadził do przekroczenia tej zasady. Prace budowlane zostały zakończono już po roku – konsekracją nowego kościoła 13 października 1133 r.Klasztor w tej konfiguracji zabudowań przetrwał mniej niż dwa wieki. Zabudowania klasztorne pomiędzy rokiem 1320 a 1676 płonęły ośmiokrotnie. Każdorazowo odbudowa modyfikowała wygląd kompleksu. Tylko jeden z pożarów był wywołany celowo – 5 czerwca 1562 roku podczas trwania wojny religijnych. Brak środków przeciwpożarowych, a szczególnie zwyczaj pokrywania dachów gontami lub dachówkami z drewna świerkowego skutkował podczas pożaru z roku 1676 największymi zniszczeniami. 
Zakon podjął jednak po raz kolejny wysiłek odbudowy.
Rewolucja francuska i upadek klasztoru.
Dekretem z 2 listopada 1789 skonfiskowano majątek Kościoła, w tym majątek kartuzów. Kolejny dekret rewolucyjny z 13 lutego 1790 rozwiązywał zakony i zakazywał udzielania święceń oraz składania ślubów. W tym czasie komisja rewolucyjna sporządziła spis majątku klasztornego, na której znalazło się między innymi 125 obrazów. Miały być one przekazane jako zaczątek zbiorów do tworzonego Muzeum w Grenoble. Kilka lat później z rozkradzionej kolekcji zostało tylko około pięćdziesięciu obrazów – relację o tym zdał Louis-Joseph Jay, który był odpowiedzialny za powstające muzeum. Generał zakonu opuścił Grande Charteuse 17 października 1792 roku wraz z resztą braci. Na jego polecenie rozproszono zgromadzenie tak, by zakonnicy mogli w ubiorach świeckich przetrwać szalejący terror rewolucyjny. Ustalono też nowy tryb wyboru osoby pełniącej funkcje głowy domu zakonnego.
Powrót i powtórne wypędzenie.
Zakonnicy wrócili do zdewastowanego Grande Charteuse po 22 latach. 27 kwietnia 1816 roku dekret królewski przywrócił im część dóbr. W 1857 roku dekret cesarski ustanowił wokół klasztoru strefę chronioną. Zabroniono w niej wyrębu drzew, lokalizacji przemysłu i wprowadzono ochronę krajobrazu: „Wokół budynków, budynków gospodarczych i gruntów zajmowanych obecnie przez dom spokojnej starości a znanych jako Grande Chartreuse, będzie zarezerwowany (...) obszar około stu dwudziestu dwóch hektarów leśnych…".
29 marca 1880 roku nowe przepisy zapowiadały rozwiązanie kongregacji męskich nieuznawanych przez państwo. Choć na tej liście znajdowali się Kartuzi, to uniknęli oni wypędzenia. Owo zawieszenie w formalnym niebycie trwało do 29 kwietnia 1903 roku, kiedy doszło do powtórnego usunięcia zakonników z klasztoru - na podstawie decyzji parlamentu – tym razem użyto siły. Wspólnota schroniła się we Włoszech, gdzie spędziła 37 lat, zanim powtórnie pojawiła się szansa powrotu do zakonnego domu macierzystego. 
14 listopada 1912 roku zabudowania klasztorne z otoczeniem zostały uznane za pomnik historii.
II Wojna Światowa.
Mnisi wrócili do klasztoru z Włoch samowolnie w maju 1940, krótko po kampanii niemieckiej we Francji a przed rozejmem w Compiègne. 29 maja 1940 pierwsi zakonnicy pojawili się w Grande Charteuse, by w swoistym interregnum podjąć próbę odzyskania klasztoru, który pełnił wówczas między innymi role szpitalne. Ustawa rządu Vichy z 21 lutego 1941 r. przyznała Kartuzom pozytywny status prawny we Francji i ponownie zalegalizowała ich prawa do części nieruchomości.
Umowa z 11 marca 1941 r. z rządem kolaboracyjnym Francji pozwoliła na szybką renowację budynków. Na podstawie ustaleń zawartych w tamtym czasie gmina po dziś dzień wynajmuje budynki państwu francuskiemu za niski czynsz.
Od 1947 r. Grande Chartreuse zaczęła regularnie gościć kapitułę generalną co dwa lata - w miejscu, które sami członkowie zgromadzenia nazywają "matką i źródłem całego zakonu".
Okres powojenny.
Rozwój turystyki i zainteresowanie tym miejscem sprawiły, że władze zakonne rozważały opuszczenie Grande Charteuse i przenosiny zgromadzenia w bardziej izolowane miejsce. Ostatecznie konwent uzyskał przywileje chroniące spokój miejsca – wprowadzono zakaz ruchu samochodowego w pobliżu zabudowań klasztornych. Zakazano przelotów samolotami prywatnymi nad klasztorem – takie wycieczki stały się niezwykle modne i popularne. Dolina została w części uznana za miejsce historyczne o cennych walorach przyrodniczych. W zabudowaniach starego klasztoru – tzw. Correrie – nieco niżej niż Chartreuse, utworzono muzeum. Turyści przybywające w to miejsce muszą zatrzymywać się półtora kilometra od klasztoru właściwego będącego siedzibą zgromadzenia.

</doc>
<doc id="846448" url="https://pl.wikipedia.org/wiki?curid=846448" title="Radosław Wasiak">
Radosław Wasiak

Radosław Wasiak (ur. 3 maja 1972 w Łodzi) – polski piłkarz ręczny grający na pozycji obrotowego. Reprezentant Polski, obecnie dyrektor klubu Vive Tauron Kielce ds. sportowych.
Zawodnik karierę rozpoczynał w MKS Łodzianka. Występował później w klubie KS Anilana Łódź, z której przeniósł się do Vive Kielce. W Vive grał z numerem 7.
Na początku marca 2007 roku, razem z Aleksandrem Litowskim, został trenerem Vive Kielce obejmując stanowisko po Zbigniewie Tłuczyńskim. Jednak tuż przed meczem ze Śląskiem Wrocław w dniu 14 marca 2007 roku władze Vive Kielce postanowiły, że zawodnik wróci na boisko, by wspomóc zespół w grze, jednocześnie pozostawiając go na stanowisku asystenta trenera. Z końcem sezonu 2006/2007 zakończył karierę sportową i został dyrektorem klubu ds. sportowych.
Ukończył studia na Uniwersytecie Łódzkim w 1996 roku. Pracował także w XXXI Liceum Ogólnokształcącym w Łodzi oraz w Szkole Podstawowej nr 7 w Kielcach. Ma żonę Katarzynę oraz córkę Julię i syna Patryka.

</doc>
<doc id="846452" url="https://pl.wikipedia.org/wiki?curid=846452" title="Paul Berg">
Paul Berg

Paul Berg (ur. 30 czerwca 1926 w Nowym Jorku, zm. 15 lutego 2023 w Stanford) – amerykański biochemik, laureat Nagrody Nobla.
Wychowywał się na Brooklynie, uczęszczał tam do Abraham Lincoln High School, którą ukończył w 1943 roku, po czym rozpoczął studia na Pennsylvania State University. Studia przerwała II wojna światowa, w latach 1943-1946 Berg służył w United States Navy. Ukończył studia biochemiczne w 1948 roku, stopień doktora uzyskał w 1952 roku na Case Western Reserve University. Po stażu podoktorskim w Instytucie Cytofizjologii w Kopenhadze, rozpoczął pracę w Washington University School of Medicine, gdzie współpracował z Arthurem Kornbergiem. W 1955 objął tam stanowisko profesora mikrobiologii ("assistant professor"). W 1959 roku przeniósł się na Stanford University, gdzie pracował jako profesor biochemii.
W 1980 otrzymał, wraz z Walterem Gilbertem i Frederickiem Sangerem, Nagrodę Nobla w dziedzinie chemii za badania biochemii kwasów nukleinowych, zwłaszcza techniki rekombinacyjne.

</doc>
<doc id="846453" url="https://pl.wikipedia.org/wiki?curid=846453" title="Nadinspektor Policji">
Nadinspektor Policji

Nadinspektor Policji (nadinsp.) – pierwszy z dwóch stopni generalskich w polskiej Policji. Niższym stopniem jest inspektor (korpus oficerów starszych), a wyższym generalny inspektor. Nadinspektorami Policji zostają głównie oficerowie piastujący wysokie stanowiska w Policji, np. czy zastępcy komendanta głównego Policji. Stopień nadinspektora Policji jest odpowiednikiem w SZ RP stopnia generała brygady oraz nadbrygadiera w Państwowej Straży Pożarnej.
Stopień służbowy nadinspektora Policji nadaje Prezydent Rzeczypospolitej Polskiej na wniosek ministra właściwego ds. wewnętrznych.

</doc>
<doc id="846458" url="https://pl.wikipedia.org/wiki?curid=846458" title="Nymphetamine">
Nymphetamine

Nymphetamine – płyta black/gothic metalowego zespołu Cradle of Filth. Wydawnictwo ukazało się 27 września 2004 roku nakładem wytwórni muzycznej Roadrunner Records. Nazwa albumu to połączenie dwóch angielskich słów "nymphomaniac" (ang. hiperseksualista) oraz "amphetamine" (ang. amfetamina).
Nagrania dotarły do 89. miejsca zestawienia Billboard 200 w Stanach Zjednoczonych sprzedając się w nakładzie 14 tys. egzemplarzy w przeciągu tygodnia od dnia premiery. W Polsce płyta uplasowała się na 35. miejsca listy OLiS.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
