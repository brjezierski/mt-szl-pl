<doc id="846459" url="https://pl.wikipedia.org/wiki?curid=846459" title="Kultura Lacjum">
Kultura Lacjum

Kultura Lacjum, określenie cywilizacji powstałej około X wieku p.n.e. na nizinie od ujścia Tybru do przylądka Circei (obszar ten nazywany był w starożytności - Lacjum). Charakterystyczną cechą tej kultury stanowiła kremacja i pochówek zmarłych w glinianych urnach w kształcie chat (odróżniało to kulturę Lacjum od kultury Villanova). Latynowie trudnili się głównie pasterstwem i zamieszkiwali w górskich, obronnych wioskach. Liczbę osad latyńskich szacuje się na około 30 z czego najważniejszą była Alba Longa.

</doc>
<doc id="846461" url="https://pl.wikipedia.org/wiki?curid=846461" title="Paweł Rochala">
Paweł Rochala

Paweł Andrzej Rochala (ur. 1968) – polski pisarz i historyk wojskowości z zamiłowania, zawodowy oficer Państwowej Straży Pożarnej. Autor wielu artykułów i felietonów do branżowej prasy strażackiej. Żonaty, ma dwoje dzieci.
Odznaczony Brązowym (2005) i Srebrnym (2017) Krzyżem Zasługi oraz Srebrną Odznaką „Zasłużony dla Ochrony Przeciwpożarowej” (2015)

</doc>
<doc id="846463" url="https://pl.wikipedia.org/wiki?curid=846463" title="Lista zbiorowisk roślinnych Polski">
Lista zbiorowisk roślinnych Polski

Lista zbiorowisk roślinnych Polski – zestawienie jednostek syntaksonomicznych roślinności Polski.
Lista zbiorowisk.
Zbiorowiska skrajnych siedlisk.
Klasa: "Lemnetea minoris" – zbiorowiska rzęs tworzących skupienia na powierzchni wód stojących lub bardzo wolno płynących:
Klasa: "Zosteretea marinae" – łąki podmorskie w strefie głębokości 2–10 m
Klasa: "Thero-Salicornietea" – zbiorowiska błotnistych siedlisk silnie zasolonych
Klasa: "Ammophiletea" – pionierskie zbiorowiska wydm nadmorskich
Klasa: "Asplenietea rupestria" – zbiorowiska szczelin skalnych w skalistych partiach gór, także antropogeniczne na murach i ruinach:
Klasa: "Thlaspietea rotundifolii" – pionierskie zbiorowiska na ruchomych lub słabo utrwalonych piargach w skalistych partiach gór oraz na kamieńcach w górskich odcinkach dolin rzecznych
Zbiorowiska terofitów wilgotnych siedlisk.
Klasa: "Cakiletea maritimae"
Klasa: "Bidentetea tripartiti" – umiarkowanie nitrofilne zbiorowiska terofitów letnich na wysychających latem brzegach śródlądowych zbiorników wodnych
Klasa: "Isoeto-Nanojuncetea" – zbiorowiska terofitów na wilgotnych i mokrych podłożach mineralnych dostępnych dla roślinności tylko przez krótki czas w ciągu roku
Antropogeniczne zbiorowiska pól uprawnych i jednorocznych roślin terenów ruderalnych.
Klasa: "Stellarietea mediae" – zbiorowiska z dominacją roślin jednorocznych na siedliskach ruderalnych i segetalnych
Nitrofilne zbiorowiska zrębów, terenów ruderalnych i zadeptanych.
Klasa: "Epilobietea angustifolii" – nitrofilne zbiorowiska porębowe składające się głównie z terofitów, bylin i krzewów
Klasa: "Artemisietea vulgaris" – nitrofilne zbiorowiska okazałych bylin i pnączy na siedliskach ruderalnych i nad brzegami zbiorników wodnych
Podklasa (SubCl.): "Artemisienea vulgaris"
Podklasa: "Galio-Urticenea" – naturalne i półnaturalne nitrofilne zbiorowiska okrajkowe na żyznych siedliskach świeżych, wilgotnych lub mokrych, w różnym stopniu zacienionych
Klasa: "Agropyretea intermedio-repentis" – półruderalne zbiorowiska pionierskie głównie z udziałem roślin kłączowych i rozłogowych
Zbiorowiska roślin wodnych, zazwyczaj zakorzenionych.
Klasa: "Ruppietea maritimae"
Klasa: "Charetea" – podwodne łąki ramienicowe
Klasa: "Potametea" – zbiorowiska makrofitów w mezotroficznych i eutroficznych zbiornikach wód śródlądowych
Klasa: "Utricularietea intermedio-minoris" – zbiorowiska roślin wodnych w zbiornikach dystroficznych i oligotroficznych
Klasa: "Littorelletea uniflorae" – zbiorowiska drobnych bylin wodnych lub ziemnowodnych w miękkowodnych, oligotroficznych lub mezotroficznych wodach śródlądowych
Zbiorowiska źródlisk i wyleżysk.
Klasa: "Montio-Cardaminetea" – zbiorowiska źródlisk i wyleżysk
Klasa: "Salicetea herbaceae" – wysokogórskie zbiorowiska wyleżysk śnieżnych tj. miejsc o silnie skróconym okresie wegetacji z racji długiego zalegania pokrywy śnieżnej
Zbiorowiska szuwarów i słonych łąk.
Klasa: "Phragmitetea" – szuwary
klasa: "Asteretea tripolium" – halofilne łąki lub szuwary, w supralitoralu zbiorników wód słonych i słonawych
Trawiaste zbiorowiska łąk i muraw o podłożu mineralnym.
klasa: "Violetea calaminariae" – murawy galmanowe, niskie murawy na glebach o wysokiej zawartości metali ciężkich
klasa: "Koelerio glaucae-Corynephoretea canescentis"- murawy na piaszczystych lub żwirowatych, suchych i raczej ubogich siedliskach niewapiennych
klasa: "Molinio-Arrhenatheretea"- półnaturalne i antropogeniczne darniowe zbiorowiska łąkowe i pastwiskowe na mezotroficznych i eutroficznych, niezabagnionych glebach mineralnych i organiczno-mineralnych lub na zmineralizowanych i podsuszonych murszach z torfu niskiego
klasa: "Seslerietea variae" – wysokogórskie murawy nawapiene
klasa: "Juncetea trifidi", synonimy: "Caricetea curvulae" – wysokogórskie naturalne murawy acydofilne – klimaksowe zbiorowiska w alpejskich i subniwalnych piętrach bezwapiennych gór Europy
klasa: "Festuco-Brometea" – murawy kserotermiczne, ciepłolubne murawy o charakterze stepowym
Zbiorowiska torfowisk mszysto-turzycowych i mszarów.
Klasa: "Scheuchzerio-Caricetea nigrae" – niskoturzycowe, bogate w mszaki zbiorowiska łąk bagiennych, emersyjnych darniowych torfowisk przejściowych i niskich oraz dolinkowej fazy torfowisk wysokich
Klasa: "Oxycocco-Sphagnetea" – krzewinkowo-torfowcowe zbiorowiska mokrych wrzosowisk i torfowisk wysokich na kwaśnych oligotroficznych i dystroficznych siedliskach zasilanych głównie lub wyłącznie przez wody opadowe
Zbiorowiska wrzosowisk i ubogich muraw.
Klasa: "Nardo-Callunetea"
Ciepłolubne zborowiska okrajkowe.
Klasa: "Trifolio-Geranietea sanguinei" – światłolubne i ciepłolubne zbiorowiska bylin w systemach ekotonowych.
Zbiorowiska trawośli i ziołorośli wysokogórskich.
Klasa: "Betulo-Adenostyletea" – wysokogórskie ziołorośla i traworośla
Zbiorowiska leśne i krzewiaste.
klasa: "Rhamno-Prunetea" – ciepłolubne zbiorowiska okrajkowe – zarośla krzewiaste związane funkcjonalnie z lasem tworzące okrajki, zakrzewienia śródpolne, różne fazy sukcesyjne pomiędzy łąkami i lasami
klasa: "Salicetea purpurae" – leśne i zaroślowe zbiorowiska wierzb wąskolistnych w dolinach dużych rzek niżowych
klasa (Cl.): "Quercetea robori-petraeae" – acydofilne, oligotroficzne i mezotroficzne lasy liściaste z przewagą dębów, na ubogich, często piaszczystych glebach
klasa: "Alnetea glutinosae" – lasy z panującą olszą czarną ("Alnus glutinosa") lub zarośla szerokolistnych wierzb z udziałem olszy; głównie na niżu w zagłębieniach o utrudnionym odpływie, na mokrych glebach torfowych i torfowo-mineralnych
klasa: "Vaccinio-Piceetea" – acydofilne, oligotroficzne i mezotroficzne zbiorowiska z przewagą drzew szpilkowych, krzewinek i mezofilnych mszaków
klasa: "Querco-Fagetea" – środkowoeuropejskie lasy liściaste

</doc>
<doc id="846470" url="https://pl.wikipedia.org/wiki?curid=846470" title="Generalny inspektor Policji">
Generalny inspektor Policji

Generalny inspektor Policji (gen. insp.) – najwyższy stopień w korpusie generałów, jak i w całej Policji. Niższym stopniem jest nadinspektor.
Odpowiedniki stopnia generalnego inspektora policji:
Na stopień generalnego inspektora mianuje Prezydent Rzeczypospolitej Polskiej na wniosek ministra właściwego do spraw wewnętrznych.
Stopień generalnego inspektora policji jest dożywotni. Policjanci posiadający stopień generalnego inspektora policji zwolnieni ze służby mogą go używać, z dodaniem określenia "w stanie spoczynku" (np. były komendant główny Policji gen. insp. w stanie spoczynku Krzysztof Gajewski).
O obniżeniu stopnia lub pozbawieniu stopni generalnego inspektora policji decyduje Prezydent Rzeczypospolitej Polskiej na wniosek ministra właściwego do spraw wewnętrznych. Utrata stopnia generalnego inspektora policji następuje w razie:

</doc>
<doc id="846472" url="https://pl.wikipedia.org/wiki?curid=846472" title="Biburg (Bawaria)">
Biburg (Bawaria)

Biburg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, wchodzi w skład wspólnoty administracyjnej Siegenburg. Leży około 15 km na południe od Kelheim, nad rzeką Abens, przy drodze B16, B301.
Dzielnice.
W skład gminy wchodzą następujące dzielnice: Altdürnbuch, Biburg, Dürnhart, Perka, Rappersdorf i Etzenbach.

</doc>
<doc id="846474" url="https://pl.wikipedia.org/wiki?curid=846474" title="Międzyrostek">
Międzyrostek

Międzyrostek, spójka, interfiks (łac. "interfixus" z "inter", „między” i "fixus", „umocowany”) – każda cząstka wyrazu (jego morfem) umiejscowiona między dwoma rdzeniami (podstawami słowotwórczymi). Międzyrostki występują z przyczyn fonetycznych w niektórych wyrazach, zwykle złożeniach (na przykład "język-o-znawca"). 
Międzyrostki (interfiksy) razem z przedrostkami (prefiksami), przyrostkami (sufiksami) i wrostkami (infiksami) stanowią zrostki (afiksy), czyli morfemy słowotwórcze odpowiadające za tworzenie wyrazów pochodnych.

</doc>
<doc id="846476" url="https://pl.wikipedia.org/wiki?curid=846476" title="Morteratschgletscher">
Morteratschgletscher

Morteratschgletscher (w języku retoromańskim "Vadret da Morteratsch") – lodowiec górski w Alpach, o największej powierzchni w Berninagruppe, położony w Szwajcarii.
Znajduje się w górnej Engadynie w regionie Maloja w kantonie Gryzonia. Według danych z 2008 r. jego długość wynosi 6,4 km przy deniwelacji ok. 2000 m. Sięga aż po szczyt Punta Perrucchetti (4020 m n.p.m.). Jego powierzchnia, wraz z zasilającym go lodowcem Pers, wynosi ok. 15,4 km2.
Lodowiec, podobnie jak prawie wszystkie inne lodowce alpejskie, jest obecnie w stanie regresji. W latach 1878-1998 czoło lodowca cofnęło się łącznie o 1,8 km, czyli cofało się rocznie średnio o 17,2 m. W ostatnich latach proces recesji przyspieszył: w latach 1999-2005 lodowiec cofał się już rocznie średnio o 30 m. W 2008 r. jego czoło znajdowało się na wysokości ok. 2020 m n.p.m.
Potok Bernina, wypływający spod lodowca, zasila rzekę Inn.

</doc>
<doc id="846478" url="https://pl.wikipedia.org/wiki?curid=846478" title="Kirchdorf (powiat Kelheim)">
Kirchdorf (powiat Kelheim)

Kirchdorf – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, wchodzi w skład wspólnoty administracyjnej Siegenburg. Leży około 15 km na południe od Kelheim.
Oświata.
W gminie znajduje się przedszkole (25 miejsc i 26 dzieci).

</doc>
<doc id="846480" url="https://pl.wikipedia.org/wiki?curid=846480" title="Train (gmina)">
Train (gmina)

Train – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, wchodzi w skład wspólnoty administracyjnej Siegenburg. Leży około 20 km na południe od Kelheim, nad rzeką Abens, przy autostradzie A93 i drodze B301.

</doc>
<doc id="846484" url="https://pl.wikipedia.org/wiki?curid=846484" title="Wildenberg (Bawaria)">
Wildenberg (Bawaria)

Wildenberg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Ratyzbona, w powiecie Kelheim, wchodzi w skład wspólnoty administracyjnej Siegenburg. Leży około 20 km na południe od Kelheim.
Dzielnice.
W skład gminy wchodzą następujące dzielnice: Wildenberg, Pürkwang, Schweinbach, Irlach, Willersdorf i Eschenhart.
Oświata.
W gminie znajduje się przedszkole (50 miejsc i 47 dzieci) oraz szkoła podstawowa (3 nauczycieli, 71 uczniów).

</doc>
<doc id="846485" url="https://pl.wikipedia.org/wiki?curid=846485" title="Mieczysław Józefczyk">
Mieczysław Józefczyk

Mieczysław Józefczyk ps. „Miecz” (ur. 15 maja 1928 w Woli Michowej, zm. 25 grudnia 2019 w Elblągu) – polski ksiądz katolicki, infułat, doktor teologii w zakresie socjologii religii, historyk, uczestnik powstania warszawskiego.
W 1943 został przyjęty w szeregi Armii Krajowej. Członek niepodległościowego podziemia po zakończeniu II wojny światowej. Za działalność konspiracyjną przeżył w 1953 próbę zamachu na życie zorganizowaną przez UB. Od 1945 związany z kultywującą tradycje patriotyczne i chrześcijańskie Warmińsko-Mazurską Chorągwią Harcerstwa Polskiego w Olsztynie.
Proboszcz (od 1968 do 2005) parafii św. Mikołaja w Elblągu (od 1992 parafia katedralna), w latach 1987–1992 wikariusz biskupi na terenie województwa elbląskiego, od 1992 wikariusz generalny i konserwator zabytków diecezji elbląskiej.
Wykładowca historii sztuki i konserwacji zabytków w Wyższym Seminarium Duchownym w Elblągu, protonotariusz apostolski, kombatant Armii Krajowej, Honorowy Obywatel Elbląga (19 maja 1994), Honorowy Członek NSZZ „Solidarność” (1995).
Zmarł w Elblągu po ciężkiej chorobie w Święto Narodzenia Pańskiego. Uroczystości pogrzebowe księdza infułata rozpoczęły się 30 grudnia 2019 z wystawieniem ciała w kaplicy bł. Karoliny Kózkównej w katedrze elbląskiej, po tym msza żałobna pod przewodnictwem biskupa pomocniczego elbląskiego Wojciecha Skibickiego, zaś 31 grudnia 2019 po uroczystej mszy św. pogrzebowej pod przewodnictwem arcybiskupa seniora archidiecezji warmińskiej Edmunda Piszcza ciało kapłana zostało pochowane w kwaterze księży na 
cmentarzu komunalnym Dębica.
25 października 2020, dwa miesiące przed pierwszą rocznicą, w obecności kapłanów z katedry elbląskiej i wiernych, nastąpiło poświęcenie nowego nagrobka ks. infułata.

</doc>
<doc id="846494" url="https://pl.wikipedia.org/wiki?curid=846494" title="Mistrz FIDE">
Mistrz FIDE

Mistrz FIDE – szachowy tytuł nadawany przez Międzynarodową Federację Szachową od roku 1978 dla mężczyzn (FM - od ang. "FIDE Master"), natomiast od 1980 - również dla kobiet (WFM - "Woman FIDE Master"). Jest tytułem niżej zaszeregowanym od tytułów arcymistrza i mistrza międzynarodowego. Początkowo zdobywany był na zasadach podobnych do pozostałych tytułów, po wypełnieniu określonych przez przepisy FIDE norm punktowych w turniejach międzynarodowych. Aktualnie jest tytułem, który można uzyskać po wniesieniu odpowiedniej opłaty. Jedynym warunkiem jest osiągnięcie na dowolnej liście rankingowej wyniku min. 2300 (2100 dla kobiet) punktów (tytuł otrzymać więc może również zawodnik, który w momencie jego nadania posiada ranking np. 2200 punktów, ale wymagany poziom osiągnął w przeszłości). Tytuł mistrza FIDE można również uzyskać za określone wyniki, np. za zdobycie mistrzostwa świata juniorów w kategoriach od 10 do 16 lat, bądź zdobycie mistrzostwa kontynentu juniorów w kategoriach od 10 do 18 lat.
Na liście rankingowej FIDE w dniu 1 stycznia 2007 roku tytuł mistrzyni FIDE posiadały 772 kobiety, zaś tytuł mistrza FIDE - 4706 mężczyzn (wśród Polaków - odpowiednio 23 i 95). Pierwszymi polskimi szachistami, którzy otrzymali te tytuły byli Rafał Marszałek i Waldemar Świć (1979), natomiast wśród kobiet - Agnieszka Brustman (1980).

</doc>
<doc id="846512" url="https://pl.wikipedia.org/wiki?curid=846512" title="Selman Waksman">
Selman Waksman

Selman Abraham Waksman (ur. 22 lipca 1888 w Nowej Pryłuce, zm. 16 sierpnia 1973 w Hyannis) – amerykański mikrobiolog, pochodzący z Ukrainy, laureat Nagrody Nobla w dziedzinie fizjologii lub medycyny. 
Urodził się w Nowej Pryłuce, znajdującej się wówczas na terenie Imperium Rosyjskiego, obecnie na Ukrainie. Początkowo pobierał lekcje od prywatnych nauczycieli, potem uczęszczał do szkół w Odessie. W 1910 ukończył V Gimnazjum w Odessie, a wkrótce potem wyjechał do Stanów Zjednoczonych.
W Stanach Zjednoczonych uzyskał państwowe stypendium, które pozwoliło mu wstąpić, jesienią 1911, na Rutgers College w New Brunswick. W 1915 uzyskał tam B.Sc. w dziedzinie rolnictwa, po czym rozpoczął pracę jako asystent badawczy w zespole Jacoba G. Lipmana, zajmującego się mikrobiologią gleb w New Jersey Agricultural Experiment Station. Równocześnie kontynuował studia, w 1916 uzyskał tytuł magistra w Rutgers College, a w 1918 stopień doktora biochemii na Uniwersytecie Kalifornijskim w Berkeley. W 1916 uzyskał obywatelstwo amerykańskie 
Po uzyskaniu doktoratu powrócił na Uniwersytet Rutgersa jako wykładowca mikrobiologii gleb, w 1925 uzyskał tytuł "Associate Professor", a w 1930 tytuł profesora. W 1940, kiedy na uczelni powstał Zakład Mikrobiologii, został jego kierownikiem, a w 1949 dyrektorem Instytutu Mikrobiologii. 
Jego badanie nad promieniowcami pozwoliły na uzyskanie szeregu antybiotyków (tego terminu Waksman użył jako pierwszy w 1941). W 1940, wraz ze swoim doktorantem H. Boydem Woodruffem, wyizolował z bakterii glebowych daktynomycynę – antybiotyk, który był efektywny w zwalczaniu zarówno bakterii Gram-dodatnich, jak i Gram-ujemnych, w tym prątków gruźlicy, ale był równocześnie silnie toksyczny dla zwierząt, którym go podawano. W 1944, wraz ze swoimi doktorantami, Albertem Schatzem i Elizabeth Bugie, opublikował artykuł opisujący odkrycie streptomycyny, wyizolowanej ze szczepu promieniowca "Streptomyces griseus". W 1948 uzyskał neomycynę.
W 1952 otrzymał Nagrodę Nobla w dziedzinie fizjologii lub medycyny, "za odkrycie streptomycyny, pierwszego antybiotyku efektywnego przeciw gruźlicy".

</doc>
<doc id="846517" url="https://pl.wikipedia.org/wiki?curid=846517" title="W. Kruk">
W. Kruk

W. Kruk – przedsiębiorstwo jubilerskie w Polsce, działające nieprzerwanie od 1840 roku, kiedy złotnik Leon Skrzetuski otworzył w Poznaniu przy ulicy Wodnej 12 pracownię, w której naprawiał i wykonywał przede wszystkim przedmioty liturgiczne.
W 1887 r. przedsiębiorstwo przeszło w ręce siostrzeńca Skrzetuskiego – Władysława Kruka, który przekształcił je w reprezentacyjny sklep jubilerski. W 1896 r. miało miejsce otwarcie pierwszego salonu firmy W. Kruk w budynku Hotelu Rzymskiego przy ulicy Wilhelmowskiej – ówczesnym centrum handlowym Poznania. W 1927 r. firmę W. Kruk przejął młodszy syn Władysława – Henryk Kruk. Rozpoczął się nowy okres rozwoju firmy. W. Kruk skoncentrował się na produkcji drogiej biżuterii ze złota i platyny, zdobionej kamieniami szlachetnymi, i wprowadził nowe, charakterystyczne wzornictwo. W roku 1936 nastąpił rozwój hurtowej sprzedaży biżuterii i zegarków z bezpośredniego importu zegarków renomowanych szwajcarskich fabryk. W roku 1939 Henryk Kruk odmówił podpisania volkslisty, w wyniku czego firma przeszła pod niemiecki zarząd komisaryczny. Henryk opuścił Poznań, przez prawie rok był więziony przez hitlerowców, a po uwolnieniu, prowadził w Warszawie działalność rzeczoznawcy jubilerskiego. W 1945 r. Henryk Kruk wrócił do Poznania i odbudował rodzinną firmę. Wkrótce jej działalność na skutek „bitwy o handel” została ograniczona jedynie do produkcji, firma straciła sklep przy ulicy 27 Grudnia. Wojciech Kruk, syn Henryka, przejął firmę W. Kruk w roku 1974, wprowadzając nowe technologie i rozszerzając działalność produkcyjną.
Po 1989 r., wraz z nową sytuacją gospodarczą, w Polsce rozpoczął się etap dynamicznego rozwoju firmy W. Kruk. Jego symbolem stało się otwarcie salonu jubilerskiego przy ul. Paderewskiego w Poznaniu – zalążka przyszłej ogólnopolskiej sieci salonów W. Kruk.
Od 2002 r. przedsiębiorstwo jest notowane na Giełdzie Papierów Wartościowych.
27 maja 2008 roku spółka W. Kruk została przejęta przez Vistulę &amp; Wólczankę. Po tym jak V&amp;W ogłosiła wezwanie do sprzedaży 66% akcji spółki W. Kruk, Wojciech Kruk zdecydował się sprzedać większość posiadanych 23% udziałów, gdyż nie miał możliwości utrzymania pakietu kontrolnego, który do tej pory gwarantowało mu rozdrobnienie akcjonariatu.

</doc>
<doc id="846519" url="https://pl.wikipedia.org/wiki?curid=846519" title="W.Kruk">
W.Kruk



</doc>
<doc id="846522" url="https://pl.wikipedia.org/wiki?curid=846522" title="Władysław Bogusławski">
Władysław Bogusławski

Władysław Bogusławski herbu Świnka (ur. 9 lutego 1839 w Warszawie, zm. 18 sierpnia 1909 tamże) – polski krytyk literacki, muzyczny i teatralny, nowelista, tłumacz, reżyser; syn Stanisława i wnuk Wojciecha.
Życiorys.
Szkoły średnie ukończył w Warszawie. Studiował prawo na uniwersytetach w Moskwie i Petersburgu (1858-1861), a następnie muzykę w Paryżu i filozofię oraz literaturę Heidelbergu. Lata 1863-1869 spędził poza krajem. Pochodząc z rodziny ściśle związanej z losami teatru narodowego, działalność literacką zwracał głównie w stronę teatru. Debiutował jako krytyk teatralny w "Kurierze Warszawskim" (1858). Jednocześnie związany był z redakcją "Gazety Polskiej", w której m.in. pisywał na przemian z "Litwosem" (Sienkiewiczem) felietony "Bez tytułu". Pisywał też recenzje literackie, nowele ("Historia parasola", "Nie wierz mężczyźnie"), przełożył "Historię Attyli" Amadée Thierry'ego, "Rok 93" Wiktora Hugo.
Podczas powstania styczniowego był sekretarzem referatu prasowego w Rządzie Narodowym i współredaktorem "Prawdy". Skazany został na karę śmierci, następnie ułaskawiony i zesłany na Syberię, z której powrócił w 1869 roku.
Od 1870 był członkiem redakcji "Kuriera Warszawskiego". W 1872 objął kierownictwo pisma ilustrowanego "Wieniec", a po jego sprzedaniu przez wydawców, wrócił do poprzednich zajęć, coraz bardziej oddając się krytyce teatralnej i muzycznej. W 1871 objął reżyserię dramatu i komedii w teatrach warszawskich, jednak trudności zmusiły go do opuszczenia tego stanowiska po ośmiu miesiącach. Opierając się na doświadczeniu tam nabytym, ogłosił ważne studium "Siły i środki naszej sceny" ("Gazeta Polska", 1878, oraz oddzielnej odbitce). W 1887 przeszedł do "Kuriera Codziennego", który później opuścił dla "Gazety Polskiej", gdzie prowadził dział teatralny i muzyczny do 1898. Od 1890 redagował "Bibliotekę Warszawską", w 1898 objął rubrykę teatralną i muzyczną w "Tygodniku Ilustrowanym" i w "Kurierze Warszawskim". W 1901 został członkiem komisji powołanej w celu przeprowadzenia reformy teatrów warszawskich. Był także przewodniczącym Kasy Literackiej, członkiem Towarzystwa Literatów i Dziennikarzy oraz jego prezesem.
Oprócz tego napisał studium o Wojciechu Bogusławskim (we wstępie do wydania "Alberta Wójta" Stanisława Kozłowskiego, 1887); przetłumaczył "Islam" Armina Vámbéry'ego, "Historię XVIII i XIX w" Friedricha Schlossera (6 i 8 tom). Pisał także wiele ocen literackich (m.in. "Bez dogmatu").
Bogusławski łączył, wywodzące się jeszcze z romantyzmu, przekonania o wychowawczej misji sztuki z programem teatru artystycznego i zespołowego. Należał do najwybitniejszych krytyków polskich, odznaczał się znajomością przedmiotu, wytrawnością sądu oraz wyjątkowo pięknym językiem i stylem. Z drugiej strony, oskarżany o stosowanie zbyt ostrych kryteriów estetycznych, był znienawidzony przez niektórych współczesnych.
Pochowany na Starych Powązkach (kwatera 25-3-10/11).

</doc>
<doc id="846529" url="https://pl.wikipedia.org/wiki?curid=846529" title="Mamertyni">
Mamertyni

Mamertyni (łac. "Mamertini", synowie Marsa) – pochodzący z Samnium i Kampanii italscy najemnicy, słynni z walki w armii greckiej (dowodzonej przez Agatoklesa) przeciwko Kartagińczykom na Sycylii oraz opanowania Messany, w której ustanowili zbójeckie państwo i skąd przeprowadzali łupieżcze napady na miasta Sycylii.
Opanowanie Messany.
Po zakończeniu wojny z Kartaginą w 306 p.n.e. Agatokles, władca Syrakuz na Sycylii, sprowadził 10 tysięcy najemników z Kampanii, którzy po jego śmierci zajęli Messanę ok. 288 p.n.e. ale przed 283 p.n.e. po wygnaniu i wymordowaniu części mieszkańców oraz rozdzieleniu między siebie kobiet, dzieci i majątku ofiar. Stąd organizowali wyprawy łupieżcze w kierunku północnej i wschodniej Sycylii terroryzując okoliczne miasta greckie. 
W 280 p.n.e. podjęli współpracę z "Legio Campana", innym oddziałem Kampańczyków, którzy pod wodzą Wibeliusza Decjusza stacjonowali w Rhegium, położonym naprzeciw Messyny po italskiej stronie Cieśniny Messyńskiej. Impulsem do nawiązania kontaktów była zdradziecka napaść oddziału Decjusza na sprzymierzonych z Rzymem mieszkańców Rhegium, którzy zostali wymordowani. Między obydwoma oddziałami zawarty został układ przyjaźni.
Walki z Pyrrusem.
Pyrrus król Sycylii i Epiru pod koniec 278 p.n.e. przed przystąpieniem do oblężenia Lilibeum ("Lilybaeum") lub na wiosnę 277 p.n.e. już po nieudanym oblężeniu po kilku potyczkach spacyfikował rozbójnicze działania Mamertynów, którzy zapędzali się na południe Sycylii w rejon Kamaryny i Geli pustosząc oba te miasta. Nie zostali jednak usunięci z Messany. Niepowodzenie Pyrrusa pod Lilibeum ściągnęło na Tojnona (Thoinona) dowódcę floty syrakuzańskiej podejrzenia o zdradziecką współpracę z Mamertynami lub Kartagińczykami. W roku 277 p.n.e. Mamertyni z zasadzki zaatakowali straż tylną wojsk Pyrrusa wracającego z Sycylii do Italii i zabili dwa słonie.
Schyłek.
Hieron II, następca Pyrrusa na tronie w Syrakuzach, prowadził wieloletnie walki z Mamertynami. W 269 p.n.e. rozbił ich w bitwie nad rzeką Longanos na równinie niedaleko miasta Mylae. W bitwie, według Diodora Sycylijskiego, wzięło udział 8000 piechoty i 40 (?) jazdy po stronie Mamertynów pod wodzą Kiosa oraz 10 000 piechoty i 1500 jazdy po stronie Syrakuz. Do niewoli dostał się ranny Kios, którego rany poddano leczeniu w obozie Hierona, lecz na wieść o śmierci syna Kios popełnił samobójstwo. Od całkowitej klęski uratowała Mamertynów interwencja floty kartagińskiej stacjonującej na pobliskiej Liparze pod dowództwem Hannibala, syna Giskona. W 265 p.n.e. ponownie zadał im klęskę i wkroczył do Messany, ale nie zajął twierdzy. Wtedy Mamertyni wezwali na pomoc najpierw Rzymian, a potem Kartaginę, która osadziła w twierdzy swoje oddziały pod wodzą Hannona. Gdy Rzymianie w 264 p.n.e. w końcu zdecydowali się pomóc Mamertynom, ci skorzystali z ich pomocy, by wypędzić Kartagińczyków. Konsul Appiusz Klaudiusz Kaudeks otrzymał pełnomocnictwo od senatu i komicjów w sprawie udzielenia pomocy Mamertynom w Messanie. Konsul wysłał na wyspę oddział pod wodzą Gajusza Klaudiusza, który po uwięzieniu podstępem Hannona, bez walki usunął Kartagińczyków w twierdzy messańskiej. Stało się to bezpośrednią przyczyną wybuchu I wojny punickiej (264 p.n.e.–241 p.n.e.). 
Spuścizna.
W późniejszych czasach Mamertyni znikają z kart dziejów. Miano Mamertynów zachowało się w nazwie wina mamertyńskiego eksportowanego do Rzymu, Afryki i innych miejsc. Wino to było wytwarzane w okolicy Messany. Jego amatorem według Pliniusza Starszego był Gajusz Juliusz Cezar, gdyż na bankiecie z okazji trzeciego konsulatu uzyskanego w 46 p.n.e. podał między innymi wino mamertyńskie i wspominał o nim w swoich listach. Sam Pliniusz umieszcza je na czwartej pozycji na liście najwyborniejszych win. Natomiast w opinii Strabona wino mamertyńskie było rywalem najlepszych italskich win. Zachwycał się nim też Marcjalis w jednym z epigramatów: Do starożytnej tradycji i nazwy wina nawiązuje współczesna produkcja wina "Mamertino di Milazzo" z sycylijskiego miasta Milazzo (starożytne Mylae) położonego niedaleko Mesyny.
Mamertynami byli też w czasach Cycerona (I w. p.n.e.) i Pliniusza Starszego (I w. n.e.) nazywani mieszkańcy Messany. W oskarżycielskich mowach Cycerona przeciwko namiestnikowi Sycylii Gajuszowi Werresowi Mamertyni są przedstawieni jako wspólnicy "pirackich" zbrodni namiestnika, któremu dostarczyli statek do zagarnięcia łupów.
Pozostałością po Mamertynach są wybijane przez nich monety określane jako pentonkiony z podobizną głowy greckiego boga wojny Aresa, brodatej głowy Zeusa lub głowy Heraklesa w lwiej skórze, czy też czczonego na Sycylii boga Adranosa na awersie i byka, psa lub orła z błyskawicą w szponach, czy też bogini Ateny wspierającej się na tarczy, ewentualnie wojownika z mieczem i hoplonem na rewersie oraz napisem MAMEPTINΩN. Emisje tych monet miały miejsce do około 200 p.n.e.
Nazwa Mamertynów przetrwała w toponimii okolic współczesnej Mesyny i Kalabrii w nazwach miejscowości Galati Mamertino i Oppido Mamertina.
Pochodzenie nazwy.
Najemnicy italscy na służbie syrakuzańskiego władcy Agatoklesa nadali sobie nazwę "synowie Marsa", czyli Mamertyni, po zajęciu Messany. Relacja na temat okoliczności pojawienia się Mamertynów w Messanie jak i samej nazwy została przekazana przez Sekstusa Pompejusza Festusa, który powołuje się w dziele "De verborum significatu" (łac. "O znaczeniu wyrazów") na relację Alfiusa, oskijskiego historyka tworzącego w II lub I w. p.n.e., autora opisu pierwszej wojny z Kartaginą.
Wśród Samnitów wybuchła wielka zaraza, więc przywódca ludu imieniem Sthennius Mettius zwołał zgromadzenie i przekazał informację o swoim śnie, w którym Apollo nakazał poświęcenie wszystkiego co urodzi się następnej wiosny ("ver sacrum"), a wtedy zaraza przeminie. Tak też zrobiono, ale dwadzieścia lat później ta sama zaraza wybuchła ponownie. Po zasięgnięciu opinii Apolla okazało się, że poprzedni ślub i ofiara nie została właściwie dopełniona, gdyż nie zostały zabite dzieci, które wtedy się urodziły, lecz jeśli teraz zostaną wygnane, to zaraza się skończy. Młodzieńcy, którzy opuścili ojczyznę osiedlili się na Sycylii w miejscowości Tauricana. Tam przyszli z pomocą Messańczykom, którzy byli osłabieni nową wojną. Z wdzięczności za zasługi zostali wpuszczeni do miasta i otrzymali jego obywatelstwo. Nazwę Mamertyni otrzymali stąd, że spośród imion dwunastu bogów wylosowany został Mamers, po oskijsku Mars.
Być może powyższa wersja wydarzeń była elementem propagandy Mamertynów z okresu tuż przed wybuchem I wojny punickiej w 264 p.n.e.
Mamertyni w literaturze.
Nawiązanie do Mamertynów pojawia się w noweli Gustawa Flauberta pod tytułem Salambo traktującej o wojnie najemników z Kartaginą po zakończeniu I wojny punickiej:

</doc>
<doc id="846533" url="https://pl.wikipedia.org/wiki?curid=846533" title="Nagi pies meksykański">
Nagi pies meksykański

Nagi pies meksykański (inna nazwa: bezwłosy pies Azteków) – rasa psów, które nie posiadają owłosienia. Typ chartowaty. Nie podlega próbom pracy. Obowiązujący wzorzec rasy pojawił się 8 października 2012 roku.
Hodowane były w Meksyku, by ogrzewać stopy właściciela podczas snu. Składane były również przez Azteków jako rytualne ofiary. Występują w trzech wielkościach: małej, średniej i dużej. Istnieje odmiana, która posiada włos. .

</doc>
<doc id="846534" url="https://pl.wikipedia.org/wiki?curid=846534" title="Teraj">
Teraj

Teraj - nizinny pas bagiennych stepów, sawann i lasów, ciągnący się od południowych stóp Himalajów i od Bhutanu wzdłuż granicy nepalsko-indyjskiej.

</doc>
<doc id="846556" url="https://pl.wikipedia.org/wiki?curid=846556" title="Hruby Regiel">
Hruby Regiel

Hruby Regiel – dość wybitny szczyt reglowy w Tatrach Zachodnich, o wysokości 1339 m n.p.m. Wznosi się pomiędzy Doliną Małej Łąki i Stanikowym Żlebem. Od masywu Czerwonych Wierchów oddziela go głęboko wcięty Przysłop Miętusi (1190 m), natomiast od Czerwonego Gronika (1294 m) niewybitne Wyżnie Stanikowe Siodło (1271 m). Jego podstawa ma powierzchnię ok. 1,5 km². Jest jednym z najniższych szczytów, które należą do Korony Tatr, zaś wśród masywów reglowych zajmuje 7. miejsce pod względem wysokości.
Zbudowany jest ze skał osadowych, głównie z piaskowców i zlepieńców, a także wapieni numulitowych (u podnóża północnego stoku). Osady te jednak nie należą do płaszczowiny reglowej, lecz do serii podhalańskiej z epoki eocenu. Jest prawie całkowicie zalesiony. Przed włączeniem tego obszaru do TPN wskutek niewłaściwej gospodarki leśnej (ściąganie drzew po terenie niepokrytym pokrywą śniegu) w jego zboczach powstały gołe rynny sprzyjające erozji.
Nazwa szczytu ("Hruby", w gwarze góralskiej "gruby") pochodzi od jego kształtu. Po jego południowej stronie znajduje się zarastająca już polana Jaworzynka Miętusia znajdująca się na grzbiecie łączącym go z sąsiednim Małym Reglem. Z rzadkich w Polsce roślin na Hrubym Reglu stwierdzono występowanie takich gatunków, jak: sit trójłuskowy, irga kutnerowata, storczyk drobnokwiatowy, storzan bezlistny oraz mącznica lekarska (rzadka w Karpatach).

</doc>
<doc id="846560" url="https://pl.wikipedia.org/wiki?curid=846560" title="Komendant Główny Policji">
Komendant Główny Policji



</doc>
<doc id="846561" url="https://pl.wikipedia.org/wiki?curid=846561" title="Katarzyna Bosacka">
Katarzyna Bosacka

Katarzyna Bosacka (ur. 19 lipca 1972) – polska dziennikarka prasowa i telewizyjna, autorka publikacji na temat zdrowia, urody, nauki, medycyny i wychowania dzieci. Szefowa działu urody i zdrowia w „Wysokich Obcasach”.
Kariera.
Z wykształcenia jest polonistką. Jest współautorką książek "Cena urody" i "Jestem mamą", opisującej doświadczenia dziennikarek i aktorek związane z macierzyństwem. W 1996 zaczęła pracę w „Gazecie Wyborczej”. Pracowała również w redakcji „Wysokich Obcasów” (1998–2011), sobotnim dodatku dla kobiet do dziennika. W latach 2007–2010 była korespondentką „Wysokich Obcasów” w Waszyngtonie.
W latach 2006–2008 wspólnie z Klaudią Carlos prowadziła program TVN Style "Salon piękności", poświęcony pielęgnacji skóry, kosmetykom, zdrowemu trybowi życia i zagadnieniom zdrowotnym oraz konsumenckim. Od września 2010 prowadziła w telewizji TVN Style program konsumencki "Wiem, co jem i wiem, co kupuję". Od wiosny 2013 prowadziła program "O matko!". W czerwcu 2019 w związku z podjęciem współpracy firmą Laboratorium Naturella i zostaniu przez nią ambasadorką marek OnlyBio oraz OnlyEco, TVN rozwiązał umowę z Bosacką. Od 20 sierpnia 2019 prowadzi kanał na platformie YouTube pod nazwą "EkoBosacka", zajmujący się ekologią i zdrową żywnością. Od marca 2020 będzie w telewizji TTV prowadziła program "DeFacto Bosacka".
W 2011 otrzymała Kryształowe Pióro za najlepszy materiał dziennikarski poświęcony profilaktyce nadciśnienia i chorób serca. W 2012 zdobyła główną nagrodę Urzędu Ochrony Konkurencji i Konsumentów w konkursie „Libertas et Auxilium” za najlepszy program poświęcony ochronie konsumentów. W maju 2014 otrzymała Laur Ekoprzyjaźni 2013, nagrodę ogólnopolskiego miesięcznika ekologicznego „Ekonatura” za „wybitne zasługi na rzecz edukacji ekologicznej i prozdrowotnej w Polsce”.
Życie prywatne.
Jest żoną Marcina Bosackiego, dziennikarza, senatora i byłego ambasadora RP w Kanadzie oraz matką czwórki dzieci.

</doc>
<doc id="846563" url="https://pl.wikipedia.org/wiki?curid=846563" title="Liga dżentelmenów (serial telewizyjny)">
Liga dżentelmenów (serial telewizyjny)

Liga dżentelmenów () – brytyjski serial komediowy emitowany po raz pierwszy w latach 1999–2002 na antenie BBC Two. Wyprodukowano trzy serie po 6 półgodzinnych odcinków oraz godzinny świąteczny odcinek specjalny. W Polsce był pokazywany w wersji z napisami na kanale BBC Prime (w tym tłumaczeniu polski tytuł brzmiał Pcin Dolny), także w Wizji 1 go pokazano, ale z dubbingiem. Dwie pierwsze serie wydano także na DVD z polskim lektorem (już jako "Ligę dżentelmenów") w serii "Ministerstwo Brytyjskiego Humoru".
Tytuł serialu nie ma wiele wspólnego z jego fabułą, lecz jest po prostu nazwą przygotowującej go grupy komików w składzie: Mark Gatiss, Steve Pemberton, Reece Shearsmith (aktorzy i scenarzyści) oraz Jeremy Dyson (scenarzysta). Nazwa pochodzi od brytyjskiego filmu kryminalnego z 1959 pod takim właśnie tytułem. W 1994 rozpoczęli oni wspólne występy sceniczne, a w 1997 przygotowali dla BBC Radio 4 sześcioodcinkowe słuchowisko "W miasteczku z Ligą Dżentelmenów" (), którego fabuła była zbliżona do późniejszego serialu telewizyjnego.
Według większości krytyków "Liga dżentelmenów" sytuuje się w klasyfikacji komediowych gatunków gdzieś między programami typu "sketch show" (np. Latający cyrk Monty Pythona) a klasycznymi sitcomami z wyraźnie zarysowaną osią fabularną. Akcja rozgrywa się w fikcyjnym miasteczku Royston Vasey – w każdym z odcinków jedno z pierwszych ujęć pokazuje tablicę z nazwą miejscowości i podpisem "Nigdy stąd już nie wyjedziesz" (). Odcinki mają formę bloków luźno powiązanych ze sobą skeczy, w których występuje bogata galeria różnych dziwacznych postaci zamieszkujących miasteczko. Wszystkie role w serialu, także kobiece, grają, wykorzystując wiele wersji kostiumów i charakteryzacji, trzej mężczyźni: Gatiss, Pemberton i Shearsmith. W serialu utrzymywana jest aura absurdalnej makabreski i dominuje daleko posunięty, nawet jak na standardy brytyjskie, czarny humor. W trzeciej serii konwencja nieco się zmienia – każdy odcinek skupia się na losach jednego z bohaterów, których losy zazębiają się za sprawą ostatniej sceny – wspólnej dla wszystkich odcinków serii.
Od czasu zakończenia emisji serialu w grudniu 2002 grupa odbyła dwie trasy po Wielkiej Brytanii, a także zrealizowała film fabularny .
Wersja polska.
Opracowanie: Master Film
Reżyseria: Waldemar Modestowicz
Dialogi: Joanna Klimkiewicz
Wystąpili:

</doc>
<doc id="846568" url="https://pl.wikipedia.org/wiki?curid=846568" title="Langusta pospolita">
Langusta pospolita



</doc>
<doc id="846569" url="https://pl.wikipedia.org/wiki?curid=846569" title="Palinurus elephas">
Palinurus elephas



</doc>
<doc id="846570" url="https://pl.wikipedia.org/wiki?curid=846570" title="Palinurus vulgaris">
Palinurus vulgaris



</doc>
<doc id="846571" url="https://pl.wikipedia.org/wiki?curid=846571" title="Hosjö">
Hosjö

Hosjö – dzielnica na przedmieściach szwedzkiego miasta Falun.
Hosjö obejmuje najbardziej wysuniętą na zachód część miasta i składa się głównie z willi i apartamentowców.

</doc>
<doc id="846572" url="https://pl.wikipedia.org/wiki?curid=846572" title="Samotni">
Samotni

Samotni () – czeski film fabularny z 2000 r., w reżyserii Davida Ondříčka. Scenariusz filmu został napisany przez Petra Zelenkę i Olgę Dabrowską.
Film otrzymał nagrodę publiczności na Warszawskim Festiwalu Filmowym w 2000 roku.

</doc>
<doc id="846573" url="https://pl.wikipedia.org/wiki?curid=846573" title="Col de l’Iseran">
Col de l’Iseran

Col de l’Iseran (2770 m n.p.m.) – przełęcz w Alpach Graickich, we Francji. Oddziela grupę górską Vanoise (na zachodzie) od Alp Graickich (na wschodzie), stanowiąc jednocześnie połączenie między źródłowymi odcinkami dolin rzek: Isère na północy i Arc na południu.
Przełęcz stanowi używane od dawna przejście z regionu Tarentaise w dolinie Isère do regionu Haute Maurienne w dolinie Arc. W 1937 r. Prezydent Republiki Albert Lebrun uroczyście otworzył drogę przez przełęcz Iseran (dziś droga D 902 z Bourg-Saint-Maurice do Lanslebourg-Mont-Cenis). Przejazd nią stał się szybko jedną z głośnych atrakcji turystycznych w tej części Alp i celem wielu automobilistów. Stanowi ona najwyższy punkt wielkiej trasy turystycznej, wiodącej wzdłuż najpiękniejszych pasm Alp Francuskich, tzw. (franc.) "Route des Grandes Alpes".
Tuż pod siodłem przełęczy wznosi się przysadzista, wybudowana z kamienia w 1939 r. kaplica pod wezwaniem Notre Dame-de-l’Iseran.
Do chwili obecnej Col de l’Iseran to najwyżej położona przełęcz drogowa we Francji i w całych Alpach, przez którą wiedzie publiczna droga o nawierzchni bitumicznej. Jest wprawdzie w Alpach wiele wyżej poprowadzonych dróg, są to jednak drogi bite lub niepubliczne. Jest także wyżej poprowadzona droga asfaltowa na stokach Col de la Bonette (2860 m n.p.m.) w grupie górskiej Mercantour w Alpach Nadmorskich, jednak jej najwyższy punkt (2802 m n.p.m.) nie wypada na przełęczy.
Droga przez Col de l’Iseran jest otwarta od początku czerwca do września, jednak praktycznie przez cały rok na jej poboczach leżą pryzmy śniegu. Podziwianiu widoków (ograniczonych zresztą tylko do najbliższych szczytów) przeszkadza tu też zwykle wiejący porywisty, zimny wiatr z północy. Dobre punkty widokowe znajdują się nieco poniżej przełęczy, po obu jej stronach: Belvédère de la Tarentaise (2528 m n.p.m.) po stronie północnej oraz Belvédère de la Maurienne (2503 m n.p.m.) po stronie południowej.

</doc>
<doc id="846574" url="https://pl.wikipedia.org/wiki?curid=846574" title="Żółta łódź podwodna">
Żółta łódź podwodna

Żółta łódź podwodna () – pełnometrażowy film animowany z 1968, oparty na muzyce grupy The Beatles, zwłaszcza tytułowej piosence "Yellow Submarine". Wyreżyserował go Kanadyjczyk – George Dunning, sam zespół z Liverpoolu jest w rzeczywistości obecny tylko w scenie finałowej.
Polska premiera odbyła się 27 lutego 1970 roku w podwójnym pokazie z reportażem "Bieg" produkcji WFD z 1969 roku.
Opis fabuły.
Akcja dzieje się w krainie zwanej Pepperland, położonej głęboko pod poziomem morza – jego nazwa pochodzi od jednego z bohaterów Sgt. Pepper’s Lonely Hearts Club Band. Jego mieszkańcy są atakowani przez nienawidzące muzyki istoty, które powodują, że rzeczywistość w tej krainie staje się pozbawiona kolorów. Zarządca wyspy wysyła "Starego Freda" w "Żółtej Łodzi Podwodnej", aby sprowadził pomoc.
Ten trafia do Liverpoolu, gdzie spotyka członków The Beatles.
Stosunek The Beatles do wzięcia udziału w filmie.
Początkowo członkowie zespołu nie byli nastawieni przychylnie do wzięcia udziału w tym filmie. Głównym powodem było ich niezadowolenie po zakończeniu produkcji innego obrazu, Help!, występowali także w innej produkcji telewizyjnej, "Magical Mystery Tour". Uznali jednak, że film animowany dobrze uzupełni ich filmografię. Po zobaczeniu zwiastuna doszli do wniosku, że wezmą udział w końcowych sekwencjach, te jednak, ze względu na ograniczenia budżetowe, są niskiej jakości.
Obsada.
Głosów rysunkowym postaciom muzyków użyczyli Paul Angelis (Ringo Starr), John Clive (John Lennon), Geoffrey Hughes (Paul McCartney) i Peter Batten (George Harrison).
Oddziaływanie.
"Żółta łódź podwodna" jest uważana za dzieło przełomowe w zakresie animacji filmowej.

</doc>
<doc id="846575" url="https://pl.wikipedia.org/wiki?curid=846575" title="Adamowo (powiat sępoleński)">
Adamowo (powiat sępoleński)

Adamowo – kolonia w Polsce położona w województwie kujawsko-pomorskim, w powiecie sępoleńskim, w gminie Więcbork.
W latach 1975–1998 miejscowość administracyjnie należała do województwa bydgoskiego.

</doc>
<doc id="846577" url="https://pl.wikipedia.org/wiki?curid=846577" title="Żółta Łódź Podwodna">
Żółta Łódź Podwodna



</doc>
<doc id="846578" url="https://pl.wikipedia.org/wiki?curid=846578" title="Cheddi Jagan">
Cheddi Jagan

Cheddi Bharat Jagan (ur. 22 marca 1918 w Georgetown, zm. 6 marca 1997 w Waszyngtonie) – gujański polityk, działacz niepodległościowy, z wykształcenia stomatolog. W 1950 wspólnie z L.F. Burnhamem założył Ludową Partią Postępową. Został jej przywódcą. Pełnił funkcję premiera w 1953 (odsunięty w wyniku interwencji brytyjskiej) i 1957–1964. W latach 1992–1997 prezydent kraju.
Po tym gdy w wyborach w 1953 roku zdobył urząd premiera w rządzie kolonialnym Gujany Brytyjskiej, doszło do brytyjskiej interwencji, w wyniku której Jagan został zmuszony do rezygnacji a wielu przywódców partii trafiło do więzień. W 1955 roku nie chcąc ponownego zwycięstwa Ludowej Partii Postępowej władze brytyjskie wywołały rozłam w partii Jagana, mimo to ugrupowanie ponownie zwyciężyło w wyborach kolonialnych w 1957 i 1961 roku a premierem ponownie został Jagan.
Jego żoną była Janet Jagan, także premier i prezydent Gujany.

</doc>
<doc id="846581" url="https://pl.wikipedia.org/wiki?curid=846581" title="Struktura przywództwa">
Struktura przywództwa

Struktura przywództwa
W grupie struktura przywództwa może nie być jasno skrystalizowana (np. grupy koleżeńskie). Przywódca może być narzucony lub wyłoniony samoistnie. Decydują o tym:

</doc>
<doc id="846582" url="https://pl.wikipedia.org/wiki?curid=846582" title="Order Wybitnej Służby">
Order Wybitnej Służby

Order Wybitnej Służby, wzgl. Order Służby Wybitnej, także Order za Wybitną Służbę lub Order Zaszczytnej Służby (ang. "Distinguished Service Order", skr. "„DSO”") – wysokie odznaczenie wojskowe (order) Wielkiej Brytanii, poprzednio Brytyjskiej Wspólnoty Narodów.
Charakterystyka.
Order nadawany jest oficerom sił zbrojnych za przynoszącą zasługi lub wybitną służbę (ang. "distinguished service") podczas wojny. Osoba odznaczona orderem ma prawo umieszczać po swoim nazwisku litery "DSO", np. "John Smith, DSO".
Order został ustanowiony 6 września 1886 przez królową Wiktorię jako nagroda za indywidualne czyny szczególnej zasługi lub wybitną służbę podczas działań wojennych, nie kwalifikujące się do najwyższego odznaczenia orderu Victoria Cross.
Order posiada tylko jeden stopień: "Companion" (kawaler Orderu). Kolejne nadania orderu tej samej osobie oznaczane są przez dodanie belki ("Bar") na wstążce. Dwukrotne nadanie to DSO and Bar, trzykrotne – DSO and Two Bars, czterokrotne – DSO and Three Bars.
Zasady nadawania.
Order nadawany jest normalnie jedynie za czyny podczas walki z nieprzyjacielem (ang. "under fire") lub w równorzędnych warunkach, chociaż w latach 1914-1916 bywał też nadawany oficerom sztabowym, co wywoływało niechęć oficerów frontowych. Od 1 stycznia 1917 do odznaczenia przedstawiani są co do zasady jedynie oficerowie za zasługi podczas walki. Przed 1943 order mógł być nadany jedynie osobie wyróżnionej wymienieniem w sprawozdaniu ("Mentioned in Despatches"). Order nadawany jest normalnie oficerom w stopniu co najmniej majora lub równorzędnym, wyjątkowo nadawano go szczególnie zasłużonym młodszym oficerom. W 1942 nadawanie DSO rozciągnięto także na oficerów brytyjskiej marynarki handlowej ("Merchant Navy") za czyny odwagi podczas ataków nieprzyjaciela.
Podczas I wojny światowej nadano 8981 DSO. Podczas II wojny światowej nadano m.in. 870 orderów oficerom lotnictwa brytyjskiego Royal Air Force, w tym 62 dwukrotnie, 8 trzykrotnie i 2 czterokrotnie. Ogółem podczas II wojny światowej nadano 7 czterokrotnych DSO (DSO and Three Bars). 
50 orderów otrzymali Polacy podczas II wojny światowej: 8 orderów DSO i jeden DSO and Bar nadano polskim lotnikom, a 11 DSO polskim marynarzom. Pierwszym z nich (odznaczonym w lutym roku 1942) był ppłk pil. Tadeusz Rolski. Wśród kawalerów byli również żołnierze wojsk lądowych m.in. gen. Stanisław Maczek i płk Franciszek Skibiński z 1 Dywizji Pancernej.
Od 1993 podstawy nadania DSO ograniczono do wybitnej służby (np. dowodzenia), a dla nagradzania męstwa w walce ustanowiono krzyż Conspicuous Gallantry Cross. Jednocześnie rozszerzono krąg uprawnionych do otrzymania DSO do wszystkich rang wojskowych, lecz mimo to, do tej pory order otrzymali jedynie starsi oficerowie.
Opis oznaki orderu.
Oznakę orderu stanowi krzyż równoramienny, z rozszerzającymi się i zaokrąglonymi ramionami zwany krzyżem Ruperta, pokryty białą emalią, złocony na brzegach, szerokości 41,5 mm. Pośrodku znajduje się okrągły medalion, otoczony wieńcem laurowym, pokrytym zieloną emalią. Wewnątrz znajduje się złota korona Imperium Brytyjskiego, na czerwonym emaliowanym tle. Na rewersie znajduje się złoty monogram królewski na czerwonym tle, wewnątrz wieńca laurowego, pokrytego zieloną emalią. Początkowo krzyż wykonywany był ze złota, lecz w 1889 zamieniono go na srebrny złocony.
Krzyż zawieszony jest za pośrednictwem złotej poprzeczki z laurowym ornamentem, na czerwonej wstążce szerokości 28,5 mm, z wąskimi niebieskimi brzegami, przyczepionej do górnej złotej poprzeczki.
Poprzeczki symbolizujące powtórne nadania ("Bar") są złote z koroną Imperium pośrodku. Na odwrocie poprzeczki znajduje się rok nadania.Kolejne nadania DSO oznaczane są na baretkach poprzez nałożenie metalowej rozetki w kształcie róży heraldycznej.

</doc>
<doc id="846583" url="https://pl.wikipedia.org/wiki?curid=846583" title="Wymysłowo (powiat sępoleński)">
Wymysłowo (powiat sępoleński)

Wymysłowo – kolonia w Polsce położona w województwie kujawsko-pomorskim, w powiecie sępoleńskim, w gminie Więcbork.
W latach 1975–1998 miejscowość administracyjnie należała do województwa bydgoskiego.

</doc>
<doc id="846584" url="https://pl.wikipedia.org/wiki?curid=846584" title="Tojeść rozesłana">
Tojeść rozesłana

Tojeść rozesłana ("Lysimachia nummularia" L.), zwyczajowo nazywana pieniążkiem – gatunek rośliny wieloletniej należący do rodziny pierwiosnkowatych. Roślina występująca na większości obszaru Europy oraz w zachodniej Azji i na Kaukazie. W Polsce pospolita, spotykana na obszarze całego kraju, najczęściej na niżu i w niższych piętrach górskich.
Biologia i ekologia.
Bylina, chamefit. Kwitnie od czerwca do sierpnia. Lubi gleby wilgotne, gliniaste, ubogie w związki mineralne. Najczęściej można ją spotkać nad brzegiem wód, w olszynach, w mokrych zaroślach, na wilgotnych polach. W klasyfikacji zbiorowisk roślinnych gatunek charakterystyczny dla O/All. "Agropyro-rumicion crispi". Liczba chromosomów 2n = 32,36,43,45.

</doc>
<doc id="846586" url="https://pl.wikipedia.org/wiki?curid=846586" title="DSO">
DSO



</doc>
<doc id="846588" url="https://pl.wikipedia.org/wiki?curid=846588" title="Therese Johaug">
Therese Johaug

Therese Johaug (ur. 25 czerwca 1988 w Røros) – norweska biegaczka narciarska, sześciokrotna medalistka olimpijska, osiemnastokrotna medalistka mistrzostw świata, pięciokrotna medalistka mistrzostw świata juniorów, trzykrotna zdobywczyni Pucharu Świata, czterokrotna zdobywczyni Małej Kryształowej Kuli w klasyfikacji dystansowej, trzykrotna zwyciężczyni Tour de Ski oraz zwyciężczyni Ski Tour Kanada.
Kariera.
Początki.
Po raz pierwszy na arenie międzynarodowej Therese Johaug pojawiła się 26 listopada 2005 roku w zawodach FIS Race w Sjusjøen, gdzie zajęła piąte miejsce w biegu na 10 km techniką klasyczną. W Pucharze świata zadebiutowała 27 stycznia 2007 roku w Otepää, zajmując ósme miejsce na tym samym dystansie. Tym samym już w swoim debiucie wywalczyła pierwsze pucharowe punkty. Tydzień później w Davos zajęła 33. miejsce w biegu na 10 km stylem dowolnym. Jej następnym startem były mistrzostwa świata w Sapporo, gdzie w swoim jedynym starcie, biegu na 30 km klasykiem zdobyła od razu brązowy medal, ulegając tylko Fince Virpi Kuitunen oraz swojej rodaczce Kristin Størmer Steirze. Tym samym zdobyła indywidualnie medal mistrzostw świata zanim stanęła na podium zawodów Pucharu Świata. Niecałe dwa tygodnie później brała udział w mistrzostwach świata juniorów w Tarvisio, gdzie zdobyła brązowy medal w biegu łączonym na 10 km, a w biegu na 5 km stylem dowolnym była czwarta. W zawodach pucharowych sezonu 2006/2007 wystartowała jeszcze tylko raz - 24 marca 2007 roku w Falun, gdzie wywalczyła swoje pierwsze podium, zajmując trzecie miejsce w biegu łączonym na 15 km. W klasyfikacji generalnej zajęła 44. miejsce. W marcu 2007 roku zdobyła także mistrzostw kraju na dystansie 30 km klasykiem.
2007/2008.
W sezonie 2007/2008 Therese po raz pierwszy wzięła udział w Tour de Ski startując w jego drugiej edycji. Punktowała w siedmiu z ośmiu etapów, przy czym 2 stycznia 2008 roku w Novym Měscie była trzecia w biegu na 10 km stylem klasycznym. Cały cykl ukończyła na czternastej pozycji, tracąc do zwyciężczyni, Szwedki Charlotte Kalli ponad dwie i pół minuty. W pozostałej części sezonu punktowała jeszcze kilkakrotnie, przy czym 9 lutego 2008 roku w Otepää była trzecia w biegu na 10 km klasykiem. W klasyfikacji generalnej zajęła tym razem osiemnaste miejsce. Na mistrzostwach świata juniorów w Malles Venosta w lutym tego samego roku zdobyła trzy złote medale: w biegu na 5 km klasykiem, na 10 km stylem dowolnym oraz w sztafecie.
2008/2009.
Sezon 2008/2009 zaczęła od zajęcia czwartego miejsca 22 listopada w Gällivare w biegu na 10 km stylem dowolnym. Na podium stanęła już w swoim trzecim starcie, 6 grudnia w La Clusaz, gdzie była trzecia w biegu na 15 km techniką dowolną. W sześciu z siedmiu etapów trzeciej edycji Tour de Ski zdobywała punkty, raz zajmując miejsce na podium - 4 stycznia 2009 roku wygrała podbieg na Alpe Cermis. W klasyfikacji końcowej TdS zajęła szóste miejsce, co było najlepszym wynikiem spośród reprezentantek Norwegii. W pozostałych pucharowych startach jej największym osiągnięciem było drugie miejsce w zawodach Finału Pucharu Świata w Sztokholmie i Falun, gdzie lepsza była tylko Justyna Kowalczyk. W klasyfikacji generalnej Johaug była ósma, a w klasyfikacji dystansowej zajęła siódme miejsce. Podczas mistrzostw świata w Libercu w lutym 2009 roku nie zdobyła żadnego medalu. Najbliżej podium była w sztafecie, gdzie Norweżki przegrały walkę o podium ze Szwedkami o 2.7 sekundy oraz w biegu na 30 km techniką dowolną, gdzie w walce o brązowy medal lepsza okazała się reprezentantka Ukrainy Wałentyna Szewczenko. Końcem marca wywalczyła swój drugi tytuł krajowy, ponownie zwyciężając w biegu na 30 km stylem dowolnym.
2009/2010.
Najważniejszym punktem sezonu 2009/2010 były igrzyska olimpijskie w Vancouver. W indywidualnych startach była szósta w biegu łączonym na 15 km oraz siódma na dystansie 30 km techniką klasyczną. Ponadto wspólnie z Marit Bjørgen, Vibeke Skofterud oraz Kristin Størmer Steirą wywalczyła złoty medal w sztafecie, pierwszy drużynowy złoty medal norweskich biegaczek od 26 lat. W rywalizacji pucharowej była trzecia 6 marca 2010 roku w biegu łączonym na 15 km w Lahti oraz tydzień później na dystansie 30 km stylem dowolnym w Oslo. Trzecie miejsce zajęła także w jednym z etapów Finału PŚ w Falun w biegu łączonym na 10 km. Therese nie ukończyła czwartej edycji TdS po tym, jak wycofała się przed siódmym etapem. W klasyfikacji generalnej dało to Norweżce siedemnaste miejsce.
2010/2011.
Pięć miejsc na podium dały jej czwarte miejsce w klasyfikacji generalnej sezonu 2010/2011. Najpierw zajęła trzecie miejsce w biegu na 10 km klasykiem w Davos 11 grudnia 2010 roku. Następnie zajęła drugie miejsce w klasyfikacji końcowej piątego Toru de Ski, w którym lepsza była tylko Kowalczyk, która wyprzedziła Johaug o blisko półtorej minuty. Therese ponownie wygrała ostatni z etapów tego cyklu, a w przedostatnim etapie - 8 stycznia 2011 roku w Val di Fiemme była druga w biegu na 10 km klasykiem. Ponadto była trzecia na tym samym dystansie 21 stycznia w Otepää, zwyciężyła w biegu łączonym na 10 km 12 marca w Lahti, a w Finale PŚ zajęła trzecie miejsce. W klasyfikacji biegów dystansowych zajęła trzecie miejsce, ustępując tylko Kowalczyk oraz Bjørgen. Na mistrzostwach świata w Oslo osiągnęła największy sukces w swojej karierze, zdobywając złoty medal na dystansie 30 km techniką dowolną. Ponadto w biegu łączonym na 15 km była trzecia za Bjørgen i Kowalczyk, a razem z Bjørgen, Steirą i Skofterud zdobyła złoty medal w sztafecie. Na tych samych mistrzostwach była czwarta w biegu na 10 km techniką klasyczną, przegrywając walkę o medal z Finką Aino-Kaisą Saarinen.
2011/2012.
W sezonie 2011/2012 aż dziesięciokrotnie stawała na podium zawodów pucharowych. Wygrała bieg łączony na 15 km 5 lutego w Rybińsku i tę samą konkurencję 3 marca w Lahti, była druga w cyklu Ruka Triple w listopadzie i w biegu na 10 km klasykiem 17 grudnia w Rogli, a trzecie miejsce zajęła 10 grudnia w Davos w biegu na 15 km stylem dowolnym, w szóstej edycji Tour de Ski, 22 stycznia w Otepää w biegu na 10 km klasykiem, 11 lutego w Novym Měscie w biegu na 15 km klasykiem, sześć dni później w biegu na 10 km stylem klasycznym w Szklarskiej Porębie oraz na dystansie 30 km klasykiem 11 marca w Oslo. W cyklu Tour de Ski punktowała we wszystkich etapach raz zajmując pierwsze i drugie miejsce oraz dwukrotnie trzecie. W klasyfikacji końcowej do zwyciężczyni, Justyny Kowalczyk, Norweżka straciła jednak blisko cztery minuty. Wszystkie te wyniki pozwoliły jej zająć trzecie miejsce w klasyfikacji generalnej, za plecami Bjørgen i Kowalczyk, które toczyły walkę o Kryształową Kulę. Trzecie miejsce zajęła także w klasyfikacji dystansowej. W styczniu 2012 roku zdobyła swój trzeci złoty medal mistrzostw kraju, tym razem wygrywając bieg łączony na 15 km.
2012/2013.
Sezon 2012/2013 rozpoczęła od 2 miejsca w szwedzkim Gällivare. Następnie wzięła udział w cyklu Ruka Triple, gdzie była odpowiednio: 24 w sprincie techniką klasyczną, 4 w biegu na 5 km techniką dowolną, 2 w biegu na 10 km techniką klasyczną i ostatecznie 4 w całym cyklu. Nie wystartowała w Kanadzie, aby przygotować się do Tour de Ski. Cykl rozpoczęła od 13 miejsca w prologu techniką dowolną rozgrywanym 29 grudnia w niemieckiej miejscowości Oberhof. Dzień później zajęła 2. miejsce w biegu na 9 km techniką klasyczną na dochodzenie, przegrywając z Justyną Kowalczyk. W Szwajcarii zajęła najlepsze w karierze-10. miejsce w sprincie techniką dowolną. W kolejnych biegach rozgrywanych we włoskim Toblach była odpowiednio 3 w biegu na 15 km stylem dowolnym i 6 na 3,3 km techniką klasyczną. W Val di Fiemme zajęła 4. miejsce w biegu na 10 km techniką klasyczną, przegrywając na finiszu z Finką Krista Lähteenmäki. W decydującym biegu rozgrywanym na 9 km techniką dowolną na górze Alpe Cermis wystartowała z ponad dwuminutową stratą nad liderką-Justyna Kowalczyk. Ostatecznie zniwelowała tę stratę do niecałych 30 sekund i zajęła 2. miejsce w całym cyklu. Oprócz tego po raz czwarty z rzędu uzyskała najlepszy czas netto w tym biegu. W kolejnych biegach w Libercu nie wystartowała. We francuskim La Clusaz rozgrywanym 19 stycznia zajęła 2. miejsce. W rosyjskiej miejscowości Soczi także nie wystartowała. W Davos wygrała bieg na 10 km stylem dowolnym.
Na mistrzostwach świata w Val di Fiemme Norweżka zdobyła cztery medale. Najpierw zajęła drugie miejsce w biegu łączonym na 15 km, przegrywając tylko z Marit Bjørgen. Następnie zwyciężyła na 10 km stylem dowolnym o 10,2 s pokonując Bjørgen. Razem z koleżankami z zespołu obroniła tytuł w sztafecie. Na zakończenie zdobyła brąz w biegu na 30 km stylem klasycznym. Johaug trzymała się w czołowej grupie do ostatniego podbiegu, na którym nie zdołała utrzymać tempa narzuconego przez Bjørgen (złoty medal) i Justynę Kowalczyk (srebro). Ostatecznie finiszowała 8,7 s za zwyciężczynią. 
Na zakończenie sezonu wygrała bieg na 30 km w Oslo oraz była druga w Finale Pucharu Świata w Falun. W klasyfikacji generalnej i dystansowej zajęła drugie miejsce przegrywając jedynie z Kowalczyk.
2013/2014.
Sezon 2013/2014 rozpoczęła od zajęcia 20. miejsce w pierwszym etapie Ruka Triple. Następnego dnia była trzecia w biegu na 5 km klasykiem. Do biegu pościgowego ruszyła około 50 s po liderce, Justynie Kowalczyk. Współpracując z Charlotte Kallą dogniła Kowalczyk i Bjørgen. Ostatecznie zajęła trzecie miejsce w cyklu, na finiszu przegrywając walkę z Kallą i Bjørgen. Do tego miała drugi czas biegu za Szwedką. Tydzień później była czwarta w biegu na 10 km klasykiem w Lillehammer. W Davos zajęła drugie miejsce w biegu na 15 km stylem dowolną, przegrywając jedynie z Bjørgen. Nie wystartowała w sprintach w Davos i w Asiago. Wróciła na ósmą edycję Tour de Ski. Jeszcze przed jego rozpoczęciem organizatorzy z powodu braku śniegu zmienili program imprezy (zamiast biegu na 10 km klasykiem w Oberhofie odbył się sprint łyżwą), przez co z zawodów wycofała się jedna z głównych faworytek imprezy, Justyna Kowalczyk. W prologu zajęła 11. miejsce, w sprintach łyżwą była 7. i 24. Po sprincie w Lenzerheide wycofała się kolejna faworytka i rywalka Johaug, Marit Bjørgen. W biegu na 10 km klasykiem była trzecia, dzięki czemu znacznie awansowała w klasyfikacji cyklu. W Toblach, w biegu na 15 km łyżwą, dobiegła do mety druga za koleżanką z kadry Astrid Jacobsen. Dzień później wygrała bieg na 5 km klasykiem w Val di Fiemme, dzięki czemu zbliżyła się do liderki Touru Astrid Jacobsen na 23 sekundy. W ostatnim etapie, biegu pościgowym na 9 km stylem dowolnym z podejściem pod Alpe Cermis po raz kolejny miała najlepszy czas, dzięki czemu udało się jej dogonić i wyprzedzić Jacobsen. Jako pierwsza Norweżka wygrała Tour de Ski i po raz pierwszy w karierze została liderką Pucharu Świata. Nie wystartowała w Novym Městie ani w Szklarskiej Porębie. W międzyczasie została mistrzynią Norwegii w biegu na 10 km. W ostatnim sprawdzianie przed igrzyskami w Soczi była druga na 10 km klasykiem we włoskim Toblach.
Zimowe Igrzyska Olimpijskie 2014 rozpoczęła od zajęcia czwartego miejsca w biegu łączonym na 15 km. Na finiszu przegrała walkę o brąz z koleżanką z kadry, Heidi Weng. Następnie zdobyła swój pierwszy indywidualny medal olimpijski, brąz w biegu na 10 km klasykiem, ulegając jedynie Kowalczyk i Kalli. Dwa dni później razem z koleżankami z reprezentacji zajęła dopiero piąte miejsce w sztafecie 4x5 km. Na koniec zdobyła srebrny medal na dystansie 30 km techniką dowolną, przegrywając jedynie z Bjørgen.
Po igrzyskach była trzecia w biegu na 10 km łyżwą w fińskim Lahti i druga na 30 km klasykiem w Oslo. Oba biegi wygrała Bjørgen (która dodatkowo była druga w sprincie w Drammen, gdzie Therese była 20. i 10. w Lahti, gdzie Johaug nie punktowała), przez co bardzo zbliżyła się do Johaug w klasyfikacji generalnej Pucharu Świata. Zwycięstwo w klasyfikacji końcowej zależało od zawodów Finału Pucharu Świata. W pierwszym etapie Marit wygrała sprint klasykiem, a Therese zajęła 17. miejsce. Johaug miała już zaledwie cztery punkty przewagi nad rywalką, a w Finale traciła do niej ok. 30 sekund. W kolejnym etapie, biegu łączonym na 15 km, wyprzedziła Bjørgen o ponad 30 sekund, dzięki czemu nie straciła prowadzenia w Pucharze Świata i dodatkowo wyprzedziła rywalkę w klasyfikacji Finału. Do biegu pościgowego na 10 km łyżwą przystąpiła 14 sekund przed Bjørgen. Nie dała się dogonić rywalce, wygrywając Finał Pucharu Świata i zdobywając Kryształową Kulę. Dodatkowo wygrała Małą Kryształową Kulę w klasyfikacji dystansów. Po zakończeniu Pucharu Świata została wicemistrzynią Norwegii w biegu na 30 km.
2014/2015.
Sezon 2014/2015 rozpoczęła od zajęcia 21 miejsca w sprincie techniką klasyczną w Ruce. Dzień później zdeklasowała rywalki na 10 km tą samą techniką, wyprzedzając drugą Bjørgen o ponad 40 sekund. Tydzień później rywalizacja przeniosła się do norweskiego Lillehammer, gdzie odbyły się trzydniowe zawody etapowe. Therese była kolejno czternasta w sprincie, wygrała bieg na 5 km łyżwą oraz uzyskała najlepszy czas w biegu pościgowym na 10 km klasykiem. Ostatecznie w cyklu zajęła drugie miejsce za Marit Bjørgen. Tydzień później wygrała kolejny bieg na 10 km klasykiem, tym razem rozgrywany w Davos. Jej ostatnim startem pucharowym w 2014 roku był bieg na 10 km łyżwą, w którym zajęła 6. miejsce, po raz pierwszy przegrywając bieg dystansowy w sezonie 2014/2015. Bardzo chciała wygrać Tour de Ski, jednak musiała uznać po raz kolejny wyższość Marit Bjørgen. Therese wygrała dwa ostatnie etapy cyklu, bieg na 10 km klasykiem oraz podbieg pod Alpe Cermis. Opuściła zawody w Otepää i Rybińsku, aby przygotować się do Mistrzostw Świata w Falun. W ostatnich zawodach przed tą imprezą była 26 w sprincie klasykiem i 3 w biegu na 10 km łyżwą, który przegrała z Charlotte Kallą i Marit Bjørgen. Główna impreza sezonu była jednak popisem Johaug. Norweżka na początku wygrała bieg łączony wyprzedzając na mecie Astrid Jacobsen i Charlottę Kallę. Trzy dni później nie obroniła tytuły sprzed dwóch lat, gdyż była dopiero 27. w biegu na 10 km łyżwą na skutek tragicznego smarowania nart. Niepowodzenie powetowała sobie w sztafecie, w której wraz z koleżankami zdobyła złoto. 28 lutego 2015 zdobyła trzeci tytuł mistrzyni świata w biegu na 30 km stylem klasycznym. Johaug wygrała te zawody w wielkim stylu na mecie wyprzedzając drugą zawodniczkę o ponad 50 sekund. W ostatnich startach pucharowych zajęła 5. miejsce w biegu na 10 km klasykiem w Lahti i 2 w biegu masowym na 30 km łyżwą w Oslo. W klasyfikacji generalnej, jak i dystansowej, zajęła drugie miejsce, w obu przypadkach przegrywając z Bjørgen.
2021/2022.
Po sezonie 2021/2022 zakończyła sportową karierę. Norweżka w zawodach Pucharu Świata 171 razy stawała na podium (149 razy w rywalizacji indywidualnej i 22 razy w rywalizacji drużynowej) odnosząc 100 zwycięstw (82 indywidualnie i 18 w drużynie).
Doping.
Podczas konferencji prasowej zorganizowanej przez Norweski Związek Narciarski 13 października 2016, w której udział wzięli m.in. Johaug i lekarz kadry kobiet Fredrik S. Bendiksen ogłoszono, że Therese Johaug miała pozytywny wynik testu dopingowego. Test przeprowadzony 19 września 2016 wykazał obecność clostebolu, sterydu anabolicznego zabronionego do stosowania przez sportowców przez WADA. Zawodniczka jak i lekarz kadry tłumaczyli, że niedozwolona substancja znalazła się w organizmie Johaug ze względu na stosowanie maści Trofodermin, za pomocą którą miało być leczone oparzenie słoneczne wargi. Lekarz kadry kobiet wziął na siebie pełną odpowiedzialność za podanie zawodniczce leku zawierającego zabroniony steryd.
19 października 2016 Johaug została tymczasowo zawieszona przez Norweską Agencję Antydopingową na dwa miesiące. Po przeprowadzonym dochodzeniu okres zawieszenia wyznaczono na 13 miesięcy, co oznaczałoby, że zakończyłby się on w listopadzie 2017, przed Igrzyskami Olimpijskimi w Pjongczangu. Jednakże w marcu 2017 od tej decyzji odwołała się Międzynarodowa Federacja Narciarska, która uznała, że kara jest nieadekwatnie niska do winy zawodniczki, która zignorowała ostrzeżenia o składzie leku znajdujące się na opakowaniu. W efekcie, Sportowy Sąd Arbitrażowy przedłużył okres zawieszenia Johaug do 18 miesięcy, co finalnie uniemożliwiło jej start na Igrzyskach w 2018 roku.
Odznaczenia.
W 2013 nagrodzona medalem Holmenkollen, a w 2020 nagrodą Egebergs Ærespris.
Życie prywatne.
Kuzynką Johaug jest kombinatorka norweska Gyda Westvold Hansen.

</doc>
<doc id="846589" url="https://pl.wikipedia.org/wiki?curid=846589" title="Wilcze Jary">
Wilcze Jary

Wilcze Jary – kolonia w Polsce położona w województwie kujawsko-pomorskim, w powiecie sępoleńskim, w gminie Więcbork.
W latach 1975–1998 miejscowość administracyjnie należała do województwa bydgoskiego.

</doc>
<doc id="846591" url="https://pl.wikipedia.org/wiki?curid=846591" title="Frydrychowo (powiat sępoleński)">
Frydrychowo (powiat sępoleński)

Frydrychowo – kolonia w Polsce, położona w województwie kujawsko-pomorskim, w powiecie sępoleńskim, w gminie Więcbork. Miejscowość jest położona nad jeziorem Ostrowo.
W latach 1975–1998 miejscowość należała administracyjnie do województwa bydgoskiego.

</doc>
<doc id="846593" url="https://pl.wikipedia.org/wiki?curid=846593" title="Młynki (województwo kujawsko-pomorskie)">
Młynki (województwo kujawsko-pomorskie)

Młynki – wieś w Polsce położona w województwie kujawsko-pomorskim, w powiecie sępoleńskim, w gminie Więcbork.
Osada założona w 1773. W latach 1975–1998 miejscowość administracyjnie należała do województwa bydgoskiego.

</doc>
<doc id="846594" url="https://pl.wikipedia.org/wiki?curid=846594" title="Erica">
Erica



</doc>
<doc id="846595" url="https://pl.wikipedia.org/wiki?curid=846595" title="Andromeda (botanika)">
Andromeda (botanika)



</doc>
<doc id="846596" url="https://pl.wikipedia.org/wiki?curid=846596" title="Eustacjusz z Antiochii">
Eustacjusz z Antiochii

Eustacjusz z Antiochii, cs. "Swiatitiel Jewstafij, archijepiskop Antiochijskij" (zm. przed 337 w Tracji) – biskup Berei syryjskiej, patriarcha Antiochii, święty Kościoła katolickiego i prawosławnego.
Życiorys.
Pochodził z Pamfilii. Początkowo był biskupem w Berei syryjskiej (Aleppo). Następnie, w 324 r., wybrano go na katedrę arcybiskupa antiocheńskiego.
Eustacjusz był uczonym teologiem i gorliwym obrońcą czystości wiary. Na I Soborze Powszechnym w Nicei (325) otwarcie wystąpił przeciwko nauce Ariusza. Z tego powodu został znienawidzony przez jego zwolenników.
W 326 arcybiskup udał się do wsi Iwerii, aby ochrzcić jej mieszkańców i wznieść chrześcijańską świątynię. Spełniwszy zamiary, powrócił do Antiochii. Tymczasem stał się pierwszą ofiarą knowań arian. Na zwołanym w 330 Soborze Antiocheńskim obwiniono go nie bezpośrednio o jakoby zbłądzenia teologiczne, lecz o obrazę matki cesarza oraz niemoralność. Został za to pozbawiony katedry i zesłany do Tracji, gdzie zmarł przed 337 r.
W 482 jego relikwie przeniesiono do Antiochii.
Święty pozostawił po sobie szereg pism oraz pracę „O działalności Soboru Nicejskiego”.
Liturgiczne wspomnienie obchodzone jest w Kościele katolickim (według nowego Martyrologium Rzymskiego) 21 lutego (wcześniej 16 lipca).
Kościół prawosławny wspomina 21 lutego/6 marca, tj. 6 marca według kalendarza gregoriańskiego (w roku przestępnym 5 marca).
W ikonografii święty przedstawiany jest w biskupich szatach. W lewej ręce trzyma Ewangelię, prawą błogosławi. Ma kasztanowe włosy i średniej długości brodę.

</doc>
<doc id="846598" url="https://pl.wikipedia.org/wiki?curid=846598" title="Katarzyniec">
Katarzyniec

Katarzyniec – wieś w Polsce położona w województwie kujawsko-pomorskim, w powiecie sępoleńskim, w gminie Więcbork. Wieś otacza jezioro Rościmskie.
W latach 1975–1998 miejscowość administracyjnie należała do województwa bydgoskiego.

</doc>
<doc id="846600" url="https://pl.wikipedia.org/wiki?curid=846600" title="Fundacja Naumanna">
Fundacja Naumanna



</doc>
<doc id="846601" url="https://pl.wikipedia.org/wiki?curid=846601" title="Milan (pocisk)">
Milan (pocisk)

Milan (fr. Missile d'infanterie leger antichar) – przeciwpancerny pocisk kierowany drugiej generacji opracowany przez francusko-niemieckie konsorcjum Euromissile. Produkowany od 1972 stał się podstawowym europejskim pociskiem przeciwpancernym małego zasięgu. Obecnie w Europie zastępowany przez pociski Trigat i Spike.
Historia.
Prace nad nowym zachodnioeuropejskim pociskiem przeciwpancernym rozpoczęły się w 1962 roku. Pierwsze próby miały miejsce w 1971 a rozpoczęcie produkcji seryjnej w 1972. Pocisk konstruowano głównie z myślą o uzbrojeniu piechoty. Był jednak instalowany na różnych pojazdach w tym na AMX-10P i Marder 1. Produkcję licencyjną uruchomiono w Wielkiej Brytanii, Hiszpanii i Indiach.
Opis.
System w wersji przenośnej składa się z wyrzutni umieszczonej na trójnogu, celownika i układu kierowania oraz pojemnika z kompozytu szklanego zawierającego pocisk który pełni funkcję jednorazowej prowadnicy startowej. Podczas składowania i transportu pojemnik chroni pocisk przed niekorzystnym działaniem środowiska. Do standardowego celownika można dołączyć celownik termowizyjny MIRA o masie 9 kg który umożliwia skuteczne strzelanie w nocy.
Podstawowe części składowe pocisku to: głowica bojowa zawierająca ładunek kumulacyjny i zapalnik, silnik rakietowy, płaszczyzny nośne, żyroskop, flara emitująca podczerwień i szpula z kablem.

</doc>
<doc id="846602" url="https://pl.wikipedia.org/wiki?curid=846602" title="Order za Wybitną Służbę (Wielka Brytania)">
Order za Wybitną Służbę (Wielka Brytania)



</doc>
<doc id="846603" url="https://pl.wikipedia.org/wiki?curid=846603" title="RTON Lublin-Raabego">
RTON Lublin-Raabego

Radiowo Telewizyjny Ośrodek Nadawczy Lublin-Raabego – wieża radiowa o wysokości 104 metrów znajdująca się w Lublinie przy ulicy Henryka Raabego. Właścicielem jest EmiTel Sp. z o.o.
Transmitowane programy.
Nienadawane analogowe programy telewizyjne.
Programy telewizji analogowej wyłączone zostały 17 czerwca 2013 roku.
Programy radiowe – cyfrowe.
MUX 4 Telewizja Mobilna

</doc>
<doc id="846605" url="https://pl.wikipedia.org/wiki?curid=846605" title="Plac Zamkowy (Warszawa)">
Plac Zamkowy (Warszawa)



</doc>
<doc id="846606" url="https://pl.wikipedia.org/wiki?curid=846606" title="Kod Merkury">
Kod Merkury

Kod Merkury (ang. "Mercury Rising") – amerykański film z 1998 roku w reżyserii Harolda Beckera z Bruce'em Willisem i Alekiem Baldwinem w rolach głównych.
Opis fabuły.
Scenariusz filmu został napisany w oparciu o powieść Ryne'a Douglasa Pearsona "Simple Simon". Bruce Willis gra agenta FBI Arta Jeffriesa, który w Chicago chroni dziewięcioletniego autystycznego chłopca przed mordercami. Mały Simon jest w niebezpieczeństwie, bo udało mu się złamać nowoczesny tajny kod, który jest wykorzystywany przy przeprowadzaniu tajnych operacji wojskowych przez rząd Stanów Zjednoczonych.

</doc>
<doc id="846609" url="https://pl.wikipedia.org/wiki?curid=846609" title="Paweł Włodkowski">
Paweł Włodkowski



</doc>
<doc id="846611" url="https://pl.wikipedia.org/wiki?curid=846611" title="23 Baza Lotnictwa Taktycznego">
23 Baza Lotnictwa Taktycznego

23 Baza Lotnictwa Taktycznego im. ppłk pil. Jana Zumbacha (23 BLT) – jednostka lotnicza szczebla taktycznego Sił Powietrznych podporządkowana 1 Skrzydłu Lotnictwa Taktycznego.
Wojskowa baza lotnicza zlokalizowana jest ok. 6 km na wschód od Mińska Mazowieckiego.
Historia.
Baza została sformowana 1 lipca 2010 roku w oparciu o zlikwidowane jednostki: 23 Bazę Lotniczą i 1 eskadrę lotnictwa taktycznego. Głównym wyposażeniem eskadr bazy są samoloty bojowe MiG-29. Pas startowy lotniska w Mińsku Mazowieckim mierzy 2,5 km. Baza dysponuje radarem i jednostką gaśniczą.
W roku 2012 ustanowiono odznakę pamiątkową oraz godło lotnicze 23 Bazy Lotnictwa Taktycznego. W tym samym roku wprowadzono również oznakę rozpoznawczą jednostki.
18 grudnia 2017 roku doszło do katastrofy wojskowego MiGa-29 w pobliżu Kałuszyna – pilot nie katapultował się, lecz przeżył incydent. Druga katastrofa nastąpiła w 4 marca 2019 w pobliżu Drgicza na Mazowszu, pilot pomyślnie katapultował się.
Tradycje.
Decyzją Nr 167/MON Ministra Obrony Narodowej z 2 maja 2011 23 Baza Lotnictwa Taktycznego przejęła i z honorem kultywuje dziedzictwo tradycji:
Tą samą decyzją baza przejęła sztandar rozformowanej 23 Bazy Lotniczej.

</doc>
<doc id="846612" url="https://pl.wikipedia.org/wiki?curid=846612" title="T-DNA">
T-DNA

T-DNA (transformujący DNA) - fragment DNA z plazmidu Ti "Agrobacterium tumefaciens" złożony z sekwencji prawej i lewej (w zależności od szczepów i wersji plazmidu mogą wystąpić pewne różnice): lewa sekwencja zawiera geny niezbędne do formowania tumoru kodujące enzymy szlaku biosyntezy pewnych hormonów roślinnych jak auksyny czy cytokininy, w prawej części tej sekwencji występują geny odpowiedzialne za syntezę opin.

</doc>
<doc id="846613" url="https://pl.wikipedia.org/wiki?curid=846613" title="Kosaciec żółty">
Kosaciec żółty

Kosaciec żółty, irys ("Iris pseudacorus" L.) – gatunek byliny należący do rodziny kosaćcowatych ("Iridaceae").
Zasięg występowania.
Gatunek eurosyberyjski, występujący na obszarach o klimacie oceanicznym. Rośnie dziko w północno-zachodniej Afryce (Madera, Wyspy Kanaryjskie, Algieria, Maroko), całej Europie i na obszarach o umiarkowanym klimacie w Azji Zachodniej i Kaukazie, po Syberię Zachodnią. Jako efemerofit pojawia się także w Australii, Nowej Zelandii, USA i Kanadzie oraz południowej części Ameryki Południowej (Argentyna, Chile, Urugwaj). Jest uprawiany w wielu krajach świata. W Polsce na niżu jest pospolity.
Biologia i ekologia.
Hygrofit rosnący na glebach torfowych z wodą stojącą lub wolno płynącą, najczęściej nad martwymi odnogami rzek, stawami, w zarośniętych rowach melioracyjnych, w szuwarach. Kwitnie od maja do lipca. Kwiaty przedprątne, zapylane przez błonkówki. Gatunek charakterystyczny związku "Magnocaricion" oraz zespołu "Iridetum pseudacori", a także wyróżniający dla zespołu "Fraxino-Alnetum".
Roślina trująca (szczególnie świeża).

</doc>
<doc id="846614" url="https://pl.wikipedia.org/wiki?curid=846614" title="Iris pseudacorus">
Iris pseudacorus



</doc>
<doc id="846615" url="https://pl.wikipedia.org/wiki?curid=846615" title="Ulica Nowowiejska w Warszawie">
Ulica Nowowiejska w Warszawie

Ulica Nowowiejska – ulica w śródmieściu Warszawy.
Przebieg.
Ulica położona jest równoleżnikowo. Biegnie od placu Zbawiciela do ulicy Krzywickiego. Po drodze krzyżuje się i spotyka z następującymi ulicami i placami:
Na odcinku od placu Zbawiciela do placu Politechniki jest ulicą jednokierunkową. Na całej długości ulicy poprowadzona jest linia tramwajowa.
Na skrzyżowaniu ul. Nowowiejskiej i Waryńskiego znajduje się stacja metra Politechnika.
Historia.
Korzenie ulicy Nowowiejskiej sięgają XVIII w., kiedy to z polecenia króla Stanisława Augusta Poniatowskiego w latach 1767–1768 przeprowadzono tzw. Drogę Wolską (Królewską) wiodącą z zamku w Ujazdowie w kierunku pola elekcyjnego na Woli. W jej ciągu powstała w 1784 z woli króla wzorcowa osada, Nowa Wieś, od której pochodzi nazwa ulicy.
W ramach Osi Stanisławowskiej nowo powstała ulica miała stanowić oś wielkiego założenia placów gwiaździstych. Dwa z nich nadal znajdują się w ciągu ulicy, są to place Politechniki i Zbawiciela. Trzeci, plac Na Rozdrożu, znajduje się poza ulicą Nowowiejską, której historyczny fragment nosi obecnie nazwę alei Wyzwolenia.
W II połowie XIX wieku po północnej stronie zachodniego odcinka ulicy (pomiędzy ulicami Topolową i Suchą, współcześnie al. Niepodległości i Krzywickiego) zbudowano baraki zwane jerozolimskimi, wykorzystywanymi później jako koszary artylerii.
W latach 80. XIX w. tereny wokół zachodniej części ulicy zostały zagospodarowane na siedzibę Stacji Filtrów. Ulicą poprowadzono linię tramwaju elektrycznego. Na przełomie wieków ulica wypełniła się zabudową o charakterze wielkomiejskim w swojej wschodniej i środkowej części, nieco bardziej kameralnym w zachodniej. W sąsiedztwie jej środkowego biegu w latach 1899–1902 powstawać zaczął zespół budynków Politechniki Warszawskiej.
W latach 1922–1926 po południowej stronie zachodniego odcinka ulicy zbudowano Kolonię Staszica. W 1924 Czesław Przybylski przebudował dawne koszary na monumentalny gmach Ministerstwa Spraw Wojskowych.
W październiku 1933 w pobliżu skrzyżowania z al. Niepodległości odsłonięto pomnik Poległym Saperom (monument został zniszczony w 1944). W grudniu 1933 nazwę ulicy zmieniono na "6 sierpnia" dla upamiętnienia wymarszu w 1914 z Krakowa Pierwszej Kompanii Kadrowej.
W czasie obrony Warszawy we wrześniu 1939 przed budynkiem Ministerstwa Spraw Wojskowych powstał prowizoryczny cmentarz; groby zaczęto usuwać na rozkaz władz niemieckich w listopadzie 1939.
Po 1945 wiele zachowanych budynków zostało wyburzonych ze względu na powstanie nowego założenia – Marszałkowskiej Dzielnicy Mieszkaniowej i przebijanej ulicy Waryńskiego. Przy ulicy wzniesiono w tym okresie szereg budynków w charakterystycznym stylu. Wschodni fragment ulicy (plac Zbawiciela–plac Na Rozdrożu) został włączony w skład innego założenia urbanistycznego (osiedle Latawiec) i przemianowany 17 stycznia 1946 na aleję Wyzwolenia. W 1949 odcinkowi ulicy pomiędzy placem Zbawiciela a ulicą Krzywickiego przywrócono nazwę "ulica Nowowiejska".

</doc>
<doc id="846619" url="https://pl.wikipedia.org/wiki?curid=846619" title="Renzo Zorzi">
Renzo Zorzi

Renzo Zorzi (ur. 12 grudnia 1946, zm. 16 maja 2015) – włoski kierowca Formuły 1, który uczestniczył w 7 Grand Prix w latach 1975–1977. 
Między pojedynczymi wyścigami dla Williams w F1, Zorzi ścigał się w F3. W 1977 roku podpisał kontrakt z zespołem Shadow, jednak zakończył się przedwcześnie z powodu jego finansowych problemów. Później ścigał się w Aurora AFX F1 Series, prowadząc Arrows.
Zorzi pośrednio uczestniczył w przerażającym wypadku podczas 1977 South African Grand Prix. Wówczas wycofał się z powodu wycieku paliwa z bolidu, który skończył się małym pożarem. Bolid Zorziego zatrzymał się tuż za niewidocznym grzbietem wzgórza i w tym momencie dwaj porządkowi przebiegali przez tor, by pomóc Renzo. Nagle nadjechał Tom Pryce próbując wyprzedzić Hansa-Joachima Stucka. Stuckowi udało się ominąć porządkowych, ale Pryce znalazł się pomiędzy dwoma bolidami i uderzył w młodego dziewiętnastoletniego Jansena Van Vuurena. Marshal został zmasakrowany, a Pryce’a uderzyła w wizjer kasku gaśnica zabijając go.
Zorzi prowadził szkołę dla kierowców Pirelli w południowych Włoszech.

</doc>
<doc id="846620" url="https://pl.wikipedia.org/wiki?curid=846620" title="Żeńsko">
Żeńsko

2 miejscowości w Polsce:
Jezioro:
Zobacz też: Nowe Żeńsko

</doc>
<doc id="846623" url="https://pl.wikipedia.org/wiki?curid=846623" title="Moskwa-Passażyrskaja-Kurskaja">
Moskwa-Passażyrskaja-Kurskaja

Moskwa-Passażyrskaja-Kurskaja (ros. "Москва-Пассажирская-Курская") – jedna z 9 największych stacji kolejowych w Moskwie, nazywana również Dworcem Kurskim (ros. "Курский вокзал"). Obsługuje połączenia podmiejskie i dalekobieżne z miastami na wschód od Moskwy (w szczególności do Niżnego Nowgorodu) i na południe od rosyjskiej stolicy (w szczególności do Kurska i Charkowa).
Jest to jedyny z dużych dworców kolejowych w Moskwie o charakterze tranzytowym (dwukierunkowym), nie będąc jak pozostałe stacją końcową.
Dworzec Kurski opisuje w swym najbardziej znanym, tłumaczonym na wiele języków dziele literackim pt "Moskwa – Pietuszki" Wieniedikt Jerofiejew. Pietuszki to miasto na linii kolejowej do Niżnego Nowgorodu, gdzie kończą bieg odjeżdżające z Dworca Kurskiego pociągi podmiejskie (tzw. "elektriczki"). Podróż takim pociągiem na tej właśnie trasie jest tematem książki Jerofiejewa. W 1998 na dworcu odsłonięto pomnik Wieniedikta Jerofiejewa wyobrażający pisarza z walizką pełną butelek.

</doc>
<doc id="846624" url="https://pl.wikipedia.org/wiki?curid=846624" title="Żeńsko (powiat drawski)">
Żeńsko (powiat drawski)

Żeńsko (daw. Borujsko, niem. "Schönfeld") – wieś w Polsce położona w województwie zachodniopomorskim, w powiecie drawskim, w gminie Wierzchowo. W latach 1975–1998 miejscowość administracyjnie należała do województwa koszalińskiego. W roku 1925 wieś liczyła 295, a w 2007 – 155 mieszkańców. Miejscowość jest samodzielnym sołectwem.
Geografia.
Wieś leży ok. 2 km na południe od Żabina i ok. 1,5 km na północ od wojskowej 12 Komendy Lotniska Mirosławiec.
Historia.
W dniu 1 marca 1945 w okolicy wsi miała miejsce ostatnia szarża polskiej kawalerii znana szerzej jako szarża pod Borujskiem.
Komunikacja.
Na wschód od wsi znajduje się nieużywany przystanek kolejowy "Borujsko "leżący na linii kolejowej nr 410.

</doc>
<doc id="846627" url="https://pl.wikipedia.org/wiki?curid=846627" title="Radomyśl (powiat drawski)">
Radomyśl (powiat drawski)

Radomyśl – osada w Polsce położona w województwie zachodniopomorskim, w powiecie drawskim, w gminie Wierzchowo. 
W latach 1975–1998 miejscowość administracyjnie należała do województwa koszalińskiego. 
W roku 2007 miejscowość liczyła 98 mieszkańców. Osada wchodzi w skład sołectwa Żabinek.
Geografia.
Osada leży ok. 4 km na północny zachód od Żabinka

</doc>
<doc id="846628" url="https://pl.wikipedia.org/wiki?curid=846628" title="Bonin (powiat drawski)">
Bonin (powiat drawski)

Bonin (niem. "Gut Bonin") – wieś w Polsce położona w województwie zachodniopomorskim, w powiecie drawskim, w gminie Wierzchowo. W latach 1975–1998 miejscowość administracyjnie należała do województwa koszalińskiego. W roku 2007 wieś liczyła 25 mieszkańców. Miejscowość wchodzi w skład sołectwa Osiek Drawski. Najbardziej na zachód oraz jednocześnie na północ położona miejscowość gminy.
Geografia.
Wieś leży ok. 2 km na zachód od Osieka Drawskiego.

</doc>
<doc id="846629" url="https://pl.wikipedia.org/wiki?curid=846629" title="345 California Center">
345 California Center

345 California Center – wieżowiec w San Francisco w USA. Lokalnie znany jako Tweezer Towers. Budynek ten został zaprojektowany przez Skidmore, Owings &amp; Merrill (San Francisco) w stylu postmodernizmu. Jego budowa zakończyła się w 1986 roku i był to najwyższy gmach wybudowany w latach 80. Budynek ma 211,8 metra wysokości licząc do dachu, 48 kondygnacji nadziemnych i 2 podziemne, 53 037 m² powierzchni użytkowej oraz 12 wind. Jest to 3. co do wysokości budynek w San Francisco i ostatni mający ponad 200 metrów wysokości. Poza nim ponad 200 metrów mają jeszcze: Transamerica Pyramid i 555 California Street. Układ funkcjonalny obejmuje: parking na piętrach podziemnych, sklepy i lobby od parteru do 4 piętra, biura od 5 do 35 piętra, piętra techniczne 36. i 37. oraz hotel na najwyższych kondygnacjach (Mandarin Oriental Hotel). Początkowo piętra, które obecnie zajmuje hotel miały zawierać apartamenty przeznaczone na sprzedaż, jednak w trakcie budowy zmieniono plany.

</doc>
<doc id="846630" url="https://pl.wikipedia.org/wiki?curid=846630" title="Dębniewice">
Dębniewice

Dębniewice – osada w Polsce położona w województwie zachodniopomorskim, w powiecie drawskim, w gminie Wierzchowo.
W latach 1975–1998 miejscowość administracyjnie należała do województwa koszalińskiego. W roku 2007 miejscowość liczyła 18 mieszkańców. Osada wchodzi w skład sołectwa Świerczyna. Najbardziej na wschód położona miejscowość gminy.
Geografia.
Osada leży ok. 5,5 km na północny wschód od Świerczyny.

</doc>
<doc id="846633" url="https://pl.wikipedia.org/wiki?curid=846633" title="Iyomante">
Iyomante

 – ajnuski rytuał, wiążący się z wierzeniami Ajnów na temat podziału świata na świat ludzi ("ainu mosir", "ainu-moshiri"), obejmujący „istoty żyjące” (żywe i nieożywione) oraz świat duchów ("kamuj mosir", "kamui-moshir", niebo) obejmujący bogów oraz duchy przodków.
Wiara w taki podział świata przejawia się w przekonaniu Ajnów o tym, że świat ludzi kontrolowany jest przez istoty ze świata duchów.
Ajnowie bardzo szanowali niedźwiedzie ze względu na ich siłę. Wierzyli, że gdy zabijają niedźwiedzia, to uwalniają jego ducha (a zabierają jedynie jego dary w postaci mięsa, skóry i tłuszczu), który może wrócić do swojego świata, świata duchów. Aby to uczynić, Ajnowie odprawiali rytuał "iyomante". Wierzyli również, że gdy duch niedźwiedzia odpocznie w swojej krainie, to powróci do świata ludzi.
Rytuał rozpoczynał się pod koniec zimy, kiedy Ajnowie łapali młodego niedźwiedzia i zamykali go w dużej klatce w swojej wiosce. Dobrze go traktowali i odżywiali. Sama ceremonia "iyomante" odbywała się wczesną jesienią. Przyodziany w szaty i klejnoty niedźwiedź był oprowadzany po całej arenie ceremonialnej, gdzie pokazywano mu różne przedmioty (miecze, kołczany). Na ceremonię przygotowywano wiele potraw i napojów, bowiem przybywało na nią wiele osób z okolicy. Podczas modłów oraz pokazów zabijano niedźwiedzia strzałami. Ajnowie strzelali do niedźwiedzia tępymi strzałami przyozdobionymi podobnie jak inau (aby nie uszkodzić skóry), a po chwili człowiek, w którego zagrodzie przetrzymywany był niedźwiedź oraz który go upolował, przebijał mu strzałą serce. Następnie zwierzę duszono belką, a potem obdzierano ze skóry i odcinano głowę, którą nabijano na pal ("nusa"). Czasami starszyzna wypijała krew niedźwiedzia, jednak częściej rozlewano ją nad chorymi, wierząc, że duch pozwoli im szybko wrócić do zdrowia. Na zakończenie ceremonii wystrzeliwano użyte wcześniej strzały w stronę krainy bogów, aby tym samym wskazać drogę duchowi niedźwiedzia.
Ceremonia "iyomante" była jedną z najważniejszych wśród ajnoskich rytuałów. Na Hokkaido nie odbywają się już tego rodzaju ceremonie. Zostały zakazane przez rząd japoński. 
Kult niedźwiedzia widoczny jest również w tradycji rzeźbienia figurek niedźwiedzia w drewnie na okazje właśnie tej ceremonii, ale nie tylko. Pierwotnie służyły one celom religijnym, jednak od lat 20. XX wieku zaczęto je wytwarzać na większą skalę jako pamiątki z Hokkaido, co pozwalało na uzyskiwanie skromnych zysków od turystów.

</doc>
<doc id="846634" url="https://pl.wikipedia.org/wiki?curid=846634" title="I liga paragwajska w piłce nożnej (1997)">
I liga paragwajska w piłce nożnej (1997)

Mistrzem Paragwaju został klub Club Olimpia, natomiast wicemistrzem Paragwaju – Cerro Porteño.
Sezon podzielony został na dwa turnieje – Apertura i Clausura. Zwycięzcy obu turniejów mieli zmierzyć się o mistrzostwo kraju, a zwycięzca miał zdobyć tytuł mistrza, natomiast przegrany tytuł wicemistrza Paragwaju.
Do turniejów międzynarodowych zakwalifikowały się następujące kluby:
Do drugiej ligi spadły dwa kluby – Tembetary Ypané i Sport Colombia Fernando de la Mora. Na ich miejsce z drugiej ligi awansował klub 12 de Octubre Itaugua. Liga została zmniejszona z 13 do 12 klubów.
Torneo Apertura 1997.
Tabela końcowa Apertura 1997.
W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabeli w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.
Przed Liguillą czołowe 6 klubów otrzymało dodatkowe bonusy w zależności od zajętego miejsca – klub na pierwszym miejscu otrzymał 3 punkty, na drugim – 2,5 punktu, na trzecim – 2 punkty, czwarty – 1,5 punktu, piąty – 1 punkt i szósty – 0,5 punktu.
Liguilla Apertura.
W poniższych tabelach uwzględniono otrzymane wcześniej bonusy za pozycję w tabeli pierwszej fazy turnieju Apertura. W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabelach w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.
Grupa A
Grupa B
Finał.
Zwycięzcą turnieju Apertura w roku 1997 został klub Cerro Porteño.
Torneo Clausura 1997.
Tabela końcowa Clausura 1997.
W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabeli w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.
Przed Liguillą czołowe 6 klubów otrzymało dodatkowe bonusy w zależności od zajętego miejsca – klub na pierwszym miejscu otrzymał 3 punkty, na drugim – 2,5 punktu, na trzecim – 2 punkty, czwarty – 1,5 punktu, piąty – 1 punkt i szósty – 0,5 punktu.
Liguilla Clausura.
W poniższych tabelach uwzględniono otrzymane wcześniej bonusy za pozycję w tabeli pierwszej fazy turnieju Clausura. W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabelach w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.
Grupa A
Grupa B
Finał.
Zwycięzcą turnieju Clausura w roku 1997 został klub Club Olimpia.
Campeonato Paraguay 1997.
O tytuł mistrza Paragwaju zmierzył się mistrz turnieju Apertura klub Cerro Porteño z mistrzem turnieju Clausura klubem Club Olimpia.
Mistrzem Paragwaju w roku 1997 został klub Club Olimpia.
Sumaryczna tabela sezonu 1997.
Połączenie fazy ligowej turnieju Apertura oraz fazy ligowej turnieju Clausura. W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabeli w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.

</doc>
<doc id="846635" url="https://pl.wikipedia.org/wiki?curid=846635" title="Teresa Pągowska">
Teresa Pągowska

Teresa Pągowska-Tomaszewska (ur. 12 czerwca 1926 w Warszawie, zm. 7 lutego 2007 tamże) – polska malarka, nauczyciel akademicki, profesor sztuk plastycznych (1988), od 1982 profesor Akademii Sztuk Pięknych w Warszawie; przedstawicielka szkoły sopockiej i nowej figuracji, laureatka Nagrody im. Jana Cybisa (2001); związana z grupami Réalités Nouvelles oraz Nouvelle Ecole de Paris.
Życiorys.
W 1951 roku została absolwentką poznańskiej Państwowej Wyższej Szkole Sztuk Plastycznych (obecnie: Uniwersytet Artystyczny w Poznaniu), gdzie studiowała malarstwo i techniki ścienne pod kierunkiem Wacława Taranczewskiego i Eustachego Wasilkowskiego. W okresie studiów była asystentką Jacka Piaseckiego.
W latach 1950–1964 pedagog PWSSP w Gdańsku (obecnie: Akademia Sztuk Pięknych w Gdańsku), gdzie współpracowała jako docent z Piotrem Potworowskim. W 1993 przeprowadziła się do Warszawy. W latach 1971–1973 pracowała w łódzkiej PWSSP (obecnie: Akademia Sztuk Pięknych w Łodzi), gdzie prowadziła pracownię malarstwa. Od 1963 r. mieszkała w Warszawie. W 1973 r. rozpoczęła pracę na Wydziale Grafiki Akademii Sztuk Pięknych w Warszawie. Prowadziła tam pracownię malarstwa i rysunku w latach 1973-1992 a w 1988 otrzymała tytuł profesora zwyczajnego.
Brała udział w licznych aukcjach charytatywnych w Polsce i za granicą, ostatnią pracę przekazała w ramach międzynarodowej akcji „Polscy Artyści Plastycy Dzieciom” dla Fundacji SERCE – Europejskie Centrum Przyjaźni Dziecięcej w Świdnicy.
Życie osobiste.
Była żoną Stanisława Teisseyre'a, a następnie Henryka Tomaszewskiego.

</doc>
<doc id="846637" url="https://pl.wikipedia.org/wiki?curid=846637" title="Łabska Polana">
Łabska Polana

Łabska Polana – rozległe płaskowzgórze położona w Karkonoszach.
Opis.
Polana znajduje się po stronie Czech przy granicy z Polską, na którą rozpościera się widok z Łabskiego Szczytu (1471 m n.p.m.) znajdującego się już po polskiej stronie. Na części polany zwanej Łabską Łąką bije źródło Łaby ("Labe").

</doc>
<doc id="846638" url="https://pl.wikipedia.org/wiki?curid=846638" title="101 California Street">
101 California Street

101 California Street – wieżowiec w San Francisco w USA. Budynek ten został zaprojektowany przez Philipa Johnsona. Jego budowa rozpoczęła się w 1979, a zakończyła w 1982. Ma prawie 183 metry wysokości, powierzchni i 48 pięter. Wykonano go w stylu późnomodernistycznym. Jest to czwarty co do wysokości budynek w San Francisco, z wysokością równą 50 Fremont Center. Jego powierzchnia użytkowa jest wykorzystywana w celach biurowych. Wejście do biurowca przypomina wejście do 101 Park Avenue w Nowym Jorku, budynku stworzonego przez tego samego architekta i wybudowanego w tym samym roku. Lobby budynku ma siedem pięter i otoczone jest ogrodem. 
W 1993 Gian Luigi Ferri zastrzelił osiem osób, a sześć ranił, po czym popełnił samobójstwo. Stało się to na 34. piętrze w biurze firmy prawniczej Pettit &amp; Martin.

</doc>
<doc id="846643" url="https://pl.wikipedia.org/wiki?curid=846643" title="2 Baza Lotnicza">
2 Baza Lotnicza

2 Baza Lotnicza „Bydgoszcz” – wojskowa baza lotnicza zlokalizowana w Bydgoszczy, funkcjonująca w latach 1992-2010 (JW 3033).
Formowanie i zadania.
Baza została sformowana 2 maja 1992 na podstawie zarządzenia Szefa Sztabu Generalnego Wojska Polskiego z dnia 3 stycznia 1992. Jednostkę sformowano na bazie zespołu rozformowanego 3 Pomorskiego Lotniczego Pułku Szkolno-Bojowego oraz Wydziału Administracyjno-Gospodarczego 2 Korpusu Obrony Powietrznej.
Po utworzeniu Baza podlegała dowódcy 2 KOP, aż do rozformowania korpusu w roku 2007. Potem bazę podporządkowano 3 Brygadzie Lotnictwa Transportowego w Powidzu (przeformowanej w roku 2008 w 3 Skrzydło Lotnictwa Transportowego).
Do najważniejszych zadań realizowanych przez Bazę należy zaliczyć:
Na podstawie decyzji MON 2 Bazę Lotniczą rozformowano 30 czerwca 2010 roku.
Tradycje.
18 czerwca 1994 roku decyzją nr 52/MON ustalono święto Bazy na dzień – 2 maja, a także nazwę wyróżniającą „Bydgoszcz”. &lt;br&gt;Baza przejęła dziedzictwo i tradycje: 
Odznaka pamiątkowa.
Odznakę pamiątkową 2 Bazy Lotniczej zatwierdzono decyzją nr 34/MON z 14 lutego 2003.
Odznaka ma kształt okrągłej tarczy stalowej o średnicy 40 mm z szerokim otokiem, na którym widnieje napis 2 BAZA LOTNICZA BYDGOSZCZ. Wewnątrz tarczy, na matowym tle, umieszczono orła wojsk lotniczych, sylwetkę samolotu odrzutowego widzianego od przodu oraz gałązkę laurową. Na dziobie samolotu jest umieszczona mała biało-czerwona szachownica. Odznakę zaprojektował J. Polak, a wykonana została w pracowni grawerskiej Piotra Olka w Warszawie.

</doc>
<doc id="846646" url="https://pl.wikipedia.org/wiki?curid=846646" title="Dzień św. Łukasza">
Dzień św. Łukasza

Dzień św. Łukasza Ewangelisty – święto chrześcijańskie obchodzone 18 października w katolicyzmie i 18/31 października w prawosławiu według kalendarza gregoriańskiego.
Dzień św. Łukasza związany jest z Łukaszem Ewangelistą, autorem Ewangelii i Dziejów Apostolskich. W swojej Ewangelii przedstawiał wizerunek Jezusa jako lekarza ciała i ducha. Większość egzegetów uważała Łukasza Ewangelistę za osobę związana z medycyną. Tym samym został on patronem lekarzy oraz grzeszników, ubogich i pokrzywdzonych. W tym dniu celebrowane są msze w imieniu patrona, a homilie kierowane są do lekarzy, pielęgniarek i innych pracowników medycznych.
"W dzień św. Łukasza módlmy się za ludzi, którzy zawsze są obecni przy chorych dzieciach, aby nie brakło im sił fizycznych oraz uśmiechu w codziennej posłudze".
Kult.
Dzień św. Łukasza był również dniem wszystkich ubogich, wyrzuconych poza nawias społeczeństwa ludzi, a także dniem niewiernych. Wiąże się to z faktem, iż św. Łukasz Ewangelista, zanim przystał do św. Pawła, był poganinem. W średniowieczu, w tym dniu odprawiano msze, na których zbierali się tłumnie żebracy oraz biedota, gdzie przychylnym okiem patrzono na niewiernych i modlono się za ich dusze. Nie można było ich piętnować oraz skazywać.
We wczesnym średniowieczu, prócz uroczystości kościelnych, głównie wśród ludności wiejskiej, która wierzyła w przesądy, odprawiano gusła. Zwierzętom dawano wraz z pokarmem kartkę z błogosławieństwami i prośbami do Łukasza Ewangelisty, by oddalił od zagród zarazę i inne nieszczęścia. Chłopi, dzień ten uważali za czas wróżb i przewidywań oraz początek zbiorów buraków. Nieuleczalnie chorym i kobietom po trudnym porodzie, kładziono na piersi tzw. kartki Łukasza by uchroniły i uleczały.
Obchody na świecie.
Dzień św. Łukasza w niektórych częściach świata przypada na inny okres. Na Kubie dniem tym jest 17 grudnia i wiąże się go ze św. Łazarzem. W miejscowości Lazaro w sanktuarium "San Lazaro" znajduje się XVI-wieczna ikona św. Łazarza. Do niej, z całego kraju, ściągają na obchody rzesze kalek, ociemniałych, upośledzonych, paralityków i dotkniętych innymi chorobami ludzi. W obchodach tego dnia uczestniczy co roku blisko 200 tys. pielgrzymów.

</doc>
<doc id="846648" url="https://pl.wikipedia.org/wiki?curid=846648" title="Władysław Rabski">
Władysław Rabski

Władysław Rabski (ur. 27 kwietnia 1865 w Kępnie, zm. 31 lipca 1925) – polski krytyk literacki i teatralny, publicysta, pisarz i dramaturg. Posługiwał się pseudonimami: "Kaprys", "Lector" i "Sulla". 
Życiorys.
Gimnazjum ukończył w Poznaniu, później zapisał się na wydział filozoficzny wszechnicy berlińskiej, w 1892 otrzymał stopień doktora filozofii na podstawie rozprawy pt. "Über die Satiren des Christoph Opaliński". Wcześnie poświęcił się dziennikarstwu, zamieszczając cały szereg wierszy i nowel w czasopismach poznańskich i warszawskich. Po otrzymaniu dyplomu uniwersyteckiego osiadł w Poznaniu, gdzie w latach 1892–1894 pracował w „Dzienniku Poznańskim”, następnie został powołany na stanowisko redaktora naczelnego nowo powstałego w 1895 „Przeglądu Poznańskiego”, który redagował do jego likwidacji w 1896. Był członkiem Ligi Narodowej w 1898 roku. 
Po zamknięciu „Przeglądu Poznańskiego” przeniósł się do Warszawy, pisując do „Ateneum”, „Głosu”, „Prawdy”, „Tygodnika Ilustrowanego”, „Wieku” i „Kurjera Warszawskiego”. W czasie I wojny światowej mieszkał w Petersburgu. W lipcu 1917 roku został członkiem Rady Polskiej Zjednoczenia Międzypartyjnego w Moskwie. 
W II Rzeczypospolitej od 1922 poseł na Sejm z ramienia Narodowej Demokracji. W Sejmie Rzeczypospolitej Polskiej I kadencji był członkiem klubu Związku Ludowo-Narodowego. W związku ze sprawą napadu na pociąg pod Łunińcem w 1924 został wyzwany na pojedynek przez wojewodę poleskiego Stanisława Downarowicza za rzekome zarzuty uwłaczające czci.
Został pochowany na cmentarzu Powązkowskim (kwatera 51-1-28).
Jego żoną była poetka i publicystka Zuzanna Rabska, a córką Aleksandra Stypułkowska.

</doc>
<doc id="846654" url="https://pl.wikipedia.org/wiki?curid=846654" title="Prymasowska Rada Społeczna">
Prymasowska Rada Społeczna

Prymasowska Rada Społeczna – organ doradczy prymasa Polski Józefa Glempa, powołany przez niego w grudniu 1981, składający się w większości z katolików świeckich.
I kadencja (1981–1984).
Działalność.
Prymas Józef Glemp przystąpił do powołania Prymasowskiej Rady Społecznej w listopadzie 1981. W grudniu tegoż roku skierował do jej przyszłych członków zaproszenie, w którym wskazał, że celem Rady ma być analiza aktualnych zagadnień społecznych i politycznych oraz formułowanie "kierunków służby Narodowi". W skład Rady weszło początkowo 28 osób, wśród których nie było powiązanych z Episkopatem Polski doradców NSZZ „Solidarność”. Jej inauguracyjne posiedzenie odbyło się 12 grudnia 1981, na przewodniczącego Rady wybrano Stanisława Stommę.
Działalność Rady wstrzymało ogłoszenie 13 grudnia 1981 stanu wojennego. Kolejne posiedzenie odbyło się w dniu 23 stycznia 1982. Powołano wówczas trzy grupy robocze: do spraw społeczno-politycznych, do spraw gospodarczych oraz do spraw wyżywienia narodu i pomocy materialnej. Pierwszym przygotowanym dokumentem były tzw. "Tezy Prymasowskiej Rady Społecznej" opublikowane z datą 5 kwietnia 1982, poświęcone sytuacji politycznej w Polsce i warunkom postulowanej ugody społecznej pomiędzy władzą a społeczeństwem. Warunkiem tej ugody było m.in. reaktywowanie NSZZ „Solidarność”, jakkolwiek w dokumencie krytykowano nadmierny radykalizm "Solidarności" przed ogłoszeniem stanu wojennego. Tymczasowa Komisja Koordynacyjna NSZZ „Solidarność” uznała Tezy za możliwą płaszczyznę negocjacji, natomiast władze PRL nie były zainteresowane zarówno legalizacją "Solidarności", jak i pośrednictwem Kościoła.
Kolejnym dokumentem Rady były ogłoszone w maju 1982 "Propozycje Prymasowskiej Rady Społecznej w sprawach społeczno-gospodarczych", w których m.in. analizowano przyczyny kryzysu gospodarczego, wskazując na brak społecznej kontroli nad decyzjami gospodarczymi, nakazowy system zarządzania gospodarką oraz wadliwą politykę wobec rolnictwa i drobnej wytwórczości. Rada kolejny raz postulowała zawarcie ugody społecznej oraz wzywała do reformy systemu funkcjonowania gospodarki, przywrócenia wartości pracy ludzkiej oraz reformy polityki społecznej. 
Kolejne spotkania rady odbyły się w maju 1982, wrześniu 1982, październiku 1982, listopadzie 1982, lutym 1983, kwietniu 1983, czerwcu 1983, tematem kolejnych posiedzeń była zwykle analiza aktualnej sytuacji w Polsce, omawiano także pielgrzymkę Jana Pawła II do Polski. We wrześniu 1983 Rada zorganizowała ogólnopolskie seminarium poświęcone nowym formom pracy duszpasterskiej oraz kulturalno-wychowawczej Kościoła. Następnie kontynuowano bieżące posiedzenia. W listopadzie 1983 (Krzysztof Skubiszewski przedstawił wówczas opracowania "Kościół wobec polityki w dzisiejszej Polsce", powołano także zespoły – ds. polityki społecznej, kierowany przez Andrzeja Wielowieyskiego, ekonomiczny, kierowany przez Witolda Trzeciakowskiego, prawniczo-legislacyjny, kierowany przez Wiesława Chrzanowskiego i myśli politycznej, kierowany przez Stanisława Stommę. Dalsze spotkania odbyły się w lutym 1984 (dyskutowano wówczas kwestię samorządów pracowniczych), maju 1984 (dyskusja dotyczyła stosunku Kościoła do bieżącej polityki, październiku 1984 (dyskutowano o polityce rodzinnej władz PRL). Ostatnie posiedzenie odbyło się 9 grudnia 1984, a Rada I kadencji zakończyła swoje prace (.
Członkowie.
Julian Auleytner (Warszawa), Olgierd Baehr (Poznań), Bogdan Bońkowski (Olsztyn), ks. Bronisław Dembowski (Warszawa), Grażyna Dziadkiewicz (Sosnowiec), Joanna Fabisiak (Warszawa) – sekretarz, Przemysław Fenrych (Szczecin), Jerzy Janik (Kraków) – członek prezydium, Maria Kokot (Opole), Jerzy Krzewicki (Kielce) – wiceprzewodniczący, Józef Łukaszewicz (Wrocław), ks. Józef Majka (Wrocław) – członek prezydium, Andrzej Micewski (Warszawa), Jerzy Pietrzak (Ostrów Wlkp.) – wiceprzewodniczący, Bogusław Piskorski (Szczecin), Aurelia Polańska (Gdynia) – członek prezydium, Jan Rejczak (Radom), Stefan Sawicki (Lublin), Krzysztof Skubiszewski (Poznań), Jędrzej Smulkowski (Gdynia), Stanisław Stomma (Warszawa) – przewodniczący, Bolesław Suszka (Kórnik), Leonard Szymański (Poznań), Andrzej Święcicki (Warszawa) – członek prezydium, Jerzy Turowicz (Kraków), Andrzej Tyc (Toruń), Andrzej Wielowieyski (Warszawa), Czesław Zgorzelski (Lublin). Od listopada 1982: Wiesław Chrzanowski (Warszawa) i Witold Trzeciakowski (Warszawa).
II kadencja (1986–1990).
Działalność.
W czerwcu 1986 Prymas Polski powołał Radę II kadencji, jej przewodniczącym został Władysław Findeisen. Ostateczny skład gremium ukształtował się we wrześniu 1986, jakkolwiek pierwsze jego posiedzenie odbyło się 21 czerwca 1986.
Rada ogłosiła m.in. następujące opracowania: "Młode pokolenie wobec katolicyzmu i Kościoła" (styczeń 1987), "Katolicy w życiu publicznym" (lipiec 1987), "Emigracja młodych Polaków" (luty 1988), "Przygotowanie godności i wartości pracy" (styczeń 1989), "Katolicy wobec kryzysu ekologicznego" (grudzień 1989), "W sprawie obrony życia" (kwiecień 1990), "Problemy wychowania w Polsce w roku 1990" (czerwiec 1990) . W maju 1988 sformułowała oświadczenie w reakcji na krytyczne położenie ekonomiczne Polski, wskazując przy tym, że liczne grupy społeczne ograniczone są w swoich prawach i nie mogą wyrazić publicznie swoich poglądów, w kwietniu 1989 wezwała do wsparcia wyborów parlamentarnych w czerwcu tego roku. Przygotowała także przyjęty jednak krytycznie przez prymasa i niektórych jej członków tekst "Poszanowanie światopoglądów w państwie i społeczeństwie" (1988).
Rada zakończyła działalność w październiku 1990.
Członkowie.
Henryk Dutkiewicz (Katowice), Mirosław Dzielski (Kraków), Władysław Findeisen (Warszawa), Maciej Giertych (Poznań), Aleksander Hall (Gdańsk), ks. Helmut Juros (Warszawa), Tadeusz Klimski (Warszawa), Maja Komorowska (Warszawa), Tadeusz Krupiński (Wrocław), Andrzej Łapicki (Warszawa), Jan Mędrzak (Łódź), Jan Nielubowicz (Warszawa), Grzegorz Pieńkowski (Warszawa), Maria Joanna Radomska (Warszawa), Bogdan Romański (Bydgoszcz), Jan Sielicki (Poznań), Krzysztof Starnawski (Radom), Jan Szafraniec (Białystok), Wojciech Szaraniec (Warszawa), Jacek Walczewski (Kraków), Seweryn Wiechowski (Szczecin), Halina Winiarska (Gdańsk), s. Zofia Zdybicka (Lublin).

</doc>
<doc id="846659" url="https://pl.wikipedia.org/wiki?curid=846659" title="Fujitsu Siemens Computers">
Fujitsu Siemens Computers

Fujitsu Siemens Computers (FSC) – była japońsko-niemiecka spółka joint venture z branży IT. W spółce 50% udziałów posiadał Fujitsu Limited z Japonii i pozostałe 50% Siemens AG z Niemiec.
Spółka została założona 1 października 1999 roku, natomiast z początkiem kwietnia 2009 roku została przejęta w całości przez Fujitsu i zmieniono nazwę na Fujitsu Technology Solutions.
Spółka sprzedawała produkty informatyczne klientom indywidualnym i biznesowym z Europy, Bliskiego Wschodu i Afryki (natomiast pod marką Fujitsu produkty sprzedawane były gdzie indziej). Fujitsu Siemens Computers wytwarzała szeroki asortyment produktów, zaczynając od komputerów klasy mainframe i serwerów Unix do notebooków, komputerów PC, palmtopów i urządzeń peryferyjnych jak monitory, klawiatury i myszki.
Niektóre marki sprzedawanych produktów:

</doc>
<doc id="846662" url="https://pl.wikipedia.org/wiki?curid=846662" title="EBM (muzyka)">
EBM (muzyka)

Electronic body music, w skrócie EBM – gatunek muzyczny, który łączy w sobie elementy industrial i electropunku. Powstał we wczesnych latach 80. XX wieku. Na gatunek ten początkowo wpływała muzyka industrialna (Throbbing Gristle, Cabaret Voltaire), elektroniczna (Kraftwerk, Depeche Mode) i europejski electropunk (DAF, Liaisons Dangereuses, Portion Control).
Charakterystyka.
Styl charakteryzował się początkowo twardym, tanecznym beatem oraz nieprzetworzonym elektronicznie wokalem z elementami growlingu, efektami pogłosu i echa oraz powtarzalnymi wstawkami z sekwencera. W tamtych czasach popularnymi syntezatorami były Korg MS-20, Emulator II, Oberheim Matrix czy Yamaha DX7. Rytm EBM bazuje na takcie 4/4 wymieszanym w pewnym stopniu z rytmem synthpopowym, co ma sugerować strukturę muzyki rockowej.
Etymologia.
Termin "electronic body music" został wprowadzony przez belgijską grupę Front 242 w 1984 do opisu muzyki z ich EP No Comment, wydanej tego samego roku.
Kilka lat wcześniej zespół DAF z Niemiec w udzielonym wywiadzie użył terminu „Körpermusik” (ang. "body music") do opisania ich tanecznego, elektroniczno-punkowego brzmienia (choć przede wszystkim DAF uznaje się za przedstawiciela nowej niemieckiej fali (niem. "Neue Deutsche Welle")).
Innym terminem używanym na określenie EBM jest aggrepo, co jest skróconym opisem "„aggressive pop”". Termin ten był używany głównie w Niemczech na początku lat 80.
Historia.
Na początku lat 80. XX w. grupy takie jak Front 242 czy Nitzer Ebb (obie zainspirowane twórczością Deutsch Amerikanische Freundschaft, Cabaret Voltaire i Throbbing Gristle) zaczęły łączyć niemiecki electropunk z elementami brytyjskiej muzyki industrialnej. Rezultatem tego połączenia były taneczne dźwięki nazwane EBM. Najważniejszymi albumami z tego gatunku były wydane w 1987 roku „Official Version” zespołu Front 242 i „That Total Age” zespołu Nitzer Ebb.
W drugiej połowie lat osiemdziesiątych amerykańskie i kanadyjskie grupy muzyczne, takie jak Front Line Assembly, Ministry, Batz Without Flesh czy Schnitt Acht, zaczęły grać typowy europejski EBM. Połączyły one dotychczasowe elementy z charakterystycznymi elementami amerykańskiej muzyki postindustrialnej (Revolting Cocks). Krótko potem wiele grup, np. Nine Inch Nails, stworzyło pod wpływem EBM bardziej rockowy styl, czego przykładem jest wydany w 1989 roku album „Pretty Hate Machine”.
Wraz z rozwojem muzyki gatunek EBM stawał się coraz bardziej popularny w podziemiu sceny muzycznej, głównie w Europie. Wówczas najbardziej znanymi wytwórniami były Antler-Subway, KK Records, niemieckie Animalized, Techno Drome International, Zoth Ommog Records, amerykańskie Wax Trax! i szwedzkie Front Music Production, Energy (później przyłączona do Energy Rekords).
Znanymi dla tego gatunku artystami poza Front 242 i Nitzer Ebb są Die Krupps, Vomito Negro, Signal Aout 42, Insekt, Force Dimension, Bigod 20 i Electro Assassin.
Kilka innych zespołów, takich jak A Split-Second (belgijski electro-rock), AAAK, The Weathermen, The Klinik, Borghesia, The Neon Judgement, Attrition czy Philadelphia Five, również tworzyło muzykę charakterystyczną dla gatunku, jednak nie zalicza się ich do grup typowo EBM.
Niektórzy z artystów sceny EBM tworzyło pod wpływem muzyków new beat i Goa trance (Juno Reactor, Astral Projection, Eon Project).
Rozwój i pochodne.
Wczesny rozwój.
W pierwszej połowie lat 90. wielu artystów EBM zaczęło zmieniać swój styl muzyczny poprzez zapożyczenia elementów z syntetycznego industrialu czy też muzyki rockowej i heavymetalowej. Album "Tyranny For You" zespołu Front 242 zapoczątkowały koniec klasycznej epoki EBM z lat 80. Zespół Nitzer Ebb zmienił styl wykonywanej muzyki i stał się grupą electro-rocka. Muzyka EBM w klasycznej postaci wygasła ostatecznie w połowie lat 90. Nowe grupy, takie jak Leæther Strip, :wumpscut:, i wczesne VNV Nation, połączyły ostre zniekształcone dźwięki z muzyką syntezatorową. Termin tej rewolucji jest kontrowersyjny przez częste zamienne używanie w tamtych czasach terminu EBM z hardcore electro, electro-industrial lub też, co jest szczególnie częste w Niemczech i Ameryce, z muzyka elektroniczną. Inni znani artyści tamtego czasu dla gatunku EBM to Allied Vision, Psychopomps, Controlled Fusion, wczesny Decoded Feedback i NVMPH.
Drugim rozwiniętym z tych samych korzeni gatunkiem było tak zwane dark electro. Łączy w sobie mroczną muzykę elektroniczną z charakterystycznym, zawodzącym wokalem. Ważnymi grupami dla tego gatunku były yelworC, Mortal Constraint, Trial i Tri-state.
Późny rozwój.
Późniejszym gatunkiem, który wyewoluował z EBM pod koniec lat 90., był aggrotech, który przekształca electro-industrial i dark electro w muzykę bardziej szorstką. Wyróżnia się beatami charakterystycznymi dla muzyki techno i agresywnymi tekstami o pesymistycznym wydźwięku. Przykładami mogą być Funker Vogt, Tactical Sekt, Hocico, a także nowsze zespoły Suicide Commando, Feindflug, Dismantled, i Velvet Acid Christ.
Przed końcem lat 90. kilka grup (VNV Nation, Covenant i Apoptygma Berzerk) zaczęło wykorzystywać wiele elementów z synthpopu i trance. Muzycy Ronan Harris z VNV Nation i Stephan Groth z Apoptygma Berzerk nazwali ten styl futurepop. Termin ten jest obecnie używany do określania niszowej muzyki podobnych do nich grup. Mniej więcej w tym samym czasie zapoczątkowany został ruch odwrotny. Wielu artystów europejskiej sceny techno, takich jak Terence Fixmer, Thomas P. Heckmann czy David Carretta, zaczęło zapożyczać elementy EBM do tworzonej przez siebie muzyki. Przykładem tego trendu w Stanach Zjednoczonych jest Adam X.
Tendencja ta rozprzestrzeniła się na electroclash. Kiedy scena ta zaczęła zanikać, wielu artystów zaczęło wykonywać muzykę w stylu techno połączonym z EBM.
Charakterystyka muzyki, jak i sceny EBM jest trudna ze względu na częstą wymianę wpływów pomiędzy sceną futurepop/EBM, a także old school i wieloma innymi. Artyści często miksowali nawzajem swoje utwory, przechodzili między grupami czy łączyli się (na przykład Terence Fixmer i Douglas McCarthy). W 2005 roku Andy LaPlegua, wywodzący się z klimatów futurepop/techno, stworzył nowy termin Techno Body Music (Combichrist – This Is TBM). Termin został użyty w kompilacji Masterhit Recordings „This Is... Techno Body Music Vol. 1". („TBM zburzy ściany w ludzkich głowach, łącząc to, co najlepsze z obu scen w jednej nazwie”). Także deklarująca futurepop grupa VNV Nation załączyła dwie ścieżki TBM – „Strata” and „Interceptor” – w swoim albumie zatytułowanym Matter+Form.
Inne późniejsze grupy takie jak Ionic Vision, Spetsnaz i Proceed poszły odmienną drogą, prezentując w ostatnich latach klasyczny styl EBM.

</doc>
<doc id="846665" url="https://pl.wikipedia.org/wiki?curid=846665" title="Powiat cielęciński">
Powiat cielęciński



</doc>
<doc id="846666" url="https://pl.wikipedia.org/wiki?curid=846666" title="Mulhacen">
Mulhacen



</doc>
<doc id="846667" url="https://pl.wikipedia.org/wiki?curid=846667" title="Powiat rastemborski">
Powiat rastemborski



</doc>
<doc id="846668" url="https://pl.wikipedia.org/wiki?curid=846668" title="Powiat węgoborski">
Powiat węgoborski



</doc>
<doc id="846669" url="https://pl.wikipedia.org/wiki?curid=846669" title="Powiat łuczański">
Powiat łuczański



</doc>
<doc id="846670" url="https://pl.wikipedia.org/wiki?curid=846670" title="Powiat lecki">
Powiat lecki



</doc>
<doc id="846672" url="https://pl.wikipedia.org/wiki?curid=846672" title="Powiat niborski">
Powiat niborski



</doc>
<doc id="846674" url="https://pl.wikipedia.org/wiki?curid=846674" title="Powiat jansborski">
Powiat jansborski



</doc>
<doc id="846675" url="https://pl.wikipedia.org/wiki?curid=846675" title="Powiat jańsborski">
Powiat jańsborski



</doc>
<doc id="846676" url="https://pl.wikipedia.org/wiki?curid=846676" title="Powiat ządzborski">
Powiat ządzborski



</doc>
<doc id="846677" url="https://pl.wikipedia.org/wiki?curid=846677" title="Powiat ządźborski">
Powiat ządźborski



</doc>
<doc id="846679" url="https://pl.wikipedia.org/wiki?curid=846679" title="Powiat człochowski">
Powiat człochowski



</doc>
<doc id="846681" url="https://pl.wikipedia.org/wiki?curid=846681" title="Powiat licbarski">
Powiat licbarski



</doc>
<doc id="846682" url="https://pl.wikipedia.org/wiki?curid=846682" title="Powiat broniewski">
Powiat broniewski



</doc>
<doc id="846683" url="https://pl.wikipedia.org/wiki?curid=846683" title="Pospieszalski (ujednoznacznienie)">
Pospieszalski (ujednoznacznienie)



</doc>
<doc id="846688" url="https://pl.wikipedia.org/wiki?curid=846688" title="Język kaguru">
Język kaguru



</doc>
<doc id="846691" url="https://pl.wikipedia.org/wiki?curid=846691" title="Język kikaguru">
Język kikaguru



</doc>
<doc id="846692" url="https://pl.wikipedia.org/wiki?curid=846692" title="Dębień">
Dębień

2 miejscowości w Polsce:
Inne:

</doc>
<doc id="846693" url="https://pl.wikipedia.org/wiki?curid=846693" title="Język chikagulu">
Język chikagulu



</doc>
<doc id="846695" url="https://pl.wikipedia.org/wiki?curid=846695" title="Dębień (powiat braniewski)">
Dębień (powiat braniewski)

Dębień – osada w Polsce położona w województwie warmińsko-mazurskim, w powiecie braniewskim, w gminie Wilczęta.
W latach 1975–1998 miejscowość administracyjnie należała do województwa elbląskiego.
Zobacz też: Dębień.

</doc>
<doc id="846696" url="https://pl.wikipedia.org/wiki?curid=846696" title="Jankówko (województwo warmińsko-mazurskie)">
Jankówko (województwo warmińsko-mazurskie)

Jankówko – osada w Polsce położona w województwie warmińsko-mazurskim, w powiecie braniewskim, w gminie Wilczęta.
W latach 1975–1998 miejscowość administracyjnie należała do województwa elbląskiego.
Zobacz też: Jankówko

</doc>
<doc id="846698" url="https://pl.wikipedia.org/wiki?curid=846698" title="Przyrostek fleksyjny">
Przyrostek fleksyjny



</doc>
<doc id="846699" url="https://pl.wikipedia.org/wiki?curid=846699" title="Sufraganiec">
Sufraganiec

Sufraganiec – potok, lewy dopływ Bobrzy o długości 15,46 km, powierzchni dorzecza 61,74 km² i spadku 7,3‰. 
Potok płynie w Górach Świętokrzyskich, w województwie świętokrzyskim. Wypływa ze stoku góry Krzemionki na wysokości 350 m n.p.m., a do Bobrzy uchodzi, na jej 17,8 km wysokości, koło osiedla Pietraszki w Kielcach na wysokości 239 m n.p.m. Potok opływa miasto od północy i zachodu, przepływając przez dzielnice Łazy, Niewachlów II i I, Czarnów i Pietraszki. Jego lewym dopływem jest Sufragańczyk.
Potok przepływa w pobliżu rezerwatu przyrody Sufraganiec. Posiada II i III klasę czystości wody.

</doc>
<doc id="846700" url="https://pl.wikipedia.org/wiki?curid=846700" title="Lipowa (województwo warmińsko-mazurskie)">
Lipowa (województwo warmińsko-mazurskie)

Lipowa – osada w Polsce położona w województwie warmińsko-mazurskim, w powiecie braniewskim, w gminie Wilczęta.
W latach 1975–1998 miejscowość administracyjnie należała do województwa elbląskiego.
Zobacz też: Lipowa.

</doc>
<doc id="846702" url="https://pl.wikipedia.org/wiki?curid=846702" title="Powiat białogrodzki">
Powiat białogrodzki



</doc>
<doc id="846704" url="https://pl.wikipedia.org/wiki?curid=846704" title="Tatarki">
Tatarki



</doc>
<doc id="846705" url="https://pl.wikipedia.org/wiki?curid=846705" title="Powiat starogrodzki">
Powiat starogrodzki



</doc>
<doc id="846707" url="https://pl.wikipedia.org/wiki?curid=846707" title="Tatarki (województwo warmińsko-mazurskie)">
Tatarki (województwo warmińsko-mazurskie)

Tatarki – osada w Polsce położona w województwie warmińsko-mazurskim, w powiecie braniewskim, w gminie Wilczęta.
W latach 1975–1998 miejscowość administracyjnie należała do województwa elbląskiego.
Zobacz też: Tatarki.

</doc>
<doc id="846708" url="https://pl.wikipedia.org/wiki?curid=846708" title="Accademia Platonica">
Accademia Platonica



</doc>
<doc id="846709" url="https://pl.wikipedia.org/wiki?curid=846709" title="Benedikt Hacker">
Benedikt Hacker

Benedikt Hacker (ur. 30 maja 1769 w Metten (Dolna Bawaria), zm. 2 września 1829 w Salzburgu) – austriacki kompozytor i wydawca.
Hacker urodził się w Metten, gdzie był uczniem Michaela Haydna. W 1829 roku popełnił samobójstwo w Salzburgu.

</doc>
<doc id="846710" url="https://pl.wikipedia.org/wiki?curid=846710" title="Ciemnica (potok)">
Ciemnica (potok)

Ciemnica – potok, prawy dopływ Bobrzy o długości 6,32 km i powierzchni zlewni 17,55 km². 
Potok płynie w Górach Świętokrzyskich, w województwie świętokrzyskim. Jego źródła znajdują się w lasach między Węgrzynowem i Malmurzynem, a do Bobrzy uchodzi koło wsi Porzecze. 

</doc>
<doc id="846713" url="https://pl.wikipedia.org/wiki?curid=846713" title="Pomazaniec boski">
Pomazaniec boski



</doc>
<doc id="846714" url="https://pl.wikipedia.org/wiki?curid=846714" title="Obrzęd religijny">
Obrzęd religijny

Obrzęd religijny – system czynności pozwalających, wedle danej wiary, uzyskać zamierzony przez wyznawców cel. Często zawiera w sobie elementy magii.
Rodzaje obrzędów.
Obrzędy religijne dają się zazwyczaj dzielić na kilka rodzajów:
Obrzędy w małych religiach.
Teoria obrzędów.
Obrzędy w małych społeczeństwach trudno usystematyzować i sprecyzować, przede wszystkim z powodu wielości samych społeczeństw. Obrzędy bowiem, zależą od szeregu czynników, które dla rozjaśnienia sprawy można nazwać warstwami:
A zatem poczynając od źródła: warunki w plemieniu (liczba osób, miejsce bytowania, klimat, dostępność pożywienia i wiele, wiele innych) kształtują a potem wręcz narzucają odpowiednią etykę, która systematyzuje, reguluje i stabilizuje życie społeczne, co przekłada się zaś na subiektywne pojmowanie świata (etyka bowiem, stanowi dla znającego pojęcie, ale niebędącego biegłym w socjologii czy antropologii artefakt JEGO własnej tradycji – działa to na zasadzie "Co zastałem to pielęgnuję uważając za prawidłowe i normalne") implikujące daną teologię, która z kolei implikuje określone obrzędy.
Praktyka.
Na poparcie powyższych tez, można przyjrzeć się bliżej plemionom Indian z północno-zachodniego wybrzeża.
Lud Saliszów jest jedynym ludem, w którym "ustrój" możemy nazwać demokracją (z udziałem "prezydenta", którym jest tu wódz), co wiąże się z wartością i poszanowaniem drugiego człowieka. Jeśli wziąć pod uwagę, że lud ten jest dość spory, to źródłem wszystkich praw będzie właśnie liczba osób, co implikuje umiarkowany szacunek (czynnik drugiej warstwy – etyczny), by grupa była zgrana i trwała. Pneumologia również jest podporządkowana owym wymogom. Ważną rolę (jak w każdej społeczności wybrzeża) odgrywają w życiu religijnym maski rytualne – tutaj jedynym ich rodzajem jest swaixwe. Tutaj wierzy się, że każdy z wodzów ma swojego dobrego ducha-opiekuna, a on sam dostaje prawo do noszenia maski od istot nadprzyrodzonych. Maska jest więc tutaj czymś bardzo drogim tutejszym osadnikom, maska manifestuje wyjątkowość danej chwili, podsyca demokrację a jednocześnie rolę wodza. Wiąże się z tym więc fakt rytuału tu panującego. Jako że maska jest wyjątkowa, zakładają ją też tancerze z okazji urodzenia dziecka, nadania imienia czy też zaślubin, a sam fakt jej założenia jest powodem szacunku nie tylko dla tego kto ją nosił, ale też dla tego, dla którego tańczył – oczywiście z powodów czysto religijnych.
Drugim ludem wartym omówienia, by pokazać zależności między warunkami, ustrojem, etyką i w końcu ich manifestem czyli rytuałami, jest lud Kwakiutlów. Ich cechą jest to, że mają spore osiągnięcia na polu sztuki (źródło), co powoduje w nich dumę i brak szacunku dla zdobyczy innych ludów, a dla obcującego z tym ludem jest dowodem ich arogancji. To sprawia, że są grupą dość zamkniętą i niechętnie odwiedzaną, co zacieśnia ich więzy i manifestuje się w rytuałach. Chociażby takim: członkowie plemienia odtwarzali jakąś pomyślną akcję z przeszłości, wiążącą się z sukcesem, po czym wchodził duch porywający nowicjusza i obdarzał go szczególną siłą. Potem ten chwalił się członkom zgromadzenia, jakich doznał łask. Podnosiło to zarówno jego rangę jak i rosnącej w siłę wsi – podnosiła się tym samym pycha ludzi.
Innym przykładem może być plemię Bella Coola, żyjące z powodu swej historii (źródło) jako bardzo zwarta grupa. Jest to przyczyną solidarności i harmonii występujących w tej grupie. Sprawia też dążenie do jedności. Rytuały religijne więc są – paradoksalnie – podobne do tych u Kwakiutli, ale stworzone naturalnie w innym celu. Tam miały one za zadanie pokazać szczególność owego plemienia, a tutaj zacieśnić więzy – co z pewnością się udaje.
Obrzędy w wielkich religiach.
Im większa religia tym mniej obrzędów, bardziej liczy się tutaj wiara niż czyn rytualny, uprawiany bez zastanowienia się, jak np. modlitwa mówiona z pamięci, bez zastanowienia się nad słowami – która jest krytykowana chociażby przez duchownych katolickich. Obrzędom podlegają głównie rewolucje, duże zmiany w życiu, jak ślub, narodziny (żydowskie obrzezanie), czy śmierć (zwyczaj chowania zmarłych).
Wyróżniającym się obrzędem – który można zaliczyć do kategorii spajających – jest msza święta, która dla wyznawców tej religii jest połączeniem się, zjednaniem (czyli komunią) z Chrystusem.
Innym rodzajem obrzędu, który można w zależności od celu w danej chwili zaliczyć albo do błagalnego albo do dziękczynnego rodzaju, jest multireligijna modlitwa.

</doc>
<doc id="846715" url="https://pl.wikipedia.org/wiki?curid=846715" title="Śródrostek">
Śródrostek



</doc>
<doc id="846717" url="https://pl.wikipedia.org/wiki?curid=846717" title="Charyzmatyk">
Charyzmatyk

Charyzmatyk – obdarzony charyzmatami, w znaczeniu religijnym – darami Ducha Świętego. W szerszym znaczeniu oznacza również:

</doc>
<doc id="846721" url="https://pl.wikipedia.org/wiki?curid=846721" title="Barcza (szczyt)">
Barcza (szczyt)

Barcza (465 m n.p.m.) – szczyt w Paśmie Klonowskim, w Górach Świętokrzyskich. Położony w Świętokrzyskim Parku Narodowym. Zbudowany z piaskowców dewońskich i porośnięty lasem jodłowo-bukowym.
Po stronie północnej, niedaleko szczytu przechodzi żółty szlak turystyczny z Barczy na Bukową Górę. Po stronie zachodniej góry znajduje się rezerwat przyrody Barcza.

</doc>
<doc id="846724" url="https://pl.wikipedia.org/wiki?curid=846724" title="William Ponsonby">
William Ponsonby

William Ponsonby (ur. 1772, zm. 18 czerwca 1815 pod Waterloo) - generał-major wojsk brytyjskich.
Jego ojcem był baron William James Ponsonby i Louisa Mary Molesworth.
Jako dowódca, najpierw pułku, a potem brygady kawalerii brał udział w walkach na Półwyspie Iberyjskim. Przeszedł do historii jako dowódca Brygady Kawalerii Gwardii z racji tego, że wchodziły w jej skład szwadrony irlandzkie, walijskie, szkockie i rojalistów francuskich, znanej jako Union Brigade. Dowodził nią podczas bitwy pod Waterloo. Wraz z 2 pułkiem dragonów (Scotts Greys) pod dowództwem płk. Johna Whartona oraz 1 i 6 pułkiem dragonów (Inniskilling) przeprowadził szarże na francuskie dywizje Donzelota i Marcogneta, atakujące centrum ugrupowania sił angielskich. Było to wsparcie kontrataku brytyjskiej piechoty pod wodzą sir Thomasa Edwarda Pictona. Chociaż sama szarża zakończyła się sukcesem a dywizje francuskie zostały rozbite, brygada Ponsonbyego poniosła ogromne straty a on sam zginął w walce z Polskimi Lansjerami. Po dziś dzień atak Ponsonbyego zaliczany jest jednak obok szarży pod Bałakławą do najświetniejszych kart brytyjskiego oręża.

</doc>
<doc id="846729" url="https://pl.wikipedia.org/wiki?curid=846729" title="Powiat nowogrodzki">
Powiat nowogrodzki



</doc>
<doc id="846732" url="https://pl.wikipedia.org/wiki?curid=846732" title="Ławiczka">
Ławiczka



</doc>
<doc id="846740" url="https://pl.wikipedia.org/wiki?curid=846740" title="Anneli Jäätteenmäki">
Anneli Jäätteenmäki

Anneli Tuulikki Jäätteenmäki (ur. 11 lutego 1955 w Lapui) – fińska polityk i prawniczka, deputowana do Eduskunty, w 2003 premier Finlandii, posłanka do Parlamentu Europejskiego VI, VII i VIII kadencji.
Życiorys.
W 1980 ukończyła studia prawnicze, praktykowała następnie przez kilka lat jako prawnik. W 1987 została po raz pierwszy wybrana do Eduskunty, w fińskim parlamencie zasiadała nieprzerwanie przez 17 lat. W latach 1994–1995 zajmowała stanowisko ministra sprawiedliwości. W okresie od 18 czerwca 2000 do 5 października 2003 była przewodniczącą Partii Centrum.
Po zwycięstwie centrystów w wyborach parlamentarnych 16 marca 2003, 17 kwietnia tego samego roku objęła urząd premiera Finlandii, stając na czele koalicyjnego rządu. Ustąpiła z tego stanowiska już 24 czerwca 2003 z powodu oskarżeń o rzekome oszustwa w trakcie kampanii wyborczej. W marcu 2004 sąd w Helsinkach oczyścił ją z wszystkich zarzutów.
W tym samym roku Anneli Jäätteenmäki uzyskała mandat posłanki do Parlamentu Europejskiego. W wyborach w 2009 skutecznie ubiegała się o reelekcję. W VII kadencji ponownie przystąpiła do frakcji Porozumienia Liberałów i Demokratów na rzecz Europy (jako jej wiceprzewodnicząca), nadto do Komisji Spraw Zagranicznych. W 2014 została wybrana na kolejną kadencję Europarlamentu, mandat europosłanki wykonywała do 2019.

</doc>
<doc id="846744" url="https://pl.wikipedia.org/wiki?curid=846744" title="Olga Zawjałowa">
Olga Zawjałowa

Olga Wiktorowna Zawjałowa z d. Korniejewa (ros. Ольга Викторовна Завьялова z d. Корнеева, ur. 24 sierpnia 1972 w Leningradzie) – rosyjska biegaczka narciarska, sześciokrotna medalistka mistrzostw świata.
Kariera.
W 1991 roku wystąpiła na mistrzostwach świata juniorów w Reit im Winkl, gdzie zdobyła srebrny medal w sztafecie, a w biegu na 15 km zajęła dwunaste miejsce. Na rozgrywanych rok później mistrzostwach świata juniorów w Vuokatti zwyciężyła na dystansie 15 km stylem dowolnym, a w biegu na 5 km klasykiem zajęła 22. miejsce.
Jej olimpijskim debiutem były igrzyska w Salt Lake City w 2002 roku. W swoim najlepszym starcie, w biegu na 15 km techniką dowolną zajęła 11. miejsce. Cztery lata później, podczas igrzysk olimpijskich w Turynie jej najlepszym wynikiem było siódme miejsce w biegu łączonym na 15 km. Na tym samym dystansie zajęła 12. miejsce na igrzyskach olimpijskich w Vancouver w 2010 roku. Wraz z koleżankami z reprezentacji zajęła także siódme miejsce w sztafecie 4x5 km.
W 1993 roku wystartowała na mistrzostwach świata w Falun zajmując 18. miejsce w biegu na 5 km stylem klasycznym oraz 16. miejsce w biegu łączonym na 15 km. Na mistrzostwach świata w Thunder Bay w tych samych konkurencjach zajęła odpowiednio 27. i 9. miejsce. Jej kolejnymi mistrzostwami były mistrzostwa świata w Lahti w 2001 roku, gdzie zajęła 10. miejsce w biegu na 10 km techniką klasyczną. Mistrzostwa świata w Val di Fiemme w 2003 roku były najlepszymi w jej karierze. Zdobyła tam złoty medal w biegu na 30 km stylem dowolnym, a w biegu łączonym na 10 km oraz w biegu na 15 km techniką klasyczną wywalczyła brązowe medale. Ponadto wspólnie z Natalją Korostielową, Jeleną Buruchiną i Niną Gawriluk wywalczyła kolejny brązowy medal, tym razem w sztafecie. Dwa lata później, podczas mistrzostw świata w Oberstdorfie jej najlepszym wynikiem było szóste miejsce w biegu na 10 km techniką dowolną. Kolejne dwa medale zdobyła na mistrzostwach świata w Sapporo. Została tam mistrzynią świata w biegu łączonym na 15 km, a w biegu na 10 km stylem dowolnym zdobyła srebrny medal, ulegając jedynie Czeszce Kateřinie Neumannovej. Startowała także na mistrzostwach w Libercu w 2009 roku, jednak w swoim najlepszym starcie, na dystansie 30 km zajęła zaledwie 13. miejsce.
Najlepsze wyniki w Pucharu Świata osiągnęła w sezonach 1994/1995 i 2000/2001, kiedy to zajmowała piąte miejsce w klasyfikacji generalnej. Ponadto Zawjałowa była dwukrotnie mistrzynią Rosji: w 2006 roku w biegu na 30 km oraz w 2007 roku w biegu łączonym na 15 km.

</doc>
<doc id="846746" url="https://pl.wikipedia.org/wiki?curid=846746" title="Piłka nożna w Anglii (1950/1951)">
Piłka nożna w Anglii (1950/1951)

Sezon 1950/1951 był 71. w historii angielskiej piłki nożnej.

</doc>
<doc id="846752" url="https://pl.wikipedia.org/wiki?curid=846752" title="Jabba the Hutt">
Jabba the Hutt



</doc>
<doc id="846754" url="https://pl.wikipedia.org/wiki?curid=846754" title="Naturalizacja">
Naturalizacja

Naturalizacja (fr. "naturalisation") – nadanie cudzoziemcowi obywatelstwa państwa, na terytorium którego się osiedlił. Naturalizacja najczęściej dotyczy imigrantów przybywających z przyczyn ekonomicznych, ale także uchodźców uciekających ze swojego kraju w obawie przed prześladowaniem oraz współmałżonków w związku, w którym jedna ze stron jest cudzoziemcem. Naturalizacja jest dobrowolna, a proces naturalizacyjny wszczynany na wniosek osoby zainteresowanej uzyskaniem obywatelstwa.
Naturalizacja następuje na podstawie zgody uprawnionego organu państwa, po spełnieniu określonych warunków (np. zamieszkiwania przez określony czas na terytorium państwa).
Naturalizacja w prawie polskim.
Zobacz także: Sposoby nabycia obywatelstwa polskiego.
Uzyskanie polskiego obywatelstwa w drodze naturalizacji reguluje "Ustawa z dnia 2 kwietnia 2009 r. o obywatelstwie polskim". Ustawa rozróżnia nadanie polskiego obywatelstwa przez prezydenta oraz uznanie za obywatela polskiego na drodze administracyjnej (u wojewody).

</doc>
<doc id="846755" url="https://pl.wikipedia.org/wiki?curid=846755" title="Dolina trwogi">
Dolina trwogi

Dolina trwogi, w innym przekładzie Dolina strachu (ang. "The Valley of Fear") – czwarta, i zarazem ostatnia powieść autorstwa Arthura Conana Doyle’a o przygodach Sherlocka Holmesa.
Powieść była wydawana w odcinkach w latach 1914-1915 na łamach The Strand Magazine. Pierwsza edycja książkowa ukazała się 27 lutego 1915.
Fabuła.
Powieść podzielona jest, podobnie jak Studium w szkarłacie, na dwie części. W pierwszej części, do Holmesa i Watsona przychodzi zaszyfrowany list (szyfr Ottendorfa) od tajemniczego Freda Porlocka, który jest podwładnym Moriarty’ego. Z listu wynika, że niejaki John Douglas zostanie wkrótce zamordowany. Chwilę później odwiedza ich inspektor Scotland Yardu i informuje ich o śmierci pana Douglasa.
Druga część to wspomnienia Johna McMurdo, szybko awansującego brata w mafii Doliny Vermissy, działającej pod przykrywką Stowarzyszenia Braci Wolnych (masoni).

</doc>
<doc id="846756" url="https://pl.wikipedia.org/wiki?curid=846756" title="Piłka nożna w Anglii (1951/1952)">
Piłka nożna w Anglii (1951/1952)

Sezon 1951/1952 był 72. w historii angielskiej piłki nożnej.

</doc>
<doc id="846757" url="https://pl.wikipedia.org/wiki?curid=846757" title="Powiat lignicki">
Powiat lignicki



</doc>
<doc id="846762" url="https://pl.wikipedia.org/wiki?curid=846762" title="Copa Rio Branco 1947">
Copa Rio Branco 1947

Copa Rio Branco 1947 – turniej towarzyski o puchar Rio Branco odbył się po raz piąty w 1947 roku. W spotkaniu uczestniczyły zespoły: Brazylii i Urugwaju.
Końcowa tabela.
Triumfatorem turnieju Copa Rio Branco 1947 został zespół Brazylii.
Poprzednim turniejem tej serii był Copa Rio Branco 1946, a następnym Copa Rio Branco 1948.

</doc>
<doc id="846767" url="https://pl.wikipedia.org/wiki?curid=846767" title="Powiat jaworowski">
Powiat jaworowski

Powiat jaworowski – powiat w województwie lwowskim, istniejący w okresie II Rzeczypospolitej, z siedzibą w Jaworowie.
1 sierpnia 1934 r. dokonano nowego podziału powiatu na gminy wiejskie (zbiorcze).
Struktura.
Gminy wiejskie w 1934 r.:
Miasta:
Majątki ziemskie:
15 czerwca 1934 roku z powiatu jaworowskiego wyłączono gminy Budomierz i Hruszów i włączono je do powiatu lubaczowskiego. Natomiast z powiatu lubaczowskiego wyłączono gminę Lipowiec (z przysiółkami Lindenau i Majdan) włączono je do powiatu jaworowskiego.
W 1945 roku z dawnego powiatu jaworowskiego w Polsce znalazły się jedynie: główna, zachodnia część gminy Wielkie Oczy (jednostkę utrzymano w powiecie lubaczowskim), główna, zachodnia część gminy Gnojnice bez Gnojnic (jednostkę przekształcono w gminę Młyny w powiecie jarosławskim), północno-zachodnie pasmo gminy Nahaczów z Majdanem Lipowieckim oraz północno-zachodni skrawek miasta Krakowca.

</doc>
<doc id="846768" url="https://pl.wikipedia.org/wiki?curid=846768" title="Powiat złotogórski">
Powiat złotogórski



</doc>
<doc id="846770" url="https://pl.wikipedia.org/wiki?curid=846770" title="Copa Rio Branco 1948">
Copa Rio Branco 1948

Copa Rio Branco 1948 – turniej towarzyski o puchar Rio Branco odbył się po raz szósty w 1948 roku. W spotkaniu uczestniczyły zespoły: Brazylii i Urugwaju.
Końcowa tabela.
Triumfatorem turnieju Copa Rio Branco 1948 został zespół Urugwaju.
Poprzednim turniejem tej serii był Copa Rio Branco 1947, a następnym Copa Rio Branco 1950.

</doc>
<doc id="846771" url="https://pl.wikipedia.org/wiki?curid=846771" title="Shelby Mustang">
Shelby Mustang

Shelby Mustang – samochód sportowy typu muscle car klasy średniej produkowany pod amerykańską marką Shelby w latach 1965–1970.
Historia i opis modelu.
W połowie lat 60. XX wieku Carroll Shelby wraz z przedsiębiorstwem Shelby American nawiązało współpracę z Fordem w celu opracowania topowego, wyczynowego wariantu modelu Ford Mustang pierwszej generacji. W tym celu samochód przeszedł obszerny tuning zarówno pod kątem wizualnym, jak i technicznym. 
Modyfikacje.
Nadwozie zyskało zmodyfikowane zderzaki, dodatkowy wlot powietrza w bocznych elementach nadwozia i masce, większą atrapę chłodnicy i dodatkową końcówkę wydechu. Ponadto, samochód zyskał sportowe ogumienie, a karoseria została pomalowana w charakterystycznych później dla modeli Shelby dwukolorowych barwach, które wyróżniały się dwoma pasami biegnącymi przez całą długość pojazdu.
Pod kątem technicznym jednostki napędowe w modelach Shelby z serii Mustang różniły się zarówno w zależności od modeli GT350 lub GT500, jak i lat produkcji. W latach 1965–1967 samochód napędzał wyłącznie 4,7-litrowy silnik V8 typu Windsor, w 1967 pojawił się także mocniejszy wariant 5-litrowy dla wersji GT350 oraz 7-litrowy dla wariantu GT500. W ostatnim roku produkcji wybór sprowadzono z kolei do 5,8-litrowego i 7-litrowego V8.
Lifting.
Wraz z obszerną modernizacją Forda Mustanga w 1969 roku, restylizacji zostały poddane także modele GT350 oraz GT500 Shelby. Zmodyfikowano w ten sposób zarówno pas przedni, jak i tylną część nadwozia.
Następca.
Pod postacią z 1969 roku Shelby Mustang był wytwarzany przez kolejny rok, po czym produkcja Fordów Mustangów we współpracy z Shelby zakończyła się w 1970 roku na kolejne 35 lat. Dopiero w 2005 roku wznowiono produkcję topowych wariantów Mustanga, tym razem już oferowanych pod marką Forda.
GT500 Eleanor.
Na potrzeby filmu 60 sekund z 2000 roku opracowano limitowany model GT500 Eleanor. Bazą do stworzenia Eleonory był Shelby GT500 z 1967 roku. Wstępny szkic wykonał Steve Stanford, natomiast pierwowzory elementów nadwozia z włókna szklanego - Chip Foose.
Powstało w zasadzie 11 sztuk modelu, z czego zdolne do poruszania się w ruchu było jedynie 3 z nich. Spośród nich, 7 po zakończeniu kręcenia filmu wróciło na własność CVS (Cinema Vehicle Services). Podczas kręcenia filmu 2 uległo zniszczeniu.

</doc>
<doc id="846775" url="https://pl.wikipedia.org/wiki?curid=846775" title="Copa Rio Branco 1950">
Copa Rio Branco 1950

Copa Rio Branco 1950 – turniej towarzyski o puchar Rio Branco odbył się po raz siódmy w 1950 roku. W spotkaniu uczestniczyły zespoły: Brazylii i Urugwaju.
Końcowa tabela.
Triumfatorem turnieju Copa Rio Branco 1950 został zespół Brazylii.
Poprzednim turniejem tej serii był Copa Rio Branco 1948, a następnym Copa Rio Branco 1967.

</doc>
<doc id="846776" url="https://pl.wikipedia.org/wiki?curid=846776" title="Axapta">
Axapta



</doc>
<doc id="846778" url="https://pl.wikipedia.org/wiki?curid=846778" title="Bhagwan">
Bhagwan



</doc>
<doc id="846779" url="https://pl.wikipedia.org/wiki?curid=846779" title="Copa Rio Branco 1967">
Copa Rio Branco 1967

Copa Rio Branco 1967 – turniej towarzyski o puchar Rio Branco odbył się po raz ósmy w 1967 roku. W spotkaniu uczestniczyły zespoły: Brazylii i Urugwaju.
Końcowa tabela.
Triumfatorem turnieju Copa Rio Branco 1967 zostały zespoły: Brazylii i Urugwaju.
Poprzednim turniejem tej serii był Copa Rio Branco 1950, a następnym Copa Rio Branco 1968.

</doc>
<doc id="846780" url="https://pl.wikipedia.org/wiki?curid=846780" title="Dami">
Dami



</doc>
<doc id="846784" url="https://pl.wikipedia.org/wiki?curid=846784" title="Bugaj (powiat sandomierski)">
Bugaj (powiat sandomierski)

Bugaj – kolonia wsi Bożęcin w Polsce położona w województwie świętokrzyskim, w powiecie sandomierskim, w gminie Wilczyce.
W latach 1975–1998 miejscowość administracyjnie należała do województwa tarnobrzeskiego.

</doc>
<doc id="846785" url="https://pl.wikipedia.org/wiki?curid=846785" title="Niepokalanek pospolity">
Niepokalanek pospolity

Niepokalanek pospolity, niepokalanek zwyczajny ("Vitex agnus-castus" L.) – gatunek rośliny z rodziny jasnotowatych ("Lamiaceae"). Występuje dziko w północnej Afryce, zachodniej i środkowej Azji (Tadżykistan, Turkmenistan, Uzbekistan) oraz wschodniej i południowej Europie. Rozprzestrzenia się również gdzieniegdzie poza tymi obszarami. W Polsce dziko nie rośnie.

</doc>
<doc id="846787" url="https://pl.wikipedia.org/wiki?curid=846787" title="Dębczyn">
Dębczyn

Dębczyn – przysiółek wsi Krążkowo w Polsce. położony w województwie lubuskim, w powiecie wschowskim, w gminie Sława. 
W latach 1975–1998 przysiółek administracyjnie należał do województwa zielonogórskiego.
Przysiółek, obok Krążkowa, znany był z gospodarstwa agroturystycznego produkującego ekologiczne kozie sery.

</doc>
<doc id="846788" url="https://pl.wikipedia.org/wiki?curid=846788" title="Copa Rio Branco 1968">
Copa Rio Branco 1968

Copa Rio Branco 1968 – turniej towarzyski o puchar Rio Branco odbył się po raz dziewiąty w 1968 roku. W spotkaniu uczestniczyły zespoły: Brazylii i Urugwaju.
Końcowa tabela.
Triumfatorem turnieju Copa Rio Branco 1968 został zespół Brazylii.
Poprzednim turniejem tej serii był Copa Rio Branco 1967, a następnym Copa Rio Branco 1976.

</doc>
<doc id="846789" url="https://pl.wikipedia.org/wiki?curid=846789" title="Rottenburg an der Laaber">
Rottenburg an der Laaber

 Rottenburg an der Laaber, Rottenburg a.d.Laaber – miasto w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut.
Położone około 23 km na północny zachód od Kelheim, nad rzeką Große Laber.

</doc>
<doc id="846790" url="https://pl.wikipedia.org/wiki?curid=846790" title="Omloop Het Nieuwsblad">
Omloop Het Nieuwsblad

Omloop Het Nieuwsblad (dawniej Omloop Het Volk) jest jednodniowym wyścigiem kolarskim rozgrywanym w belgijskiej prowincji Flandria Wschodnia. Jest to pierwszy wyścig w sezonie i odbywa się zwykle w ostatnią sobotę lutego lub w pierwszą sobotę marca. Impreza do 2008 roku była organizowana przez gazetę „Het Volk”, która w tym samym roku została przejęta przez „Het Nieuwsblad”. Charakterystyczne dla tej imprezy jest to, że często rozgrywana jest przy złej pogodzie (przy padającym śniegu lub deszczu), a dodatkowo wiele odcinków (w tym podjazdów) poprowadzonych jest po bruku. Od 2017 jest częścią cyklu najważniejszych wyścigów kolarskich, UCI World Tour.
Rozgrywany jest również kobiecy wyścig o tej samej nazwie.
Historia.
Omloop Het Volk po raz pierwszy zorganizowano w roku 1945, jako konkurencyjna impreza dla Tour des Flanders, organizowanego przez inną gazetę, Het Nieuwsblad. Z początku wyścig nazywano również „Gandawa-Gandawa”, gdyż niektóre gazety nie chciały nadawać rozgłosu konkurencyjnej redakcji.
W roku 1960 wyścigu nie rozgrywano, z powodu sporu między organizatorami a Międzynarodową Unią Kolarską. UCI przewidziało w kalendarzu imprez inny wiosenny wyścig w Belgii, przez co na znak protestu organizatorzy odwołali wydarzenie. W latach 1955, 1974 i 1988 na noc przed wyścigiem następowały silne opady śniegu, jednak organizatorzy zdecydowali się przeprowadzić imprezę. W 1971 z powodu opadów śniegu przesunięto wyścig o 3 tygodnie, ale i tak w dniu startu miejsce miała odwilż i warunki nie były najlepsze. W latach 1986 i 2004 śnieg padał tak mocno, że ze względów bezpieczeństwa ściganie odwołano.
Trasa.
"Omloop Het Volk" wcześniej zaczynał się i kończył w Gandawie, ale od 1996 roku meta znajduje się w położonym 20 km na północ Lokeren. Po opuszczeniu miasta, trasa prowadzi na południe, do tzw. "hellingen", krótkich i stromych podjazdów, tak charakterystycznych dla wielu flandryjskich klasyków. Jednym z nich jest "Oude Kwaremont", usytuowany na 50 kilometrze, 2-kilometrowy podjazd po bruku. Na 85 kilometrze trasa wiedzie przez słynny "Muur van Geraardsbergen", i dalej przez Kielberg, Eikenberg, Leberg oraz Berendries. Rozstrzygający dla wyścigu jest najczęściej Molenberg, o 10% nachyleniu, znajdujący się około 60 km przed linią mety. Reszta trasy jest całkowicie płaska, jednak kolarze muszą pokonywać liczne krótkie odcinki o brukowanej nawierzchni, jak na przykład ulica "Paddestraat" w Zottegem.
Zwycięzcy.
Opracowano na podstawie:

</doc>
<doc id="846792" url="https://pl.wikipedia.org/wiki?curid=846792" title="Jan Bojarski">
Jan Bojarski

Jan Bojarski (ur. w 1822, zm. w 1898) – duchowny unicki.
Absolwent gimnazjum w Białej Podlaskiej, chełmskiego seminarium unickiego.
Wyświęcony w 1844 r. Proboszcz w Zabłociu, dziekan w Kodniu, administrator w Radzyniu Podlaskim, skąd chroniąc się przed prześladowaniami, zbiegł w 1873 r. do Galicji, gdzie dzięki pomocy jej ówczesnego namiestnika Agenora Gołuchowskiego objął unicką parafię w Husiatynie. 
Władze carskie, nie mogąc go dosięgnąć, represjonowały jego córki, które zostały internowane w Sandomierzu bez środków do życia. Dołączyły do ojca dopiero po kilku latach.
Utalentowany pisarz, publicysta i historyk. Wydał we Lwowie w 1874 r. "Recenzya rozporządzenia księdza Popiela pseudo-administratora dyecezyi chełmskiej wydanego w zamiarze zburzenia religii katolickiej w obrządku unickim", w 1878 r. "Czasy Nerona w XIX wieku pod rządem moskiewskiem czyli ostatnie chwile unii w dyecezyi chełmskiej" (na okładce opatrzone tytułem "Ostatnie chwile unii pod berłem moskiewskim"), a w 1885 r. dwutomowe wydanie drugie uzupełnione "Czasy Nerona w XIX wieku pod rządem moskiewskim, czyli Prawdziwe Neronowskie prześladowanie Unii w diecezyi chełmskiej", podstawowe źródło do dziejów likwidacji wyznania unickiego w Królestwie Polskim.
Obok pracy pisarskiej zajmował się również tłumaczeniami. M.in. przełożył z francuskiego "O wprowadzeniu języka rosyjskiego do obrzędów religii katolickiej na Litwie i w Polsce zamierzonym przez rząd moskiewski", z którego dochód przeznaczył na wsparcie rodzin księży unitów zbiegłych, lub wydalonych przez carat z diecezji chełmskiej do Galicji. Wydał też we Lwowie w swoim przekładzie z francuskiego w 1895 r. "Historya Focyusza apostoła syzmy moskiewskiej, greckiej i innych wschodnich narodów, oparta na świadectwach współczesnych pisarzy greckich czerpana z dzieł francuskich i innych" a w 1897 r.w tłumaczeniu z niemieckiego "Spełnienie ostatniego proroctwa w narodzie izraelskim o zburzeniu Jerozolimy i rozproszeniu ludu po świecie".
Członek dwunastoosobowej delegacji przyjętej przez nowo obranego papieża Leona XIII, któremu na audiencji w dniu 7 kwietnia 1878 r. przedstawił problemy prześladowanych unitów i uzyskał jego wsparcie duchowe.

</doc>
<doc id="846793" url="https://pl.wikipedia.org/wiki?curid=846793" title="Copa Rio Branco 1976">
Copa Rio Branco 1976

Copa Rio Branco 1976 – turniej towarzyski o puchar Rio Branco odbył się po raz dziesiąty (zarazem ostatni) w 1976 roku. W spotkaniu uczestniczyły zespoły: Brazylii i Urugwaju.
Końcowa tabela.
Mecze te rozgrywane były w ramach Copa del Atlántico 1976
Triumfatorem turnieju Copa Rio Branco 1976 został zespół Brazylii.
Poprzednim turniejem tej serii był Copa Rio Branco 1968.

</doc>
<doc id="846798" url="https://pl.wikipedia.org/wiki?curid=846798" title="Vilsbiburg">
Vilsbiburg

Vilsbiburg – miasto w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut. Leży około 18 km na południowy wschód od Landshut, nad rzeką Vils, przy drodze B299 i linii kolejowej Landshut – Mühldorf am Inn.

</doc>
<doc id="846801" url="https://pl.wikipedia.org/wiki?curid=846801" title="Elizabeth Sayers">
Elizabeth Sayers



</doc>
<doc id="846805" url="https://pl.wikipedia.org/wiki?curid=846805" title="John Ringo">
John Ringo

John Ringo (ur. 22 marca 1963), amerykański pisarz science-fiction związany z wydawnictwem Baen Books.
Życiorys.
Zwiedził 23 kraje, studiował biologię morską. W swoim kawalerskim życiu zajmował się rozmaitymi zajęciami, takimi jak wspinaczka, polowanie, nurkowanie jaskiniowe, żeglowanie i inne. Był także żołnierzem 82. Dywizji Powietrznodesantowej. Od 2000 zajmuje się pisaniem książek określanych jako militarna science-fiction. W Polsce wydawany przez Wydawnictwo ISA.

</doc>
<doc id="846806" url="https://pl.wikipedia.org/wiki?curid=846806" title="Altdorf (powiat Landshut)">
Altdorf (powiat Landshut)

Altdorf – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut. Leży około 3 km na zachód od Landshut, przy autostradzie A92 i linii kolejowej Monachium – Ratyzbona.
Współpraca.
Miejscowości partnerskie:
Oświata.
W gminie znajduje się przedszkole (250 miejsc i 295 dzieci) oraz dwie szkoła (40 nauczycieli, 722 uczniów).

</doc>
<doc id="846810" url="https://pl.wikipedia.org/wiki?curid=846810" title="Iwan Safronow">
Iwan Safronow

Iwan Iwanowicz Safronow (ros. Иван Иванович Сафронов, ur. 1955, zm. 2 marca 2007) – rosyjski dziennikarz.
Safronow dla Kommiersanta pracował od 1997 roku. Jako były pułkownik Wojskowych Sił Kosmicznych Federacji Rosyjskiej, specjalizował się w tematyce militarnej. W ostatnim okresie życia pisał między innymi o aferach w wojsku.
2 marca 2007 roku Safronow wypadł z okna na piątym piętrze (defenestracja) i zmarł wkrótce po upadku. Natychmiast po jego śmierci pojawiły się spekulacje, że jest ona związana z tematyką jego artykułów.

</doc>
<doc id="846811" url="https://pl.wikipedia.org/wiki?curid=846811" title="Ergolding">
Ergolding

Ergolding – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut. Leży na północ od Landshut, przy autostradzie A92, drodze B15, B299 i linii kolejowej Monachium – Ratyzbona.

</doc>
<doc id="846814" url="https://pl.wikipedia.org/wiki?curid=846814" title="Ergoldsbach">
Ergoldsbach

Ergoldsbach – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, siedziba wspólnoty administracyjnej Ergoldsbach. Leży około 15 km na północny wschód od Landshut, przy drodze B15 i linii kolejowej Monachium – Ratyzbona.

</doc>
<doc id="846815" url="https://pl.wikipedia.org/wiki?curid=846815" title="Powiat lwowski (II Rzeczpospolita)">
Powiat lwowski (II Rzeczpospolita)

Powiat lwowski – powiat województwa lwowskiego II Rzeczypospolitej. Jego siedzibą było miasto Lwów. 1 sierpnia 1934 r. dokonano nowego podziału powiatu na gminy wiejskie .
Gminy wiejskie w 1934.
"W nawiasie procent mieszkających Polaków."
Miejscowości.
Decyzją Ministra Spraw Wewnętrznych zostały zmienione nazwy miejscowości z niemieckich na polskie od 11 marca 1939:
Demografia.
Tylko podczas jednej z masowych akcji wysiedleńczych (przypadającej na lata 1944-1946) ludności polskiej ze wschodnich powojennych terenów Ukraińskiej SRR (przed wojną należących do Państwa Polskiego) z terenu powiatu lwowskiego wygnano około 200 tysięcy Polaków, w tym prawie 105 tysięcy z samego miasta Lwowa.

</doc>
<doc id="846816" url="https://pl.wikipedia.org/wiki?curid=846816" title="Kaprun">
Kaprun

Kaprun – gmina w Austrii, w kraju związkowym Salzburg, w powiecie Zell am See, u stóp masywu Glocknergruppe.
Znany kurort zimowy u stóp lodowca Kitzsteinhorn. Ponad 13,5 tys. łóżek hotelowych, co przekłada się na ponad 2 miliony dni noclegowych.
Pożar kolejki górskiej.
11 listopada 2000 roku - w dzień otwarcia sezonu narciarskiego - w tunelu kolejki linowo-szynowej Gletscherbahn Kaprun 2 – zabierającej narciarzy na szczyt lodowca - wybuchł tragiczny w skutkach pożar. O godzinie 9:02 w wagonie kolejki, którą podróżowało 162 ludzi, doszło do pożaru elektrycznej nagrzewnicy. Ogień stopił przewody hydrauliczne zawierające łatwopalny płyn hydrauliczny. Na skutek tego pożar gwałtownie się rozprzestrzenił, a spadek ciśnienia w instalacji hydraulicznej zatrzymał awaryjnie kolejkę około 600 m w głębi tunelu i uniemożliwił otworzenie drzwi. Dwanaścioro pasażerów w tylnej (dolnej) części wagonu zdołało wybić kijkami narciarskimi szybę ze szkła akrylowego i bezpiecznie uciec w dół tunelu. Po dłuższej chwili konduktor z pomocą pozostałych, przytomnych jeszcze pasażerów zdołali otworzyć drzwi i rozpocząć ucieczkę w górę tunelu. Jednakże obficie wydzielające się z pożaru trujące opary, wysoka temperatura i efekt kominowy spowodowały śmiertelne zatrucie, a następnie spalenie wszystkich uciekających, łącznie 150 osób. Trujące opary dotarły także do drugiej, zjeżdżającej tunelem kolejki, zabijając konduktora i jedynego pasażera, a następnie wydostały się na górnej stacji – do centrum handlowego, zabijając dodatkowo trzy osoby. Łącznie życie utraciło 155 osób. Wśród ofiar znalazły się m.in. sławy narciarskie jak np. Sandra Schmitt. Największą liczbę ofiar stanowili Austriacy –92.

</doc>
<doc id="846819" url="https://pl.wikipedia.org/wiki?curid=846819" title="Vocal trance">
Vocal trance

Vocal trance – podgatunek trance charakteryzujący się melodyjnością oraz obecnością wokali, przeważnie żeńskich. Utożsamiany jest z "Epic trance". Jest jednym z podgatunków muzyki dance.
Historia.
Gatunek powstał na początku lat 90. Największy rozkwit przeżywał w latach 1997-2003 w związku z silną jego promocją w telewizyjnych stacjach muzycznych (zwłaszcza Viva). Po tym okresie wielu producentów i wykonawców zniknęło z ekranów na dobre (np. Chakra, Ascension, Alice DeeJay), a styl ten niemal zasymilował się z coraz bardziej popularnym i komercyjnym uplifting trance'm. Mimo to do szerszego grona publiczności wciąż trafiały utwory ATB oraz zyskujących coraz to większą popularność didżejów holenderskich Armina van Buurena, Tiesto i Ferry'ego Corstena.
Charakterystyka.
Utwory tego gatunku mają często podobną konstrukcję, a więc kilkuminutowy wstęp (tzw. build-up), wprowadzający kolejne elementy głównej melodii. Te zaś prowadzą do momentu bez bitu (zwanego breakdownem), dzięki czemu wyeksponowany zostaje motyw wiodący, często okraszony padami. Nagranie kończy się zazwyczaj stopniowym wytraceniem melodyjnych fragmentów, przechodząc ostatecznie w partię, w której słychać wyłącznie sekcję bass-drum. To ma również pomóc didżejowi podczas beatmatchingu i miksowania. Naczelną rolę odgrywają naturalnie partie wokalne. To właśnie położony na nie nacisk pozwala odróżnić utwór vocaltrancowy od uplifting trance, stylem zeń niemal nierozerwalnie powiązanym. Przeważająca ilość nagrań reprezentujących vocal trance oparta jest o wokale żeńskie, zdecydowanie rzadziej męskie. Taka tendencja jest najprawdopodobniej wynikiem konieczności powabu kobiecego głosu do eterycznej i relaksującej stylistyki utworów vocaltrancowych. Ostatnio popularnym zabiegiem jest charakterystyczne "pocięcie" partii wokalnych, tak często stosowane przez Andy'ego Moora oraz duet Whiteroom, którego jest członkiem. Tempo utworów to zwykle od 130 do 140 BPM, zależnie od tego, czy jest on bliższy stylistyce uplifting trance, czy też modern progressive trance, nurtu spopularyzowanego przez Markusa Schulza oraz jego label Coldharbour, a będącego w rzeczywistości wolniejszą odmianą uplifting trance. Znanym przykładem wolniejszego vocal trance jest nagranie "Louder" autorstwa Jose Amnesii i Jennifer Rene.
Popularność.
Gatunek popularny głównie w Niemczech, Holandii i Wielkiej Brytanii, z których to krajów pochodzi też większość producentów vocal trance’u.
Kluby i imprezy.
W Europie Zachodniej istnieje wiele klubów, w których ludzie w dużych, nawet kilkudziesięciotysięcznych grupach bawią się przy muzyce uplifting i vocal trance. Znane są z wielkiej powierzchni, nierzadko bardzo rozbudowanej scenografii (często tematycznej) i niezwykłych efektów świetlnych i wizualnych towarzyszących imprezom (zwłaszcza charakterystyczne lasery). 
W coraz większym stopniu wykorzystywane są też olbrzymie ekrany LCD otaczające scenę.
 Przykładowe imprezy EDM to Tomorrowland, Sensation White/Black, Ultra Festival lub Global Gathering. 
Znaczna część grających na takich imprezach to pierwszoplanowi DJ-e, których utwory często puszczane są w takich stacjach telewizyjnych jak MTV Dance.
Niektórzy DJ-e prowadzą swoje własne, cykliczne programy radiowe, które można też oglądać na żywo za pośrednictwem np. platformy YouTube (np. A State Of Trance - Armin van Buuren).

</doc>
<doc id="846820" url="https://pl.wikipedia.org/wiki?curid=846820" title="Essenbach (Bawaria)">
Essenbach (Bawaria)

Essenbach – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut. Leży około 8 km na północny wschód od Landshut, nad rzeką Izara, przy autostradzie A92, drodze B11, B15 i linii kolejowej Monachium – Ratyzbona.
Dzielnice.
W skład gminy wchodzą następujące dzielnice: Altheim, Essenbach, Mettenbach, Mirskofen, Oberahrain, Oberwattenbach, Ohu, Unterahrain i Unterwattenbach

</doc>
<doc id="846822" url="https://pl.wikipedia.org/wiki?curid=846822" title="Powiat rychonecki">
Powiat rychonecki



</doc>
<doc id="846823" url="https://pl.wikipedia.org/wiki?curid=846823" title="Powiat kamieniogórski">
Powiat kamieniogórski



</doc>
<doc id="846830" url="https://pl.wikipedia.org/wiki?curid=846830" title="XVII Korpus Armijny SS (węgierski)">
XVII Korpus Armijny SS (węgierski)

XVII Korpus Armijny SS (węgierski) () – formowany związek operacyjny Waffen-SS jako organ dowodzenia kolaboracyjnych węgierskich dywizji Waffen-SS.
We wrześniu 1944 r. Niemcy wydali zgodę na utworzenie XVII Korpusu Armijnego SS, który miał stanowić organ dowodzenia wyższego szczebla dla 25 Dywizji Grenadierów SS "Hunyadi" i 26 Dywizji Grenadierów SS "Hungaria". W późniejszym czasie w jego skład miały wejść kolejne węgierskie formacje. 
Dopiero od stycznia 1945 r. rozpoczęło się kompletowanie dowództwa Korpusu spośród niemieckich i węgierskich oficerów sztabowych, które jednak zostało szybko wstrzymane. W marcu w Burghausen w Niemczech wznowiono organizowanie służb i oddziałów sztabu Korpusu. Do końca wojny w ich skład weszło ok. 260 ludzi. Poza sztabem zdążono sformować plutony: motocyklowy (rozpoznawczo-kurierski), tłumaczy i łączności oraz wzmocniony pluton wartowniczy. Na czele Korpusu od marca stał SS-Obergruppenführer Ferenc Fékétehalmy-Czeydner, a od 4 maja SS-Obergruppenführer Jenõ Ruszkay-Ranzenberger. Tego dnia dowództwo Korpusu poddało się oddziałom amerykańskiej 3 Armii generała George'a Pattona. 
Obaj dowódcy Korpusu zostali następnie wydani władzom węgierskim, a te przekazały ich SFR Jugosławii, gdzie zostali osądzeni jako kolaboranci i zbrodniarze wojenni, i skazani na śmierć.
Miejsce stacjonowania:
Dowódcy:
Skład:

</doc>
<doc id="846837" url="https://pl.wikipedia.org/wiki?curid=846837" title="Kapitan DA">
Kapitan DA

Kapitan DA – polski zespół muzyczny grający muzykę rockową i alternatywną, założony 4 stycznia 2004 roku w Bielsku-Białej przez Garetha Saundersa i Wojciecha Słowiaka, pod nazwą Autopilot. W marcu 2004 do grupy dołączyli Dariusz "Herr Click" Zwadroń oraz Wojciech "Chaplin" Graboń i tak uformował się ostateczny skład zespołu.
Pierwsze nagranie zespołu, to demo z 2005 roku zawierające utwory "Easy Street" oraz "Machines". W lipcu tego samego roku Autopilot podpisał kontrakt z niezależną wytwórnią muzyczną S.P. Records. W marcu 2006 rozpoczęło się nagrywanie materiału na debiutancki krążek zespołu. W kwietniu następuje zmiana nazwy grupy na Polen. Latem 2006 utwór "Auto da Fe" zostaje zamieszczony na składance "Bez obciachu", która zawiera piosenki zespołów współpracujących z S.P. Records.
Jesienią zespół znów postanawia zmienić nazwę, tym razem na Kapitan DA i, jak deklarują członkowie grupy, jest to ostatnia zmiana. W listopadzie 2006 pierwsza płyta zespołu, której produkcją zajęli się: (Wojciech Słowiak, Gareth Saunders i Sebastian Witkowski), zostaje ukończona. Krążek pod tytułem "Kapitan Da" trafia na półki sklepów 15 grudnia 2006 roku. W nagraniach zespołowi towarzyszyli Krzysztof Maciejowski (instr. klawiszowe) i Jarek Hunka (perkusja). Płyta promowana jest singlem "Sliding", który zdobywa popularność w stacjach radiowych i telewizji (m.in. powerplay w Antyradiu, rozmowa z zespołem w Teleexpressie 10 stycznia 2007, oraz występ w programie Kuba Wojewódzki).
Skład.
Z zespołem blisko współpracują:

</doc>
<doc id="846838" url="https://pl.wikipedia.org/wiki?curid=846838" title="Hepatotoksyczność">
Hepatotoksyczność

Hepatotoksyczność – cecha niektórych substancji chemicznych (w tym leków) polegająca na wywoływaniu uszkodzeń wątroby. Substancje wykazujące hepatotoksyczność to hepatotoksyny.
Przykłady substancji o potwierdzonym działaniu hepatotoksycznym:

</doc>
<doc id="846840" url="https://pl.wikipedia.org/wiki?curid=846840" title="Wasilij Roczew (ur. 1980)">
Wasilij Roczew (ur. 1980)

Wasilij Wasiljewicz Roczew (ros. Василий Васильевич Рочев, ur. 23 października 1980 w Syktywkarze) – rosyjski biegacz narciarski, brązowy medalista olimpijski, czterokrotny medalista mistrzostw świata i dwukrotny medalista mistrzostw świata juniorów.
Kariera.
Po raz pierwszy na arenie międzynarodowej Wasilij Roczew pojawił się w 2000 roku podczas mistrzostw świata juniorów w Štrbskim Plesie, gdzie zdobył srebrny medal na dystansie 30 km techniką klasyczną i złoty medal w sztafecie. Był to jego jedyny start na imprezie tego cyklu.
W Pucharze Świata zadebiutował 28 lutego 2000 roku w Sztokholmie, zajmując trzynaste miejsce w sprincie klasykiem. Tym samym już w swoim debiucie zdobył pierwsze pucharowe punkty. Siedmiokrotnie stawał na podium zawodów PŚ. Pierwszy raz dokonał tego 30 listopada 2002 roku w Ruce wygrywając bieg na 15 km klasykiem. W tej samej konkurencji był ponadto trzeci 20 listopada 2004 roku w Gällivare, drugi osiem dni później w Ruce oraz pierwszy 7 stycznia 2006 roku w Otepää. Ponadto trzykrotnie plasował się na podium w sprincie stylem klasycznym: 8 stycznia w Otepää i 22 stycznia 2006 roku w Oberstdorfie był trzeci, a 28 stycznia 2007 roku w Otepää zajął drugie miejsce. Najlepsze wyniki osiągnął w sezonie 2005/2006, kiedy to zajął szóste miejsce w klasyfikacji generalnej.
W 2001 roku brał udział w mistrzostwach świata w Lahti zajmując 21. miejsce w biegu łączonym, a w biegu na 15 km klasykiem uplasował się trzy pozycje niżej. Na rozgrywanych rok później igrzyskach olimpijskich w Salt Lake City zajął 25. miejsce w biegu na 15 km techniką klasyczną, a w sprincie stylem dowolnym zajął 28. miejsce. Podczas mistrzostw świata w Val di Fiemme w 2003 roku był między innymi czwarty w sztafecie i siódmy w sprincie stylem dowolnym. Pierwsze medale wywalczył podczas mistrzostw świata w Oberstdorfie w 2005 roku, gdzie był najlepszy sprincie stylem klasycznym, a wspólnie z Witalijem Dienisowem, Siergiejem Nowikowem i Andriejem Nutrichinem zdobył brązowy medal w sztafecie. Medal przywiózł także z igrzysk olimpijskich w Turynie w 2006 roku, gdzie wraz z Iwanem Ałypowem zdobył brązowy medal w sprincie drużynowym. Na tych samych igrzyskach był też między innymi czwarty w biegu na 15 km klasykiem, ale walkę o podium przegrał z Niemcem Tobiasem Angererem o 3,9 sekundy. Ostatnie sukcesy osiągnął na rozgrywanych w 2007 roku mistrzostwach świata w Sapporo, gdzie został wicemistrzem świata w sprincie drużynowym i sztafecie. W pierwszym przypadku Roczew biegł w parze z Nikołajem Moriłowem, a w drugim z Jewgienijem Diemientjewem, Nikołajem Pankratowem oraz Aleksandrem Legkowem. Rosjanin brał także udział w mistrzostwach świata w Libercu w 2009 roku, gdzie razem z kolegami zajął drugie miejsce w sztafecie, jednak drużyna rosyjska została zdyskwalifikowana za doping. W startach indywidualnych zajął tam jedenaste miejsce w sprincie stylem dowolnym oraz dziewiętnaste na dystansie 15 km stylem klasycznym.
Pochodzi z rodziny o tradycjach sportowych. Biegi narciarskie uprawiali także jego rodzice: Wasilij Roczew i Nina Roczewa, siostra Olga Szczuczkina, szwagierka Olga Roczewa oraz żona Julija Czepałowa.

</doc>
<doc id="846843" url="https://pl.wikipedia.org/wiki?curid=846843" title="Wyspy Dziewicze USA">
Wyspy Dziewicze USA



</doc>
<doc id="846849" url="https://pl.wikipedia.org/wiki?curid=846849" title="James Clifford">
James Clifford

James Clifford (ur. 1945) – amerykański historyk, profesor historii na wydziale Historii Świadomości Uniwersytetu Kalifornijskiego w Santa Cruz. Jeden z inicjatorów postmodernizmu w antropologii, postulujący postawę interpretatywną, współtwórca zwrotu literackiego w antropologii.
Clifford oraz Hayden White byli jednymi z pierwszych bezpośrednio mianowanych doktorów tego wydziału. Historia Świadomości tego uniwersytetu stanowi intelektualne centrum dla innowacyjnej, interdyscyplinarnej i poddawanej w krytykę wiedzy na terenie USA, jak również za granicą. Zawdzięcza to głównie dzięki wpływom Clifforda i White'a, oraz pracy wielu innych specjalistów fakultetu zatrudnionych w latach 80. Clifford był przewodniczącym tego wydziału w latach 2004-2007.
Clifford jest autorem kilku szeroko cytowanych i tłumaczonych książek, w tym tłumaczonych na język polski Kłopoty z kulturą. Dwudziestowieczna etnografia, literatura i sztuka oraz Praktyki przestrzenne: badania terenowe, podróże i praktyki dyscyplinujące w antropologii.
Praca Clifforda, która w środowiskach naukowych uważana jest za kontrowersyjną – spotkała się z falą krytyki wśród naukowców takich dziedzin jak literatura, historia sztuki a szczególnie antropologii kulturowej. Jego własna krytyka, swoich prac etnograficznych, w latach 80. i na początku 90., silnie przyczyniła się do znaczenia tej dyscypliny naukowej.
Rozprawa doktorska Clifforda przeprowadzona została na Uniwersytecie Harvarda na wydziale Historii w latach 1969-1977 i głównie dotyczyła antropologa Maurice'a Leenhardta oraz Melanezji.
Poprzez wpływ na nauki antropologiczne Clifford mylnie uważany jest za przedstawiciela tej dyscypliny. Jego praca, jako antropologa sprowadza się głównie do jej krytyki i badań historycznych, z rzadka dotyczy pracy w terenie. Badania geograficzne nad Melanezją mają silny wpływ na naukę Clifforda oraz jego pracę na tematy związane z globalizacją, muzeologią, antropologią obrazu, kulturoznawstwem i tłumaczeniami, głównie skierowane na szeroko rozumianą problematykę tubylczości. Pierwotnie Clifford zamierzał bronić się we Francuskiej Szkole Etnografii. Przyszedł do Instytutu Etnologii w Paryżu, gdzie dyrektor, profesor Jean Guiart namówił go do stworzenia monografii Maurice'a Leenhardta.

</doc>
<doc id="846853" url="https://pl.wikipedia.org/wiki?curid=846853" title="Powiat wielkostrzelecki">
Powiat wielkostrzelecki



</doc>
<doc id="846855" url="https://pl.wikipedia.org/wiki?curid=846855" title="TESCO">
TESCO



</doc>
<doc id="846856" url="https://pl.wikipedia.org/wiki?curid=846856" title="Genshiken">
Genshiken

 – manga autorstwa Kio Shimoku, przedstawiająca środowisko zapalonych hobbystów (otaku).
Na jej podstawie wyprodukowano trzy serie telewizyjne oraz serię OVA.
Fabuła.
Seria opowiada o grupie młodzieży na fikcyjnym Uniwersytecie Shiiō, będących członkami klubu fandomowego , czyli "Stowarzyszenie Badań nad Nowoczesną Kulturą Wizualną". Ich zainteresowania rozciągają się od anime do gier wideo, obejmując praktycznie każde hobby mogące im zyskać etykietkę „otaku”. Wielu bohaterów jest szczególnie zainteresowanych serią mangi i anime "Kujibiki Unbalance".
Manga.
Manga "Genshiken" autorstwa Kio Shimoku była publikowana w miesięczniku „Afternoon” należącym do wydawnictwa Kōdansha od czerwca 2002 do czerwca 2006. Całość została skompilowana w dziewięciu tomikach. W tomach 8. i 9. znajdują się także dodatkowe rozdziały.

</doc>
<doc id="846858" url="https://pl.wikipedia.org/wiki?curid=846858" title="Powiat prądnicki">
Powiat prądnicki



</doc>
<doc id="846859" url="https://pl.wikipedia.org/wiki?curid=846859" title="Katastrofa lotu Garuda Indonesia 200">
Katastrofa lotu Garuda Indonesia 200

Katastrofa lotu Garuda Indonesia 200 – miała miejsce 7 marca 2007 roku w regionie Yogyakarta na wyspie Jawa. Do katastrofy doszło podczas lądowania Boeinga 737-400 na lotnisku w Yogyakarcie - lądowanie najprawdopodobniej nastąpiło przy zbyt dużej prędkości. Samolot opuścił pas, uderzył w barierkę, by ostatecznie znaleźć się na polu ryżowym. Pasażerowie w panice opuścili maszynę, na której wybuchł pożar. Jego gaszenie trwało dwie godziny.
Linie indonezyjskie Garuda, do których należał samolot, podały informację o 21 ofiarach śmiertelnych. Na pokładzie znajdowało się 140 osób, w tym 7 członków załogi. W gronie pasażerów znajdowała się m.in. grupa australijskich dziennikarzy i dyplomatów wracających z Dżakarty. Feralnego dnia kapitanem samolotu był Muhammad Komar, a drugim pilotem był Gagam Rohmana – obaj przeżyli katastrofę. 

</doc>
<doc id="846861" url="https://pl.wikipedia.org/wiki?curid=846861" title="Powiat niski">
Powiat niski



</doc>
<doc id="846862" url="https://pl.wikipedia.org/wiki?curid=846862" title="Mutacja dynamiczna">
Mutacja dynamiczna

Mutacja dynamiczna – mutacja polegająca na powieleniu się (ekspansji) fragmentu genu, zwykle o długości 3-4 nukleotydów. Jedną z prawdopodobnych przyczyn tej mutacji jest zjawisko poślizgu polimerazy DNA podczas replikacji DNA.
Mutacja dynamiczna jest przyczyną wielu neurodegeneracyjnych i neuromięśniowych chorób genetycznych, funkcjonujących w nomenklaturze medycznej pod wspólną nazwą chorób spowodowanych powtórzeniami trinukleotydów ( w skrócie "TREDs"). Chorobom tym często towarzyszy zjawisko antycypacji – prawdopodobieństwo dalszego wydłużania się obszaru podlegającego ekspansji w kolejnych rundach replikacji ma tendencję wzrostową, przez co choroba z pokolenia na pokolenie ujawnia się wcześniej, a jej objawy są coraz cięższe.
W ośmiu z szesnastu opisanych dotąd chorób spowodowanych mutacjami dynamicznymi przyczyną choroby jest ekspansja kodonu CAG (oznaczającego aminokwas glutaminę) w sekwencji kodującej genu. Na poziomie białka tworzy się tzw. trakt poliglutaminowy, który zaburza prawidłowe jego funkcjonowanie. Tego typu mutacje określa się jako mutacje kodonowe, a schorzenia nią spowodowane - jako choroby poliQ. 
W pozostałych chorobach powodowanych mutacjami dynamicznymi, trójnukleotydowe trakty (złożone z CTG, CGG, CCG, AAG) znajdują się w niekodujących fragmentach genu – 5'UTR, 3'UTR oraz intronach.

</doc>
<doc id="846864" url="https://pl.wikipedia.org/wiki?curid=846864" title="Powiat grotkowski">
Powiat grotkowski



</doc>
<doc id="846866" url="https://pl.wikipedia.org/wiki?curid=846866" title="Powiat kluczborecki">
Powiat kluczborecki



</doc>
<doc id="846877" url="https://pl.wikipedia.org/wiki?curid=846877" title="Hypoderma">
Hypoderma



</doc>
<doc id="846880" url="https://pl.wikipedia.org/wiki?curid=846880" title="Pieczęć Proroków">
Pieczęć Proroków

Pieczęć Proroków (arab. خاتم النبيين "Chatam an-Nabijjin") – w islamie tytuł nadawany Prorokowi Mahometowi. Pojawia się w Koranie 33:40:Muhammad nie jest ojcem żadnego z waszych mężczyzn, lecz jest Posłańcem Boga i pieczęcią proroków. Bóg jest o każdej rzeczy wszechwiedzący! Muzułmanie interpretują ten werset jako stwierdzenie, że Mahomet był ostatnim prorokiem.

</doc>
<doc id="846881" url="https://pl.wikipedia.org/wiki?curid=846881" title="Prorok Mahomet">
Prorok Mahomet



</doc>
<doc id="846883" url="https://pl.wikipedia.org/wiki?curid=846883" title="Maciej Molczyk">
Maciej Molczyk

Maciej Molczyk (ur. w 1980 r. we Wrocławiu), polski scenarzysta, reżyser, podróżnik, twórca gier planszowych.
Absolwent historii Uniwersytetu Wrocławskiego. W latach 2002–2005 założyciel i prezes Stowarzyszenia Filmowego Wrofilm.
Profesjonalną karierę rozpoczynał we wrocławskiej Wytwórni Filmów Fabularnych.Od 2014 roku właściciel wydawnictwa GM Boardgames, które zajmuje się wydawaniem gier planszowych i figurkowych gier bitewnych.
Filmografia.
„Błogosławiona Maria Luiza Merkert” (reż. Grzegorz Auguścik) (2011) – scenariusz.
„Bitwa o Twierdzę Nysa” (reż. Grzegorz Auguścik) (2010) – scenariusz.
„175/32” (2009) (reż. Grzegorz Auguścik) – scenariusz.
„Oczami dziecka” (reż. Grzegorz Auguścik) (2009) – scenariusz.
„Ziemia Zapomniana” (2008) – scenariusz, realizacja.
„Piecyki z Wrocławia” (reż. Maciej Pawełczyk) (2008) – scenariusz.
„Bitwa o Nysę” (reż. Grzegorz Auguścik) (2008) – scenariusz, współpraca reżyserska.
Seria „Mikołaja Iwanowa Przypadki na Wschodzie” (2007) – współpraca reżyserska.
„Wierzymy w marzenia” (2006) – scenariusz wraz z Krzysztofem Górecznym.
„Solidarność – początek rewolucji” (2006) dla Discovery Channel – scenariusz.
„Hala ludowa” (2005) – scenariusz, drugi reżyser.
Teledyski.
„Sukces” (2006) – reżyseria, scenariusz (wyk. Grupa WokMrozu).
„Konie” (2005) – reżyseria, scenariusz (wyk. Joanna Lewandowska).
„Tango na głos, orkiestrę i jeszcze jeden głos” (2005) – scenariusz (wyk. Margita Ślizowska).
Teatr.
„Kabel TV” (reż. Michał Białecki) – scenariusz.
Filmy offowe.
„Rekrutacja” (2005) – reżyseria, scenariusz.
„The Yawn” (2004) – reżyseria, scenariusz.
„Ławeczka” (2003) – reżyseria, scenariusz.
Nagrody.
Nagroda publiczności na festiwalu filmowym w Zgierzu oraz przeglądzie filmowym Rura Movie we Wrocławiu za film „Rekrutacja” (2005).

</doc>
<doc id="846886" url="https://pl.wikipedia.org/wiki?curid=846886" title="Grzegorz Piekarski">
Grzegorz Piekarski

Grzegorz Piekarski (ur. 19 grudnia 1978 w Siemianowicach Śląskich) – polski hokeista, reprezentant Polski.
Kariera.
Absolwent NLO SMS PZHL Sosnowiec z 1997. W połowie 2015 zakończył karierę zawodniczą.
W barwach reprezentacji Polski uczestniczył w turniejach zadebiutował w mistrzostw świata 1998 (Grupa B), 2005 (Dywizja I), 2006 (Dywizja I), 2008 (Dywizja I), 2009 (Dywizja I).
W trakcie kariery określany pseudonimami "Grisza".

</doc>
<doc id="846888" url="https://pl.wikipedia.org/wiki?curid=846888" title="Copa Chevallier Boutell 1923">
Copa Chevallier Boutell 1923

Copa Chevallier Boutell 1923 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz pierwszy w 1923 roku.
Końcowa tabela.
Triumfatorem turnieju Copa Chevallier Boutell 1923 został zespół Paragwaju.

</doc>
<doc id="846891" url="https://pl.wikipedia.org/wiki?curid=846891" title="Willy Puchner">
Willy Puchner

Willy Puchner (ur. 15 marca 1952 r. w Mistelbachu) - austriacki fotograf, artysta, rysownik.
Życie.
Willy Puchner wyrósł w austriackim Mistelbach nad rzeką Zaya jako syn rodziców dwojga fotografów. Od 1967 do 1974 r. uczęszczał do Wyższej Uczelni Graficznej w Wiedniu na wydziale Fotografii. Po ukończeniu nauki, przez dwa lata był nauczycielem w tejże szkole. Od 1978 r. jako samodzielnie praktykujący fotograf, rysownik, artysta i autor. Od 1983 do 1988 r. studiował filozofię, publicystykę, historię i socjologię.
W 1988 po pracy dyplomowej z filozofii socjalnej pt. „Moc prywatnej fotografii” dostał zezwolenie na wykonywanie zawodu. Od 1989 r. pracownik gazety „Wiener Zeitung”.
Willy Puchner został znany dzięki projektowi „Tęsknota Pingwinów”. Przez cztery lata jeździł z poliestrowymi figurami pingwinów Joe &amp; Sally w miejsca swojej i naszej tęsknoty: nad morze, na pustynie do Nowego Jorku, Sydney, Pekinu i Paryża do Wenecji, Tokio, Honolulu i Kairu żeby uwieczniċ je na zdjęciach. Przed oczami Pingwinów, wszystko co pozornie już znane, tysiąckroć udokumentowane, ujawnia się na nowo obce.
Freddy Langer napisał o tym projekcie w „Frankfurter Allgemeine Zeitung”: „Przed znanymi atrakcjami turystycznymi pozwalał pozować im do zdjęć jakby to byli urlopowicze. Tak stworzył być może najpiękniejszy, turystyczny album zdjęciowy dwudziestego wieku: „Tęsknota Pingwinów”. (FAZ z 08.03.2001 r.)
Willy Puchner dużo pracował ze starszymi ludźmi przy czym powstały projekty jak: „90-latkowie”, „Dialog ze starością”, 100-latkowie”, „Historia życia i fotografia” i „Miłość w starości”
Przerobione wydania.
Extrablatt', "konkret", Stern, Geo, Life, "Corriere della Sera", Marco Polo, Universum, Falter, Wiener Zeitung

</doc>
<doc id="846892" url="https://pl.wikipedia.org/wiki?curid=846892" title="Fabryka Norblina">
Fabryka Norblina



</doc>
<doc id="846893" url="https://pl.wikipedia.org/wiki?curid=846893" title="Copa Chevallier Boutell 1924">
Copa Chevallier Boutell 1924

Copa Chevallier Boutell 1924 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz drugi w 1924 roku.
Końcowa tabela.
Triumfatorem turnieju Copa Chevallier Boutell 1924 został zespół Argentyny.

</doc>
<doc id="846894" url="https://pl.wikipedia.org/wiki?curid=846894" title="Kati Winkler">
Kati Winkler

Katrin „Kati” Winkler, po mężu Schneider (ur. 16 stycznia 1974 w Karl-Marx-Stadt) – niemiecka łyżwiarka figurowa, startująca w parach tanecznych z René Lohse. Dwukrotna uczestniczka igrzysk olimpijskich (1998, 2002), brązowa medalistka mistrzostw świata (2004), mistrzyni RFN (1990) oraz 6-krotna mistrzyni Niemiec (1996, 1998–2000, 2003, 2004). Po zakończeniu kariery amatorskiej w 2004 roku występowała w rewiach łyżwiarskich i została choreografem.
Życiorys.
Winkler, tak jak René Lohse zaczęli jeździć na łyżwach mając 4 lata, pomimo że nikt z ich rodzin tego nie potrafił. Zostali wybrani do rozpoczęcia treningów łyżwiarskich ze względu na poszukiwania nowych talentów sportowych wśród najmłodszych dzieci w przedszkolach w NRD. Choć Lohse porzucił sport w wieku 12 lat, to jego przerwa trwała tylko 2 lata, gdy powrócił do treningów w konkurencji par tanecznych i w 1988 roku został poproszony przez Winkler, aby został jej partnerem. Winkler i Lohse poznali się podczas zawodów, na których występowali w konkurencjach indywidualnych. Gdy Winkler miała 10 lat przeniosła się do Berlina, gdzie uczęszczała do tej samej szkoły co Lohse.
Osiągnięcia.
Z René Lohse

</doc>
<doc id="846897" url="https://pl.wikipedia.org/wiki?curid=846897" title="Suchanińska Cegielnia">
Suchanińska Cegielnia

Suchanińska Cegielnia (niem. "Ziegelei Zigankenberg") – część Gdańska w granicach administracyjnych dzielnicy Aniołki. Obecnie nazwa zatracona.
Suchanińska Cegielnia jest częścią jednostki morfogenetycznej Wielka Aleja, przyłączonej w granice administracyjne miasta w 1814. Należy do okręgu historycznego Wrzeszcz.
W czasie II wojny światowej znajdowała się tu filia niemieckiego obozu koncentracyjnego KL Stutthof.

</doc>
<doc id="846900" url="https://pl.wikipedia.org/wiki?curid=846900" title="Sphenophytina">
Sphenophytina



</doc>
<doc id="846906" url="https://pl.wikipedia.org/wiki?curid=846906" title="Copa Chevallier Boutell 1926">
Copa Chevallier Boutell 1926

Copa Chevallier Boutell 1926 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz czwarty w 1926 roku.
Końcowa tabela.
Triumfatorem turnieju Copa Chevallier Boutell 1926 został zespół Argentyny.

</doc>
<doc id="846911" url="https://pl.wikipedia.org/wiki?curid=846911" title="Copa Chevallier Boutell 1925">
Copa Chevallier Boutell 1925

Copa Chevallier Boutell 1925 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz trzeci w 1925 roku.
Końcowa tabela.
Triumfatorem turnieju Copa Chevallier Boutell 1925 został zespół Paragwaju.

</doc>
<doc id="846914" url="https://pl.wikipedia.org/wiki?curid=846914" title="Tajemnica oświadczeń majątkowych">
Tajemnica oświadczeń majątkowych

Tajemnica oświadczeń majątkowych – termin prawniczy wprowadzony ustawą z dnia 21 sierpnia 1997 r. o ograniczeniu prowadzenia działalności gospodarczej przez osoby pełniące funkcje publiczne. 

</doc>
<doc id="846915" url="https://pl.wikipedia.org/wiki?curid=846915" title="Heinrich Vieter">
Heinrich Vieter

Gerhard Heinrich Vieter (ur. 13 lutego 1853 w Cappenbergu, zm. 7 listopada 1914 w Jaunde, w Kamerunie) – Sługa Boży Kościoła katolickiego, niemiecki pallotyn, biskup, pierwszy wikariusz apostolski w Kamerunie.
W 2005 w Kamerunie rozpoczął się jego proces beatyfikacyjny.
Życie.
Heinrich Vieter urodził się 13 lutego 1853 r. Pochodził z ubogiej rodziny, mieszkającej na południu Münsterlandu (region w północnej części dzisiejszej Nadrenii Północnej-Westfalii). W 1883 wstąpił do nowo założonego stowarzyszenia misyjnego pallotynów w Masio. Następnie w latach 1884 – 1887 studiował teologie katolicką na Papieskim Uniwersytecie Gregoriańskim. 8 maja 1887 otrzymał święcenia kapłańskie w Rzymie. Po ukończeniu studiów powierzono mu zwierzchnictwo nad podlegającym zakonowi seminarium w Masio.
Na przełomie lat 1889 i 1890 Heinrich Vieter odbył swoją pierwszą podróż misyjną - został wysłany do Brazylii by tam wspierać włoskich emigrantów w zadomowieniu się w nowej ojczyźnie. 20 lipca 1890 r. otwarto w Kamerunie, będącym wtedy kolonią niemiecką, nową prefekturę apostolską, a Vietera ogłoszono pierwszym prefektem apostolskim Kamerunu. Jeszcze w październiku tego samego roku Vierer, wraz z kilkoma innymi pallotyńskimi misjonarzami dotarł do Duali.
Po udanej, czternastoletniej pracy misyjnej podniesiono status prefektury apostolskiej Kamerunu do statusu wikariatu apostolskiego, a Vietera mianowano 22 grudnia 1904 pierwszym wikariuszem apostolskim Kamerunu oraz biskupem tytularnym "Paraetonium".
22 stycznia 1905 otrzymał święcenia biskupie w kościele katedralnym w Limburg an der Lahn.
W listopadzie i grudniu 1909 gościł na Warmii, wygłaszając m.in. kazanie w kościele w Braniewie i dwóch kościołach Olsztyna – św. Jakuba (obecnej konkatedrze) i Najświętszego Serca Jezusowego. Jego wizycie towarzyszyła akcja zbierania funduszy na misje pallotyńskie oraz domy w Wadowicach i Kochawinie; ogłoszenia w tej sprawie publikował w „Gazecie Olsztyńskiej” ks. Alojzy Majewski, a sama „Gazeta” zamieszczała na swoich łamach nazwiska ofiarodawców.
Pod koniec swojego życia Vieter był mocno wyczerpany psychicznie oraz osłabiony wielokrotnymi chorobami tropikalnymi. Zmarł 7 listopada 1914 w swoim pałacu biskupim w Jaunde. Tam też został pochowany.
W związku ze stuleciem założenia wikariatu apostolskiego w Kamerunie oraz święceń biskupich Vietera rozpoczęto w 2005 proces beatyfikacji Vietera.

</doc>
<doc id="846919" url="https://pl.wikipedia.org/wiki?curid=846919" title="Peryderma">
Peryderma

Peryderma, korkowica – wtórna tkanka okrywająca występująca u roślin wieloletnich powstająca na powierzchni łodyg i korzeni, w trakcie przyrostu na grubość. Peryderma składa się z 3 warstw tkanek (felodermy, tkanki korkotwórczej i korka), pełniących odmienne funkcje. Peryderma zastępuje tkanki pierwotne (skórkę i korę pierwotną). Właściwą funkcję ochronną pełni w perydermie korek, czyli tkanka zbudowana z martwych komórek o ścianach wysyconych suberyną. Korek powstaje dzięki działalności miazgi korkorodnej – fellogenu.

</doc>
<doc id="846924" url="https://pl.wikipedia.org/wiki?curid=846924" title="Alan Guth">
Alan Guth

Alan Harvey Guth (ur. 27 lutego 1947 w New Brunswick) – amerykański fizyk teoretyczny, profesor MIT i okazjonalny popularyzator nauki.
Guth najbardziej zasłynął z prac w astrofizyce, zwłaszcza kosmologii – tworząc w latach 80. hipotezę inflacji kosmicznej. Laureat licznych nagród w dziedzinie astrofizyki, fizyki teoretycznej i fizyki ogółem – jak Medal Eddingtona (1996), Medal Diraca (ICTP, 2002), Medal Isaaca Newtona (2009) i Nagroda Fizyki Fundamentalnej (2012).
Życiorys.
Studiował w Massachusetts Institute of Technology (MIT), tam uzyskał stopień doktora fizyki. Jego rozprawa doktorska dotyczyła sposobu tworzenia cząstek elementarnych z kwarków. W latach 1971–1980 Alan Guth współpracował z szeregiem instytutów badawczych Stanów Zjednoczonych:
W 1980 roku wrócił na MIT, gdzie objął stanowisko starszego wykładowcy ("associate professor"), a później profesora. W 1981 roku sformułował hipotezę inflacji kosmologicznej.

</doc>
<doc id="846926" url="https://pl.wikipedia.org/wiki?curid=846926" title="Copa Chevallier Boutell 1931">
Copa Chevallier Boutell 1931

Copa Chevallier Boutell 1931 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz piąty w 1931 roku.
Końcowa tabela.
Triumfatorem turnieju Copa Chevallier Boutell 1931 został zespół Argentyny.

</doc>
<doc id="846937" url="https://pl.wikipedia.org/wiki?curid=846937" title="The Best of Blondie">
The Best of Blondie

The Best of Blondie – szósta płyta długogrająca grupy Blondie wydana w roku 1981. Jest to pierwsza kompilacja najlepszych utworów zespołu. Równocześnie z nią została wydana kaseta wideo, "The Best of Blondie: The Videos", zawierająca teledyski utworów z płyty. W roku 2001 płyta została poddana komputerowej poprawie jakości dźwięku i wydana w formacie CD, a kaseta została wydana drugi raz w formacie DVD pod nazwą "Greatest Video Hits" w 2002 roku. Dodano wtedy m.in. nowe teledyski: "Island of Lost Souls" (1982) oraz "Maria" (1999).

</doc>
<doc id="846941" url="https://pl.wikipedia.org/wiki?curid=846941" title="Droga wojewódzka nr 937">
Droga wojewódzka nr 937

Droga wojewódzka nr 937 (DW937) – droga wojewódzka łącząca Jastrzębie-Zdrój z Hażlachem i dalej poprzez DW 938 z Cieszynem. W Jastrzębiu Zdroju DW 937 kończy się na rondzie z DW933, poprzez którą można kontynuować podróż z Cieszyna w kierunku Wodzisławia, Raciborza i dalej województwa opolskiego

</doc>
<doc id="846943" url="https://pl.wikipedia.org/wiki?curid=846943" title="DW937">
DW937



</doc>
<doc id="846949" url="https://pl.wikipedia.org/wiki?curid=846949" title="Jan Smotrycki">
Jan Smotrycki

Jan Smotrycki (ur. 20 maja 1881 w Aleksandrowie Kujawskim, zm. 5 czerwca 1952 w Cieszynie) – polski dziennikarz i poeta, w latach 1945–1950 prezydent Cieszyna.
Życiorys.
Był synem Romualda, nauczyciela i sędziego, oraz Zofii Karlińskiej. Ukończył gimnazjum klasyczne w Warszawie, przez trzy semestry studiował filozofię na Uniwersytecie Jagiellońskim.
W latach 1902–1915 członek Kasy Literackiej w Warszawie. Zdobywca I nagrody w konkursie dramatycznym we Lwowie w 1904. Współpracownik (do 1917) "Gońca Porannego i Wieczornego".
W dwudziestoleciu międzywojennym publikował wiersze, m.in. pod kryptonimem Jotes. W 1931ukazał się jego tomik pt. "Marginesy". Pracował jako dziennikarz m.in. w Gdańsku (sekretarz redakcji "Gazety Gdańskiej") i Katowicach (sekretarz redakcji pisma "Polonia"). 
W czasie II wojny światowej przebywał w Warszawie (1940–1941), później w Iwaniskach.
W 1945 został prezydentem Cieszyna. Gdy krótko po zakończeniu II wojny światowej przyglądał się kolumnie niemieckich jeńców prowadzonych przez radzieckich żołnierzy, został przez jednego z tych ostatnich wciągniętych do kolumny. Karol Prax, prawnik i zastępca Polskiej Milicji Obywatelskiej w Cieszynie, interweniował u radzieckiego dowódcy Krasnikowa. W efekcie Smotrycki odzyskał wolność, ale stało się to dopiero w podcieszyńskiej wsi Krasna.
Przez pewien czas był prezesem Towarzystwa Sportowego Piast. Pod koniec życia pracował m.in. w miejskim muzeum i bibliotece powiatowej.
Został pochowany w Warszawie.

</doc>
<doc id="846950" url="https://pl.wikipedia.org/wiki?curid=846950" title="Młodszy inspektor Policji">
Młodszy inspektor Policji

Młodszy inspektor Policji (mł. insp.) – stopień oficerski w korpusie oficerów starszych Policji. Niższym stopniem jest podinspektor, a wyższym inspektor. Nadanie wyższego stopnia nie może nastąpić wcześniej niż po przesłużeniu w stopniu młodszego inspektora 4 lat. Odpowiednik wojskowego stopnia podpułkownika oraz brygadiera w Państwowej Straży Pożarnej.

</doc>
<doc id="846952" url="https://pl.wikipedia.org/wiki?curid=846952" title="Antoni Krupa">
Antoni Krupa

Antoni Krupa (ur. 23 marca 1945 w Krakowie) – polski muzyk (gitara, banjo, harmonijka ustna), kompozytor, dziennikarz, publicysta.
Działalność muzyczna.
Antoni Krupa w latach 1963-1968 prowadził zespół rhythm and bluesowy The Lessers. W 1967 przez pewien czas w podstawowym składzie w zespole Wawele. Potem:
Duet ten czasem przekształcał się w trio z Janem Gonciarczykiem na kontrabasie. Grał także z freejazzowym Trio z saksofonistą Pawłem Dalachem i perkusistą Jackiem Kochanem.
Od 1977 związany z Radiem Kraków. Autor audycji publicystyczno-muzycznych, reportaży. Twórca muzyki do słuchowisk radiowych. Rozmówcami jego licznych wywiadów byli m.in. Gordon Haskell, Bennie Maupin, Nigel Kennedy, Enrico Rava, Pati Yang. Jest producentem płyt wybitnych polskich jazzmanów: m.in. Zbigniewa Seiferta, Janusza Muniaka, Adama Kawończyka. Jest także autorem antologii festiwalu „Jazz Juniors” oraz autorem cyklu audycji publicystyczno-historycznych „Historia krakowskiego jazzu” (40 odcinków emitowanych w Radiu Kraków). Brał udział w programie radia BBC, rozmawiając na temat legendarnej sesji nagraniowej Milesa Davisa "Kind of Blue". Jest współtwórcą muzyki do spektaklu „Ziemia jałowa” według T.S. Eliota wystawianym w Teatrze STU w reż. Tadeusza Malaka. Pracując jako dziennikarz nie zaniechał działalności muzycznej. Występował i nagrywał m.in. z Jarosławem Śmietaną, Markiem Stryszowskim, Ryszardem Styłą. Jest wykładowcą Historii Jazzu w Instytucie Muzykologii Uniwersytetu Jagiellońskiego i Krakowskiej Szkoły Jazzu i Muzyki Rozrywkowej.
Twórczość literacka.
W styczniu 2009 r. nakładem Wydawnictwa Dworek Białoprądnicki ukazała się książka Antoniego Krupy "Miasto błękitnych nut… czyli historia krakowskiego jazzu i nie tylko…", która uhonorowana została w maju 2009 Nagrodą Krakowska Książka Miesiąca. W 2010 roku za napisanie tej książki uhonorowany został nagrodą Grand Prix Jazz Melomani (zwaną Jazzowym Oskarem) w kategorii Dziennikarz Roku, przyznawaną przez łódzkie Stowarzyszenie Jazzowe „Melomani”.

</doc>
<doc id="846956" url="https://pl.wikipedia.org/wiki?curid=846956" title="Park Narodowy Rara">
Park Narodowy Rara

Park Narodowy Rara (ang. "Rara National Park") – najmniejszy park narodowy Nepalu, otaczający największe jezioro kraju o tej samej nazwie. Park położony jest w północno-zachodnim Nepalu na wysokości około 3000 m n.p.m., zajmuje powierzchnię 106 km² i został utworzony w 1976.

</doc>
<doc id="846957" url="https://pl.wikipedia.org/wiki?curid=846957" title="Podinspektor Policji">
Podinspektor Policji

Podinspektor Policji (podinsp.) – stopień w korpusie oficerów starszych Policji. Niższym stopniem jest nadkomisarz, a wyższym młodszy inspektor.
Oficera Policji na stopień podinspektora mianuje Komendant Główny Policji po przesłużeniu w stopniu nadkomisarza co najmniej czterech lat. Podinspektor, po przesłużeniu w tym stopniu kolejnych trzech lat, może być mianowany młodszym inspektorem Policji.
Podinspektor Policji jest równorzędny majorowi (komandorowi podporucznikowi) Wojska Polskiego i Straży Granicznej oraz podinspektorowi celnemu Służby Celnej i młodszemu brygadierowi Państwowej Straży Pożarnej.

</doc>
<doc id="846960" url="https://pl.wikipedia.org/wiki?curid=846960" title="Nadkomisarz Policji">
Nadkomisarz Policji

Nadkomisarz Policji (nadkom.) – najwyższy stopień oficerów młodszych w Policji. Niższym stopniem jest komisarz, a wyższym podinspektor. Nadanie wyższego stopnia nie może nastąpić wcześniej niż po przesłużeniu w stopniu nadkomisarza 4 lat. Odpowiednik wojskowego stopnia kapitana oraz starszego kapitana w Państwowej Straży Pożarnej.

</doc>
<doc id="846963" url="https://pl.wikipedia.org/wiki?curid=846963" title="Katarzyna z Pallanzy">
Katarzyna z Pallanzy

Bł. Katarzyna z Pallanzy, właściwie Caterina Morigi (ur. 1427 r. w Pallanzy we Włoszech – zm. 6 kwietnia 1478 r.) – błogosławiona Kościoła katolickiego, zakonnica. 
Życiorys.
W 1452 r. udała się do eremu na górę Varese pod Mediolanem, gdzie prowadziła życie pustelnicze. Po pewnym czasie stała się sławna, a wokół niej zgromadziła się grupa kobiet. Dała ona początek zakonowi, który przyjął regułę św. Augustyna.
Dzień obchodów.
6 kwietnia

</doc>
<doc id="846966" url="https://pl.wikipedia.org/wiki?curid=846966" title="Młodszy aspirant Policji">
Młodszy aspirant Policji

Młodszy aspirant Policji (mł. asp.) – najniższy stopień aspirancki w Policji. Niższym stopniem jest sierżant sztabowy, a wyższym aspirant. Na stopień ten mianuje komendant wojewódzki Policji. Nadanie wyższego stopnia nie może nastąpić wcześniej niż po przesłużeniu w stopniu sierżanta sztabowego 2 lat. Odpowiednik wojskowego stopnia młodszego chorążego oraz młodszego aspiranta w Państwowej Straży Pożarnej.
Uzyskanie stopnia młodszego aspiranta wiąże się z uzyskaniem minimum czwartej grupy zaszeregowania oraz odbycia przeszkolenia dla aspirantów. Stopień taki może uzyskać policjant m.in. na stanowisku: dzielnicowego, kontrolera ruchu drogowego, przewodnika psa, asystenta lub detektywa komórki dochodzeniowo-śledczej czy kryminalnej. W korpusie aspirantów może być kierownik posterunku,naczelnik wydziału, a nawet komendant komisariatu.

</doc>
<doc id="846967" url="https://pl.wikipedia.org/wiki?curid=846967" title="Katarzyna z Parc-aux-Dames">
Katarzyna z Parc-aux-Dames

Bł. Katarzyna z Parc-aux-Dames, (XIII wiek, ur. w Leuven obecnie w Belgii) – błogosławiona Kościoła katolickiego, zakonnica, mistyczka, dziewica.
Z pochodzenia była Żydówką, miała na imię Rachela. Częstym gościem w domu jej rodziców był kapelan księcia Brabancji, który prowadził z jej ojcem dyskusje na tematy religijne. W wieku 12 (lub 7) lat uciekła z domu do klasztoru cysterek w Parc-aux-Dames niedaleko Leuven. Została tam ochrzczona i otrzymała imię Katarzyna. Następnie stała się zakonnicą w tym klasztorze. Konwertytka zasłynęła z powodu wizji, których doświadczała. Wspomnienie liturgiczne obchodzone jest 4 maja.

</doc>
<doc id="846969" url="https://pl.wikipedia.org/wiki?curid=846969" title="Aspirant Policji">
Aspirant Policji

Aspirant Policji (asp.) – stopień aspirancki w Policji. Niższym stopniem jest młodszy aspirant, a wyższym starszy aspirant. Na stopień ten mianuje komendant wojewódzki Policji. Aspirantem może zostać policjant, który posiada odpowiednią grupę zaszeregowania (np. dowódca drużyny w oddziale prewencji, dzielnicowy, asystent, detektyw). Nadanie wyższego stopnia nie może nastąpić wcześniej niż po przesłużeniu w stopniu młodszego aspiranta 3 lat. Odpowiednik wojskowego stopnia chorążego i aspiranta w Państwowej Straży Pożarnej.
W 1936 komendant główny Policji Państwowej gen. bryg. Kordian Zamorski zamierzał zastąpić tytuł aspiranta nowym tytułem służbowym i w tym celu ogłoszono konkurs na łamach „Przeglądu Policyjnego” na nową nazwę.

</doc>
<doc id="846973" url="https://pl.wikipedia.org/wiki?curid=846973" title="Starszy aspirant Policji">
Starszy aspirant Policji

Starszy aspirant Policji (st. asp.) – stopień aspirancki w Policji. Niższym stopniem jest aspirant, a wyższym aspirant sztabowy. Na stopień ten mianuje komendant wojewódzki Policji. Nadanie wyższego stopnia nie może nastąpić wcześniej niż po przesłużeniu w stopniu starszego aspiranta 2 lat. Odpowiednik wojskowego stopnia starszego chorążego, młodszego chorążego sztabowego, oraz starszego aspiranta w Państwowej Straży Pożarnej.

</doc>
<doc id="846976" url="https://pl.wikipedia.org/wiki?curid=846976" title="Aspirant sztabowy Policji">
Aspirant sztabowy Policji

Aspirant sztabowy Policji (asp. szt.) – najwyższy stopień aspirancki w Policji. Niższym stopniem jest starszy aspirant, a wyższym podkomisarz. Na stopień ten mianuje komendant wojewódzki Policji. Nadanie wyższego stopnia nie może nastąpić wcześniej niż po przesłużeniu w stopniu aspiranta sztabowego 4 lat. Jest odpowiednikiem stopnia wojskowego chorążego sztabowego, starszego chorążego sztabowego w Siłach Zbrojnych Rzeczypospolitej Polskiej oraz aspiranta sztabowego w Państwowej Straży Pożarnej.

</doc>
<doc id="846978" url="https://pl.wikipedia.org/wiki?curid=846978" title="Elostirion">
Elostirion



</doc>
<doc id="846980" url="https://pl.wikipedia.org/wiki?curid=846980" title="1 Samodzielna Brygada Moździerzy">
1 Samodzielna Brygada Moździerzy

1 Samodzielna Brygada Moździerzy (1 SBM) – brygada moździerzy ludowego Wojska Polskiego.
Formowanie i zmiany organizacyjne.
Brygadę sformowana została na podstawie rozkazu nr 8 Naczelnego Dowódcy WP z dnia 20 sierpnia 1944 r., w rejonie Siedlec, jako jednostka artylerii odwodu Naczelnego Dowództwa.
25 września 1944 roku stan ewidencyjny brygady liczył 1208 żołnierzy (46% w stosunku do stanu etatowego, który liczył 2629 żołnierzy), w tym 138 oficerów (44% – 313), 41 podoficerów (5,4% – 756) i 1029 szeregowców (66% – 1560). Trzy miesiące później stan ewidencyjny brygady liczył 2590 żołnierzy (98,5% stanu etatowego), w tym 237 oficerów (76%), 455 podoficerów (60%) i 1898 szeregowców (121%). Proces formowania brygady zakończony został 7 stycznia 1945 r.
Do 4 maja 1945 r. podporządkowana była radzieckiej 47 Armii, a później weszła w skład 1 Armii WP i skierowana została do rejonu Nauen, gdzie zakończyła swój szlak bojowy.
1 SBM rozformowana została w listopadzie 1945 r. na podstawie rozkazu nr 0236/Org. ND WP z dnia 8 września 1945 roku.
Skład.
Każdy z czterech pułków moździerzy składał się z dwóch dywizjonów a. trzy baterie a. dwa plutony ogniowe a. trzy moździerze. Razem 144 moździerze 120 mm. Stan etatowy brygady liczył 2629 żołnierzy.
Przy brygadzie funkcjonował, w oparciu o odrębny etat, Oddział Informacji 1 Samodzielnej Brygady Moździerzy kierowany przez kpt. Siemiona Konaczenkowa, a później kpt. Gabriela Śliwko.
Działania bojowe.
Brygada od 25 lutego 1945 przeszła cały swój szlak bojowy w składzie 1 Frontu Białoruskiego. Do bezpośrednich walk weszła w czasie operacji pomorskiej, walcząc od 8 marca do 28 marca w składzie 47 Armii gen. Franza Perchorowicza. Wspierała jednostki radzieckie na Pomorzu Zachodnim pod Szczecinem-Dąbiem, Gryfinem i historyczną Cedynią. Uczestniczyła w operacji berlińskiej, począwszy od walk nad Odrą, poprzez Kanał Hohenzollernów i miejscowości na północ od Berlina. Brała udział z wojskami radzieckimi w okrążeniu stolicy III Rzeszy od strony północno-zachodniej. Na przypadkowych utarczkach z grupami niedobitków zakończyła brygada swe działania bojowe.
Warto przytoczyć opinię dowódcy artylerii radzieckiej 125 korpusu piechoty, którego oddziały wspierała 1 Samodzielna Brygada Moździerzy: 
Przez okres bojów brygada wzięła do niewoli 750 żołnierzy i oficerów i zniszczyła do 2000 żołnierzy i oficerów przeciwnika.
Najbardziej wyróżnił się 5 pułk moździerzy, który zniszczył 350 ludzi, biorąc do niewoli 590 żołnierzy i oficerów nieprzyjaciela(…).

</doc>
<doc id="846983" url="https://pl.wikipedia.org/wiki?curid=846983" title="Hipoderma (botanika)">
Hipoderma (botanika)

Hipoderma (hypoderma, skórnia) – warstwa komórek (miękiszu, kolenchymy lub sklerenchymy) znajdująca się bezpośrednio pod epidermą w łodygach i liściach lub pod ryzodermą w korzeniach.
Określenie "hipoderma" odnosi się do lokalizacji tej warstwy w roślinie, a nie jej budowy czy funkcji.
Występowanie.
Hipodermę w liściu może tworzyć sklerenchyma (np. u ostrokrzewu), miękisz powietrzny (np. u niektórych gatunków z rodziny kluzjowatych) lub tkanka gromadząca wodę.
U niektórych iglastych hipodermę w liściach mogą tworzyć włókna o zdrewniałych ścianach komórkowych (np. u sosny rumelijskiej i sosny czarnej).
W obwodowych częściach łodyg roślin dwuliściennych hipodermę może stanowić pokład kolenchymy
Hiopoderma korzeni okrytonasiennych niemających przyrostu wtórnego może stanowić pochwę zbudowaną z jedej lub kilku warstw komórek, cechujących się zwykle obecnością pasemek Caspary'ego. Tak wykształcona hipoderma stanowi egzodermę korzenia.
Hipoderma może też występować w korzeniach paprotników.

</doc>
<doc id="846985" url="https://pl.wikipedia.org/wiki?curid=846985" title="Sierżant sztabowy Policji">
Sierżant sztabowy Policji

Sierżant sztabowy Policji (sierż. szt.) – najwyższy stopień podoficerski w Policji. Niższym stopniem jest starszy sierżant, a wyższym młodszy aspirant. Na stopień ten mianuje komendant wojewódzki Policji lub komendant szkoły. Nadanie wyższego stopnia nie może nastąpić wcześniej niż po przesłużeniu w stopniu starszego sierżanta 2 lat. Odpowiednik wojskowego stopnia sierżanta sztabowego, starszego sierżanta sztabowego, oraz starszego ogniomistrza w Państwowej Straży Pożarnej.

</doc>
<doc id="846986" url="https://pl.wikipedia.org/wiki?curid=846986" title="Starszy sierżant Policji">
Starszy sierżant Policji

Starszy sierżant Policji (st. sierż.) – stopień podoficerski w Policji. Niższym stopniem jest sierżant, a wyższym sierżant sztabowy. Na stopień ten mianuje komendant wojewódzki Policji. Nadanie wyższego stopnia nie może nastąpić wcześniej niż po przesłużeniu w stopniu starszego sierżanta 2 lat. Odpowiednik wojskowego stopnia starszego sierżanta oraz ogniomistrza w Państwowej Straży Pożarnej.

</doc>
<doc id="846989" url="https://pl.wikipedia.org/wiki?curid=846989" title="Sierżant Policji">
Sierżant Policji

Sierżant Policji (sierż.) – najniższy stopień podoficerski w Policji. Niższym stopniem jest starszy posterunkowy, a wyższym jest starszy sierżant. Na stopień ten mianuje komendant wojewódzki Policji. Nadanie wyższego stopnia nie może nastąpić wcześniej niż po przesłużeniu w stopniu sierżanta dwóch lat. Odpowiednik w wojsku stopnia kaprala, starszego kaprala, plutonowego, starszego plutonowego, sierżanta oraz sekcyjnego, starszego sekcyjnego, młodszego ogniomistrza w Państwowej Straży Pożarnej.

</doc>
<doc id="846994" url="https://pl.wikipedia.org/wiki?curid=846994" title="Pomorski ZPN">
Pomorski ZPN



</doc>
<doc id="846997" url="https://pl.wikipedia.org/wiki?curid=846997" title="Język lahndi">
Język lahndi



</doc>
<doc id="846999" url="https://pl.wikipedia.org/wiki?curid=846999" title="Starszy posterunkowy">
Starszy posterunkowy

Starszy posterunkowy (st. post.) – drugi stopień szeregowy w Policji następujący po stopniu posterunkowego. Stopniem wyższym następującym bezpośrednio po nim jest stopień sierżanta. Na stopień ten mianuje komendant wojewódzki Policji. Nadanie wyższego stopnia nie może nastąpić wcześniej niż po przesłużeniu w stopniu starszego posterunkowego 1 roku. Odpowiednik wojskowego stopnia starszego szeregowego oraz starszego strażaka w Państwowej Straży Pożarnej.

</doc>
<doc id="847003" url="https://pl.wikipedia.org/wiki?curid=847003" title="Święta Elżbieta">
Święta Elżbieta

Zobacz też: Błogosławiona Elżbieta

</doc>
<doc id="847005" url="https://pl.wikipedia.org/wiki?curid=847005" title="The Hunter (album Blondie)">
The Hunter (album Blondie)

The Hunter – album zespołu Blondie wydany przez wytwórnię Chrysalis Records w maju 1982. Nagrań dokonano w The Hit Factory w Nowym Jorku pod koniec 1981. Reedycje CD z 1994 i 2001 zawierają jeden dodatkowy utwór.

</doc>
<doc id="847007" url="https://pl.wikipedia.org/wiki?curid=847007" title="Wielkopolski ZPN">
Wielkopolski ZPN



</doc>
<doc id="847008" url="https://pl.wikipedia.org/wiki?curid=847008" title="Park Narodowy Khaptad">
Park Narodowy Khaptad

Park Narodowy Khaptad (ang. "Khaptad National Park") – park narodowy położony w zachodniej części Nepalu; reprezentuje ekosystem nepalskich Małych Himalajów.

</doc>
<doc id="847010" url="https://pl.wikipedia.org/wiki?curid=847010" title="Euromissile Milan">
Euromissile Milan



</doc>
<doc id="847011" url="https://pl.wikipedia.org/wiki?curid=847011" title="Zachodniopomorski ZPN">
Zachodniopomorski ZPN



</doc>
<doc id="847012" url="https://pl.wikipedia.org/wiki?curid=847012" title="Kujawsko-Pomorski ZPN">
Kujawsko-Pomorski ZPN



</doc>
<doc id="847014" url="https://pl.wikipedia.org/wiki?curid=847014" title="Podlaski ZPN">
Podlaski ZPN



</doc>
<doc id="847016" url="https://pl.wikipedia.org/wiki?curid=847016" title="Lubuski ZPN">
Lubuski ZPN



</doc>
<doc id="847023" url="https://pl.wikipedia.org/wiki?curid=847023" title="Plac Piłsudskiego w Warszawie">
Plac Piłsudskiego w Warszawie



</doc>
<doc id="847027" url="https://pl.wikipedia.org/wiki?curid=847027" title="Maple Palm">
Maple Palm

Maple Palm – amerykański dramat filmowy w reżyserii Ralpha Torjana z 2006 r. zrealizowany na podstawie opowiadania Roberta Feldmana.

</doc>
<doc id="847028" url="https://pl.wikipedia.org/wiki?curid=847028" title="Wiktor Emanuel I">
Wiktor Emanuel I

Wiktor Emanuel I (ur. 24 lipca 1759 w Turynie; zm. 10 stycznia 1824 w Moncalieri) – książę Sabaudii, Piemontu i Aosty. Król Sardynii w latach 1802–1821.
Rodzina i wychowanie.
Był drugim synem króla Wiktora Amadeusza III i jego żony Marii Antonii Burbon (córka Filipa V, króla Hiszpanii i Elżbiety Farnese). Od urodzenia nosił tytuł "księcia Aosty". Dorastał w bardzo religijnej, niemalże ascetycznej atmosferze. Jego nauczycielami byli Papacino d’Antonio i Hyacinthe Sigismond Gerdil, późniejsi kardynałowie. Jako król został następcą swojego starszego brata – Karola Emanuela IV, który w 1802 abdykował na jego korzyść.
Król Sardynii.
W 1793 wziął udział w walkach zwolenników "ancien régime" ze zwolennikami rewolucji francuskiej. Został pokonany i w 1799 schronił się na Sardynii, która stanowiła jedyną część Królestwa Sardynii i Piemontu nie podbitą przez Francuzów. Podczas tego wygnania w Cagliari ustanowił tzw. Karabinierów ("Carabinieri"), którzy do dziś stanowią elitarny oddział armii włoskiej.
W 1814 Wiktor Emanuel powrócił do Turynu. Oficjalnie na tron przywrócił go kongres wiedeński, który również oddał Królestwu Sardynii byłą Republikę Genui. Wiktor Emanuel zniósł wszystkie wolności zagwarantowane obywatelom przez Napoleona Bonaparte i przywrócił stare przepisy. Między innymi odmówił podpisania bardziej liberalnej konstytucji, powierzył edukację duchowieństwu, przywrócił wyzysk w miejscu pracy i prześladowanie Żydów. Stworzył Ministerstwo Marynarki Wojennej.
14 sierpnia 1815, pod koniec wojen napoleońskich, w Genui ustanowił Sabaudzki Order Wojskowy jako odznaczenie za zasługi wojskowe. Ustanowiony order miał zastąpić dwa ordery Napoleona, Order Żelaznej Korony i Legię Honorową, poprzednio nadawane poddanym włoskim za te zasługi.
Wiktor Emanuel I miał reakcyjne poglądy i nie cieszył się uznaniem wśród poddanych. Jego reakcyjna polityka napotkała ostry sprzęciw kół rewolucyjnych i przyśpieszyła jego decyzję o abdykacji.
Spadkobierca Stuartów.
Po śmierci swojego starszego brata w 1819 został również jakobickim pretendentem do tronu Anglii i Szkocji jako Wiktor I. Podobnie jak jego brat, on sam nie wysunął żadnych roszczeń do korony.
Po wybuchu liberalnej rewolucji na terenie królestwa, w 1821, abdykował na korzyść swojego młodszego brata – Karola Feliksa. Wiktor Emanuel zmarł na zamku Moncalieri i został pochowany w bazylice Superga, obok swojego starszego brata.
Małżeństwo i potomstwo.
21 kwietnia 1789 poślubił Marię Teresę Habsburg-Este (1773–1832), córkę Ferdynanda, księcia Modeny. Maria Teresa była zarazem wnuczką Franciszka I Lotaryńskiego, cesarza niemieckiego i Ercole III d’Este, księcia Modeny. Para miała 7 dzieci:
Ordery.
 Najwyższy Order Zwiastowania Najświętszej Marii Panny (Order Annuncjaty) w 1773, a od 1802 Wieki Mistrz.

</doc>
<doc id="847033" url="https://pl.wikipedia.org/wiki?curid=847033" title="Nafazolina">
Nafazolina

Nafazolina – organiczny związek chemiczny zbudowany z reszt imidazoliny i naftalenu połączonych mostkiem metylenowym. Stosowana jako lek o działaniu sympatykomimetycznym. W lecznictwie stosowana w postaci azotanu ("Naphazolini nitras") lub chlorowodorku ("Naphazolini hydrochloridum"). Podawana miejscowo, do nosa lub worka spojówkowego.
Działanie.
Podczas podania miejscowego na błonę śluzową nosa powoduje skurcz naczyń włosowatych, zmniejszając obrzęk. Zmniejsza przekrwienie i ilość wydzieliny błony śluzowej jamy nosowo-gardłowej, ułatwia oddychanie przez nos. Zmniejsza miejscowy stan zapalny błony śluzowej nosa. Przy stosowaniu do oka, zmniejsza przekrwienie i obrzęk spojówek (zanika świąd i zaczerwienienie oka).
Zastosowanie.
Przewlekły lub ostry katar na tle wirusowym lub uczuleniowym, zapalenie zatok przynosowych, zapalenie spojówek na tle alergicznym.

</doc>
<doc id="847036" url="https://pl.wikipedia.org/wiki?curid=847036" title="Korkowica">
Korkowica



</doc>
<doc id="847038" url="https://pl.wikipedia.org/wiki?curid=847038" title="Święta Elżbieta z Hesji">
Święta Elżbieta z Hesji



</doc>
<doc id="847039" url="https://pl.wikipedia.org/wiki?curid=847039" title="Michał Brzostowski (1722–1784)">
Michał Brzostowski (1722–1784)

Michał Brzostowski herbu Strzemię (ur. w 1722 roku, zm. 21 maja 1784 roku w Oranach) – podskarbi wielki litewski, generał lejtnant wojsk litewskich, duktor (pułkownik) powiatu oszmiańskiego w 1764 roku.
Syn Konstantego, kasztelana mścisławskiego i Teresy Woynianki, starościanki brasławskiej.
Życiorys.
W młodości podróżował po Niemczech, Włoszech i Francji, gdzie służył w pułku Royal-Allemand. W roku 1746 był już starostą orańskim. W 1749 król August III mianował go swoim szambelanem i nadał mu rangę pułkownika wojsk królewskich, a w 1753 został generałem lejtnantem.
Wielokrotny poseł na sejm w latach 1746-1764. Jako stronnik Familii Czartoryskich stanął 16 kwietnia 1764 na czele konfederacji generalnej Wielkiego Księstwa Litewskiego. Był posłem oszmiańskim na sejm konwokacyjny (1764). W 1764 roku był elektorem Stanisława Augusta Poniatowskiego z powiatu oszmiańskiegoW grudniu tego roku kupił od Jana Jerzego Flemminga podskarbiostwo wielkie litewskie za 400 000 złp, przynoszące 120 000 złp rocznej pensji.
Na stanowisku tym dokonał wielu nadużyć, łupiąc zasekwestrowane przez Rosjan dobra Karola Stanisława Radziwiłła Panie Kochanku.
Wziął udział w tłumieniu konfederacji barskiej, denuncjując Rosjanom nawet swoich krewnych. Prowadząc hulaszczy i rozrzutny tryb życia, szybko popadł w ruinę finansową i w 1771 wystąpił do ambasady rosyjskiej z prośbą o pożyczkę 3 mln złp. Kredytu jednak nie uzyskał i umarł tonąc w długach.
Na Sejmie Rozbiorowym 1773-1775 został wybrany przez króla Stanisława Augusta Poniatowskiego do Rady Nieustającej. Członek konfederacji Andrzeja Mokronowskiego w 1776 roku.
Członek Departamentu Skarbowego Rady Nieustającej w 1783 roku.
Był wolnomularzem. W 1766 został kawalerem Orderu Świętego Stanisława, w 1764 roku odznaczony rosyjskim Orderem św. Aleksandra Newskiego, w 1758 odznaczony Orderem Orła Białego, w 1764 odznaczony rosyjskim Orderem Św. Andrzeja Apostoła Pierwszego Powołania.

</doc>
<doc id="847041" url="https://pl.wikipedia.org/wiki?curid=847041" title="Ered Gorgoroth">
Ered Gorgoroth

Ered Gorgoroth (sin. "Góry Grozy") – pasmo górskie ze stworzonej przez J.R.R. Tolkiena mitologii Śródziemia.
Etymologia nazwy.
Tworząc nazwy fikcyjnych lokacji tworzonego przez siebie świata, Tolkien umieszczał je w kontekście 14 języków, którymi mówić mieli mieszkańcy wymyślonego przez niego świata. Co więcej, tworzone przez autora nazwy ulegać miały w obrębie Śródziemia podobnym procesom, jak nazwy realnych miejsc w rzeczywistym świecie. Nazwa "Ered Gorgoroth" składa się z dwóch członów: określanego i określającego. Pierwszy z nich, "Ered", jest rzeczownikiem w liczbie mnogiej oznaczającym góry. Spotyka się go również w kilku innych nazwach, jak "Ered Engrin" (Góry Żelazne), "Ered Lindon" (Góry Lindonu), "Ered Luin" (Góry Błękitne). W innych nazwach spotyka się ten rzeczownik w liczbie pojedynczej, "orod", w takich jednowyrazowych nazwach jak Orodruina (dosłownie Ognista Góra). Drugi człon, "Gorgoroth", pochodzi od "gor, goroth" oznaczającego strach, przerażenie. W efekcie nazwę "Ered Gorgoroth" tłumaczy się jako Góry Strachu.
Analiza.
Ered Gorgoroth opisywane są rzeczywiście jako straszne, z ziejącymi przepaściami i kłębiącymi się u ich stóp cieniami. Według Karen Wynn Fonstad, Ered Gorgoroth były wyższe niż Ered Wethrin (góry oddzielające Beleriand od Hithlumu).
Ered Gorgoroth powiązane są z postacią pajęczycy Ungolianty – antagonistki "Silmarillionu", lecz także z jednym z protagonistów tejże książki – Berenem.
W "Silmarillionie" Tolkien pisze, że już po przymierzu z Melkorem, Ungolianta zamieszkiwała ciemną dolinę u podnóża tego pasma górskiego, zwaną Valley of Dreadful Death - Nan Dungortheb, wprawiającą w przerażenie i szaleństwo, gdzie łączyły się czary Saurona i Meliany. Wittrup wymienia je wśród paralel, pomiędzy opisaną w "Silmarillionie" historią elfów, a "Władcą Pierścieni", w którym Ered Gorgoroth odpowiada równina Gorgoroth w Mordorze. Góry te pojawiają się także w opowieści o Berenie, który przebył je, zmierzając do Doriathu w drugiej ze swych sześciu podróży.

</doc>
<doc id="847045" url="https://pl.wikipedia.org/wiki?curid=847045" title="Hasan Şaş">
Hasan Şaş

Hasan Gökhan Şaş (ur. 1 sierpnia 1976 w Karataş) – turecki piłkarz występujący na pozycji pomocnika lub napastnika.
Kariera klubowa.
Hasan Şaş zawodową karierę rozpoczynał w 1995 roku w MKE Ankaragücü, do którego trafił z klubu Adana Demirspor. W debiutanckim sezonie dla drużyny z Ankary Turek rozegrał dziewiętnaście ligowych pojedynków, a w kolejnych rozgrywkach grywał już znacznie częściej. Łącznie dla Ankaragücü Şaş zaliczył 80 występów w pierwszej lidze i strzelił dziewięć goli. W 1998 roku podpisał kontrakt z Galatasaray SK. W jego barwach zadebiutował 8 sierpnia w wygranym 3:1 meczu przeciwko zespołowi Altay SK.
Już w pierwszym sezonie występów w nowym klubie Şaş wywalczył mistrzostwo kraju. Sukces ten powtórzył jeszcze cztery razy – w sezonach 1999/2000, 2001/2002, 2005/2006 oraz 2007/2008. Oprócz tego w 2000 roku Galatasaray pokonując w finale Arsenal F.C. zdobyło Puchar UEFA, a wygrywając z Realem Madryt sięgnęło po Superpuchar Europy. Swojego czasu chęć pozyskania Şasa wyraziło AC Milan i FC Nantes, ale do transferu ostatecznie nie doszło.
Po zakończeniu sezonu 2008/2009 działacze Galatasaray nie przedłużyli kontraktu z Turkiem. Piłkarz otrzymał oferty z wielu innych klubów, między innymi katarskich i arabskich, jednak postanowił zakończyć piłkarską karierę. Dla Galatasaray rozegrał 234 ligowe pojedynki i strzelił 28 goli.
Kariera reprezentacyjna.
Po raz pierwszy do kadry reprezentacji Turcji Şaş został powołany na mecz z Holandią, który został rozegrany 2 kwietnia 1997 roku. W drużynie narodowej zadebiutował jednak dopiero rok później, kiedy to 22 kwietnia wystąpił w przegranym 1:0 pojedynku przeciwko Rosji.
W 2002 roku Şaş został powołany przez Şenola Günesa na mistrzostwa świata. Na mundialu tym Turcy pokonując w meczu o trzecie miejsce Koreę Południową 3:2 wywalczyli brązowy medal. Na azjatyckim turnieju Şaş strzelił dwie bramki – pierwszą w przegranym 2:1 spotkaniu rundy grupowej z Brazylią, a drugą w tej samej fazie mistrzostw w wygranym 3:0 meczu przeciwko Chinom.
Po raz ostatni w reprezentacji Şaş pojawił się 1 marca 2006 roku w zremisowanym 2:2 pojedynku z Czechami. Łącznie dla zespołu narodowego turecki piłkarz rozegrał 40 spotkań i zdobył dwa gole.

</doc>
<doc id="847049" url="https://pl.wikipedia.org/wiki?curid=847049" title="Ulica Żelazna w Warszawie">
Ulica Żelazna w Warszawie

Ulica Żelazna – ulica w dzielnicy Wola w Warszawie.
Historia.
W połowie XVII wieku północna część ulicy była drogą łączącą jurydykę Leszno z Nowolipiem. W 1725 wytyczono odcinek pomiędzy ulicą Chłodną a Lesznem, który pierwotnie biegł wśród pól, a w II poł. XVIII wieku wśród ogrodów. W tym okresie ulica została uregulowana według planów geometry Deutscha.
W 1770 ulica została przedłużona na południe do zbiegu ulic Twardej i Złotej i otrzymała urzędowo nazwę Żelazna. W 1784 przy ulicy stał pałacyk, 2 kamienice, 6 domów murowanych, 4 dworki, 2 młyny i karczma „Żelazna” (od której pochodzi nazwa ulicy), a poza linią zabudowy ciągnęły się ogrody. W 1805 przy Ceglanej powstały Ogrody Ulrychów, przeniesione później na Górce. W 1810 u zbiegu ulic Żelaznej i Żytniej (aktualnie Żelazna 97) powstał pałacyk Wojciecha Bogusławskiego. W początkach XIX wieku działało tu już 5 browarów.
W 1836 ulica Żelazna została przedłużona do "Nowej Drogi Jerozolimskiej" czyli Alej Jerozolimskich i w 1845 przecięły ją tory kolei Warszawsko-Wiedeńskiej. Przed 1842 rokiem po raz kolejny przedłużono ją na południe, początkowo do ul. Nowogrodzkiej. W latach 1852−1856 przeprowadzono drogę gruntową do ul. Nowowiejskiej, którą przed 1875 rokiem, po zasypaniu istniejących tam glinianek, przekształcono w uregulowaną ulicę. Po wybudowaniu Zespołu Stacji Filtrów ulicę Żelazną skrócono, likwidując odcinek między ulicami Nowowiejską i Koszykową. 
W połowie XIX wieku nastąpił rozwój przemysłu – powstały tu zakłady przemysłowe, garbarnie, wytwórnie cerat, fabryki metalowe. Z biegiem czasu przybywało kamienic i zabudowa ulicy stawała się coraz bardziej zwarta.
W 1902 na rogu Żelaznej i Alej Jerozolimskich wybudowano Dworzec Kaliski zaprojektowany przez Józefa Hussa. W 1908 ulicą poprowadzono linię tramwaju elektrycznego.
W okresie międzywojennym przy ulicy powstały nowoczesne domy mieszkalne. W latach 1918-1927 w mieszkaniu nr 63 w nieistniejącej kamienicy przy ul. Żelaznej 89 mieścił się konspiracyjny lokal Komitetu Centralnego Komunistycznej Partii Polski. Tam redagowali partyjne dokumenty i spotykali się na naradach m.in. Adolf Warski, Maria Koszutska, Julian Leszczyński i Małgorzata Fornalska. O tych wydarzeniach przypomina tablica z brązu umieszczona w 1978 na frontowej ścianie obecnie istniejącego w tym miejscu budynku wzniesionego w latach 1937–1939.
W latach 1926–1928 zbudowano wiadukt nad wykopem linii średnicowej.
W 1931 pod nr 24 wzniesiono obsługującą centralną część miasta podstację elektryczną, jeden z sześciu tego rodzaju obiektów w przedwojennej Warszawie. W 1933 odcinek ulicy położony na południe od Alej Jerozolimskich przemianowano na ul. Lindleya, zachowując początkową numerację ulicy Żelaznej.
Zabudowa ulicy ucierpiała w czasie obrony Warszawy we wrześniu 1939.
W listopadzie 1940 odcinek pomiędzy Grzybowską i Leszno (obecnie al. „Solidarności”), parzysta (wschodnia) strona między Lesznem i Nowolipiem oraz krótki odcinek Żelaznej na północ od Nowolipia, znalazły się w granicach warszawskiego getta. Do sierpnia 1942 stanowiła jedyne drogowe połączenie pomiędzy południową i północną częścią dzielnicy zamkniętej. Po wyłączeniu z getta w grudniu 1941 nieparzystej części ulicy i podzieleniu dzielnicy zamkniętej na tzw. małe i duże getto, na środku jezdni wzniesiono mur. W styczniu 1942 nad wyłączoną z getta ulicą Chłodną, na wysokości kamienic Chłodna 23 i 26, zbudowano drewniany most zaprojektowany przez niemiecką firmę Schmied i Muentzermann. Przejął on większą część ruchu pieszego z bardzo ruchliwego skrzyżowania Chłodna – Żelazna.
W zachowanym budynku przy Żelaznej 103 w latach 1942–1943 mieściło się "SD-Befehlstelle", jednostka niemiecka kierująca wielką akcją deportacyjną do obozu zagłady w Treblince latem 1942. W sierpniu 1942, po likwidacji tzw. małego getta, ulicę do Leszna włączono do aryjskiej części miasta.
W okresie II wojny światowej zabudowa ulicy znacznie ucierpiała, szczególnie w okresie powstania warszawskiego. Po wojnie wiele z budynków zostało rozebranych, a teren przez jaki przebiegała, znany był jako tzw. Dziki Zachód, słynący z ostańców przedwojennej zabudowy, ciemnych podwórek i niezabudowanych placów po rozebranych budynkach. W latach 1949–1960 między ulicami: Orlą, Świerczewskiego (od 1991 al. „Solidarności”), Żelazną, Chłodną i Elektoralną zbudowano osiedle mieszkaniowe Mirów zaprojektowane przez Tadeusza Kossaka. Przy ulicy wzniesiono także bloki mieszkalne zbudowanego w latach 1965–1972 osiedla Za Żelazną Bramą. Od lat 90. zaczęło się stopniowe wyburzanie kolejnych domów, a tylko nieliczne po wojnie zostały wyremontowane. W miejsce starych budynków powstają nowe – pojedyncze „plomby”, ale i całe pierzeje, jak pomiędzy Łucką a Grzybowską.
Nazwa.
Nazwa ulicy pochodzi od karczmy Żelaznej, znajdującej się w XVIII wieku na rogu ulic Siennej i Twardej. Karczma istniała nadal w latach 30. XIX wieku, toczyły się w jej rejonie ciężkie walki z wojskami rosyjskimi, a w dniu 6 września 1831 prowadzono przy niej rozmowy kapitulacyjne. Jej kształt architektoniczny jest widoczny na obrazie olejnym z 1831 roku, namalowanym przez Aleksandra Kotzebue pt. "Rozmowy kapitulacyjne przed karczmą Żelazną na Woli, 1831" (w zbiorach Muzeum Wojska Polskiego w Warszawie).
W kulturze masowej.
Przedwojenna ulica wspomniana została w wierszu zamieszkałego czasowo na Woli Władysława Broniewskiego, zatytułowanym "Kalambury" (z tomu "Troska i pieśń", 1932).
Powojenna Żelazna została epizodycznie utrwalona w powieści Leopolda Tyrmanda "Zły" wraz z popularnym, barwnie opisanym barem Warszawskich Zakładów Gastronomicznych „Słodycz”, mieszczącym się w narożnej kamienicy pod numerem 64.
Ulica z jej starą zabudową pojawia się także w epizodach kryminalnej powieści Tomasza Konatkowskiego "Pięć czaszek", w wątku dotyczącym nielegalnej reprywatyzacji starych kamienic.

</doc>
<doc id="847051" url="https://pl.wikipedia.org/wiki?curid=847051" title="Ulica Żelazna">
Ulica Żelazna

Ulica Żelazna (TERYT, baza (ULIC): ul. Żelazna (26433))

</doc>
<doc id="847052" url="https://pl.wikipedia.org/wiki?curid=847052" title="Flota Gdynia">
Flota Gdynia

Wojskowy Klub Sportowy „Flota” Gdynia – organizacja zrzeszająca sportowców, związana z polską Marynarką Wojenną.
Historia.
Powstał w 1936 roku jako główny ośrodek sportowy w Marynarce Wojennej. Po II wojnie światowej został odtworzony jako "Klub Sportowy Marynarki Wojennej "Flota"", a w 1957 roku powrócono do oryginalnej nazwy. W 1995 roku przeszedł w podporządkowanie Wojskowego Ośrodka Szkolenia Sportowego Marynarki Wojennej, po rozformowaniu którego (w 2001 roku) przekształcił się w samodzielne stowarzyszenie, funkcjonujące oficjalnie poza strukturami Wojska Polskiego. Jest organizacją pożytku publicznego. 
Mieści się na obiektach Zespołu Sportowego Marynarki Wojennej w Gdyni-Oksywiu.
Sekcja piłkarska.
Sekcja piłkarska istniała od założenia klubu w 1936 roku. Rozwiązana została w 1973 roku. Kilkakrotnie występowała w III lidze piłkarskiej.

</doc>
<doc id="847053" url="https://pl.wikipedia.org/wiki?curid=847053" title="Feloderma">
Feloderma



</doc>
<doc id="847055" url="https://pl.wikipedia.org/wiki?curid=847055" title="Sławój Kucharski">
Sławój Kucharski

Sławój Kucharski (ur. 10 marca 1929 roku w Brześciu nad Bugiem, zm. 14 grudnia 2011 roku w Poznaniu) – polski profesor nauk farmaceutycznych.
10 lutego 1940 został deportowany wraz z rodziną na Syberię.
Był pracownikiem naukowym Akademii Medycznej im. Karola Marcinkowskiego w Poznaniu. Tytuł profesora uzyskał w 1990 r. Grodzieński Instytut Medyczny nadał mu tytuł doktora honoris causa.
W latach 80. należał do Zjednoczenia Patriotycznego „Grunwald”. W 1997 bez powodzenia kandydował do Senatu z ramienia Sojuszu Lewicy Demokratycznej.

</doc>
<doc id="847059" url="https://pl.wikipedia.org/wiki?curid=847059" title="Lycra">
Lycra



</doc>
<doc id="847061" url="https://pl.wikipedia.org/wiki?curid=847061" title="Ernest Sterckx">
Ernest Sterckx

Ernest Sterckx (ur. 1 grudnia 1922 w Westerlo; zm. 3 lutego 1975) był belgijskim kolarzem szosowym. W ciągu swojej 15-letniej (1943-1958) kariery zawodowej wygrał 42 wyścigi. Specjalizował się w jednodniowych klasykach. Trzykrotnie stawał na najwyższym podium belgijskiego wyścigu Omloop Het Volk.

</doc>
<doc id="847062" url="https://pl.wikipedia.org/wiki?curid=847062" title="Elastan">
Elastan



</doc>
<doc id="847063" url="https://pl.wikipedia.org/wiki?curid=847063" title="Julia Pietrucha">
Julia Pietrucha

Julia Pietrucha (ur. 17 marca 1989 w Warszawie) – polska aktorka, modelka, piosenkarka, autorka piosenek i prezenterka, Miss Polski Nastolatek 2002.
Życiorys.
Ma młodszą siostrę, Gabrielę i starszą Natalię. Ukończyła II Liceum Ogólnokształcące im. Stefana Batorego w Warszawie.
Jako aktorka zadebiutowała w 2001 rolą Gerdy w sztuce "Królowa Śniegu" w reżyserii Barbary Borys-Damięckiej, wystawianej w Teatrze Syrena w Warszawie. W 2002 roku została Miss Polski Nastolatek. W 2003 zadebiutowała w serialu TVN "Na Wspólnej". W tym samym roku za wiersz „Blokowisko” została wyróżniona na "Światowym Dniu Poezji".
W 2006 zagrała jedną z głównych bohaterek serialu "Kochaj mnie, kochaj!". Rok później, za rolę Zosi Paluch w filmie Michała Kwiecińskiego "Jutro idziemy do kina" otrzymała Specjalną Nagrodę Aktorską 32. Festiwalu Polskich Filmów Fabularnych w Gdyni. Od marca 2012 występuje w roli Juliet w sztuce "Central Park West" Woody’ego Allena, wystawianej w Teatrze 6. piętro w Warszawie. W tym samym roku została ambasadorką kosmetyków Olay Active Hydrating.
W 2014 zagrała w amerykańsko-węgierskim horrorze "The Curse of Styria" (Klątwa Styrii) u boku Stephena Rei i Eleanor Tomlinson. W tym samym roku była uczestniczką pierwszej edycji programu rozrywkowego telewizji Polsat "Twoja twarz brzmi znajomo". Za wygraną z pierwszego odcinka otrzymała czek na 10 tys. zł, który przeznaczyła na rzecz schroniska dla bezdomnych zwierząt „Canis” w Kruszewie.
15 kwietnia 2016 wydała własnym sumptem debiutancki album studyjny pt. "Parsley". Od 7 lipca do 1 września 2017 prowadziła cotygodniową autorską audycję "Warzywniak wieczorową porą" na antenie Programu 3 Polskiego Radia. W marcu 2018 wydała drugi album studyjny pt. "Postcards From The Seaside".

</doc>
<doc id="847064" url="https://pl.wikipedia.org/wiki?curid=847064" title="Nikołaj Repnin">
Nikołaj Repnin

Nikołaj Wasiljewicz Repnin (Riepnin), ros. "Николай Васильевич Репнин" (ur. w Petersburgu, zm. w Rydze) – książę rosyjski, generał-feldmarszałek i dyplomata z rodziny Repninów, generał "en chef" wojsk rosyjskich na Litwie w czasie powstania kościuszkowskiego 1794 roku, kierownik całej akcji przeciwko powstaniu od 3 maja 1794 roku.
Wnuk feldmarszałka Anikity Repnina, syn Wasilija Repnina, wojskowego, opiekuna cara Piotra III. Od 1762 r. poseł w Prusach, w latach 1764–1768 rosyjski poseł nadzwyczajny i minister pełnomocny w Warszawie i w tym czasie sprawujący faktyczną władzę nad Rzecząpospolitą jako bezpośredni wykonawca woli Katarzyny II.
Okres do 1764.
Wziął udział w wojnie siedmioletniej. W 1762 został mianowany generał-lejtnantem wojsk rosyjskich. W tym roku jako poseł nadzwyczajny i minister pełnomocny rozpoczął rokowania z królem Prus Fryderykiem II. Karierę w dyplomacji zrobił dlatego, że był mężem siostrzenicy ministra rosyjskiego Nikity Panina.
Do Polski wysłano go w listopadzie 1763 roku, ponieważ dotychczasowy tamtejszy poseł rosyjski Herman Karl von Keyserling był już stary i schorowany i nie mógł już wykonywać wielu obowiązków. Jako ambasador w Polsce był przeciwnikiem reform podejmowanych przez obóz królewski, występował przed magnatami i szlachtą jako obrońca wolności. Zyskał przez to wsparcie szlachty w działaniach mających na celu utrudnianie i blokowanie reform podejmowanych przez Stanisława Augusta Poniatowskiego i stronnictwo Czartoryskich. Na sejmie 1766 uniemożliwił ograniczenie "liberum veto" i przyczynił się do rozwiązania, trwającej od 1764, konfederacji generalnej.
Repnin otrzymał od Katarzyny II specjalne zadanie: miał skłonić posłów, przy pomocy groźby lub obietnicy urzędów bądź jurgieltu (stałej pensji od dworu rosyjskiego), by uchwalili traktat gwarancyjny z Rosją. Ten traktat oznaczał praktycznie koniec suwerenności Rzeczypospolitej. Pod pozorem obrony dysydentów wprowadził do Polski wojska rosyjskie w liczbie 40 000.
1764–1769.
Inicjator konfederacji innowierczych słuckiej i toruńskiej, później katolickiej konfederacji radomskiej (1767). W obliczu oporu części szlachty, Repnin ułożył nowy plan. przegłosuje nie cały Sejm, lecz jego delegaci. Wybrał zdrajców, którzy za rosyjskie pieniądze i za urzędy przyjęli traktat. Posłów i senatorów, którzy najgoręcej protestowali, dotkliwie karano. Wojska rosyjskie plądrowały ich majątki lub je bezprawnie rekwirowały. Na tzw. Sejmie Repninowskim 1767–1768 sterroryzowanym uprowadzeniem przez rosyjskiego posła z Polski przywódców konfederacji radomskiej: biskupa krakowskiego Kajetana Sołtyka, biskupa kijowskiego Józefa Andrzeja Załuskiego, hetmana polnego koronnego Wacława Rzewuskiego i jego syna Seweryna Rzewuskiego (przebywali w Kałudze przez 5 lat) – doprowadził do przegłosowania traktatu (pod pozorem równouprawnienia dysydentów).
1769–1801.
Zdymisjonowany reskryptem Katarzyny II z 10 kwietnia 1769 roku, w związku z zawiązaniem konfederacji barskiej (1768–1772), przekreślającej jego plan bezkrwawego opanowania Polski przez Rosję. Opuścił Rzeczpospolitą w czerwcu 1769 roku.
Uczestnik wojny rosyjsko-tureckiej w latach 1768–1774 i 1787–1791. Brał udział w bitwie nad Kagułem w 1770. Został odznaczony orderem św. Jerzego II klasy (№ 2). W 1791 dowodził armią rosyjską w bitwie przy Maczyne. Został odznaczony orderem św. Jerzego I klasy (№ 9). W okresie 1775–1776 ambasador w Turcji. W 1793 generał-gubernator w Rydze.
Po wybuchu insurekcji kościuszkowskiej w 1794 był naczelnym dowódcą wojsk rosyjskich walczących z powstańcami, faktycznie dowodził jedynie rosyjską armią na Litwie. W latach 1795–1797 był generał-gubernatorem ziem litewskich wcielonych w wyniku III rozbioru do Rosji. Był autorem tekstu podpisanego 25 listopada 1795 w Grodnie przez Stanisława Augusta Poniatowskiego. Został odznaczony Orderem Orła Białego.
Romans z Izabelą Czartoryską.
Armand Louis de Gontaut, książę de Lauzun, przyznawał się w swych "Pamiętnikach" do romansu z Izabelą Czartoryską. Francuz wspomina o rosyjskim ambasadorze Repninie jako o pokonanym rywalu o jej względy. Czartoryscy chcieli przeszkodzić wydaniu pamiętników w 1822 roku i potem w 1858.

</doc>
<doc id="847072" url="https://pl.wikipedia.org/wiki?curid=847072" title="Park Narodowy Langtang">
Park Narodowy Langtang

Park Narodowy Langtang (ang. "Langtang National Park") – park narodowy położony na północ od Katmandu w zlewisku rzek Trishuli i Koshi. Z uwagi na bliskość stolicy Nepalu stanowi najłatwiej dostępny turystycznie rejon nepalskich Himalajów.

</doc>
<doc id="847073" url="https://pl.wikipedia.org/wiki?curid=847073" title="Corydalis solida">
Corydalis solida



</doc>
<doc id="847074" url="https://pl.wikipedia.org/wiki?curid=847074" title="Wiercenia wielkośrednicowe">
Wiercenia wielkośrednicowe

Wiercenia wielkośrednicowe – wiercenie otworów wiertniczych o średnicy większej od 500 mm.
Stosuje się je do :
Wiercenie to może być wykonywane narzędziem o średnicy przyjętej w projekcie, lub rozpoczęte narzędziem o mniejszej średnicy, a potem poszerzone do założonej średnicy. 
Pierwszy otwór wielkośrednicowy odwiercono w Polsce w 1957 roku. Miał on średnicę 820 mm i głębokość 84 m.
Otwór o największej średnicy wywiercony w Polsce to 2400 mm.

</doc>
<doc id="847075" url="https://pl.wikipedia.org/wiki?curid=847075" title="Park Narodowy Shey Phoksundo">
Park Narodowy Shey Phoksundo

Park Narodowy Shey Phoksundo (ang. "Shey Phoksundo National Park") – największy park narodowy Nepalu, otaczający najwyższe w Nepalu jezioro Phoksundo.

</doc>
<doc id="847076" url="https://pl.wikipedia.org/wiki?curid=847076" title="System olinowania">
System olinowania

System olinowania w wiertnictwie to sposób nawinięcia liny na krążki wielokrążka górnego i dolnego oraz sposób umocowania martwego końca liny (koniec zamocowany do bębna wyciągu nazywa się końcem roboczym, koniec zamocowany do wielokrążka dolnego, korony wieży lub jej podbudowy – końcem martwym).

</doc>
<doc id="847077" url="https://pl.wikipedia.org/wiki?curid=847077" title="Stanisław Brzostowski">
Stanisław Brzostowski

Stanisław Brzostowski herbu Strzemię (ur. 2 marca 1733 w Wołkołacie, zm. 8 kwietnia 1769 w Rubieżewiczach) – wojewoda inflancki w latach 1767-1769, starosta bystrzycki w 1762 roku, starosta radoszkowicki i propojski, pułkownik wojsk litewskich.
Wielokrotnie posłował na sejm: w latach 1754 i 1760 z powiatu oszmiańskiego, w 1761 z pińskiego i w 1762 z brasławskiego. Był pułkownikiem petyhorskim i szefem Pułku Buławy Wielkiej Litewskiej. Jako stronnik Karola Stanisława Radziwiłła Panie Kochanku zbrojnie osłaniał sesję Trybunału Litewskiego w 1763, zagrożonego interwencją wojsk rosyjskich wezwanych przez Familię Czartoryskich. Był marszałkiem litewskim konfederacji generalnej radomskiej w 1767. W czasie konfederacji barskiej przeszedł na stronę Rosjan. Podpisywał się jako odznaczony polskimi Orderem Orła Białego i Orderem św. Stanisława oraz rosyjskimi Orderem św. Andrzeja i Orderem św. Aleksandra. Był pierwszym mężem Teofili Radziwiłł.

</doc>
<doc id="847079" url="https://pl.wikipedia.org/wiki?curid=847079" title="Psalmy Salomona">
Psalmy Salomona

Psalmy Salomona – 18 apokryficznych psalmów, przypisywanych na zasadzie pseudonimii Salomonowi. Nie są wymieniane w żadnych starożytnych spisach ksiąg kanonicznych. Uwzględniono je jako dodatek pozakanoniczny (po "Listach Klemensa") w spisie treści Kodeksu Aleksandryjskiego, jednak zawierające je karty nie zachowały się. W rękopisach biblijnych pojawiają się dopiero od przełomu X i XI wieku, umieszczane w bizantyjskich tekstach Septuaginty. Najstarszy ich zachowany rękopis pochodzi z XII wieku.
Przyjmuje się, iż utwory te powstały pierwotnie w języku hebrajskim w połowie I wieku p.n.e. Autor wywodził się prawdopodobnie z kręgu faryzeuszy, gdyż akcentuje potrzebę posłuszeństwa wobec Prawa i wierzy w zmartwychwstanie. Mocno zaakcentowane są elementy mesjańskie.

</doc>
<doc id="847085" url="https://pl.wikipedia.org/wiki?curid=847085" title="Jan Čapek z Sán">
Jan Čapek z Sán

Jan Čapek z Sán, (data urodzin nieznana, zm. po 1445) – czeski dowódca wojskowy, husyta, hetman wojsk tzw. sierotek.
Życiorys.
Jan Czapek z Sanu urodził się w rodzinie szlacheckiej pochodzącej z regionu środkowych Czech. Pierwsza wzmianka o nim pochodzi z 1427 roku. Po śmierci Jana Žižki został jednym z hetmanów wojsk tzw. sierotek. Pomimo początkowych niepowodzeń militarnych jego pozycja wśród husytów uległa wzmocnieniu. Jako przedstawiciel radykalnego odłamu husytów, był przeciwny zawieraniu umowy z królem Zygmuntem Luksemburskim, oraz przedstawicielami papiestwa.
Z rozkazu króla Władysława Jagiełły, Jan Czapek jako dowódca wojsk husyckich będących oddziałami posiłkowymi wojsk polskich dowodzonych przez Sędziwoja Ostroroga i Mikołaja z Michałowa uczestniczył w wyprawie odwetowej na ziemie opanowane przez zakon krzyżacki. Wyprawa zakończyła się sukcesem. Połączone wojska polsko-czeskie wyminąwszy zamki w Chojnicach i Gdańsku dotarły do brzegów Bałtyku. Po wzięciu szturmem Oliwy, 1 września 1433 roku stanęły nad brzegiem morza.
Miało to miejsce w rejonie Jelitkowa. Jak zapisał kronikarz Jan Długosz, morze wywarło wielkie wrażenie na Czechach, którzy wykąpali się w nim i nabierali słoną wodę do naczyń, by pochwalić się nią po powrocie do kraju. Jan Czapek z Sanu miał wjechać konno w fale i przemówić: "Oto bracia, przyznaję się wam, że osiągnąwszy w tym miejscu koniec świata, nie mogę się dalej posuwać, ponieważ wzbraniają mi tego morskie wody." Polsko-czeska wyprawa odwetowa miała miejsce w czasie wojny polsko-krzyżackiej toczonej w latach 1431–1435.
Za okazaną pomoc król Władysław II Jagiełło podarował dowódcy husyckiemu wielbłąda. Krótko potem, w czasie oblężenia Pilzna bronionego przez katolików, zwierzę zostało zagarnięte przez obrońców miasta podczas wypadu i od tego czasu wielbłąd jest jednym z elementów herbu Pilzna.
W 1434 roku w bitwie pod Lipanami, w której husyci (taboryci i sierotki) zostali pokonani przez wojska koalicji utrakwistów i katolików, Jan Czapek z Sanu dowodził jazdą husycką. W obliczu klęski wycofał swoje siły z pola bitwy. Następnie przeszedł na stronę króla Zygmunta Luksemburskiego, a po jego śmierci promował kandydaturę Jagiellonów na tron czeski. Od 1442 roku służył królowi Władysławowi Warneńczykowi. Ostatnia wzmianka o nim pochodzi z 1445 roku.
W kulturze.
W beletrystyce polskiej Jan Czapek z Sanu pojawia się w powieści "Królewskie sny" Józefa Hena, a także na kartach "Trylogii husyckiej" Andrzeja Sapkowskiego – w "Bożych bojownikach" ratuje Reinmara z Bielawy z opresji, a następnie gości go na zamku w Michalovicach, zaś w "Lux perpetua" wspomniana jest jego wyprawa na Prusy oraz opisany udział w bitwie pod Lipanami.

</doc>
<doc id="847095" url="https://pl.wikipedia.org/wiki?curid=847095" title="Park Narodowy Makalu-Barun">
Park Narodowy Makalu-Barun

Park Narodowy Makalu-Barun (ang. "Makalu-Barun National Park") – położony w północno-wschodniej części Nepalu, graniczący od wschodu z rzeką Arun i z Parkiem Narodowym Sagarmatha od zachodu. Jedyny ścisły rezerwat przyrody Nepalu.

</doc>
<doc id="847100" url="https://pl.wikipedia.org/wiki?curid=847100" title="Johann Demel von Elswehr">
Johann Demel von Elswehr

Johann Nepomuk Demel Ritter von Elswehr (ur. 29 marca 1825 w Cieszynie, zm. 15 września 1892 w Opawie) – niemiecki adwokat, burmistrz Cieszyna w latach 1861–1875 i od 1876 roku, przywódca cieszyńskich niemieckich liberałów.
Życiorys.
Był synem Antona, notariusza; bratem Augusta. Ukończył studia prawnicze na Uniwersytecie Wiedeńskim.
Był posłem do parlamentu frankfurckiego w 1848 i 1849 roku (jako reprezentant Niemców ze Śląska Cieszyńskiego). Był także posłem do parlamentu wiedeńskiego oraz do Sejmu Śląskiego w Opawie.
Był współzałożycielem (wraz z Franzem Heinem i Hansem Kudlichem), utworzonego w roku 1848 Związku Ślązaków Austriackich – prekursora tzw. ruchu ślązakowskiego.
Na przełomie lat 50. i 60. XIX w. powrócił do Cieszyna. W 1861 roku został burmistrzem Cieszyna. Jako taki dbał o rozwój miasta – za jego kadencji wprowadzono oświetlenie i nową kanalizację wodną. Z drugiej strony torpedował inicjatywy narodowościowe Polaków.
W 1866 roku w czasie inwazji pruskiej na Cieszyn udało mu się uchronić miasto przed wysoką kontrybucją; uratował przed wysadzeniem most na Olzie. W 1867 roku za te zasługi został podniesiony do stanu szlacheckiego.
25 września 1882 roku otrzymał tytuł honorowego obywatela miasta Cieszyna. W 1891 został odznaczony Krzyżem Komandorskim Orderu Franciszka Józefa.
15 września 1892 roku pod jego przewodnictwem Sejm Śląski bez odsyłania do komisji odrzucił wniosek polskich posłów w sprawie wykluczenia języka niemieckiego jako wykładowego w pierwszych klasach; postulowano wprowadzenie w jego miejsce języka polskiego lub czeskiego oraz założenie seminariów dla polskich i czeskich nauczycieli. Johann Demel zmarł tego samego dnia – przyczyną śmierci był zawał serca. Został pochowany na Cmentarzu Komunalnym w Cieszynie.
Jego synami byli Leonard, prawnik i burmistrz Cieszyna; Brunon, prawnik, i Percywal, oficer.
Zobacz też.
Związek Ślązaków Austriackich

</doc>
<doc id="847106" url="https://pl.wikipedia.org/wiki?curid=847106" title="Centru">
Centru

Centru Civic

</doc>
<doc id="847109" url="https://pl.wikipedia.org/wiki?curid=847109" title="Gran Turismo 2">
Gran Turismo 2

 – komputerowa gra wyścigowa stworzona przez Polyphony Digital i wydana w 1999 roku przez Sony Computer Entertainment na konsolę PlayStation. Jest to druga część serii gier komputerowych "Gran Turismo". Odniosła sukces komercyjny – grę sprzedano w liczbie 9,37 miliona egzemplarzy.
Rozgrywka.
"Gran Turismo 2" zawiera dwa tryby: Arcade (zręcznościowy) oraz Simulation (symulacyjny). Tryb Arcade pozwala na wybór jednej z trzech klas samochodów oraz jednego z trzech poziomów trudności. Tryb ten jest przystępniejszy dla typowego gracza; w jego ramach gracz może uczestniczyć w wyścigach ulicznych, rajdach czy też wyścigach na czas. Tryb Simulation natomiast jest bardzo rozbudowany, gdyż w nim gracz rozpoczyna karierę kierowcy wyścigowego. Przed wyścigiem gracz może kupować lub sprzedawać samochody, rasować je, dokupując i wyposażając samochody w takie podzespoły jak: turbosprężarka, zawieszenie, skrzynia biegów, modyfikować silnik itp., wymieniać koła, testować ich szybkość, czy też starać się o licencje dające dostęp do trudniejszych wyścigów i pojazdów o lepszych osiągach (tych licencji jest sześć).

</doc>
<doc id="847115" url="https://pl.wikipedia.org/wiki?curid=847115" title="Franciszek Czapek">
Franciszek Czapek

Franciszek Czapek, (Frantisek Capek, Francois Czapek), ur. 2 kwietnia 1811 w Semonicach, obecnie część Jaroměřa (Czechy) – zegarmistrz.
Życiorys.
Był synem Jana i Katarzyny Czapek Walaszek. Zegarmistrz, ewangelik reformowany, uczestnik Powstania Listopadowego – walczył w Gwardii Narodowej w Warszawie, emigrant. Wspólnik Antoniego Norberta Patka, prowadził także firmę zegarkową Czapek &amp; Cie, autor książki o zegarmistrzostwie. 1 lipca 1832 roku przybył do Genewy. Wkrótce potem założył firmę Czapek &amp; Moreau. 22 października 1836 roku w Versoix, ożenił się z Marie Gevril de Carouge, córką zegarmistrza Jonas Pierre François Gevril de Carouge (1777–1854).
Czapek &amp; Moreau.
W 1832 roku, po przybyciu do Genewy, Franciszek Czapek wraz z zegarmistrzem Morou zakłada swoją pierwszą spółkę pod nazwą Czapek &amp; Moreau
Patek, Czapek &amp; Co. (1839-1845).
1 maja 1839 roku wraz z Antonim Patkiem stworzył spółkę Patek, Czapek &amp; Co. Zajmowała się oprawianiem skupowanych wcześniej gotowych mechanizmów w ozdobne koperty. Już w lipcu 1840 roku firma zatrudniała pół tuzina robotników. Większość pracujących była Polakami: Lilpop z Warszawy, Henryk Majewski ze Lwowa, Siedlecki i Friedlein z Krakowa. Rocznie firma produkowała ponad 200 zegarków. W dniu 18 kwietnia 1845 firma Patek, Czapek &amp; Cie została zlikwidowana. Jego były współpracownik założył firmę Patek &amp; Co, która później przekształciła się w znaną na całym świecie firmę Patek Philippe.
Czapek &amp; Cie (1845~1869).
Franciszek Czapek założył własną firmę w 1845 roku pod nazwą Czapek &amp; Cie. Wszedł we współpracę z Juliuszem Gruzewskim (1808–1865), bohaterem powstania listopadowego i głównym dostawcą broni dla powstańców. W 1854 roku Czapek miał firmę w Warszawie, a 1856 roku założył spółkę zależną na ulicy Vendôme w Paryżu. Francuski cesarz Napoleon III (1852–70) pomógł firmie stać się dostawcą dla dworu cesarskiego. Z nieznanych przyczyn firma została zlikwidowana w 1869 roku. W 1895 roku Franciszek Czapek zmarł w skrajnej biedzie. Był twórcą pierwszej książki opisującej historię zegarmistrzostwa opublikowanej w języku polskim. Praca pod tytułem: "Kilka słów o Zegarmistrzowstwie ku użytku zegarmistrzów i publiczności" została wydana w 1850 roku w Lipsku. Jego dzieła można oglądać w muzeach.
Reaktywacja firmy Czapek &amp; Cie (2011- ).
21 października 2011 kilku prywatnych inwestorów (Xavier de Roquemaurel, Harry Guhl i Sébastien Follonier), reaktywowało markę "Czapek &amp; Cie"; Franciszka Czapka przyjęto jako jej patrona.
W listopadzie 2016 firma Czapek &amp; Cie zdobyła nagrodę publiczności na Grand Prix d'Horlogerie de Genève za zegarek "Quai des Bergues No. 33bis."

</doc>
<doc id="847116" url="https://pl.wikipedia.org/wiki?curid=847116" title="Glenn Medeiros">
Glenn Medeiros

Glenn Alan Medeiros (ur. 24 czerwca 1970 na wyspie Kauaʻi na Hawajach) – amerykański wokalista i autor tekstów piosenek pochodzenia portugalskiego. 
Najbardziej znanymi jego singlami są "Nothing’s Gonna Change My Love For You" z 1986 (który w Europie rozszedł się w nakładzie ponad 10 milionów kopii), "Watching Over You", "Lonely Won’t Leave Me Alone", "Stranger Tonight", "What’s It Gonna Take" i "Fool’s Affair" z 1987. Również dużą popularnością cieszyły się piosenki z drugiego albumu wokalisty "Not Me" wydanym w listopadzie 1988. Płyta cieszyła się wielkim powodzeniem w Europie, m.in. we Francji, Belgii i Hiszpanii oraz w Korei Południowej (poczwórna platyna) i Stanach Zjednoczonych.
Życiorys.
Jest trzecim z czworga dzieci Dorothy i przewodnika wycieczek Roberta Medeiros (1939–2007). Ma starsze rodzeństwo – brata Roberta, Jr. (o 6 lat) i siostrę Sylvię (o 4 lata) oraz młodszą siostrę Sherry. Swoją karierę muzyczną rozpoczął w wieku dziesięciu lat, kiedy to pomagał swojemu ojcu zabawiać gości podczas podróży autobusem na wyspie Kauaʻi. Robił to do osiemnastego roku życia. Mając szesnaście lat wygrał konkurs talentów, lokalnych stacji radiowych na Hawajach z piosenką „Nothing’s Gonna Change My Love for You”, którą to nagrodą było nagranie i wydanie singla oraz 500 dolarów. Piosenka ta ukazała się na albumie „Glenn Medeiros” (1987), wydana przez wytwórnie Amherst Records. W 1988 roku ukończył Kaua’i High School. Na kilka lat porzucił szkołę, by kontynuować promocję "Not Me", to właśnie wtedy powstał duet z Elsą Lunghini młodą zaledwie piętnastoletnią wokalistką z Francji. W 1988 roku Glenn wykonał w Sacree Soiree popularnym programie we Francji piosenkę "Nothing’s Gonna Change My Love for You". Elsa była wielką fanką Glenna i po programie zaprosiła go na rozmowę, to właśnie przy tej rozmowie, padły pytania, czy może by coś wspólnie nagrali. Po trzech tygodniach Glenn wysłał do Elsy list z zapytaniem, czy zechciałaby z nim nagrać materiał muzyczny i jeszcze latem 1988 roku w studio w Los Angeles tak się stało. Piosenka " Un Roman A’dmite, Love Always Finds Reason") bardzo szybko trafiła na listy przebojów we Francji i Belgii. Po udanym duecie i wspólnej promocji "Un Roman D’Amite " jeszcze latem, we wrześniu 1988 wypuszczono jako singiel "Long And lasting Love". Piosenka okazała się przebojem m.in. w Holandii, Belgii i Hiszpanii. Singiel cieszył się dużą popularnością również w Wielkiej Brytanii (sprzedany w prawie milionie egzemplarzy). Po sukcesie "Long And Lasting Love" i wielomiesięcznej promocji w Europie Medeiros wycofał się na kilka miesięcy z branży. Wyjechał do domu na Hawaje. To właśnie wtedy wyszedł album "Nothing’s Gonna Change My Love For You" z jedenastoma najlepszymi piosenkami z debiutu i "Not Me". Po dłuższym milczeniu Glenn pojawił się w show-biznesie, ale w całkiem innej roli. Latem w czerwcu 1989 Medeiros zagrał rolę samego siebie w trzeciej części "Karate Kid III" i na potrzeby filmu nagrał trzy piosenki "High Wire", "I Can’t Help Myself", w tym jedną w duecie z Elizabeth Wolfgramm, "Under Any Moon".
Po premierze "Karate Kid III" Medeiros wrócił do Kalifornii, by nagrywać nowy materiał na nową płytę. Nowe piosenki, nowy styl miał pokazać Glenna jako już dorosłego dwudziestoletniego mężczyznę. Producentką płyty była Antonina Armato, napisała większość tekstów i muzyki na ten album. Leonard Silver, wydawca Amherst Records, zaproponował, żeby skomponować jeszcze jedną – oprócz "All I’m Missing Is You" – przebojową, rytmiczną piosenkę. Tak właśnie powstał utwór "She Ain’t Worth It". Bobby Brown, który skomponował wcześniej "Lovelylittlelady", przy pytaniu Medeirosa, czy nie podjąłby się próby skomponowania jeszcze jednego utworu, wyraził zgodę. Kilka tygodni po sesji nagraniowej Glenn nie był zadowolony z pierwotnej wersji tego utworu i jeszcze tego samego dnia zadzwonił do Browna z pytaniem, czy ten nie zgodziłby się napisać do niego rapu. Tak powstał duet. W lipcu 1990 powstał teledysk do piosenki, który szybko znalazł się na liście MTV i przez 2 tygodnie zajmował 1. miejsce na liście Billboard. Przez 2 tygodnie piosenka konkurowała z " Vision of love" Mariah Carey. W teledysku rolę dziewczyny zagrała Lucy Lawless. Singiel w Wielkiej Brytanii zdobył status złotej płyty w Europie; rozszedł się w 1,5 mln egzemplarzy. Po duecie z Brownem Silver chciał powtórzyć sukces "She Ain’t Worth It", więc jeszcze we wrześniu wydano "Al I’m Missing Is You". Piosenka dotarła do pozycji #32 amerykańskiej listy Billboard. W 1991 roku Glenn nadal promował swój trzeci album, ale tylko w Stanach. W 1992 nagrał duet z Thomasem Andersem z Modern Talking. W tym samym roku został nagrany czwarty album "It’s Alright to Love", wydany w 1993 tylko w Azji i Europie Środkowej. Płytę promowały 2 teledyski. Tego samego roku wydano świąteczny album "The Christmas Album". Wycofanie się artysty spowodowane było podjęciem studiów.
W 1996 poślubił Tammy Armstrong. Mają dwoje dzieci: syna Chorda Kaleohone (ur. 3 lutego 2000) i córkę Lyric Leolani (ur. 1 maja 2001).

</doc>
<doc id="847117" url="https://pl.wikipedia.org/wiki?curid=847117" title="Diecezja białostocko-gdańska">
Diecezja białostocko-gdańska

Diecezja białostocko-gdańska – jedna z 6 diecezji kościoła prawosławnego w Polsce. Graniczy z diecezjami: warszawsko-bielską, łódzko-poznańską i wrocławsko-szczecińską.
Historia.
Administratura powstała 7 września 1951 w miejsce istniejącej od 12 listopada 1948 diecezji białostocko-bielskiej. Obecne granice diecezji zostały ustalone w 1958.
Diecezja obejmuje swoją jurysdykcją całe województwo warmińsko-mazurskie, północną część podlaskiego oraz wschodnią pomorskiego.
Święci diecezji.
Szczególnym kultem w diecezji otoczeni są: Święci Cyryl i Metody (patroni), św. Antoni Supraski, św. Męczennik Młodzieniec Gabriel Zabłudowski.

</doc>
<doc id="847118" url="https://pl.wikipedia.org/wiki?curid=847118" title="Nikodem Sulik">
Nikodem Sulik

Nikodem Sulik-Sarnowski (ur. 15 sierpnia 1893 w Kamiennej Starej, zm. 14 stycznia 1954 w Londynie) – generał brygady Wojska Polskiego.
Życiorys.
Ukończył w 1915 roku gimnazjum św. Katarzyny w Petersburgu. Został wcielony do armii rosyjskiej i skierowany do szkoły oficerskiej, którą ukończył 1 października 1915 roku, z mianowaniem na stopień praporszczyka. Do kwietnia 1918 roku walczył na froncie. Od czerwca 1918 roku działał w Samoobronie Grodzieńskiej. Od 25 stycznia 1919 do 16 maja 1922 roku dowodził kompanią w Białostockim Pułku Strzelców, który wchodził w skład 1. Dywizji Litewsko-Białoruskiej, a po jej reorganizacji – IV Brygady 2 Dywizji Litewsko-Białoruskiej. Wraz z macierzystym pułkiem walczył na wojnie z bolszewikami oraz wziął udział w buncie Żeligowskiego i zajęciu Wilna we wrześniu 1920.
Od 16 marca do 27 czerwca 1921 roku pełnił obowiązki adiutanta XL Brygady Piechoty dowodzonej przez płk. Stefana Pasławskiego. Od września 1922 roku był oficerem sztabu dowódcy piechoty dywizyjnej 29 Dywizji Piechoty w Grodnie. Pełniąc obowiązki na tym stanowisku pozostawał oficerem nadetatowym 41 pułku piechoty. Z dniem 18 października 1924 roku został przesunięty na stanowisko I oficera sztabu 29 DP. Od września 1926 roku do września 1927 roku był dowódcą kompanii w 76 pułku piechoty.
Od września 1927 roku do lutego 1929 roku był komendantem Centralnej Szkoły Straży Granicznej. Od lutego 1929 roku do marca 1932 roku był kierownikiem Okręgowego Urzędu Wychowania Fizycznego i Przysposobienia Wojskowego w Toruniu. Od marca 1932 roku do lipca 1933 roku był dowódcą II batalionu 65 pułku piechoty detaszowanego w Gniewie.
Od lipca 1933 roku do maja 1935 roku był dowódcą batalionu KOP „Dederkały”. Od maja 1935 roku do kwietnia 1937 roku był dowódcą batalionu KOP „Stołpce”, od kwietnia do października 1937 roku był zastępcą dowódcy pułku KOP „Baranowicze”. Od października 1937 roku do września 1939 roku był dowódcą batalionu fortecznego KOP „Sarny”, a następnie pułku KOP „Sarny”.
Od 17 września 1939, po najeździe sowieckim na Polskę, dowodził zaciętymi walkami pozycyjnymi i odwrotowymi pułku KOP „Sarny” z atakującą Armią Czerwoną, w składzie zgrupowania Korpusu Obrony Pogranicza gen. Wilhelma Orlik-Rückemanna. Po bitwie pod Kockiem nie poszedł do niewoli, lecz rozpoczął działalność konspiracyjną.
W listopadzie 1939 mianowany został zastępcą płk Janusza Gaładyka, komendanta Okręgu SZP w Wilnie. W grudniu tego roku wyznaczony został na stanowisko komendanta Okręgu Wilno Związku Walki Zbrojnej. W konspiracji działał pod pseudonimami „Ładyna”, „Jodko”, „Jod”, „Karol”, „Sarnowski”. 13 kwietnia 1941 r. został aresztowany przez NKWD. Więziony do sierpnia 1941 r. Uwolniony w wyniku układu Sikorski-Majski wstąpił do tworzonych w ZSRR oddziałów Polskich Sił Zbrojnych w ZSRR (Armii Andersa).
Od września 1941 do marca 1942 r. był dowódcą 13 pułku piechoty „Rysiów”. Od marca 1942 roku do czerwca 1943 roku był zastępcą dowódcy 7 Dywizji Piechoty w ZSRR i na Bliskim Wschodzie. Od czerwca do sierpnia 1943 roku pełnił obowiązki dowódcy 5 Kresowej Dywizji Piechoty w Armii Polskiej na Wschodzie, a od sierpnia 1943 roku do 1946 dowodził tą dywizją w II Korpusie Polskim. Dowodził jednostką na całym szlaku bojowym 2 Korpusu w kampanii włoskiej. 1 marca 1944 otrzymał awans na stopień generała brygady.
Po wojnie pozostał na emigracji w Wielkiej Brytanii. Był jednym z nielicznych polskich generałów, których wziął pod swoją opiekę brytyjski National Assistance Board – odmówił jednakże przyjęcia tygodniowych zapomóg w wysokości 2 funtów, określając je jako jałmużnę. Od kwietnia 1953 do śmierci w styczniu 1954 był przewodniczącym Związku Harcerstwa Polskiego działającego poza granicami Kraju.
Osiadł w Londynie, gdzie zmarł i został pochowany na Cmentarzu Brompton w Londynie. 12 września 1993 r. odbyła się w Dąbrowie Białostockiej i we wsi Kamienna Stara uroczystość powitania w ojczyźnie i złożenia prochów gen. Sulika i jego małżonki Anieli do grobu przy kościele Świętej Anny w Starej Kamiennej.
2 sierpnia 1921 poślubił Anielę Tarasiewicz (1895–1963), z którą miał czworo dzieci: Zofię Żabę (1922–2018), Annę (1924–2015), która później została żoną Prezydenta RP na Uchodźstwie Kazimierza Sabbata, Marię Anielę (ur. 1925) i Bolesława (1929–2012).

</doc>
<doc id="847119" url="https://pl.wikipedia.org/wiki?curid=847119" title="Barbara Apolonia Chałupiec">
Barbara Apolonia Chałupiec



</doc>
<doc id="847120" url="https://pl.wikipedia.org/wiki?curid=847120" title="Electronic body music">
Electronic body music



</doc>
<doc id="847122" url="https://pl.wikipedia.org/wiki?curid=847122" title="Czesław Borowczyk">
Czesław Borowczyk

Czesław Borowczyk (ur. 9 lipca 1912 w Grodzisku Wielkopolskim, zm. 18 marca 1995 w Warszawie) – grafik, rysownik, ilustrator, projektant znaczków pocztowych (m.in. pierwszych polskich znaczków trójkątnych) i pocztówek, twórca drzeworytów i litografii oraz ekslibrisów.
Życiorys.
W 1935 ukończył Wydział Grafiki w Państwowej Szkole Sztuk Zdobniczych i Przemysłu Artystycznego w Poznaniu otrzymując absolutorium u profesorów Jana Woronieckiego i Karola Mondrala. Podjął pracę w "Dzienniku Poznańskim" jako ilustrator dodatku "Nasz Dzienniczek". W 1936 został ilustratorem i reporterem w "Kurierze Poznańskim" a także współpracował z redakcjami "Przewodnika Katolickiego" i "Tęczy". Po roku opuścił Poznań i rozpoczął studia na Akademii Sztuk Pięknych w Warszawie. Od 1 marca 1939 był asystentem Stanisława Ostoi-Chrostowskiego, który wykładał w Katedrze Grafiki Artystycznej. We wrześniu 1939 powrócił do rodzinnego Grodziska Wielkopolskiego, ale wkrótce przeniósł się do Poznania gdzie pracował jako malarz-dekorator w firmie „Heinecke”. Do Warszawy powrócił jesienią 1947.
Pochowany na cmentarzu Bródnowskim w Warszawie (kw. 15E-6-2).

</doc>
<doc id="847125" url="https://pl.wikipedia.org/wiki?curid=847125" title="Linia C metra w Pradze">
Linia C metra w Pradze

Linia C metra w Pradze – najstarsza trasa sieci, oznaczana barwą czerwoną. Jej trasa wiedzie głównie w kierunku północ – południe. Obecnie posiada 20 stacji (nie jest planowana budowa kolejnych), a całkowita długość trasy wynosi 22,4 km, przy 36-minutowym czasie przejazdu.
Historia.
I.C.
Budowa najstarszego odcinka linii, jak i całej sieci, rozpoczęła się w styczniu 1966 roku. Początkowo planowany jako tramwaj podziemny (z Dworca Głównego na 
Pankrác), został później przestawiony na budowę metra "z prawdziwego zdarzenia". Otwarcie nastąpiło 9 maja 1974, z dwuletnim opóźnieniem. Odcinek I.C prowadzi ze stacji Sokolovská (dziś Florenc) na Kačerov (tam też wybudowana została pierwsza zajezdnia metra).
II.C.
W 1974 roku rozpoczęła się budowa kolejnego odcinka linii C, prowadzącego z Kačerova do stacji Kosmonautů (dziś Háje), który zapewnił dogodne połączenie centrum miasta z tzw. Miastem Południowym, jednym z największych osiedli mieszkaniowych w Pradze. Odcinek II.C ma długość 5,3 km, obejmuje cztery stacje. Otwarty został 7 listopada 1980.
III.C.
Trzeci odcinek przedłużył linię C w kierunku północnym do stacji Fučíkova (dziś Nádraží Holešovice). Obejmuje 2,2 km i 2 stacje na lewym brzegu Wełtawy. Oddany do użytku został 3 listopada 1984.
IV.C.
Kolejny, czwarty odcinek linii jako pierwszy w historii metra praskiego został rozdzielony na dwa odcinki, budowane oddzielnie, oznaczone jako IV.C1 i IV.C2. Pierwszy z nich, o relacji Nádraží Holešovice – Ládví o długości 4 km został otwarty 26 czerwca 2004. W tym samym roku rozpoczęła się budowa odcinka IV.C2 prowadzącego ze stacji Ládví na Letňany. Otwarcia dokonano 8 maja 2008, dzień przed 34. rocznicą oddania do użytku pierwszej części metra praskiego (także państwowy Dzień Zwycięstwa).
Zmiany nazw stacji.
Jedyna zmiana nazw stacji została wprowadzona 22 lutego 1990 – zastąpiono w większości nazwy związane z ideologią komunistyczną: 

</doc>
<doc id="847128" url="https://pl.wikipedia.org/wiki?curid=847128" title="Stoczniowiec Gdańsk (piłka nożna)">
Stoczniowiec Gdańsk (piłka nożna)

SKS Stoczniowiec Gdańsk – polski klub piłkarski z siedzibą w Gdańsku, powstały 27 września 1945. Obecnie występuje w rozgrywkach Klasy okręgowej w Grupie Gdańskiej I
Historia.
Klub został założony w Gdańsku 27 września 1945 jako KS Nit Gdańsk. W latach 50. występował przez kilka sezonów pod nazwą Stal Gdańsk. 26 marca 1970 w wyniku połączenia dwóch stoczniowych klubów – ZKS Polonia działającego przy Stoczni Gdańskiej i RKS Stocznia Północna powstał RKS Stoczniowiec Gdańsk. W 1992 klub powrócił do nazwy Polonia. W 1998 drugoligowa wówczas Polonia połączyła się z trzecioligową Lechią Gdańsk i utworzyła klub Lechia/Polonia Gdańsk. Drużyna Polonii przystąpiła do rozgrywek ligi okręgowej, z której już po pierwszym sezonie awansowała do IV ligi. W 2002 połączony klub przestał istnieć i zarówno Polonia jak i Lechia grały na niższych szczeblach ligowych. W różnych latach klub liczył do 14 sekcji. . 21 maja 2011 gdański klub zapewnił sobie awans do IV ligi. Klub po spędzonym sezonie w IV lidze wywalczył awans do III ligi bałtyckiej. W 2020 roku klub powrócił do nazwy SKS Stoczniowiec Gdańsk, biało-niebieskich barw i herbu.
Piłkarze Stoczniowca/Polonii Gdańsk.
Z Polonii Gdańsk wywodzą się zawodnicy tacy jak: Ariel Jakubowski, Andrzej Szarmach, Zbigniew Kaczmarek, Krzysztof Adamczyk, Mirosław Jaworski, bracia – Mieczysław i Wojciech Cirkowscy oraz wychowankowie, którzy niedawno grali w reprezentacji m.in. Radosław Michalski i Tomasz Wałdoch.

</doc>
<doc id="847132" url="https://pl.wikipedia.org/wiki?curid=847132" title="Franciszek Salezy Ścigalski">
Franciszek Salezy Ścigalski



</doc>
<doc id="847137" url="https://pl.wikipedia.org/wiki?curid=847137" title="Konstanty Kazimierz Brzostowski">
Konstanty Kazimierz Brzostowski

Konstanty Kazimierz Brzostowski herbu Strzemię (ur. 1644, zm. 24 października 1722 w Dąbrownie) – biskup rzymskokatolicki, senator I Rzeczypospolitej, hrabia Państwa Kościelnego, prałat domowy papieża. 
Życiorys.
Był synem Cypriana Pawła, kasztelana, potem wojewody trockiego, oraz Racheli Barbary z Duninów-Rajeckich. 
W 1661 mianowany kanonikiem wileńskim, kaznodzieja katedralny od 1664. W 1665 rozpoczął studia teologiczne w Rzymie. W 1669 powrócił do kraju z tytułem doktora teologii. Opat komendatoryjny mogilski, kanclerz Akademii i Uniwersytetu Wileńskiego Towarzystwa Jezusowego w latach 1686-1722.
W 1671 został sekretarzem wielkim litewskim, nieco później pisarzem wielkim litewskim. Elektor Jana III Sobieskiego z województwa wileńskiego w 1674 roku. W 1684 awansowany na biskupstwo smoleńskie, od 1687 biskup wileński.
Był przeciwnikiem rodu Sapiehów. W 1689 roku został czynnie znieważony na sejmie w Warszawie przez posła opłaconego z kasy sapieżyńskiej. Zmuszony został osadzić w więzieniu zadenuncjowanego przez Sapiehów Kazimierza Łyszczyńskiego, oskarżonego o ateizm. Był jednym z sędziów, którzy podpisali jego wyrok śmierci.
W 1692 roku wdał się w nowy konflikt z Sapiehami sprowokowany osadzeniem na leżach zimowych w dobrach biskupich wojsk litewskich, dowodzonych przez hetmana wielkiego litewskiego Kazimierza Jana Sapiehę. Brzostowski uzyskał wówczas wsparcie króla Jana III Sobieskiego, który nie życzył sobie wzrostu wpływów sapieżyńskich w Wielkim Księstwie Litewskim. Czując za sobą potęgę dworu królewskiego 18 kwietnia 1694 biskup rzucił w katedrze wileńskiej klątwę na hetmana, co spowodowało wybuch niezadowolenia szlachty litewskiej przeciwko Sapiehom, wyrażony na sejmikach ziemskich.
Był elektorem Augusta II Mocnego z województwa wileńskiego w 1697 roku. W 1697 roku zmuszony był podpisać zgodę ze swoimi adwersarzami, jednak ruchu antysapieżyńskiego nie udało się już powstrzymać. Na jego czele stanął jego brat, referendarz wielki litewski, Jan Brzostowski. Oznaczało to początek wojny domowej na Litwie.
W czasie wojny północnej gościł w swojej rezydencji w Werkach cara Piotra I, u którego bezskutecznie zabiegał o łagodne traktowanie unitów, wstrząśnięty masakrą bazylianów w Połocku. Wprawiło to w gniew pijanego Piotra I, z trudem uśmierzony przez hetmana polnego litewskiego Grzegorza Antoniego Ogińskiego. 
W 1713 roku założył zgromadzenie rochitów. W 1717 zwołał synod diecezjalny diecezji wileńskiej. Dyrektor wileńskiego sejmiku relacyjnego w 1717 roku. W 1718 roku został wyznaczony senatorem rezydentem.
Pochowany w katedrze św. Stanisława i św. Władysława w Wilnie.

</doc>
<doc id="847144" url="https://pl.wikipedia.org/wiki?curid=847144" title="Irina Pantajewa">
Irina Pantajewa

Irina Pantajewa (, ur. 31 października 1967, w Ułan Ude na Syberii) − rosyjsko-amerykańska modelka pochodzenia buriackiego.
Irina zaczęła pracę modelki w 1988 roku w rodzinnym Ułan Ude dla lokalnych projektantów mody. Wkrótce zaprzyjaźniła się z projektantką Larisą Dagdanovą i została jej czołową modelką. Kilka miesięcy później wzięła udział w kilku pokazach mody kolekcji Larisy w Chinach. Jeszcze w tym samym roku została laureatką lokalnego konkursu piękności w Ułan Ude. W 1989 roku została dostrzeżona przez łowcę talentów z jeden z międzynarodowych agencji modelek, kiedy z rodzinnego miasta przyjechała do Moskwy, by wziąć udział w castingu do filmu „Vozvraščenie Xodži Nasreddina”. Następnie dołączyła do awangardowej grupy teatralnej. Od 1990 roku zaczęła brać udział w lokalnych moskiewskich pokazach mody. W 1991 wzięła udział w pierwszym renomowanym pokazie mody w swoim życiu, moskiewskim pokazie Pierre’a Cardina. W 1992 roku Irina przyjechała do Paryża. Początki w Paryżu były bardzo trudne dla Iriny, ponieważ panowała wówczas moda na dziewczyny w stylu grudge, a Irina miała zbyt orientalną urodę. Po wielkich trudach udało jej się podpisać kontrakt z Chanel, dzięki czemu wzięła udział w serii pokazów mody podczas tournée w Japonii. Po powrocie z Japonii podpisała kontrakt z paryską agencją modelek „The Marilyn Agency” oraz wzięła udział w kilku pokazach mody w Mediolanie. Wkrótce zwróciła na siebie uwagę najbardziej wpływowych ludzi w branży mody, w tym samego Karla Lagerfelda. W 1994 roku udało jej się dotrzeć do Nowego Jorku, gdzie podpisała kontrakt z agencją „Ford”. Od tego czasu coraz częściej zaczęła pojawiać się na wybiegach u najlepszych projektantów i domów mody (Christian Dior, Versace, Alexander McQueen, Givenchy, Krizia, Thierry Mugler, Issey Miyake, John Galliano, Yves Saint Laurent, Chloé, Kenzo) oraz na okładkach najbardziej prestiżowych magazynów mody: Vogue, Harper’s Bazaar, Elle. W drugiej połowie lat 90. była jedną z ulubionych modelek brytyjskiej projektantki mody Vivienne Westwood.
Zagrała w filmach takich jak Trzecia planeta od Słońca ("Gabriella" w dwóch odcinach w 1998), Celebrity, Naoczny świadek, oraz Zoolander.
Największą popularność w środowisku aktorskim przyniosła jej rola Jade w sequelu .
W 1998 roku wydała autobiografię pt. „Syberyjski sen”.
Jej mężem był łotewski fotograf Roland Levin.

</doc>
<doc id="847145" url="https://pl.wikipedia.org/wiki?curid=847145" title="Instytut Biochemii i Biofizyki Polskiej Akademii Nauk">
Instytut Biochemii i Biofizyki Polskiej Akademii Nauk

Instytut Biochemii i Biofizyki Polskiej Akademii Nauk (IBB PAN) został utworzony w 1957 roku. Prowadzone są w nim różnorodne badania z zakresu biologii molekularnej, biochemii, biofizyki, genomiki, proteomiki, transkryptomiki. 
Instytut posiada prawo do nadawania stopnia naukowego doktora w zakresie biologii, biochemii i biofizyki oraz doktora habilitowanego w zakresie biochemii i biofizyki.
Siedziba Instytutu znajduje się od 1993 roku w Warszawie przy ulicy Pawińskiego 5a w obrębie Kampusu Ochota. Wcześniej pracownie Instytutu były rozrzucone w Warszawie oraz Gdańsku.

</doc>
<doc id="847150" url="https://pl.wikipedia.org/wiki?curid=847150" title="Coloboma">
Coloboma

Coloboma – wada wrodzona o charakterze malformacji polegająca na rozszczepie różnych struktur anatomicznych oka. Istnieją takie patologie, jak:
Razem z rozszczepem struktur oka mogą występować inne wady wrodzone. Do zespołów (asocjacji), których składową jest "coloboma" należy np. zespół CHARGE i bardzo rzadki zespół kociego oka. "Coloboma" często jest izolowaną wadą, może występować w jednym lub obu oczach.
Etiologia.
Szczelina oka ("coloboma oculi") powstaje wskutek niecałkowitego zamknięcia szczeliny naczyniówkowej kielicha ocznego. Ubytek może dotyczyć wszystkich struktur oka, od nerwu wzrokowego przez siatkówkę do tęczówki i ciała rzęskowego, a stopień zmian w poszczególnych strukturach może być bardzo różny. Linia zamknięcia pierwotnej szczeliny naczyniówkowej przebiega na dolno-przyśrodkowej powierzchni kielicha ocznego, dlatego widoczny rozszczep tęczówki w lewym oku stwierdza się na godzinie 7, a w prawym na godzinie 5.
Objawy kliniczne.
Objawy kliniczne zależą od stopnia uszkodzenia struktur oka. Niewielki rozszczep tęczówki nie wiąże się z żadnym ubytkiem widzenia, natomiast "coloboma" nerwu wzrokowego i siatkówki skutkuje ślepotą odcinkową ("amaurosis segmentalis"). Ponadto często gałka oczna wykazuje dodatkowe wady: oczopląs, małoocze, zaćmę albo zez.

</doc>
<doc id="847152" url="https://pl.wikipedia.org/wiki?curid=847152" title="John Bodkin Adams">
John Bodkin Adams

John Bodkin Adams (ur. 21 stycznia 1899 w Randalstown, zm. 4 lipca 1983 w Eastbourne) – brytyjski lekarz, podejrzewany o zabicie 163 pacjentów za pomocą trucizny podawanej doustnie lub w postaci zastrzyków.
Mieszkał i pracował w Eastbourne w hrabstwie East Sussex w Anglii. W chwili aresztowania, 19 grudnia 1956 roku, był najbogatszym lekarzem w Anglii – między innymi dlatego, że 132 spośród 163 jego pacjentów, którzy zmarli w niejasnych okolicznościach, ustanowiło go spadkobiercą części majątku.
Oskarżony o dwa zabójstwa, został w wyniku procesu uniewinniony. Wyrok sądu kwestionowano – zarzucano mu manipulowanie dowodami i utrudnianie pracy prokuratorowi. Życie i działalność Adamsa stały się przedmiotem dociekań opisanych w książkach i na taśmie filmowej.
Wczesne lata.
Adams urodził się w Randalstown w hrabstwie Antrim w Irlandii Północnej, w bardzo religijnej rodzinie należącej do protestanckiego zboru braci plymuckich, której członkiem pozostał przez całe swoje życie. Jego ojciec Samuel, z zawodu zegarmistrz, był kaznodzieją w miejscowym zborze. Jego pasją były samochody i zainteresował nimi również Johna. W 1896 roku w Randalstown 39-letni Samuel poślubił 30-letnią Ellen Bodkin. John był ich pierwszym synem, drugim - urodzony w 1903 roku William Samuel. W 1914 roku ojciec Adamsa umarł w wyniku udaru, a cztery lata później z powodu grypy hiszpanki William.
W wieku 17 lat Adams zdał egzamin wstępny na "Queen's University", Belfast. Przez wykładowców był postrzegany jako kujon i "samotnik", częściowo z powodu choroby (prawdopodobnie gruźlicy) opuścił rok studiów, co spowodowało, że ukończył je bez wyróżnienia w 1921 roku.
W 1921 roku chirurg Arthur Rendle Short zaoferował mu posadę stażysty w szpitalu "Bristol" "Royal Infirmary". Adams spędził tam rok, ale nie odnosił sukcesów. Za namową Shorta złożył podanie o pracę jako internista w Eastbourne.
Eastbourne.
Adams przyjechał do Eastbourne w 1922 roku i mieszkał tam ze swoją matką i kuzynką Florence Henry. W 1929 roku pożyczył od pacjenta Williama Mawhooda £2.000 i kupił Kent Lodge, dom z 18 pokojami w ekskluzywnej dzielnicy Trinity Trees. Adams często wpraszał się w porze obiadowej do rezydencji Mawhooda, a nawet przyprowadzał ze sobą matkę i kuzynkę. Zaczął również, bez pozwolenia, dopisywać rzeczy do jego rachunku w miejscowych sklepach. Pani Mawhood opisała później Adamsa policji jako "prawdziwego naciągacza". Kiedy pan Mawhood umarł w 1949 roku, Adams, mimo że nieproszony, odwiedził wdowę po nim i wziął z jej toaletki 22-karatowy złoty długopis, mówiąc, że chciał mieć coś, co należało do jej męża. Nigdy nie odwiedził jej ponownie.
Plotki dotyczące niekonwencjonalnych metod Adamsa zaczęły krążyć w połowie lat 30. XX wieku. W 1935 roku otrzymał pierwszą z wielu "anonimowych pocztówek", jak sam przyznał w wywiadzie prasowym w 1957 roku. W 1935 Adams odziedziczył po pacjentce Matyldzie Whitton £7.385 (jej cały majątek wynosił £11.465). Testament został zakwestionowany przez jej krewnych, ale podtrzymany przez sąd.
Adams pozostał w Eastbourne przez okres wojny, chociaż nie był uznawany przez innych lekarzy za odpowiedniego do "systemu rezerw", w którym interniści leczyli pacjentów lekarzy powołanych do wojska. W 1941 roku uzyskał dyplom z anestezjologii. Pracując w miejscowym szpitalu jeden dzień w tygodniu, zdobył reputację partacza. Zasypiał podczas operacji, jadł ciasta, liczył pieniądze, a nawet mylił rurki z gazem znieczulającym, prowadząc do wybudzenia pacjenta lub sinicy. W 1943 roku zmarła jego matka.
Po latach plotek i umieszczeniu Adamsa w przynajmniej 132 testamentach swoich pacjentów, 23 lipca 1956 roku policja z Eastbourne otrzymała anonimowy telefon dotyczący śmierci. Wykonał go Leslie Henso, artysta wodewilowy, którego przyjaciółka, Gertrude Hullett, zmarła niespodziewanie podczas leczenia przez Adamsa.
Dochodzenie policyjne.
Dochodzenie zostało przejęte 17 sierpnia przez 2 policjantów z wydziału zabójstw policji londyńskiej. Starszy funkcjonariusz, inspektor Herbert Hannam ze Scotland Yardu był znany dzięki rozwikłaniu nikczemnych zabójstw w Teddington w 1953 roku. Asystował mu młodszy funkcjonariusz, podoficer Charles Hewett. W śledztwie skoncentrowano się tylko na przypadkach od 1946 do 1956 roku. Z 310 świadectw zgonu zbadanych przez patologa Francisa Campsa z brytyjskiego ministerstwa spraw wewnętrznych (Home Office), 163 zostały uznane za podejrzane. Wiele z nich zostało określone jako "specjalne zastrzyki" - robione z substancji, których Adams nie ujawniał pielęgniarkom zajmującym się jego pacjentami. Ponadto okazało się, że miał on w zwyczaju prosić pielęgniarki o opuszczenie pomieszczenia, zanim zrobił zastrzyk.
Utrudnienia w prowadzeniu śledztwa.
24 sierpnia Brytyjskie Towarzystwo Medyczne wysłało list do wszystkich lekarzy z Eastbourne, przypominający o obowiązywaniu tajemnicy lekarskiej również w trakcie przesłuchań policyjnych. Hannam nie był tym specjalnie zachwycony. Prokurator Generalny, Sir Reginald Manningham-Buller, który oskarżał we wszystkich sprawach o otrucie, skierował prośbę do sekretarza Brytyjskiego Towarzystwa Medycznego, dr Macrae, o zwolnienie lekarzy z obowiązku tajemnicy lekarskiej w tej konkretnej sprawie. Jednak przez wiele miesięcy policji nie udało się nic osiągnąć. Impas ciągnął się aż do 8 listopada, kiedy to prokurator generalny spotkał się z dr Macrae i w trakcie spotkania zdołał przekazać mu 187-stronicowe sprawozdanie Hannama dotyczące sprawy. Manningham-Buller przekazując dokumenty doktorowi Macrae miał nadzieję, że przekona go o wadze sprawy. Dr Macrae przedstawił raport przewodniczącemu Brytyjskiego Towarzystwa Medycznego i zwrócił go następnego dnia. Najprawdopodobniej skopiował raport i przesłał go oskarżonemu. Następnie dr Macrae osobiście skontaktował się z lekarzami z Eastbourne i poinformował prokuratora generalnego, że nie ma żadnych dowodów, które mogłyby potwierdzić zarzuty przeciwko Adamsowi. Tylko dwóch lekarzy ze wszystkich praktykujących w Eastbourne zdecydowało się na złożenie zeznań na policji.
Spotkanie.
1 października 1956 roku, kiedy to Hannam spotkał Adamsa, ten spytał: "Nie wierzysz w te wszystkie plotki, nieprawdaż?". W trakcie rozmowy Hannam wspomniał o podrobionej przez Adamsa recepcie. Adams stwierdził: "To było bardzo złe...Otrzymałem na to boskie przebaczenie". W trakcie spotkania Hannam napomknął również o zmarłych pacjentach Adamsa, którzy umierając przepisali mu część swojego spadku. Na ten zarzut Adams odpowiedział: " Większość z tego otrzymałem zamiast zapłaty. Nie chciałem pieniędzy. Jaki z nich pożytek?"
Rewizja.
24 listopada Hannam, Hewett i naczelnik wydziału dochodzeniowego z Eastbourne – inspektor Pugh, przeszukali dom Adamsa z nakazem wydanym na podstawie Ustawy o Niebezpiecznych Lekach z 1951 roku. Adams był zaskoczony: "Nic tu nie znajdziecie" powiedział. Hannam poprosił o Rejestr Niebezpiecznych Leków Adamsa - rejestr leków zamawianych i używanych. Adams odpowiedział: "Nie wiem co ma pan na myśli. Nie prowadzę rejestru." Faktycznie nie prowadził do 1949 roku.
Podczas rewizji, Adams otworzył szafkę kuchenną i wsunął coś do swojej kieszeni. Hannam i Pugh sprowokowali go i Adams pokazał im dwie buteleczki morfiny. Twierdził, że jedna jest dla pani Annie Sharpe, pacjentki i ważnego świadka, która umarła dziewięć dni wcześniej będąc pod jego opieką. Natomiast druga była przeznaczona dla pewnego pana Sodena, który umarł 17 września 1956 roku (chociaż rejestry farmaceutyczne wykazały później, że Soden nigdy nie miał przepisanej morfiny). Adams został później (po jego głównym procesie w 1957) oskarżony o utrudnianie rewizji, ukrywanie buteleczek i za nieprowadzenie Rejestru Niebezpiecznych Leków. W trakcie rewizji Adams zwrócił się do Hannama:
Seksualność.
W grudniu policja zdobyła notatnik należący do dziennikarza Daily Mail, w którym znajdowały się zapiski dotyczące plotek o homoseksualizmie pomiędzy "funkcjonariuszem policji, sędzią i lekarzem". Ostatni bez wątpienia wskazywał na Adamsa. Ta informacja, według reportera, wyszła bezpośrednio od Hannama. 'Sędzią' był Roland Gwynne, burmistrz Eastbourne od 1929 do 1931 roku i brat Ruperta Gwynne, członka parlamentu Eastbourne od 1910 do 1924 roku. Gwynne był pacjentem Adamsa i odwiedzał go codziennie o 9 rano. Często jeździli na wspólne wakacje i tego września spędzili razem trzy tygodnie w Szkocji. 'Funkcjonariuszem policji' był naczelnik policji z Eastbourne, Richard Walker. Dzięki temu powiązaniu Hannam poświęcił mało czasu śledztwu (pomimo że homoseksualizm był przestępstwem w 1956 roku). Notatnik jest testamentem bliskich stosunków Adamsa z ludźmi liczącymi się w tamtych czasach w Eastbourne.
Aresztowanie.
Adams został aresztowany 19 grudnia 1956 roku, do tego czasu stał się najbogatszym lekarzem w Wielkiej Brytanii (w samym tylko 1955 roku zapłacił £1.000 podatku wyrównawczego). Gdy usłyszał zarzuty stwierdził: 
Gdy był wyprowadzany z domu, uścisnął rękę swojej recepcjonistki i powiedział do niej: "spotkamy się w niebie". Przynajmniej w czterech sprawach Hannam zebrał dowody wystarczające do wniesienia oskarżenia. Były to sprawy: Clary Neil Miller, Julii Bradnum, Edith Alice Morrell i Gertrudy Hullett. Adams został uznany za winnego jednemu z zarzucanych mu czynów: morderstwa pani Morrell. Sprawa morderstwa pani Hullett (wraz z mężem) pozwoliła ustalić pewien powtarzający się schemat postępowania Adamsa.
Wstępne przesłuchanie.
Przesłuchanie wstępne odbyło się 14 stycznia 1957 roku w Lewes. Przewodniczącym Sądu Pokoju był Roland Gwynne, który z powodu bliskiej znajomości z Adamsem musiał wycofać się z prowadzenia tej sprawy. Przesłuchanie zostało zakończone 24 stycznia i po 5 minutowej naradzie, Adams został postawiony w stan oskarżenia. Najważniejszym dowodem w postępowaniu był czek, wystawiony na £1000, który zaginął zaraz po rozpoczęciu dochodzenia. Chociaż winowajca nie został znaleziony, Scotland Yard podejrzewał lokalnego deputowanego, inspektora z Eastbourne, o to, że celowo zgubił czek, aby pomóc Adamsowi.
Do czasu rozpoczęcia procesu 18 marca 1957 roku w Old Bailey oskarżenie ograniczono do sprawy pani Morrell. Sprawa Gertrudy Hullett została wycofana do ponownego rozpatrzenia i przygotowania do następnego, oddzielnego procesu. Trzy dni później weszła w życie nowa ustawa, która stanowiła, iż morderstwo przez otrucie nie jest przestępstwem, za które wymierzana jest kara śmierci, lecz Adams i tak podlegałby karze śmierci, gdyby został uznany za winnego. Jednakże w przypadku gdyby minister spraw wewnętrznych ułaskawił Adamsa, skazanie go na karę dożywotniego pozbawienia wolności byłoby dużo trudniejsze.
Edith Alice Morrell.
Jedną z pacjentek Adamsa była bogata wdowa Edith Alice Morrell. Przeszła ona udar mózgu, w wyniku którego pozostała częściowo sparaliżowana, dodatkowo cierpiała z powodu silnego artretyzmu. Pod opiekę Adamsa trafiła w lipcu 1948, kiedy to przeprowadziła się do Eastbourne. Adams, aby ulżyć jej cierpieniom i ułatwić zasypianie, podawał jej heroinę i morfinę. W trakcie procesu ustalono, że na dziesięć miesięcy przed śmiercią, Adams podał pani Morrell w sumie 1629 gramów barbituranów; 1928 gramów Sedormidu; 164 gramów morfiny oraz 139 i pół grama heroiny. Między 7 a 12 listopada 1949 roku, zgodnie z przepisanymi receptami, przyjęła ona 2624 mg morfiny oraz 2527 mg heroiny. Było to zdecydowanie więcej niż teoretycznie potrzeba było, aby ją zabić, uwzględniając nawet zwiększoną tolerancję na przyjmowane leki (dla kobiety w wieku ok. 50 lat, o wadze 75 kg odpowiednio przyjmuje się, że śmiertelna ilość morfiny wynosi 375–3750 mg na jedną dawkę i odpowiednio 75–375 mg heroiny na jedna dawkę).
Morell w swoim testamencie spisała kilka życzeń. Między innymi znalazła się tam duża suma pieniędzy oraz meble, które miały być przekazane na rzecz Adamsa. 24 sierpnia 1949 roku Morrell dodała do testamentu zapis, którym odebrała Adamsowi wszystko, co mu wcześniej zapisała. W rok i trzy miesiące później, 13 listopada 1950 roku, w wieku 81 lat, pani Morell zmarła w wyniku kolejnego udaru mózgu – według opinii Adamsa. W czasie badania ciała po śmierci Adams podciął jej żyły, aby jak twierdził, uzyskać pewność, że pacjentka nie żyje. Pomimo dodatkowego zapisu w testamencie, Adams otrzymał niewielką sumę z wartego £78000 majątku pani Morrell (jednak mniej niż otrzymała jedna z jej pielęgniarek i dużo mniej niż jej szofer), samochód Rolls-Royce Silver Ghost (wartego £1500) i zabytkowy kufer zawierający srebrne sztućce warte £276, które zawsze były przedmiotem pożądania lekarza. Po śmierci pani Morrell Adams zatrzymał sobie lampę na podczerwień wartą £60, którą to kupiła osobiście. Lampa ta została znaleziona w późniejszym czasie w jego sali operacyjnej. W dniu śmierci pani Morrell, Adams zorganizował kremację jej zwłok. W formularzu, który należało wypełnić przed kremacją stwierdził, że o ile mu wiadomo, śmierć zmarłej nie przyniesie mu żadnych korzyści pieniężnych. Była to nieprawda i chciał uniknąć konieczności przeprowadzenia sekcji zwłok. Tego samego wieczoru prochy pani Morrell zostały rozrzucone nad Kanałem Angielskim. W toku późniejszego dochodzenia udało się ustalić, że w trakcie leczenia Adams odwiedził chorą 321 razy i wystawił rachunki za 1100 wizyt, których łączny koszt wyliczył na £1674.
Gertrude Hullett.
W przeciwieństwie do Edith Morrell, Gertrude "Bobby" Hullett zmarła mając zaledwie 50 lat i nie cierpiała na żadną znaną chorobę somatyczną.
W przeszłości Adams zajmował się zarówno nią, jak i jej przyszłym mężem, Alfredem Johnem Hullettem (w czasach, gdy Gertrude i Alfred nie znali się nawzajem). Pewnego razu w latach 40. próbował przekonać Alfreda Hulletta, że ten pilnie potrzebuje operacji; Hullett poradził się jednak innego lekarza, który odkrył, że Adams wprowadził Hulletta w błąd i żadna operacja nie jest potrzebna. Mimo to Hullett nadal utrzymywał przyjacielskie stosunki z Adamsem. Jeśli chodzi o Gertrude Hullett, Adams poznał ją, gdy była wstrząśnięta przedwczesną śmiercią jej pierwszego męża Vaughana w 1950 roku; Adams zaczął przepisywać jej tabletki nasenne. Gertrude i Alfred poznali się właśnie przez Adamsa i po pewnym czasie pobrali się. W listopadzie 1955 r. Adams postawił diagnozę nowotworu w jamie brzusznej u Alfreda Hulletta i zaczął podawać mu morfinę. Alfred Hullett zmarł w marcu 1956, jednak nie na raka, a z powodu zakrzepicy naczyń wieńcowych.
Adams podawał Gertrude barbiturany. Twierdził później, że Gertrude mówiła mu, że pragnie popełnić samobójstwo. Kilka dni przed 20 lipca 1956 Gertrude zmieniła testament, zapisując Adamsowi swojego Rolls-Royce'a Silver Dawn wartego co najmniej 2900 ówczesnych funtów. Ponadto 17 lipca 1956 Gertrude wystawiła czek na 1000 funtów dla Adamsa, aby ten mógł kupić sobie samochód marki MG, rzekomo obiecany mu przez Alfreda Hulletta przed śmiercią. Adams wpłacił czek na swoje konto, czyniąc specjalne starania, aby czek został zaliczony na jego konto nie 21 lipca (taka byłaby normalna procedura), lecz już 19 lipca. Rankiem 20 lipca Gertrude została znaleziona w stanie śpiączki. Adams w rozmowie z lekarzem, który zajmował się wtedy Gertrude (doktorem Harrisem) ani wtedy, ani później w ogóle nie ujawnił, że Gertrude zażywała barbiturany. Zamiast tego postawił diagnozę zmian w tkance mózgowej jako przyczyny śpiączki.
21 lipca stan Gertrude pogorszył się i zaczęto jej podawać penicyliny ze względu na objawy zapalenia płuc. 21 lipca pobrano próbkę moczu (w dokumentacji dr Shera, lekarz pobierający niezbadaną jeszcze próbkę, zanotował: "sugeruję zbadać", "nadmierna ilość barbituranów"), jednak wyniki jej analizy zostały otrzymane dopiero 23 lub 24 lipca, po śmierci Gertrude; wskazywały na dawkę 7450 mg soli sodowej barbitalu, co z jednej strony stanowi dwukrotność dawki śmiertelnej, z drugiej strony znane są przypadki pacjentów z tego samego miasta z lat 1955-1957, którzy dzięki podaniu im bemegridu i daptazolu przeżyli większą dawkę barbituranów Również 21 lipca Adams zapytał kolegę, doktora Cooka w Princess Allie Hospital, o sposób leczenia zatrucia barbituranami, otrzymał dokładne instrukcje i zakupił porcję leku - bemegridu, jednak nie podał Gertrude tego leku, w każdym razie nie we właściwej dawce Co ciekawe, Cook zapamiętał, że rozmawiał z Adamsem o tym właśnie leku (bemegridzie) 19 lipca; a więc kilka godzin przed tym, jak Gertrude zapadła w śpiączkę od barbituranów
22 lipca rano Adams zadzwonił do koronera, aby ten dokonał prywatnej sekcji zwłok Gertrude; na pytanie koronera, kiedy pacjentka umarła, odpowiedział, że jeszcze nie umarła.
22 lipca Adams jednorazowo wstrzyknął Gertrude substancję, która jak twierdził była 10 cm3 bemegridu; jeśli Adams nie kłamał na temat substancji, którą wstrzyknął, podana dawka i tak była zbyt mała, by poprawić stan Gertrude (i dziesięciokrotnie mniejsza od ilości leku, którą dysponował).
23 lipca rano Adams podłączył Gertrude do tlenu. Gertrude zmarła niecałe półtorej godziny później.
Proces.
Adams był początkowo sądzony za morderstwo Edith Alice Morrell, z zamiarem oskarżenia go następnie o zamordowanie Gertrude Hullett. Proces trwał 17 dni i był to wtedy najdłuższy proces o morderstwo w Wielkiej Brytanii. Przewodniczył mu Patrick Devlin z Naczelnego Sądu Karnego. Devlin tak podsumował podstępną naturę tej sprawy: "Najciekawszą sytuacją, może jedyną w tych sądach, jest to, że morderstwo musi być udowodnione przez orzeczenie biegłego."
Obrońca Sir Frederick Geoffrey Lawrence QC - "specjalista w sprawach z zakresu nieruchomości i rozwodów [i] raczej obcy w sądzie karnym ", który po raz pierwszy występował jako obrońca w sprawie o morderstwo - przekonał ławę przysięgłych, że nie było żadnych dowodów na to, że morderstwo zostało popełnione, a jeszcze mniej na to, że zostało ono popełnione przez Adamsa. Podkreślił, że akt oskarżenia został oparty głównie na zeznaniach pielęgniarek, które opiekowały się panią Morrell - i że żaden z dowodów świadków nie pasował do innych. Dodatkowo tylko Arthur Henry Douthwaite, jeden z dwóch biegłych medycznych oskarżenia był przygotowany, aby stwierdzić, że morderstwo na pewno zostało popełnione i Lawrence był w stanie udowodnić, że biegły nie był całkowicie rzetelny. Natomiast świadek obrony John Harman był nieugięty twierdząc, że leczenie Adamsa, choć nietypowe, nie było lekkomyślne.
Adams nie zeznawał jako świadek, co zszokowało zarówno oskarżenie jak i prasę. Oskarżenie nie mogło przedstawić dowodów ze sprawy Gertrude Hullett – i dlatego pielęgniarka, która opiekowała się z Adamsem panią Hullett nie mogła zostać wezwana, aby powtórzyć swoje słowa przed Adamsem w czerwcu 1956 roku: "Czy rozumie pan, doktorze, że pan ją zabił?"
Kiedy ława przysięgłych oddaliła się, aby przedyskutować werdykt, najwyższy sędzia Naczelnego Sądu Karnego Rayner Goddard zadzwonił do Devlina aby przekonać go, że w wypadku gdyby Adams został uznany za niewinnego, wypuścić go za kaucją zanim będzie sądzony po raz drugi za morderstwo Gertrude Hullett. Devlin był zaskoczony, ponieważ nigdy przedtem osoba oskarżona o morderstwo nie była wypuszczona za kaucją w historii brytyjskiego prawa. Co ważne podczas przesłuchania przed procesem widziano Goddarda na obiedzie z Rolandem Gwynne w hotelu White Hart w Lewes. Goddard, jako najwyższy sędzia Naczelnego Sądu Karnego, wyznaczył już do tego czasu Devlina jako sędziego w sprawie Adamsa. 15 kwietnia 1957 roku, po 44 minutach obrad, ława przysięgłych uznała Adamsa za niewinnego.
Powody ingerencji.
Podejrzane sprawy.
Warto zacytować niektóre z zeznań zebranych przez Hannama podczas dochodzenia, które nigdy nie zostały wypowiedziane w sądzie. Wziąwszy je wszystkie razem, sugerują one modus operandi, czyli pewien sposób działania:
Po uniewinnieniu.
W następstwie procesu Adams zrezygnował z członkostwa w Narodowym Funduszu Zdrowia oraz został obciążony ośmioma zarzutami fałszowania recept, czterema zarzutami wydawania fałszywego orzeczenia na formularzach kremacyjnych i trzema zarzutami łamania Ustawy o Lekach Niebezpiecznych (1951), a także został ukarany grzywną w wysokości £2.400 plus koszty. 22 października 1957 roku został wykreślony z Rejestru Medycznego.
Zaraz po procesie Percy Hoskins, główny reporter kryminalny gazety "Daily Express", zabrał Adamsa do kryjówki, w której spędził najbliższe dwa tygodnie opisując historię swojego życia. Hoskins zaprzyjaźnił się z Adamsem podczas procesu i był jedynym znaczącym dziennikarzem, który wątpił w jego winę. Adams otrzymał za wywiad £10.000, jednakże nigdy nie wydał tych pieniędzy – po jego śmierci znaleziono całą, nietkniętą sumę w bankowym skarbcu. W tamtym czasie Adams sukcesywnie zaskarżał kolejne gazety o zniesławienie. Powrócił do Eastbourne, gdzie kontynuował prywatną praktykę pomimo powszechnie panującego w mieście przekonania, że mordował ludzi. Jednakże jego przyjaciele i pacjenci nie podzielali tej opinii. Wyjątek stanowił Roland Gwynne, który po procesie wyraźnie odsunął się od Adamsa.
Po dwóch odrzuconych wnioskach, Adams został w końcu przywrócony na stanowisko lekarza pierwszego kontaktu w 1961 roku. Umożliwienie mu wznowienia kariery medycznej zasugerowali koledzy po fachu, którzy nie uważali go ani za mordercę, ani za niekompetentnego czy zaniedbującego swoje obowiązki lekarza. Jednakże, kiedy w sierpniu 1962 roku wystosował wniosek o przyznanie mu wizy do Stanów Zjednoczonych, został on odrzucony ze względu na wyrok dotyczący niebezpiecznych leków.
Adams został później prezydentem (i Honorowym Przedstawicielem Medycznym) brytyjskiego Clay Pigeon Shooting Association (stowarzyszenia zajmującego się strzelaniem do rzutków).
Roland Gwynne zmarł 15 października 1971 roku. Adams podpisał jego akt zgonu.
W 1985 roku sędzia Sir Patrick Devlin napisał książkę o procesie. Stwierdził w niej, że Adams mógł być "najemnym wykonawcą eutanazji", ale chociaż był pełen współczucia, to równocześnie zachłanny i "przygotowany do sprzedawania śmierci". Należy jednak zauważyć, że Delvin miał dostęp jedynie do informacji dotyczących przedłożonego mu oskarżenia (Morrell). Z kolei Pamela Cullen, pierwszy historyk, który uzyskał dostęp do archiwów policyjnych, nie ma wątpliwości, że Adams był seryjnym mordercą.
Śmierć.
30 czerwca 1983 roku podczas strzelania w mieście Battle w East Sussex, Adamsowi wyskoczyło i złamało się biodro. Został zabrany do szpitala w Eastbourne, ale rozwinęło się u niego zapalenie w obszarze klatki piersiowej i zmarł 4 lipca w wyniku niewydolności lewej komory. Pozostawił majątek o wartości £402.970 i zapisał tysiąc funtów Percy'emu Hoskinsowi. Hoskins przekazał pieniądze na cele charytatywne. Adams otrzymywał spadki do samego końca.

</doc>
<doc id="847159" url="https://pl.wikipedia.org/wiki?curid=847159" title="Tuncay Sanli">
Tuncay Sanli



</doc>
<doc id="847160" url="https://pl.wikipedia.org/wiki?curid=847160" title="Referendarz wielki litewski">
Referendarz wielki litewski

Referendarz wielki litewski (łac. "referendarius Lithuaniae") –
urząd centralny niesenatorski I Rzeczypospolitej. 
Powołany został przez króla Zygmunta II Augusta. W Wielkim Księstwie Litewskim było ich dwóch - duchowny i świecki. Byli stale obecni na dworze monarchy, przyjmując osoby prywatne i później referując ich prośby kanclerzowi i królowi. Około 1600 stali się urzędnikami sądowymi, stając na czele sądów referendarskich, rozpatrujących sprawy chłopów z dóbr królewskich z dzierżawcami i starostami. Zasiadali także w sądach asesorskich, sądach relacyjnych i sejmowych. Od 1775, spośród referendarzy wybierano sekretarzy Rady Nieustającej i jej Departamentu Interesów Cudzoziemskich.

</doc>
<doc id="847165" url="https://pl.wikipedia.org/wiki?curid=847165" title="Wojciech Ołtarzewski">
Wojciech Ołtarzewski

Wojciech Ołtarzewski (ur. 5 listopada 1978) - zawodnik Kadry Polski w Kick-Boxingu w latach 2001-2013, zdobywca Pucharu Świata 2002 w formule light contact. Wielokrotny medalista Pucharów Świata oraz innych zawodów międzynarodowych. Mistrz Polski 2006, 2008-2013, w kick-boxingu w formule semi contact. Drugi trener kadry narodowej semi contact. Licencjonowany sędzia kick-boxingu. Zawodnik MKS Piaseczno i Hektor Team Warszawa.
Najlepsi wychowankowie: Emilia Szabłowska, Michał Kołakowski, Konrad Rostkowski
Posiada 1 stopień mistrzowski - czarny pas - 1 dan.
Mgr inż. budownictwa lądowego, absolwent Politechniki Warszawskiej.

</doc>
<doc id="847167" url="https://pl.wikipedia.org/wiki?curid=847167" title="Spółgłoska zwarto-szczelinowa zadziąsłowa bezdźwięczna">
Spółgłoska zwarto-szczelinowa zadziąsłowa bezdźwięczna

Spółgłoska zwarto-szczelinowa zadziąsłowa bezdźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:

</doc>
<doc id="847172" url="https://pl.wikipedia.org/wiki?curid=847172" title="Transkryptomika">
Transkryptomika

Transkryptomika – dziedzina nauk biologicznych (głównie biologii molekularnej i genetyki), pokrewna proteomice, genomice i metabolomice. Zajmuje się określeniem miejsca i czasu aktywności genów poprzez badanie transkryptomu. Nazwa została utworzona poprzez analogię ze słowa "genomika" i podobnie wskazuje na całościowe ujęcie danego problemu. Transkryptomika teoretyczna stanowi jeden z fundamentów bioinformatyki.

</doc>
<doc id="847173" url="https://pl.wikipedia.org/wiki?curid=847173" title="5 Armia (III Rzesza)">
5 Armia (III Rzesza)

5 Armia, niem. "5. Armee" – jedna z niemieckich armii z czasów II wojny światowej. 
Utworzona została w sierpniu 1939 w VI Okręgu Wojskowym. W trakcie trwania kampanii wrześniowej znajdowała się w składzie Grupy Armii C i dozorowała zachodnią granicę na Westwallu. W październiku tego roku przekształcona w 18 Armię.

</doc>
<doc id="847174" url="https://pl.wikipedia.org/wiki?curid=847174" title="Poczucie wartości">
Poczucie wartości



</doc>
<doc id="847176" url="https://pl.wikipedia.org/wiki?curid=847176" title="Poljot">
Poljot

Poljot, ros. Полёт ("lot") – marka radzieckich/rosyjskich zegarków produkowanych w "Pierwszej Moskiewskiej Fabryce Zegarów im. Sergieja Kirowa" od 1960 r. Poljot, był początkowo jedną z kilku pod-marek wchodzących w skład linii produkcyjnej tej samej fabryki. Równocześnie produkowane były zegarki: "Kirowskije, Orbita, Rodina, Strieła, Sputnik, Sportiwnyje, Moskwa, Stolicznyje, Sygnał, Kosmos, Wympieł, Szturmańskie, Majak" i "Pobieda". Od 1964, pod nazwą "Poljot" produkowana była większość zegarków 1 Moskiewskiej Fabryki Zegarków. Wyjątek stanowiły zegarki eksportowe na rynki zewnętrzne, gdzie nazwę "Poljot" zastąpiły np. "Sekonda" (Wielka Brytania), Nairi (Armenia), "S-Master" (Węgry) i "Noxil" (Jugosławia).
Nazwa "Poljot", została wprowadzona na cześć radzieckiego programu kosmicznego. 1 Moskiewska Fabryka Zegarków im. Kirowa była od początku jedynym dostawcą zegarków dla przemysłu kosmicznego w ZSRR, dzięki czemu zapisała się w światowej historii zegarmistrzostwa jako producent zegarków pierwszych astronautów. Oficjalną prekursorką była tu "Pobieda" (model 34-K z kopertą hermetyczną), wysłana 9 marca 1961 na pokładzie statku Korabl-Sputnik 4. Czasomierz zawiązany był prawdopodobnie na przegubie manekina testowego, tzw. Iwana Iwanowicza lub na łapie znajdującego się w kabinie, żywego inwentarza – psa "Czarnuszka."
12 kwietnia 1961, w ramach lotu Wostok 1, Jurij Gagarin miał na nadgarstku zegarek "Szturmańskie –" również wyprodukowany przez 1MFZ im. Kirowa. W kulturze popularnej właśnie ten model jest mylnie uznawany za „pierwszy zegarek w kosmosie”, mimo iż miał miejsce miesiąc po misji Korabl-Sputnik 4.
"Szturmańskie" był również zegarkiem pierwszej kobiety w kosmosie – radzieckiej kosmonautki Walentyny Tierieszkowej, która uczestniczyła w załogowej misji Wostok 6.
Od 1964 do dziś, nazwa "Poljot" jest zarejestrowana w ponad 90 państwach. Mechaniczne i automatyczne zegarki "Poljot" były popularne w epoce PRL, by w latach 80, wraz z innymi markami zostać wyparte przez czasomierze elektroniczne. W chwili obecnej prawa do dziedzictwa Poljota dzieli między sobą kilka prywatnych przedsiębiorstw z Rosji, Litwy i Szwajcarii. Tym samym historia, kapitał symboliczny i technologiczne zaplecze 1 Moskiewskiej Fabryki Zegarków jest wykorzystywane bardzo swobodnie.

</doc>
<doc id="847180" url="https://pl.wikipedia.org/wiki?curid=847180" title="Deep (raper)">
Deep (raper)

Deep, właśc. Paweł Paczkowski (ur. 8 stycznia 1981) – polski raper i producent muzyczny.
Działalność artystyczną podjął w 1999 roku, kiedy wspólnie z Przemysławem „Hansem” Frenclem założył zespół Pięć Dwa. W 2000 roku ukazał się debiutancki nielegal formacji pt. "Najwyższa instancja". Wkrótce potem w wyniku nieporozumień Paczkowski opuścił grupę. Frencel kontynuował działalność pod nazwą 52Dębiec z udziałem hypemana Przemysława „Rona” Wieczorka.
12 marca 2004 roku ukazał się debiutancki album solowy Deepa zatytułowany "We mnie". Na łamach portalu Poznan.hip-hop.pl, w internetowej ankiecie raper został wybrany najlepszym podziemnym wykonawcą roku 2004. Z kolei w 2006 roku wraz z Bobikiem wydał album pt. "Refleksje". Nagrania ukazały się nakładem UMC Records. W połowie 2007 roku Paczkowski powrócił do składu Pięć Dwa. 1 września 2016 roku ukazał się drugi wspólny album duetu Deep x Bobik zatytułowany "Synergia".

</doc>
<doc id="847182" url="https://pl.wikipedia.org/wiki?curid=847182" title="Karol Feliks (król Sardynii)">
Karol Feliks (król Sardynii)

Karol Feliks Sabaudzki, właściwie: "Carlo Felice Giuseppe Maria" (ur. 6 kwietnia 1765 – zm. 27 kwietnia 1831) – książę Sabaudii, Piemontu i Aosty. Król Sardynii w latach 1821-1831.
Był jedenastym dzieckiem (piątym synem) króla Wiktora Amadeusza III, i jego żony Marii Antonietty Burbon (córki Filipa V, króla Hiszpanii i Elżbiety Farnese). Był młodszym bratem królów: Karola Emanuela IV i Wiktora Emanuela I.
Nieoczekiwany król Sardynii.
Nigdy nie spodziewał się, że odziedziczy tron. Karol Emanuel jednak nie miał żadnych dzieci ze swoją żoną Marią Klotyldą Burbon, a po jej śmierci abdykował – 4 czerwca 1802. Wiktor Emanuel i jego żona Maria Teresa Habsburg-Este, mieli tylko 4 córki, które przeżyły dzieciństwo i Wiktor Emanuel abdykował w 1821 na korzyść Karola Feliksa. Nie doszło by do tego, gdyby dziedziczenia nie regulowało prawo salickie.
7 marca 1807 Karol Feliks poślubił Marię Krystynę Burbon, księżniczkę Obojga Sycylii (17 stycznia 1779 – 11 marca 1849). Była ona córką Ferdynanda I Sycylijskiego i Marii Karoliny Habsburg. Para nie miała żadnych dzieci.
Karol Feliks zmarł bezdzietnie, po 10 latach rządów. Jego następcą został jego krewny Karol Albert – najstarszy męski potomek rodziny sabaudzkiej.
Ordery.
 Najwyższy Order Zwiastowania Najświętszej Marii Panny (Order Annuncjaty) w 1780, a od 1821 Wielki Mistrz.

</doc>
<doc id="847183" url="https://pl.wikipedia.org/wiki?curid=847183" title="Thomas Keith Glennan">
Thomas Keith Glennan

Thomas Keith Glennan (ur. 8 września 1905 w Enderlin, zm. 11 kwietnia 1995 w Mitchellville w stanie Maryland) - pierwszy administrator Narodowej Agencji Aeronautyki i Przestrzeni Kosmicznej (NASA) w okresie od 19 sierpnia 1958 do 20 stycznia 1961 roku. 
Życiorys.
Uzyskał dyplom z elektrotechniki na Uniwersytecie Yale w 1927 roku. Od października 1950 do listopada 1952 pełnił funkcję członka Komisji Energii Atomowej.

</doc>
<doc id="847193" url="https://pl.wikipedia.org/wiki?curid=847193" title="Karol Feliks">
Karol Feliks



</doc>
<doc id="847196" url="https://pl.wikipedia.org/wiki?curid=847196" title="Ais">
Ais



</doc>
<doc id="847199" url="https://pl.wikipedia.org/wiki?curid=847199" title="16 Armia (III Rzesza)">
16 Armia (III Rzesza)

16 Armia (niem. "16 Armee)" – jedna z niemieckich armii z czasów II wojny światowej. 
Utworzona w październiku 1939 z przemianowania 3 Armii, przerzucanej z Polski na zachód. W składzie Grupy Armii A walczyła na zachodzie (Fall Gelb), od maja 1941 na froncie wschodnim, w składzie Grupy Armii Północ. Pod koniec wojny odcięta w Kurlandii.
Struktura organizacyjna.
Jednostki armijne
Czerwiec 1941
Sierpień 1943
Listopad 1944

</doc>
<doc id="847206" url="https://pl.wikipedia.org/wiki?curid=847206" title="Błąd leksykalny">
Błąd leksykalny

Błąd leksykalny – pojęcie z zakresu normatywistyki językowej, oznaczające niezamierzone użycie wyrazu w niewłaściwym znaczeniu, zniekształcenie jego formy lub użycie słabo ugruntowanego wyrazu obcego zamiast jego rodzimego odpowiednika. Błędy leksykalne klasyfikuje się zwykle jako błędy stylistyczne.

</doc>
<doc id="847207" url="https://pl.wikipedia.org/wiki?curid=847207" title="Psychoterapia zorientowana na klienta">
Psychoterapia zorientowana na klienta

Psychoterapia zorientowana na klienta, psychoterapia rogersowska, psychoterapia rogeriańska to szkoła terapeutyczna, stworzona przez Carla Rogersa, której celem
jest samorealizacja pacjenta i pomoc w zwiększaniu poczucia własnej wartości.
Założeniem terapii jest teoria osobowości Rogersa, oparta na założeniach, że

</doc>
<doc id="847209" url="https://pl.wikipedia.org/wiki?curid=847209" title="Bente Martinsen">
Bente Martinsen



</doc>
<doc id="847212" url="https://pl.wikipedia.org/wiki?curid=847212" title="August Leskien">
August Leskien

August Leskien (ur. 8 lipca 1840 w Kilonii, zm. 20 września 1916 w Lipsku) – niemiecki językoznawca, profesor języków słowiańskich na uniwersytecie w Lipsku, jeden z twórców szkoły młodogramatycznej. Badacz języka staro-cerkiewno-słowiańskiego, autor opisu gramatycznego tego języka. Dokonał podziału rzeczowników staro-cerkiewno-słowiańskich na deklinacje na podstawie kryterium morfologicznego − pierwotnego przyrostka tematycznego (deklinacje -o/-jo, -a/-ja, -u, -i, spółgłoskowa) oraz czasowników na koniugacje na podstawie dawnego praindoeuropejskiego zakończenia tematu (koniugacje -e/-o, -ne/-no, -je/-jo, -i, atematyczna).

</doc>
<doc id="847213" url="https://pl.wikipedia.org/wiki?curid=847213" title="Wytrzewienie">
Wytrzewienie

Wytrzewienie (łac. "gastroschisis", ang. gastroschisis) – wada rozwojowa, zazwyczaj izolowana, polegająca na wrodzonym rozszczepie powłok brzusznych.

</doc>
<doc id="847219" url="https://pl.wikipedia.org/wiki?curid=847219" title="Brandenburgia (kraina historyczna)">
Brandenburgia (kraina historyczna)

Brandenburgia (, dolnołuż. "Bramborska", górnołuż. "Braniborska", ) – kraina historyczna, położona między Odrą a Łabą. Obszar regionu jest tożsamy z Marchią Brandenburską – państwem, istniejącym w latach 1157–1618.
Nazwa.
Nazwa "Brandenburgia" pochodzi od niemieckiej nazwy stolicy słowiańskiego plemienia Stodoran – Brenny (niem. "Brandenburg"), która została zdobyta w 1157 przez Albrechta Niedźwiedzia.
Położenie.
Region ten obecnie znajduje się w granicach dwóch państw: Polski, w województwie lubuskim i zachodniopomorskim oraz Niemiec w kraju związkowym Brandenburgia, Saksonii-Anhalt oraz w niewielkich częściach w Mekleburgii-Pomorzu Przednim.
Podział na regiony.
Tak, jak w przypadku podziału Marchii Brandenburskiej na prowincje, tak Brandenburgia jako kraina historyczna dzieli się na te same mniejsze regiony:
Historia.
Brandenburgia pierwotnie była zasiedlona przez plemiona Słowian połabskich. W X wieku tereny te zostały podbite przez plemiona germańskie. W roku 948 król Otton I Wielki ustanowił niemiecką kontrolę nad, w większości słowiańskimi, mieszkańcami tych ziem i ustanowił biskupstwa w Havelbergu i Brandenburgu. Po śmierci Ottona I wybuchło powstanie Słowian, w wyniku którego Niemcy utracili wtedy znaczną część zdobytych terenów i zmuszeni byli wycofać się za Łabę. 
W połowie XII w. margrabia Marchii Północnej Albrecht Niedźwiedź z rodu Askańczyków walczył ze słowiańskim plemieniem Stodoran. W 1150 roku, w wyniku wieloletnich wypraw militarnych i innego rodzaju zabiegów, formalnie odziedziczył Brandenburgię po ostatnim władcy połabskim, Przybysławie. W walkach z księciem Jaksą z Kopanicy zdobył w 1157 ostatecznie stolicę Stodoran – Brennę – i utworzył Marchię Brandenburską. Nowo utworzone państwo było do 1320 dziedzicznym władztwem Askańczyków. Po śmierci tej dynastii, Brandenburgia na długo stała się przedmiotem sporów i wojen pomiędzy dynastiami Luksemburgów i Wittelsbachów. 
W XIII w. margrabiowie brandenburscy, korzystając z rozbicia dzielnicowego Polski, zajęli w latach 1249–1250 ziemię lubuską. Następnie posunęli się wzdłuż dolnej Warty, zajmując ziemie leżące wzdłuż Warty, Noteci, Drawy i Gwdy między Pomorzem Zachodnim a Wielkopolską. Na ziemiach tych założyli Nową Marchię (w odróżnieniu od Marchii Średniej, między Łabą i Odrą, oraz Marchii Starej, za Łabą). Margrabiowie prowadzili systematyczną kolonizację, zakładając nowe miasta (m.in. Berlin, Frankfurt nad Odrą) i wsie oraz ściągając osadników z Niemiec.
W latach 1373–1415 Brandenburgia wchodziła w skład krajów Korony Świętego Wacława.

</doc>
<doc id="847223" url="https://pl.wikipedia.org/wiki?curid=847223" title="Eksperyment Milgrama">
Eksperyment Milgrama

Eksperyment Milgrama – eksperyment psychologiczny zaprojektowany i przeprowadzony w pierwotnej wersji przez psychologa społecznego Stanleya Milgrama. Eksperyment badał posłuszeństwo wobec autorytetów. Przeprowadzany był w latach 1961-1962. Pierwsze publikacje na jego temat pojawiły się w 1963. W ciągu następnych kilku lat przeprowadzono serie kolejnych doświadczeń opartych na pomyśle Milgrama.
Geneza pomysłu.
Stanley Milgram zadał sobie pytanie o przyczyny ślepego posłuszeństwa wobec zbrodniczych rozkazów, które doprowadziły zwyczajnych wydawałoby się ludzi do ludobójstwa np. w obozach koncentracyjnych podczas II wojny światowej.
Przypuszczał, że Niemcy jako naród muszą być szczególnie skłonni do podporządkowania się przełożonym. Aby sprawdzić tę hipotezę wymyślił eksperyment, który miał na celu zbadanie skłonności ludzi do ulegania autorytetom. Pierwotnie Milgram chciał przeprowadzić sondaż na grupie amerykańskiej, a następnie pojechać do Niemiec, aby wyłowić różnice w zachowaniach przedstawicieli różnych narodowości.
Po przeprowadzeniu badań w Stanach Zjednoczonych Milgram stwierdził jednak: "Znalazłem tu (w Ameryce) tyle posłuszeństwa, że wcale już nie było powodu jechać do Niemiec". Wyniki eksperymentu na próbie amerykańskiej były bardzo zaskakujące i nieoczekiwane, także dla samego Milgrama.
Konstrukcja i przebieg eksperymentu.
Pierwszy wariant eksperymentu przeprowadzony został na Uniwersytecie Yale ze studentami, a potem z mężczyznami mieszkającymi w New Haven. Kolejne badania zorganizowane zostały poza terenem uniwersytetu. Milgram założył pracownię w lokalu sklepowym w Bridgeport, gdzie za pomocą ogłoszeń w lokalnych gazetach szukał ochotników do kolejnych doświadczeń. Potrzebował ludzi zróżnicowanych pod względem zawodu, wieku, wykształcenia, płci.
W serii kontrolowanych eksperymentów laboratoryjnych przebadał w sumie około 1000 przypadkowo zebranych mieszkańców Connecticut oraz studentów Uniwersytetu Yale.
Metoda badawcza.
Ochotnicy zgłaszali się do laboratorium po przeczytaniu w prasie ogłoszenia. Byli pewni, że biorą udział w badaniu „wpływu kar na pamięć”. Dostawali pieniądze za uczestniczenie w doświadczeniu (4,5 dolara, które dzisiaj warte byłyby ok. 30 dolarów). Mówiono im wyraźnie, że otrzymują pieniądze za samo przyjście do laboratorium i zatrzymają je bez względu na to, co się dalej stanie.
W pierwszym (najsłynniejszym) eksperymencie przebadano 40 osób w wieku od 20 do 50 lat. Piętnaście z nich było robotnikami, 16 przedstawicielami handlowymi lub przedsiębiorcami, 9 reprezentowało wolne zawody. Każdy z badanych był testowany indywidualnie.
Gdy badany wchodził do laboratorium, widział obecną już w pomieszczeniu inną „osobę badaną”. W rzeczywistości był to pomocnik eksperymentatora – czterdziestosiedmioletni mężczyzna z nadwagą, sprawiający miłe wrażenie (księgowy). Jego zadaniem było odgrywanie osoby badanej.
Następowało sfingowane losowanie ról, w którym prawdziwej osobie badanej przypadała rola „nauczyciela”, a pomocnikowi eksperymentatora rola „ucznia”.
Nauczyciel dowiadywał się, że jego zadanie polegać będzie na czytaniu uczniowi listy par słów (np. „miły-dzień”, „niebieska-skrzynka”), a następnie sprawdzaniu, jak wiele z tych par uczeń zapamiętał. Faza sprawdzająca polegać miała na tym, że nauczyciel czyta pierwsze słowo z pary, następnie cztery słowa propozycje, z których uczeń ma wybrać słowo prawidłowe (przyciskając jeden z czterech guzików).
Jeśli uczeń odpowie prawidłowo, nauczyciel czyta kolejne słowo, gdy uczeń odpowie źle, nauczyciel stosuje karę w postaci wstrząsu elektrycznego.
Nauczyciel otrzymywał na początku jeden próbny wstrząs elektryczny o napięciu 45 V, który był odczuwany jako dość bolesny.
Następnie ucznia przeprowadzano do sąsiedniego pokoju, oddzielonego od laboratorium szybą. Tam przywiązywany był do krzesła przez eksperymentatora oraz nauczyciela. Przeguby ucznia podłączane były do elektrod, po uprzednim posmarowaniu nadgarstków maścią „w celu uniknięcia poparzeń i pęcherzy”. W trakcie przypinania „nauczyciel” słyszał jak „uczeń” zadaje pytanie „eksperymentatorowi”, czy to może być niebezpieczne, ponieważ ma kłopoty z sercem – „Wstrząsy mogą być bolesne, ale nie powodują uszkodzenia tkanek” – odpowiadał eksperymentator.
Następnie nauczyciel wracał do pomieszczenia eksperymentatora i siadał przed aparatem, przy pomocy którego miał stosować elektrowstrząsy („kary”). Czytał listę słów (lista była bardzo długa oraz trudna do zapamiętania) i rozpoczynał „fazę sprawdzającą” (głos ucznia słyszał przez interkom). Jeśli uczeń popełniał błąd, otrzymywał „za karę” wstrząs elektryczny.
Reguła była taka, że przy kolejnych błędach zwiększano siłę wstrząsu. Początkową dawką było 15 woltów. Każdy kolejny wstrząs był rzekomo silniejszy o 15 V. Ostatnią dawką miało być 450 V – przed nauczycielem było 30 przełączników. Pod przełącznikami widniały napisy przedstawione w tabeli.
Sytuacja badawcza zaaranżowana była bardzo sugestywnie. Jak ujawniły wywiady przeprowadzone po eksperymencie (tak zwane odkłamanie), żaden z badanych nie zorientował się, że „uczeń” w rzeczywistości nie jest rażony prądem.
Zachowanie ucznia.
Zadaniem ucznia było udawanie, że otrzymuje wstrząsy elektryczne. Jego wypowiedzi za każdym razem były takie same (odtwarzano je z taśmy):
Przy silniejszych wstrząsach uczeń miał histerycznie i głośno krzyczeć. Od pewnego momentu przestawał reagować – w sali panowała wtedy złowroga cisza.
Zachowanie eksperymentatora.
Eksperymentatora grał zawodowy aktor o bardzo oficjalnym wyglądzie, ubrany w fartuch laboratoryjny.
Jeśli w pewnym momencie nauczyciel zwracał się do eksperymentatora z wątpliwościami co do dalszego kontynuowania wstrząsów, eksperymentator odpowiadał:
Jeśli pierwszy nakaz nie był skuteczny, stosowano drugi, dopiero potem trzeci i czwarty. Jeśli po czwartym zdaniu badany nie był posłuszny, przerywano eksperyment. Jeśli po którymś ze zdań nauczyciel podporządkowywał się i stosował kolejny szok, to przy następnym zawahaniu lub pytaniu „eksperymentator” miał wypowiadać kolejne zdania od pierwszego do czwartego.
Gdy nauczyciel pytał, czy uczniowi może stać się krzywda, eksperymentator odpowiadał: „Wstrząsy mogą być bolesne, ale nie powodują uszkodzenia tkanek”.
Jeśli nauczyciel mówił, że uczeń nie chce kontynuować, eksperymentator mówił: „Czy to się uczniowi podoba czy nie, musisz kontynuować, aż on powtórzy poprawnie wszystkie pary słów”.
Eksperymentator był pewny siebie i mówił zawsze stanowczym głosem, ale nie był niegrzeczny.
Zachowania nauczyciela.
Rzeczywiste osoby badane odbierały eksperyment jako bardzo nieprzyjemny. W artykule Milgrama jest opis zachowania jednego z nich:
Wszystkie osoby badane (nauczyciele) w pewnym momencie zadawały pytanie o to, czy należy aplikować kolejny wstrząs elektryczny. Widać było, że badani męczyli się z powodu cierpień ofiary. Prosili badacza, aby pozwolił im przestać. Gdy odmawiał, kontynuowali, ale trzęsąc się, pocąc, jąkając. Obgryzali paznokcie, niekiedy wybuchali nerwowym śmiechem. Niektórzy oszukiwali, sądząc, że pozostanie to niezauważone, i dawali ofierze mniejsze wstrząsy niż powinni.
Kilku badanych poprosiło, aby zwolnić ich z dalszej konieczności stosowania szoków. Chcieli też oddać pieniądze, które dostali za udział w badaniu (mimo że na początku zaznaczano, że pieniądze dostają za samo przyjście do laboratorium, bez względu na to jak przebiegnie eksperyment).
Przewidywania wyników.
Milgram zastanawiał się, jak wiele osób dojdzie do końca skali i zaaplikuje najsilniejszy wstrząs (450 V) uczniowi.
Badani (nauczyciele) mieli wiele powodów, dla których powinni w pewnym momencie przerwać eksperyment:
Gdy proszono studentów o przewidywanie wyników tak zaplanowanego eksperymentu, okazało się, że przeciętnie sądzili oni, iż do końca skali dojść może co najwyżej 1% nauczycieli.
Gdy proszono zawodowych psychiatrów (a więc specjalistów) o przewidzenie wyników, sądzili, że do końca skali dojść może najwyżej jedna osoba na tysiąc (jeden promil).
Rzeczywiste wyniki badania.
W tak opisanym eksperymencie najsilniejszy szok zaaplikowało uczniowi 65% badanych. Nikt nie wycofał się, gdy ofiara wyraźnie o to prosiła, ani wtedy gdy zaczęła wołać o pomoc, nawet wtedy gdy wydawała okrzyki pełne bólu. 80% uczestników kontynuowało wstrząsy mimo tego, że uczeń wspominał, że ma kłopoty z sercem i krzyczał „Pozwólcie mi stąd wyjść!” (300 V).
Osoby, które doszły do końca skali, były gotowe kontynuować eksperyment, gdy badacz decydował o jego zakończeniu. Wyniki nie zmieniały się ze względu na wiek uczestników, nie odgrywała roli także płeć (kobiety i mężczyźni ulegali w ten sam sposób) ani narodowość. Nie spodziewano się tak wysokiego odsetka osób całkowicie ulegających. Całkowita nietrafność przewidywań zarówno psychiatrów, jak i studentów dowodzi niezdawania sobie sprawy wcześniej, jak wielka jest presja wywierana na człowieka przez osoby obdarzone autorytetem, a także jak mocno uzależnione jest złudzenie niezależności własnej osoby od wpływów innych ludzi. Liczba osób, które podporządkowują się nakazom eksperymentatora, zależała od kilku czynników (zobacz sekcja Mutacje eksperymentu).
Interpretacja.
Dlaczego tak wiele osób zastosowało najsilniejszy szok?
Pierwsza odpowiedź, jaka się nasuwa, to że większość ludzi (niemal 2/3) ma poważne zaburzenia i jest ukrytymi psychopatami lub sadystami. Prawdopodobnie tak właśnie myśleli psychiatrzy i studenci, którzy mieli przewidywać wyniki tego eksperymentu: "Do końca skali mogą dojść jedynie osoby poważnie zaburzone – a takich ludzi jest około 1%".
Ta interpretacja jest jednak niesłuszna, na co wskazuje kilka faktów:
Prawdopodobnie testy osobowości nie kłamią i rzeczywiście nie ma różnic między tymi, którzy aplikują najsilniejszy szok, a tymi, którzy wycofywali się z badania. Milgram twierdził, że wszyscy, niezależnie od tego, jak się zachowują, przeżywają olbrzymią presję na podporządkowanie się autorytetowi – ich przeżycia są więc podobne. Na dowód tego twierdzenia przytaczał m.in. fakt, że ani jedna osoba z tych, które przerwały eksperyment, nie weszła do sali ucznia, aby udzielić mu pomocy i odpiąć od krzesła, do którego był przywiązany.
Nikt z badanych nie zawiadomił władz uniwersytetu o tym, że w laboratorium człowiek rażony jest prądem.
Wynik eksperymentu interpretuje się więc jako objaw skłonności ludzi do podporządkowania się autorytetom, która jest u ludzi olbrzymia (w niektórych wariantach badania nawet 93% osób stosowało najsilniejsze szoki).
Sytuacja ma tu znacznie większy wpływ na zachowanie ludzi niż osobowość, pragnienia, przeżycia, motywy, postawy i wartości. O tym, że zachowaniem badanych kieruje autorytet, świadczą mutacje podstawowej wersji eksperymentu.
Mutacje eksperymentu.
Eksperyment powtarzano w bardzo wielu odmianach, na wielu narodowościach – m.in. w Holandii, Niemczech, Hiszpanii, Włoszech, Australii i Jordanii – okazało się, że skłonność do podporządkowywania się jest wszędzie podobna.
Aby sprawdzić, od czego zależy uległość osób badanych, skoro czynniki osobowościowe są tu zdecydowanie na drugim planie, zaaranżowano całą serię badań. Milgram przeprowadził ponad 20 różnych odmian eksperymentu z 1961.
Czynnikami, które nasilały posłuszeństwo badanych, były:
Zmniejszały uległość:
Krytyka.
Wielu badaczy zarzucało Milgramowi zbytnią ufność w to, że zachowania ujawnione w eksperymencie będą pojawiać się także w codziennym życiu. Badani polegali na eksperymentatorze, czuli się od niego zależni, środowisko, w którym się znaleźli, było im nieznane. W takich warunkach rośnie posłuszeństwo i w związku z tym zachowanie badanych nie jest reprezentatywne względem codziennego życia. Odpowiedź Milgrama brzmiała tak: „Osoba, która przychodzi do laboratorium, jest dorosła, aktywna, zdolna do dokonywania wyborów, zatem jest w stanie przyjąć lub odrzucić skierowane do niej polecenie podjęcia określonego działania”.
Wobec eksperymentu wysuwano także krytyczne uwagi natury moralnej. Badacze twierdzili, że okrucieństwo, któremu poddani byli badani (nauczyciele), równać się może jedynie temu, które sami zadali rzekomej ofierze. W odpowiedzi Milgram powoływał się na doniosłość wyników eksperymentu oraz na wypowiedzi badanych. 84% z nich twierdziło, że jest zadowolone z uczestniczenia w badaniu i uznało eksperyment za pouczający. Tylko jeden procent badanych żałował, że odpowiedział na ogłoszenie w gazecie. ("zobacz też: PTSD").
Oddziaływanie eksperymentu Milgrama.
Badania Milgrama rozpoczęły debatę nad etycznym aspektem eksperymentów psychologicznych. Obecnie etyka badań psychologicznych nakazuje między innymi dostarczenie pełnej informacji o przebiegu badań i uzyskanie świadomej zgody uczestników, nieujawnianie danych personalnych uczestników, dbanie o to, aby żaden z badanych nie doznał krzywdy ani dyskomfortu itp. Wyjątkiem jest tu sytuacja, w której jedynym możliwym sposobem przeprowadzenia "ważnego" badania jest wprowadzenie badanych w błąd. W takim wypadku jednak konieczne jest przeprowadzenie sesji wyjaśniającej po eksperymencie (tzw. odkłamanie). Zatwierdzeniem planów badawczych zajmują się często komisje uniwersyteckie.
Doświadczenia Milgrama są dzisiaj uważane za jedne z najdonośniejszych (a z pewnością najsłynniejszych) i jednocześnie najbardziej kontrowersyjnych w historii psychologii, zarówno z powodów etycznych, jak i istotności tego zagadnienia w świecie realnym.
Po wielu latach od zakończenia serii pierwotnych eksperymentów badania w tej dziedzinie nadal były prowadzone. Na przestrzeni lat stopień podporządkowania się autorytetom nie zmienił się. Trudno znaleźć podręcznik psychologii społecznej, gdzie nie byłoby choćby wzmianki o powyższej serii badań.
Rzeczywiste przykłady.
Od kwietnia 1995 do 30 czerwca 2004 doszło do serii oszustw na pracownikach popularnej sieci amerykańskich fast foodów, w których telefonowała osoba podająca się za policjanta i nakłaniała osoby zarządzające (autorytety) do obnażania pracowników i nadużyć seksualnych. Sprawca osiągnął spory sukces w przekonywaniu pracowników do wykonywania działań, których w zwyczajnej sytuacji by nie dokonali. Główny podejrzany, David R. Stewart, nie został uznany winnym w jedynym jak do tej pory procesie sądowym.
We wrześniu 2007 roku zapadł wyrok w sprawie o wielomilionowe odszkodowanie dla pracownicy baru, która wygrała proces z pracodawcą. Co ciekawe, wygrała też proces kierowniczka fast foodu, która nakazała swojemu przyjacielowi intymną rewizję pracownicy, ten z kolei wykorzystał pracownicę seksualnie.

</doc>
<doc id="847225" url="https://pl.wikipedia.org/wiki?curid=847225" title="Przepuklina pępowinowa">
Przepuklina pępowinowa

Przepuklina pępowinowa (łac. "omphalocele", lub "exomphalos") – wpuklenie części jelit, żołądka, czy też wątroby, przez ubytek ściany brzucha w okolicy pępka u noworodka. Wnętrzności są pokryte jedynie cienką warstwą owodni i otrzewnej.
Przyczyny.
Uważa się, że niektóre przypadki przepukliny pępowinowej są powodowane zaburzeniami genetycznymi.
Przypisy.
 

</doc>
<doc id="847229" url="https://pl.wikipedia.org/wiki?curid=847229" title="Puchar Polski w piłce nożnej (1983/1984)">
Puchar Polski w piłce nożnej (1983/1984)

Puchar Polski w piłce nożnej mężczyzn w sezonie 1983/1984
I Runda – 30–31 lipca 1983
II Runda – 13–14 sierpnia 1983
III Runda – 24 sierpnia 1983
IV Runda – 21 września 1983
V Runda – 19–20 listopada 1983
Ćwierćfinały – 26–27 listopada 1983 i 3–4 marca 1984
Półfinały – 14 marca i 16 maja 1984
Finał – 19 czerwca 1984 (Warszawa, Stadion Wojska Polskiego)
Puchar Polski zdobył Lech Poznań.

</doc>
<doc id="847230" url="https://pl.wikipedia.org/wiki?curid=847230" title="Zakochana pani">
Zakochana pani

Zakochana pani (ang. "Carefree") – amerykański film muzyczny z 1938 roku w reżyserii Marka Sandricha.
Był to ósmy film, w którym wspólnie wystąpili Fred Astaire i Ginger Rogers. Film zdobył trzy nominacje do Oscara.

</doc>
<doc id="847235" url="https://pl.wikipedia.org/wiki?curid=847235" title="Witold Albiński">
Witold Albiński

Witold Albiński (ur. 22 sierpnia 1963 w Bydgoszczy) – polski muzyk, dziennikarz i pedagog; perkusista i manager zespołu Jary Band, prowadzonego przez Krzysztofa Jaryczewskiego, założyciela i pierwszego wokalistę Oddziału Zamkniętego. Przez kilka lat grał również na gitarze basowej i akustycznej. 
Jest autorem i realizatorem kilkuset programów telewizyjnych oraz kilkunastu wideoklipów. Jako pedagog realizuje audycję telewizyjną "Galeria", która powstaje podczas zajęć dziennikarskich w Pałacu Młodzieży w Bydgoszczy i emitowana jest na antenie TVP w Bydgoszczy. Współrealizator koncertów i widowisk telewizyjnych w charakterze inspicjenta, kierownika planu, i asystenta reżysera. Wśród nich między innymi – Telekamery, Viva Najpiękniejsi, KFPP Opole, Festiwal Jedynki w Sopocie, Przystanek Woodstock – (dotychczas wszystkie edycje), Festiwal Muzyki Jarocin 2000, Koncert z okazji 25-lecia Fundacji Jana Pawła II w Watykanie, Koncerty Papieskie, Festiwal Song of Songs, Mistrzostwa Europy w Łyżwiarstwie, Gala Polskie Orły 2007.
Życiorys.
W 1982 roku Witold Albiński (perkusista) wraz z wokalistą Dariuszem Hałasem powołał do życia zespół Fatum. W tym samym roku utwór "Idź dalej" trafia na 3 miejsce Listy Przebojów Polskiego Radia Pr. 1. Grupa wykonywała klasyczny hard rock, a w swoim repertuarze miała nawet utwory grup Black Sabbath i Budgie. Po kilku latach i zmianach składu, Fatum (mylone często z Fatum z Warszawy), zmienia nazwę na Lord Vader. Wraz ze zmianą nazwy zmienia się też muzyka. Hard rock Fatum zostaje „wyostrzony” i przyspieszony. Taka jest muzyka Lorda Vadera, heavymetalowa. Grupa, do dziś uznawana jest za kultową; zawiesiła działalność w 1987 roku. 
Następny zespół to bluesowy Beer Band, grający standardy i kilka własnych kompozycji. Po odejściu z zespołu Albiński zajmuje się „managerowaniem” zespołowi YA i przygotowuje się do zmiany swego muzycznego oblicza. 
W 1991 roku jako basista, staje na czele swojej formacji Graffiti. Zespół założony wraz z gitarzystą i wokalistą Ryszardem Poćwiardowskim i perkusistą Piotrem Ślaskim ostro startuje i już w pierwszym roku działalności otrzymuje nagrodę na Festiwalu w Jarocinie. Na koncie grupy wiele koncertów, między innymi na festiwalach w Jarocinie, w Sopocie, na FAMIE w Świnoujściu oraz Przystanku Woodstock. W dyskografii MC i CD "Graffiti" wydane w 1994 roku. W 2002 roku za sprawą Gazety Wyborczej ukazuje się ostatnia płyta zespołu, zatytułowana "Victoria". Płyta zawiera nagrania zrealizowane w roku 1996, między innymi ze znanym bydgoskim żużlowcem Jackiem Gollobem oraz hymn „Victoria” napisany z okazji zdobycia tytułu mistrza Polski przez żużlową drużynę Polonii Bydgoszcz. 
Graffiti czynnie działa do momentu, gdy Witold Albiński zostaje zaproszony do grupy Sebastiana Makowskiego, jako gitarzysta akustyczny. Zespół wykonuje ciekawą rockową i akustyczną muzykę z dużą dawką folku. W dyskografii MC i CD "Atomowy łabędź" wydane przez firmę Sony Music w 2001 roku. Udział w grupie kończy się w 2001 roku, gdy wydane zostają archiwalne nagrania zespołu Lord Vader w postaci płyty analogowej "Goliath". Po sukcesie płyty muzycy Lorda Vadera postanawiają się spotkać i na kompaktową wersję płyty nagrać kilka piosenek. I tak ukazują się dwie wersja CD "Goliat" – na Europę Zachodnią i Amerykę Południową. Jest to pierwsze polskie oficjalne metalowe wydawnictwo w tej części świata. 
Mimo pozytywnych recenzji, Lord Vader nie wznawia jednak swojej działalności, a Witold Albiński ponownie jako perkusista bierze udział w kilku kolejnych zespołach (Rebell, Oni, Daydream) lub gra gościnnie (Maleo Reggae Rockers, For Sale), by wreszcie zasilić Jary Band, zespół Krzysztofa Jaryczewskiego, założyciela i pierwszego wokalisty Oddziału Zamkniętego; debiut z zespołem podczas XIII Finału Wielkiej Orkiestry Świątecznej Pomocy w Warszawie w 2005 roku, następnie występy w programach "Kuba Wojewódzki", "Pytanie na śniadanie" oraz "Kawa czy herbata?". Koncerty podczas Przystanku Woodstock w Kostrzynie nad Odrą, występy akustyczne oraz z Orkiestrą Symfoniczną.

</doc>
<doc id="847237" url="https://pl.wikipedia.org/wiki?curid=847237" title="Transkryptom">
Transkryptom

Transkryptom (z połączenia słów "transkrypt" i "genom") jest to zestaw cząsteczek mRNA (lub ogólniej: transkryptów) obecny w określonym momencie w komórce, grupie komórek lub organizmie. Transkryptom w przeciwieństwie do genomu jest tworem bardzo dynamicznym. Komórki w odpowiedzi na różne czynniki uruchamiają i wyłączają transkrypcję genów, zmieniając w ten sposób swój transkryptom. Często już kilka minut po zadziałaniu jakiegoś czynnika (np. stresu) na komórki można obserwować powstawanie transkryptów genów reakcji na ten czynnik.
Badaniami transkryptomu zajmuje się dziedzina nauki nazywana transkryptomiką (przez analogię do genomiki czy proteomiki). Badania transkryptomiczne najczęściej służą określaniu poziomu ekspresji genów - ilości ich transkryptów w komórkach. Do badań tych wykorzystuje się techniki pozwalające na wykrywanie i ocenianie ilości różnych typów cząsteczek RNA, pochodzących z różnych genów, np. mikromacierze DNA. Poziom ekspresji genów może być mierzony wieloma metodami. 
Podstawowe metody powszechnie stosowane w laboratoriach do badania transkryptomu:
Zobacz też: proteom, genom, genomika.

</doc>
<doc id="847238" url="https://pl.wikipedia.org/wiki?curid=847238" title="Cyklopia">
Cyklopia

Cyklopia, jednoocze (łac. "cyclopia") – wada rozwojowa polegająca na połączeniu dwóch oczodołów zawierających jedną gałkę oczną. Główną przyczyną cyklopii jest holoprozencefalia.

</doc>
<doc id="847241" url="https://pl.wikipedia.org/wiki?curid=847241" title="Bloodwritten">
Bloodwritten

Bloodwritten – polski zespół wykonujący thrash/black metal. Uformowany w 1997 w Warszawie. Pierwsze demo wydał w 1998.
Bloodwritten powstał w 1997 roku w Warszawie. Zaczynali od grania black metalu, inspirowanego okultyzmem, magią i prozą Lovecrafta. W 1998 roku nagrali pierwsze demo ("Demo 98"), a w 2000 roku "Pages in Blood". W 2004 roku nagrali w studio Hertz nowy materiał – Reborn, gdzie słychać wyraźne wpływy europejskiego thrashu, czy wczesnej twórczości Slayera. Jako swoje inspiracje wymieniają poza tym takie zespoły jak: Kreator, Immortal, Necrophobic, Carpathian Forest. W 2006 roku zespół nagrał w Hertzu pełny album "Iniquity Intensity Insanity” wydany w Vinylucifer Records. W 2009 roku nagrany został album Thrashin' Fury, wydany w 2010 roku przez Witching Hour Prod."
Ich muzyka to thrash/black metal, z wpływami death metalu. W swoich tekstach porusza tematy związane z mrocznymi stronami człowieczeństwa.

</doc>
<doc id="847250" url="https://pl.wikipedia.org/wiki?curid=847250" title="Dobór apostatyczny">
Dobór apostatyczny



</doc>
<doc id="847252" url="https://pl.wikipedia.org/wiki?curid=847252" title="Kampania francuska">
Kampania francuska



</doc>
<doc id="847253" url="https://pl.wikipedia.org/wiki?curid=847253" title="Omphalocele">
Omphalocele



</doc>
<doc id="847256" url="https://pl.wikipedia.org/wiki?curid=847256" title="Witek Albiński">
Witek Albiński



</doc>
<doc id="847258" url="https://pl.wikipedia.org/wiki?curid=847258" title="Faberlic">
Faberlic

Faberlic („Faberlik”) – rosyjska firma sprzedaży bezpośredniej, producent kosmetyków, odzieży, akcesoriów, obuwia i towarów innych kategorii. Powstała w 1997 roku, a pod obecną nazwą działa od 2001 roku.
Historia.
Założyciel firmy “Faberlic” Aleksiej Nieczajew i jej pierwszy dyrektor generalny Aleksander Dawankow poznali się na obozie pionierskim. Obaj ukończyli Moskiewski Uniwersytet Państwowy im. M.W. Łomonosowa i podjęli decyzję o wspólnej biznesowej przyszłości. W połowie lat 90. zapoznali się z koncepcją marketingu sieciowego i rozpoczęli sprzedaż suplementów diety i chemii gospodarczej według tego modelu sprzedaży.
W roku 2001 nazwa “Rosyjskaja linia” została zmieniona na nazwę “Faberlic” (Faberlik), co w wolnym tłumaczeniu oznacza “mistrz wizerunku”. Ze słów Nieczajewa wynika, że zmiana nazwy była niezbędna w związku z wejściem na rynki zagraniczne, na których przedsiębiorcy potrzebowali niezarejestrowanego wcześniej znaku towarowego o eufonicznej nazwie, która by się nie kojarzyła z Rosją.
W roku 2011 nastąpiła fuzja pomiędzy “Faberlic” a firmami “Edelstar” i “Infinum”, a rok później z firmą “Sengara”.
W roku 2016 do “Faberlic” dołączyły “Florange” i “Denas MS”. W tym samym roku we współpracy z projektantką Aleną Akhmaduliną firma zaprezentowała trzy kolekcje odzieży damskiej. W 2017 roku uruchomiła własną produkcję szwalniczą w mieście Furmanow, znajdującym się w obwodzie Iwanowskim. W tym samym roku firma wykreowała razem z rosyjskim projektantem mody Valentinem Yudashkinem i stylistą Aleksandrem Rogowem wspólny projekt.
W 2018 roku firma zaprezentowała efekty współpracy z Renatą Litwinową oraz Julią Wysocką.
W 2019 roku Urząd Miejski w Moskwie przyznał produkcji Faberlic statut kompleksu przemysłowego.
W 2021 roku do “Faberlic” dołączył francuski kompleks produkcyjny “BIOSEA”.
W 2022 roku firma spotkała się z bojkotem produktów na skutek rosyjskiej inawzji na Ukrainę.
Działalność.
Firma zajmuje się produkcją różnorodnych produktów: kosmetyków, perfum, chemii gospodarczej, artykułów gospodarstwa domowego, żywności, artykułów dla dzieci, odzieży, obuwia i dodatków, bielizny i rajstop, artykułów dla zwierząt.
W roku 2017 firma założyła fundusz, wspierający projekty edukacyjne i biznesowe, “Kapitanowie Rosji” W roku 2020, przy wsparciu Centrum Przemysłów Kreatywnych Moskiewskiego Uniwersytetu Państwowego im. Łomonosowa, założyła własną szkołę mody i stylu.
W tym samym roku firma uruchomiła projekty społeczne “JA-MAMA” i “Przyjaciel ze schroniska”.
Kosmetyki i chemia gospodarcza.
Zakład produkcyjny kosmetyków “Faberlic” mieści się przy ulicy Nikopolskiej w gminie Biriulowo Zachodnie na terenie Południowego Okręgu Administracyjnego Moskwy. Od roku 2002 w firma dysponuje własnym Centrum Badań Naukowych.
W roku 2004 “Faberlic” nabył fabrykę kosmetyków, zlokalizowaną nieopodal głównego zakładu produkcyjnego, przy ulicy Stupinskij Projezd, zbudowaną w roku 1989 dla “Soreal”, spółki joint venture “Mosbythim” i “L’Oréal”. Bliskie firmie źródło informacji z gazety “Kommiersant”, oszacowało transakcję na sumę 10–15 mln dolarów, zaś inwestycje w modernizację produkcji – 5–10 mln. W roku 2010 Alexander Davankov odkupił część przestrzeni od “Faberlic”, w celu zorganizowania i realizacji własnego projektu – “Laboratorium Kosmetyków Indywidualnych” pod marką “I.C.Lab”.
W roku 2017 powierzchnia pomieszczeń produkcyjnych, biurowych i magazynowych przedsiębiorstwa wynosiła 45 tys. mkw. W pomieszczeniach tych mieści się również własny ośrodek badań naukowych “Faberlic”. Załoga przedsiębiorstwa, to 855 osoby. Firma posiada własną produkcję kosmetyków, gdzie według danych z roku 2020, wytwarzanych jest ponad 150 mln sztuk produktów kosmetycznych rocznie.
Perfumeria.
W ramach produkcji perfumerii “Faberlic” współpracuje z renomowanymi perfumiarzami. Od 2004 roku Pierre Bourdon stworzył dla firmy 22 zapachy, Bertrand Duchaufour – 12, a Dolphin Loebeau – 19. Firma współpracuje również z takimi perfumiarzami jak Olivier Cresp, Maurice Roussel, Thomas Fontaine, Ilias Ermenides i wieloma innymi. W okresie od 2017 do 2019 powstały trzy zapachy przy współpracy z Renatą Litvinovą.
Odzież i dodatki.
“Faberlic” tworzy modele wg własnych projektów, ale także we współpracy ze znanymi rosyjskimi projektantami. W roku 2016 projektantka Alena Akhmadullina stworzyła dla “Faberlic” trzy kolekcje ubrań kapsułkowych. W tym samym roku została zaprezentowana pierwsza kolekcja ubrań szkolnych. Na początku 2017 roku firma, we współpracy z projektantem mody Valentinem Yudashkinem, przedstawiła kolekcję ubrań, dodatków i perfum. W czasie Moskiewskiego Tygodnia Mody, w październiku 2017 roku, efekty współpracy z “Faberlic” zaprezentował stylista Alexander Rogov. Ponadto, w roku 2017 przez firmę został otwarty własny projekt “Faberlic Creative Bureau”, stworzony dla projektantów odzieży w obiekcie przestrzeni kreatywnej “Artplay” w St. Petersburgu.
Spośród 400 nadesłanych prac konkursowych firma wybrała 10 uczestników stacjonarnego programu edukacyjnego celem dalszej współpracy.. W maju 2017 roku firma otworzyła pierwszą fabrykę odzieży w mieście Furmanov, w obwodzie Iwanowskim. W pierwszej kolejności w Furmanowie została zlokalizowana produkcja damskich golfów, piżam i rajstop.
Faberlic FMCG Accelerator.
W maju 2016 r. “Faberlic” wspólnie z firmą inwestycyjną “Global Venture Alliance” uruchomił akcelerator biznesu korporacyjnego “Faberlic FMCG Accelerator”. W tymże roku “Faberlic” wybrał, spośród 250 kandydatów, 5 najbardziej obiecujących projektów.
Zielony ruch Rosji “EKA”.
W roku 2010 “Faberlic” zainicjował powstanie “Zielonego Ruchu Rosji „ECA” przedsięwzięcia ekologicznego, z komisarzem ruchu “Nasi”, Mariną Kokoriną na czele. Korzystając ze wsparcia firmy, uczestnicy ruchu zdołali zasadzić ponad 10 000 000 drzew.
Spółka.
Właściciele i zarząd.
W ciągu pierwszych kilku lat istnienia “Faberlic”, Nieczajew zainwestował w firmę dwa miliony własnych i milion pożyczonych dolarów, a od roku 2000 stał się jej jedynym właścicielem. W roku 2000 Alexander Davankov, zajmujący się zarządzaniem operacyjnym przedsiębiorstwa, zrealizował opcję na 10% “Faberlic”. W roku 2010 zamienił swój udział na część zakładu produkcyjnego przedsiębiorstwa przy ulicy Stupinskij Projezd. W wyniku transakcji Aleksiej Nieczajew stał się właścicielem ponad 99% udziałów firmy: Jak przyznaje sam przedsiębiorca, właścicielem 1 akcji “Faberlic” jest jego córka Daria Nieczajewa. Z dniem 1 marca 2020 r. Nieczajew i Dawankow zostali założycielami i liderami partii politycznej “Nowi Ludzie”.
Wyniki finansowe.
Według danych gazety RBK, przychody “Faberlic”, w roku 2016 wyniosły 23 mld rubli. Z tego 12,96 mld przychodów pochodziło ze sprzedaży kosmetyków i perfum, kolejne 4,8 mld – z odzieży i dodatków; na artykuły zdrowotne i gospodarstwa domowego przypadło 3,23 mld; około 390 mln, to pozostałe przychody.

</doc>
<doc id="847260" url="https://pl.wikipedia.org/wiki?curid=847260" title="Tetiana Petluk">
Tetiana Petluk

Tetiana Petluk, ukr. Тетяна Петлюк (ur. 22 lutego 1982 w Kijowie) – ukraińska lekkoatletka specjalizującą się w biegu na 800 metrów.
W kwietniu 2013 roku została zdyskwalifikowana w wyniku nieprawidłowości jakie wykryto w jej paszporcie biologicznym. Dyskwalifikacja obowiązywała do 17 lutego 2015 roku.

</doc>
<doc id="847264" url="https://pl.wikipedia.org/wiki?curid=847264" title="Instytut Konfucjusza">
Instytut Konfucjusza

Instytuty Konfucjusza – sieć organizacji non-profit, których celem jest propagowanie języka chińskiego i chińskiej kultury. Patronem Instytutów jest chiński mędrzec, nauczyciel i filozof Konfucjusz.
W Instytutach Konfucjusza prowadzone są kursy języka chińskiego, organizowane konkursy i egzaminy państwowe HSK z tego języka. Instytucje te zajmują się również propagowaniem chińskiej sztuki poprzez organizację wystaw, przeglądów filmowych czy prelekcji.
Instytuty Konfucjusza powoływane są przez Chińskie Państwowe Biuro Międzynarodowej Promocji Języka Chińskiego (w skrócie Hanban). Pierwsza, pilotażowa instytucja tego typu powstała czerwcu 2004 roku w Taszkencie w Uzbekistanie. Pierwszy Instytut Konfucjusza został utworzony 21 listopada 2004 roku w Seulu. Od tej pory Hanban zaczął tworzyć Instytuty Konfucjusza przy uniwersytetach na całym świecie, w takich krajach jak Szwecja, Stany Zjednoczone, Niemcy, Zimbabwe, RPA, Wielka Brytania. 26-IV-2020 zamknięto jednak ostatni Instytut w Szwecji.
W 2006 roku utworzono pierwszy w Polsce Instytut Konfucjusza w Krakowie. Jest to sto ósmy Instytut Konfucjusza na świecie. Powstał przy Uniwersytecie Jagiellońskim jako wydzielona jednostka administracyjna. W 2008 roku otwarto trzy następne placówki: w Opolu, działający przy Politechnice Opolskiej, Poznaniu (przy Uniwersytecie Adama Mickiewicza) i Wrocławiu (na Uniwersytecie Wrocławskim).

</doc>
<doc id="847266" url="https://pl.wikipedia.org/wiki?curid=847266" title="Ostatni bój HMAS Sydney">
Ostatni bój HMAS Sydney



</doc>
<doc id="847268" url="https://pl.wikipedia.org/wiki?curid=847268" title="Taitō (Tokio)">
Taitō (Tokio)

 – jeden z 23 specjalnych okręgów (dzielnic) japońskiej stolicy Tokio. Ma powierzchnię 10,11 km2 . W 2020 r. mieszkało w nim 211 779 osób, w 124 231 gospodarstwach domowych (w 2010 r. 176 092 osoby, w 95 420 gospodarstwach domowych).
Taitō leży w środkowej części Tokio między okręgami: Chiyoda, Bunkyō, Arakawa, Sumida i Chūō.
Dzielnice okręgu Taitō:
Świątynie i chramy:
Parki:
Linki zewnętrzne.
 

</doc>
<doc id="847270" url="https://pl.wikipedia.org/wiki?curid=847270" title="Komentarz (publicystyka)">
Komentarz (publicystyka)

Komentarz – krótki tekst o charakterze opiniotwórczym.
Komentarz rozpoczyna się od przedstawienia faktów, które zamierza się skomentować, a następnie zamieszczane są własne opinie na dany temat. W tego typu wypowiedziach można używać słów nacechowanych emocjonalnie, by poprzez nie wpływać na czytelnika. Komentarz powinien kończyć się podsumowaniem – wnioskiem autora, puentą lub pytaniem retorycznym skierowanym do odbiorcy.

</doc>
<doc id="847272" url="https://pl.wikipedia.org/wiki?curid=847272" title="Nupturient">
Nupturient

Nupturient (łac. "nupturiens", dop. "nupturientis") – w prawie rzymskim, stąd także w prawie kanonicznym oraz rodzinnym osoba mająca zawrzeć związek małżeński.
W prawie rzymskim.
Zgoda nupturientów musiała zostać wyrażona, ale nie było określonej przez prawo szczególnej formy. Zgoda udzielona pod przymusem nie była ważna, a samo małżeństwo także uznawane było za nieważne.
Małżeństwa nie mogła zawrzeć osoba umysłowo chora, ale było nadal ważne, gdy jedna ze stron popadła w chorobę umysłową. Potrzebna była także zgoda "patris familias" wobec osób "alieni iuris".

</doc>
<doc id="847278" url="https://pl.wikipedia.org/wiki?curid=847278" title="Morawska Ostrawa">
Morawska Ostrawa

Morawska Ostrawa (cz. "Moravská Ostrava", niem. Mährisch Ostrau) – jedna z 37 części miasta statutarnego Ostrawy, stolicy kraju morawsko-śląskiego, we wschodnich Czechach, tworzy część obwodu miejskiego Moravská Ostrava a Přívoz w morawskiej części miasta, stanowiąc jego ścisłe centrum. Jest to także jedna z 39 gmin katastralnych o powierzchni 763,8442 ha. Populacja w 2001 wynosiła 38737 osób, zaś w 2012 odnotowano 2141 adresów.
Historia.
Akt lokacyjny miasta nie zachował się, a pierwsza pisemna wzmianka pochodzi z 1279, mówiąca o spotkaniu praskiego biskupa Tobiasza z Bechyně z biskupem ołomunieckim Brunonem z Schauenburga mającym mieć miejsce w biskupim mieście Ostrawie leżącym za opawską prowincją. Historycy domniemają, że prawa miejskie udzielono Ostrawie pomiędzy 1268 a 1278. Postępująca kolonizacja miasta odznaczyła się rosnącą liczbą rodzin niemieckich, która stopniowo zmieniał czysto słowiański charakter miasta. 
W 1297 po raz pierwszy wzmiankowano tutejszy kościół pw. św. Wacława, a w 1389 wzmiankowano istnienie miejskiej parafii. Z 1380 roku pochodzi pierwsza wzmianka o dwóch oddzielnych Ostrawach. Obecna Śląska Ostrawa nazywała się wówczas Wendyjską (Słowiańska), naprzeciw niej Morawską Ostrawę oznaczono jako "Niemiecką" pod koniec XV wieku, pomimo iż właśnie wówczas w mieście zaczęła wyraźniej zaznaczać swoją obecność społeczność czeska.
Po wojnach husyckich Ostrawa należała definitywnie do państwa hukwaldzkiego (od 1437 do 1848).
Pierwsze wzmianki o wydobyciu węgla pochodzą z 1753. Rewolucja przemysłowa odmieniła charakter miasta, z małego feudalnego miasta stała się ośrodkiem przemysłu ciężkiego i Zagłębia Ostrawsko-Karwińskiego. Do 1848 węgiel wydobywano głównie w Polskiej Ostrawie, Morawskiej Ostrawie, Gruszowie i Michałkowicach. W pozostałych miejscowościach febrowano po 1849. Inwestorami byli Wilczkowie, arcybiskupi ołomunieccy, państwo austriackie, Josef Zwierzina, Salomon Mayer Rothschild. Sami Rothschildowie mieli w latach 80. XIX wieku pod kontrolą połowę całkowitego wydobycia węgla ostrawskiego. Powstawały również inne zakłady przemysłowe. W latach 1880 do 1918 Ostrawa stała się najważniejszym ośrodkiem przemysłowym Austro-Węgier. W 1900 roku usamodzielnił się powiat Morawska Ostrawa.
16 lipca 1889 arcybiskup ołomuniecki Theodor Kohn poświęcił kościół pw. Bożego Zbawiciela, jednak kościołem parafialnym został dopiero w 1927, natomiast kościół św. Wacława filialnym.
Po powstaniu państwa czechosłowackiego powstała idea stworzenia "Wielkiej Ostrawy". Projekt z 1919 przewidywał połączenie 15 gmin: Morawska Ostrawa, Przywóz, Witkowice, Mariánské Hory, Zábřeh nad Odrou, Nová Ves, Hrabůvka, Svinov, Kunčice nad Ostravicí, Malé Kunčice, Polska Ostrawa, Muglinov, Gruszów, Radwanice i Michałkowice. Po szeregu wydanych ustaw i rozwiązaniu szeregu punktów spornych o przynależność nowego tworu administracyjnego do Moraw lub Śląska projekt odchudzono tylko do 7 morawskich gmin: Morawskiej Ostrawy, Przywozu, Witkowic, Mariánskich Hor, Zábřehu nad Odrou, Novej Vsi i Hrabůvky, które miały zostać połączone w jedno miasto o nazwie Morawska Ostrawa. Nowa ustawa weszła w życie 1 stycznia 1924. Pierwszym komisarzem został Jan Prokeš. Komisja administracyjna składała się z 31 Czechów, 9 Niemców i 2 Żydów. Nowe miasto miało 4029 hektarów i 113 709 mieszkańców. W sąsiedniej Śląskiej Ostrawy powstał konkurencyjny projekt przyłączenia do niej Hruszowa, Muglinowa, Michałkowic i Radwanic, jednak nie zgodziły się na to Radwanice i Muglinów.
Po zajęciu Czechosłowacji przez wojska niemieckie doszło do zrealizowania pierwotnego planu Wielkiej Ostrawy. W 1941 do Morawskiej Ostrawy przyłączono Śląską Ostrawę, Hruszów, Kończyce Wielkie, Kończyce Małe, Michałkowice, Muglinów i Radwanice z powiatu frydeckiego, oraz Hrabovą, Novą Bělę, Starą Bělę i Výškovice z powiatu morawskoostrawskiego. Po drugiej wojnie światowej wiele z tych miejscowości usamodzielniło się pewien czas.
Sport.
Swoją siedzibę miał tu klub piłkarski Legia Morawska Ostrawa.

</doc>
<doc id="847280" url="https://pl.wikipedia.org/wiki?curid=847280" title="Skwierzyn">
Skwierzyn



</doc>
<doc id="847284" url="https://pl.wikipedia.org/wiki?curid=847284" title="Łukasiewicze">
Łukasiewicze



</doc>
<doc id="847289" url="https://pl.wikipedia.org/wiki?curid=847289" title="Piszczanka (Międzyrzec Podlaski)">
Piszczanka (Międzyrzec Podlaski)

Piszczanka – północna dzielnica Międzyrzeca Podlaskiego. Nazwa pochodzi od rzeki Piszczanki. Jest to najstarsza część Międzyrzeca. Miała charakter rolniczego przedmieścia, który zachowała do połowy XX w. Główna ulica Józefa Piłsudskiego (dawniej 22 Lipca, Piszczanka, trakt drohicki) stanowiła do poł. XIX w. główny trakt wylotowy w kierunku Siedlec i Warszawy. Po zbudowaniu bitej drogi z Warszawy do Terespola trakt został przesunięty w miejsce ulicy Błońskiej (obecnie ul. Warszawska).

</doc>
<doc id="847300" url="https://pl.wikipedia.org/wiki?curid=847300" title="Kultura bugo-dniestrzańska">
Kultura bugo-dniestrzańska

Kultura bugo-dniestrzańska – neolityczna kultura Ukrainy rozwijająca się od VI tysiąclecia p.n.e. na terenie dorzecza Bohu i Dniestru. Powstała na podłożu miejscowej ludności mezolitycznej. Była pierwszą kulturą rolniczą na tym terenie. Osady tej kultury położone są zawsze w pobliżu wody lub na wyspach rzecznych. Zabytki to głównie motyki z poroża jelenia, mikrolity i naczynia ceramiczne o stożkowatym dnie, zdobione ornamentem wstęgowym.
Najstarsza faza preceramiczna jest znana m.in. ze znalezisk w m. Soroki.
Według Anatola Klosowa, który swoje badania oparł na datowaniu szczątków kopalnych z wykrytą haplogrupą Y-DNA R1a1 kulturę bugo-dniestrzańską stworzył lud indosłowiański.

</doc>
<doc id="847305" url="https://pl.wikipedia.org/wiki?curid=847305" title="Winnipegosis">
Winnipegosis

Winnipegosis (, ) – jezioro w Ameryce Północnej, położone w kanadyjskiej prowincji Manitoba, 300 km na północny zachód od miasta Winnipeg. Jezioro zajmuje powierzchnię 5370 km².
Winnipegosis to jedno z jezior tworzących zespół jeziorny w środkowej części prowincji Manitoba. Pozostałe to jeziora Winnipeg, Manitoba i Cedar. Stanowią one pozostałość większego zbiornika wodnego – Lodowcowego Jeziora Agassiz.
Do jeziora uchodzą rzeki Red Deer, Woody, Swan, a wypływa z niego rzeka Water Hen, łącząca je z jeziorem Manitoba, dalej z jeziorem Winnipeg. Tym samym jezioro należy do dorzecza rzeki Nelson i zlewiska Zatoki Hudsona.
Nazwa jeziora, pochodząca z języka kri, stanowi zdrobnienie wyrazu Winnipeg ("wīnipēk") i oznacza "małe bagniste wody".
Największą miejscowością nad jeziorem jest wieś Winnipegosis na południowym wybrzeżu jeziora, którą zamieszkuje około 700 osób.

</doc>
<doc id="847318" url="https://pl.wikipedia.org/wiki?curid=847318" title="Papad">
Papad

Papad (wymowa: 'paapar; na dole podano alternatywne wersje nazwy) – cienki i chrupki indyjski naleśnik, zazwyczaj robiony z mąki z soczewicy, ciecierzycy, odmiany czarnej fasoli zwanej "urad" lub mąki ryżowej. W południowej Karnatace dodaje się również miąższ dżakfruita (owoc drzewa bochenkowego "Artocarpus heterophyllus") oraz sago.
Do ciasta dodaje się sól i olej z orzeszków ziemnych oraz przyprawy, np. chili, kmin, czarcie łajno (asafetydę), czosnek lub pieprz.
Papad ma postać cienkiego, okrągłego naleśnika, podobnego do meksykańskiej tortilli, może być smażony, opiekany nad płomieniem, pieczony w piekarniku lub w mikrofalówce.
Papad serwuje się zazwyczaj podczas posiłku jako przystawkę bądź też jako niezależną przekąskę.

</doc>
<doc id="847321" url="https://pl.wikipedia.org/wiki?curid=847321" title="Dubawnt (jezioro)">
Dubawnt (jezioro)

Dubawnt (ang. "Dubawnt Lake", fr. "Lac Dubawnt") – jezioro polodowcowe w północnej Kanadzie, w terytorium Nunavut, przy granicy z Terytoriami Północno-Zachodnimi. Zwierciadło wody znajduje się 236 m n.p.m. i zajmuje powierzchnię 3833 km². Przez jezioro przepływa rzeka Dubawnt, dopływ rzeki Thelon.

</doc>
<doc id="847323" url="https://pl.wikipedia.org/wiki?curid=847323" title="Dubawnt">
Dubawnt

 

</doc>
<doc id="847324" url="https://pl.wikipedia.org/wiki?curid=847324" title="Luis Tsatumas">
Luis Tsatumas

Luis Tsatumas (gr. "Λούης Τσάτουμας"; ur. 12 lutego 1982 w Kalamacie) – grecki lekkoatleta specjalizujący się w skoku w dal.
Międzynarodową karierę zaczynał w 1999 zajmując czwarte miejsce w mistrzostwach świata juniorów młodszych. W kolejnym sezonie nie awansował do finału mistrzostw świata juniorów, a w 2001 wygrał juniorski czempionat Starego Kontynentu. Kolejny tryumf odniósł w 2003, kiedy to został mistrzem Europy do lat 23 – po tym sukcesie był jeszcze w tym samym sezonie dwunasty na mistrzostwach świata w Paryżu. W 2004 nie udało mu się awansować do finałów halowych mistrzostw świata oraz igrzysk olimpijskich. W sezonie 2006 był czwarty podczas halowego czempionatu globu, ósmy na mistrzostwach Europy oraz nie oddał żadnej ważnej próby w zawodach pucharu świata. Halowy wicemistrz Europy z Birmingham (2007). Podczas igrzysk olimpijskich w Pekinie (2008) Tsatumas zapewnił sobie awans do finału już pierwszym skokiem (8,27 m), jak się później okazało był to najlepszy wynik całych eliminacji. W finale spalił swoje trzy próby i został wyeliminowany z rywalizacji (sklasyfikowano go na 12. pozycji). Powtórzenie skoku z eliminacji dałoby mu srebrny medal olimpijski. Zdobył brąz igrzysk śródziemnomorskich w 2009 – później był jeszcze jedenasty na mistrzostwach świata. Mistrzostwa Europy w Barcelonie – latem 2010 – zakończył na szóstym miejscu. Nie udało mu się awansować do finału podczas halowego czempionatu Starego Kontynentu w 2011. W 2013 sięgnął po złoto igrzysk śródziemnomorskich. Czwarty zawodnik halowych mistrzostw świata w Sopocie (2014). W tym samym roku zdobył srebrny medal mistrzostw Europy w Zurychu. Wielokrotny medalista mistrzostw Grecji oraz reprezentant kraju w pucharze Europy i drużynowym czempionacie Starego Kontynentu.
Rekordy życiowe: hala – 8,23 (8 lutego 2014, Pireus); stadion – 8,66 (2 czerwca 2007, Kalamata). Rezultat Tsatumasa z otwartego stadionu jest aktualnym rekordem Grecji, a także jest dziesiątym wynikiem w historii światowej lekkoatletyki, drugim wynikiem w historii europejskiej lekkoatletyki oraz najlepszym rezultatem sezonu 2007 na świecie.

</doc>
<doc id="847329" url="https://pl.wikipedia.org/wiki?curid=847329" title="Louis Tsatoumas">
Louis Tsatoumas



</doc>
<doc id="847335" url="https://pl.wikipedia.org/wiki?curid=847335" title="Witold Świętosławski">
Witold Świętosławski

Witold Świętosławski (ur. 1 stycznia 1956 w Zgierzu) – archeolog, profesor doktor habilitowany. 
Życiorys.
Od 1 września 2012 do 31 sierpnia 2020 dyrektor Instytutu Archeologii i Etnologii Wydziału Historycznego Uniwersytetu Gdańskiego, kierownik Zakładu Archeologii Średniowiecza i Nowożytności. Pracownik Instytutu Archeologii i Etnologii PAN. Specjalista w dziedzinie badań archeologicznych średniowiecza oraz bronioznawstwa, ze szczególnym uwzględnieniem śladów bytności ludów Wielkiego Stepu na terenach ziem polskich oraz kulturze materialnej średniowiecza w Polsce i państwie zakonu krzyżackiego w Prusach. Jest autorem kilku publikacji książkowych i ponad 100 artykułów. 
Absolwent Liceum Ogólnokształcącego im. St. Staszica w Zgierzu. Studia z zakresu archeologii ukończył w 1980 na Uniwersytecie Łódzkim, w 1990 uzyskał tytuł doktora w Instytucie Historii Kultury Materialnej PAN, a habilitację w 1999 w Instytucie Archeologii i Etnologii PAN. Jest członkiem Komisji Archeologii Średniowiecza i Nowożytności Komitetu Nauk Pra- i Protohistorycznych Wydziału I Polskiej Akademii Nauk, rzeczoznawca Ministra Kultury w zakresie opieki nad zabytkami w dziedzinie archeologia. W 2010 otrzymał tytuł Honorowego Obywatela Miasta Zgierza.
Działalność redakcyjna: 
W 2021 odznaczony Srebrnym Krzyżem Zasługi.
Badania terenowe.
Kierował pracami wykopaliskowymi na Pomorzu, Mazurach, Kujawach i w Polsce Środkowej. Uczestniczył w badaniach wykopaliskowych na kilkudziesięciu stanowiskach, m.in. w Polsce, Mongolii, Baszkirii, Uralu i Zauralu. Odbył podróże badawcze m.in. do Czech, Bułgarii, Słowacji, Węgier, Ukrainy, Rosji, Austrii, Finlandii, Danii, Francji.

</doc>
<doc id="847339" url="https://pl.wikipedia.org/wiki?curid=847339" title="Annapurna Conservation Area Project">
Annapurna Conservation Area Project



</doc>
<doc id="847340" url="https://pl.wikipedia.org/wiki?curid=847340" title="Zwierzęta futerkowe">
Zwierzęta futerkowe

Zwierzęta futerkowe – zwierzęta hodowlane lub dzikie z gatunków ssaków, np. zające, króliki, susły, piżmaki, borsuki, foki, kangury, małpy, lisy, szynszyle, sobole, nutrie, psy, koty - łącznie około 170 gatunków, utrzymywane głównie w celu produkcji surowca dla przemysłu futrzarskiego, a także mięsnego i włókienniczego. Przy czym futra zwierząt żyjących na wolności są delikatniejsze od futer zwierząt hodowlanych.
Wyczerpujące się zasoby populacji dzikich zwierząt zapoczątkowały chów w niewoli, a także hodowlę. W 1893 r. uzyskano w Kanadzie srebrzystą odmianę lisa. Od 1923 r. hoduje się szynszyle.
W polskim ustawodawstwie do zwierząt futerkowych zaliczane są:
Wykorzystywanie futer zwierząt do produkcji odzieży jest krytykowane przez obrońców środowiska naturalnego ze względu na często niehumanitarne warunki hodowli lub okrutne metody uśmiercania zwierząt. 

</doc>
<doc id="847344" url="https://pl.wikipedia.org/wiki?curid=847344" title="Plazma kwarkowo-gluonowa">
Plazma kwarkowo-gluonowa

Plazma kwarkowo-gluonowa (QGP z ang. "Quark-Gluon Plasma") – stan materii jądrowej występujący przy wysokich temperaturach i dużej gęstości materii. Jest to mieszanina swobodnych kwarków i gluonów. Materia w takim stanie występowała w początkowym okresie po Wielkim Wybuchu. Obecnie, w zderzeniach jąder atomów ciężkich pierwiastków w akceleratorach, gdy energia materii jądrowej po zderzeniu osiąga formula_1, obserwuje się, że materia jądrowa zachowuje się bardziej jak ciecz nadciekła niż plazmowy gaz, co jest interpretowane jako sygnał powstania stanu plazmy kwarkowo-gluonowej.
Teoria i własności.
W plazmie kwarkowo-gluonowej, stanowiącej układ kwarków i gluonów, występują oddziaływania silne, dlatego podczas jej stygnięcia powstaje tzw. gaz hadronowy, co oznacza, że kwarki i gluony przechodzą w neutralne hadrony. Spadkowi temperatury towarzyszy zwiększanie objętości plazmy.
Oddziaływania silne cechuje tzw. swoboda asymptotyczna, co oznacza, że natężenie oddziaływania silnego maleje wraz ze spadkiem odległości między kwarkami. Jeżeli kwarki są bardzo blisko siebie, to siła tego oddziaływania maleje niemal do zera i kwarki stają się niemal swobodne.
Plazma gluonowo-kwarkowa składa się z kwarków oraz z cząstek, które przenoszą oddziaływania między nimi, czyli z gluonów, fotonów, bozonów Z i bozonów W. O własnościach plazmy decydują przede wszystkim gluony. Obecność bozonów W powoduje występowanie przemiany beta, gdzie kwark dolny zmienia się w górny lub na odwrót. Jeżeli plazma miałaby być stabilna, musi być w równowadze ze względu na rozpad beta.
Plazma gluonowo-kwarkowa zawiera głównie kwarki górne i dolne, jednak do jej stabilności potrzebny jest jeszcze kwark dziwny. Pozostałe kwarki występują w znikomej ilości. Niektóre teorie sugerują, że plazma ma wyższą entropię od zwykłej materii składającej się ze znanych atomów, zatem teoretycznie byłaby możliwa spontaniczna implozja całej Ziemi do tego stanu, co nieco przypominałoby proces fuzji jądrowej. W praktyce takie zdarzenie jest jednak bardzo mało prawdopodobne.
Każdy proton, neutron i ogólnie każdy barion może być uważany za mikroskopijną "kroplę" plazmy gluonowo-kwarkowej. Odwrotnie, każdy obszar plazmy można uważać za gigantyczny barion. Hipotetyczne bariony złożone co najmniej z pięciu kwarków i zawierające kwark dziwny nazywane są dziwadełkami (ang. strangelet) i są przedmiotem intensywnych badań teoretycznych.
Plazma gluonowo-kwarkowa zachowuje się jak ciecz o zerowej lepkości, czyli nadciecz. Występuje w niej także nadprzewodnictwo koloru, czyli proces analogiczny do nadprzewodnictwa elektrycznego, gdzie zamiast ładunku elektrycznego występuje ładunek kolorowy.
Występowanie.
Próby przeprowadzane w akceleratorach z wysokoenergetycznymi jądrami mające na celu wytworzenie plazmy kwarkowo-gluonowej, mogłyby doprowadzić w mikroskali do odtworzenia warunków, jakie panowały podczas Wielkiego Wybuchu. Od ponad 10 lat eksperymenty takie prowadzone są w Europejskim Ośrodku Badań Jądrowych CERN koło Genewy. Wiązki jąder atomowych przyspieszane są tu do energii 200 GeV/nukleon w synchrotronie SPS.
W lutym 2010 roku naukowcy z Brookhaven National Laboratory pracujący przy akceleratorze RHIC wstępnie ogłosili utworzenie plazmy kwarkowo-gluonowej w temperaturze ok. 4 bilionów kelwinów. Dalsze badania w tej dziedzinie ma prowadzić instytut CERN przy pomocy akceleratora LHC.
W akceleratorze LHC jony ołowiu będą ze sobą wzajemnie zderzane przy energiach 300 krotnie większych od energii osiąganych w obecnych eksperymentach. Fizycy teoretycy przypuszczają, że takie energie będą wystarczające do stworzenia plazmy kwarkowo-gluonowej. Zakłada się, że badania, które będą przeprowadzone z wykorzystaniem budowanego obecnie detektora ALICE, pozwolą dokładnie zbadać właściwości tej plazmy, co pozwoli zweryfikować Model Standardowy.
Teoria budowy gwiazd mówi, że plazma kwarkowo-gluonowa może występować w niektórych rodzajach gwiazd – gwiazdach kwarkowych.
Historia.
W 1978 roku po raz pierwszy E. Shuryak użył nazwy – "plazma kwarkowo-gluonowa" (QGP), (Yad. Fiz. 28 (1978) 796).
W 1995 akceleratorze SPS przyspieszano jądra ołowiu do energii 158 GeV/nukleon i zarejestrowano zderzenia jąder w detektorze.

</doc>
<doc id="847346" url="https://pl.wikipedia.org/wiki?curid=847346" title="The Kodan Armada">
The Kodan Armada

The Kodan Armada – grupa muzyczna założona w Louisville, w stanie Kentucky, USA w 2000 przez Dana Davisa. Należeli do wytwórni "Magic Bullet Records" oraz "Thrown Brick Records" (Louisville). Ten zespół screamo dominował na lokalnej scenie przez pięć lat, zanim się rozpadł. Cory Popp i Adam Rains założyli później "In Tongues", natomiast Dan Davis i Ryan Swigart grają w "Tightwolf", a także w innych projektach: "Heartwarmer" (Ryan) czy "Black Walls" (Dan). Nazwa zespołu została wzięta z filmu z 1984, "The Last Starfighter".
Członkowie grupy.
Pierwszy skład:
Drugi skład:
Ostateczny skład:
Wydawnictwa.
Utwory zespołu znalazły się na takich składankach, jak "The Microwave Says to the Pacemaker..." 2x7" (Slave Union) czy "Sailin' On" CD (Louisville Lip)

</doc>
<doc id="847348" url="https://pl.wikipedia.org/wiki?curid=847348" title="Lemnetalia minoris">
Lemnetalia minoris

Lemnetalia minoris (R.Tx. 1955) – syntakson w randze rzędu należący do klasy "Lemnetea minoris". Zbiorowisko roślinne wodne grupujące organizmy pleustonowe. 
Charakterystyka.
Zbiorowiska roślinności pleustonowej głównie rzęsy, zazwyczaj w towarzystwie innych, wyżej zorganizowanych zbiorowisk roślinności wodnej i szuwarowej. 
Zobacz też.
Lista zbiorowisk roślinnych Polski, syntaksonomia, fitosocjologia,

</doc>
<doc id="847356" url="https://pl.wikipedia.org/wiki?curid=847356" title="Paula Hitler">
Paula Hitler

Paula Hitler, także Paula Hiedler, później Paula Wolf lub Wolff (ur. 21 stycznia 1896 w Hafeld w gminie Fischlham, zm. 1 czerwca 1960 w Berchtesgaden) – córka Aloisa Hitlera i Klary Hitler, siostra Adolfa Hitlera.
Życiorys.
Miała 6 lat, gdy umarł jej ojciec, oraz 11, gdy zmarła jej matka. Razem z Adolfem otrzymała rentę w kwocie 100 koron, co było sumą niewystarczającą na pokrycie kosztów utrzymania się dwóch osób. Starszy o siedem lat brat zrzekł się swojej części na rzecz siostry.
Rozpoczęła naukę w zakresie handlu i pracowała w Wiedniu, jako sekretarka w kancelarii. Z pracy tej została zwolniona, prawdopodobnie, w związku z niechęcią pracodawców do jej brata. Następnie, w tym samym mieście, pracowała w firmie ubezpieczeniowej. Nie miała kontaktu z Adolfem Hitlerem od 1908. Spotkała się z bratem dopiero na początku lat 20. Po utracie pracy w 1930 otrzymywała od niego wsparcie finansowe. Na jego prośbę żyła pod przybranym nazwiskiem Wolf. W testamencie Adolfa Hitlera z 2 maja 1938 miała otrzymywać comiesięczną pensję w wysokości 1000 marek.
Nie była członkiem NSDAP; nie była aktywna politycznie. Pracowała jako sekretarka w szpitalu.
Po wojnie została zatrzymana przez Amerykanów, przesłuchana i wypuszczona na wolność. Wróciła do Wiednia, a następnie przeniosła się do Berchtesgaden, gdzie zmarła w wieku 64 lat, jako ostatnia osoba z najbliższej rodziny przywódcy III Rzeszy.

</doc>
<doc id="847361" url="https://pl.wikipedia.org/wiki?curid=847361" title="Olej z orzeszków ziemnych">
Olej z orzeszków ziemnych



</doc>
<doc id="847362" url="https://pl.wikipedia.org/wiki?curid=847362" title="Geisenhausen">
Geisenhausen

Geisenhausen – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut. Leży około 10 km na południowy wschód od Landshut, nad rzeką Vils, przy drodze B299 i linii kolejowej Landshut – Neumarkt-Sankt Veit.
Dzielnice.
W skład gminy wchodzą następujące dzielnice: 
Historia.
Pierwsze wzmianki o miejscowości pojawiły się w 980. Gminą targową Geisenhausen stało się w 1393.

</doc>
<doc id="847363" url="https://pl.wikipedia.org/wiki?curid=847363" title="Henryk Rozmiarek">
Henryk Rozmiarek

Henryk Rozmiarek (ur. 13 stycznia 1949 w Poznaniu, zm. 10 marca 2021 tamże) – polski piłkarz ręczny i trener, bramkarz, wielokrotny reprezentant Polski, olimpijczyk i brązowy medalista olimpijski. Jedyny piłkarz ręczny w historii Polski, który trzykrotnie występował na igrzyskach olimpijskich.
Dzieciństwo i edukacja.
W dzieciństwie trenował lekkoatletykę w klubie Energetyk Poznań, szczególnie skok wzwyż, bieg na 80 metrów oraz pchnięcie kulą. W wielu piętnastu lat osiągał znaczące wyniki również w biegu na 100 metrów (przebiegając dystans w 11 sekund) oraz skoku w dal (skacząc 6,70 metra).
Ukończył Szkołę Podstawową nr 69 w Poznaniu oraz Technikum Mechaniczne im. Janka Krasickiego w Poznaniu o specjalności budowy maszyn (1968), a także studia magisterskie w zakresie wychowania fizycznego w Wyższej Szkole Wychowania Fizycznego w Gdańsku (1979).
Kariera.
Od 1962 zaczął uprawiać piłkę ręczną w barwach Grunwaldu Poznań. Jego pierwszą pozycją na boisku był środek rozegrania, stosunkowo szybko rozpoczął jednak grę na bramce. Miał 181 centymetrów wzrostu. W 1965 został z Grunwaldem mistrzem Polski juniorów, w sezonie 1966/1967 debiutował w I lidze, pod koniec lat 60. debiutował także w reprezentacji Polski juniorów. W 1969 został powołany na zgrupowanie reprezentacji Polski seniorów, był tam czwartym bramkarzem. W tej ostatniej drużynie debiutował 4 grudnia 1970 w towarzyskim spotkaniu z ZSRR.
W biało-czerwonych barwach wystąpił trzykrotnie na igrzyskach olimpijskich (jako jedyny piłkarz ręczny w historii Polski). W 1972 zajął z drużyną 10. miejsce (był tam trzecim bramkarzem), w 1976 zdobył brązowy medal, w 1980 zajął z zespołem 7. miejsce (na tych zawodach rozegrał swój ostatni mecz reprezentacyjny). Dwukrotnie zagrał na mistrzostwach świata: w 1974 zajął z drużyną 4. miejsce, w 1978 – 6. miejsce. Również dwukrotnie wystąpił na zawodach pucharu świata i obu startach (1974, 1979) zajął z reprezentacją 2. miejsce. Łącznie w I reprezentacji Polski zagrał w latach 1970–1980 w 177 spotkaniach, rzucając trzy bramki. Wchodził także w skład utworzonej z zawodników wojskowych klubów sportowych drużyny Wojska Polskiego (posiadał stopień wojskowy sierżanta), z którą w 1972 i 1976 zdobył kolejno złoty oraz brązowy medal na Mistrzostwach Armii Zaprzyjaźnionych, a w 1973 brązowy medal na Spartakiadzie Armii Zaprzyjaźnionych. Z reprezentacją Polski w 1975 i 1977 zdobył ponadto brązowe medale akademickich mistrzostw świata.
Z Grunwaldem Poznań zdobył w 1970 brązowy medal mistrzostw Polski, 1971 mistrzostwo Polski (w sezonie strzelił 29 bramek, chociaż występował jako bramkarz), w 1972 wicemistrzostwo Polski, w 1973 brązowy medal mistrzostw Polski. Nie wystąpił natomiast w turnieju finałowym zawodów o Puchar Polski w 1972, gdzie jego drużyna zdobyła to trofeum. Po igrzyskach olimpijskich w 1976 został zawodnikiem Posnanii, grającej w II lidze. W 1976 został również laureatem plebiscytu „Expressu Poznańskiego” na dziesięciu najlepszych sportowców Wielkopolski.
Od 1980 grał klubach niemieckich – PSV Hannover (1980–1982) i SG Weiche-Handewitt (1982–1984). Jako grający trener pracował w Kanadzie oraz greckim klubie Nea Elvetia (Νέα Ελβετία), z którym w 1989 zdobył wicemistrzostwo Grecji. Pracował też jako trener w Polsce, m.in. prowadził męską drużynę Metalplast Oborniki (w sezonie 1996/1997 w rozgrywkach II ligi), żeńską drużynę Jelfy Jelenia Góra (w jednym spotkaniu w 2000), żeńską drużynę Sokoła Żary (2001–2004), męski zespół ASPR Zawadzkie (runda jesienna sezonu 2005/2006), męską drużynę AZS Stelmet Zielona Góra (2006–2007), żeński zespół Piotrcovii (2007–2008), męską drużynę GSPR Gorzów Wielkopolski (2011) i ponownie Piotrcovię (lipiec 2013–luty 2014). Współpracował też z Adamem Pecoldem w młodzieżowej reprezentacji Polski (2009) i Krzysztofem Przybylskim w reprezentacji Polski seniorek (2010). W 2010 był jednym z kandydatów na trenera żeńskiej reprezentacji Polski, jednak nie wszedł do ostatniego etapu konkursu. W 2010 poprowadził żeńską akademicką reprezentację Polski do 5. miejsca w akademickich mistrzostwach świata (razem z Danielem Lewandowskim).
Postanowieniem z dnia 9 lutego 2017 został odznaczony przez prezydenta RP Andrzeja Dudę Krzyżem Kawalerskim Orderu Odrodzenia Polski za wybitne zasługi w działalności na rzecz rozwoju i upowszechniania sportu oraz za osiągnięcia w pracy szkoleniowej i trenerskiej. Odznaczenie odebrał 23 stycznia 2020 w Pałacu Prezydenckim w Warszawie z rąk sekretarza stanu w Kancelarii Prezydenta RP Andrzeja Dery oraz minister sportu Danuty Dmowskiej-Andrzejuk.
W 2018 otrzymał od Rady Miasta Poznania odznaczenie „Zasłużony dla Miasta Poznania” w uznaniu „zasług dla rozwoju sportu, ze szczególnym uwzględnieniem wieloletniej kariery reprezentanta Polski w piłce ręcznej”. W tym samym roku został również laureatem 52. Konkursu Fair Play PKOl w kategorii wyróżnień indywidualnych za „całokształt kariery sportowej i godne życie po jej zakończeniu”.
Swoje ostatnie 25 lat życia mieszkał w podpoznańskiej Kobylnicy. Zmarł 10 marca 2021 w Poznaniu, został pochowany w grobie rodzinnym na cmentarzu Górczyńskim.
Odznaczenia.
Otrzymał m.in.:

</doc>
<doc id="847372" url="https://pl.wikipedia.org/wiki?curid=847372" title="Pfeffenhausen">
Pfeffenhausen

Pfeffenhausen – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut. Leży około 20 km na północny zachód od Landshut, nad rzeką Große Laber, przy drodze B299.
Współpraca.
Miejscowość partnerska:

</doc>
<doc id="847373" url="https://pl.wikipedia.org/wiki?curid=847373" title="Czas teraźniejszy">
Czas teraźniejszy

Czas teraźniejszy – kategoria gramatyczna (czas gramatyczny) czasownika, która najczęściej wskazuje na równoczesność trwania czynności i mówienia lub pisania o niej, np. używając "piszę", nazywa się czynność wykonywaną w chwili mówienia. Podobnie za pomocą odpowiedniej formy można określić stan, w którym ktoś lub coś się znajduje (np. "ty leżysz" lub "ono śpi"). Czasu teraźniejszego używa się także wtedy, kiedy czynność wielokrotnie się powtarza (np. "Marcin chodzi do szkoły").
Forma czasu teraźniejszego może być również wykorzystana do określenia czynności przeszłych (np. podczas narracji "Wracam wczoraj z kina..." – tzw. "praesens historicum") oraz przyszłych (np. "Jadę jutro do Inowrocławia").

</doc>
<doc id="847380" url="https://pl.wikipedia.org/wiki?curid=847380" title="Trędownik">
Trędownik

Trędownik ("Scrophularia" ) – rodzaj roślin z rodziny trędownikowatych. Należy do niego ok. 290 gatunków. Zasięg rodzaju obejmuje strefę umiarkowaną półkuli północnej. W Polsce rosną trzy gatunki rodzime z tego rodzaju i jeden przejściowo dziczejący.
Niektóre gatunki z tego rodzaju uprawiane są jako ozdobne (zwłaszcza trędownik uszkowaty "S. auriculata") i wykorzystywane sa lokalnie jako rośliny lecznicze (np. trędownik bulwiasty "S. nodosa").
Naukowa nazwa rodzaju zachowana za określeniem użytym w średniowieczu przez Matthaeusa Silvaticusa, utworzonym z łacińskiego słowa "scrofulae" oznaczającym obrzęk, schorzenie gruczołów szyi oraz wole tj. chorób, które były leczone trędownikiem.
Zasięg geograficzny.
Rodzaj jest rozpowszechniony w strefie umiarkowanej półkuli północnej. Jego przedstawiciele występują w Ameryce Północnej (od północnego Meksyku po południową Kanadę), w Europie (bez Islandii), w północnej Afryce (od Maroka po Erytreę oraz w Somalii) i w Azji bez jej południowo-wschodnich i północno-wschodnich krańców. Centrum zróżnicowania stanowi region śródziemnomorski oraz południowo-zachodnia Azja (Iran i Afganistan).
Systematyka.
Rodzaj z rodziny trędownikowatych ("Scrophulariaceae"). W obrębie rodziny zaliczany do plemienia "Scrophularieae" wspólnie z rodzajami: "Antherothamnus", "Nathaliella", "Oreosolen" i dziewanna "Verbascum".

</doc>
<doc id="847381" url="https://pl.wikipedia.org/wiki?curid=847381" title="Copa Chevallier Boutell 1939">
Copa Chevallier Boutell 1939

Copa Chevallier Boutell 1939 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz szósty w 1939 roku.
Końcowa tabela.
Triumfatorem turnieju Copa Chevallier Boutell 1939 został zespół Argentyny.

</doc>
<doc id="847383" url="https://pl.wikipedia.org/wiki?curid=847383" title="Scrophularia">
Scrophularia



</doc>
<doc id="847386" url="https://pl.wikipedia.org/wiki?curid=847386" title="Copa Chevallier Boutell 1940">
Copa Chevallier Boutell 1940

Copa Chevallier Boutell 1940 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz siódmy w 1940 roku.
Końcowa tabela.
Triumfatorem turnieju Copa Chevallier Boutell 1940 został zespół Argentyny.

</doc>
<doc id="847389" url="https://pl.wikipedia.org/wiki?curid=847389" title="Salim Sdiri">
Salim Sdiri

Salim Sdiri (ur. 26 października 1978 w Ajaccio) – francuski lekkoatleta uprawiający skok w dal.
Reprezentant Francji na mistrzostwach Europy oraz mistrzostwach świata. Złoty medalista igrzysk śródziemnomorskich (2005 i 2009). Podczas rozgrywanego 12 lipca 2007 roku w Rzymie mityngu Golden Gala został nieumyślnie ugodzony oszczepem przez Tero Pitkämäkiego. Medalista mistrzostw Francji.

</doc>
<doc id="847390" url="https://pl.wikipedia.org/wiki?curid=847390" title="Goodies">
Goodies



</doc>
<doc id="847392" url="https://pl.wikipedia.org/wiki?curid=847392" title="Dauer 962 Le Mans">
Dauer 962 Le Mans

Dauer 962 Le Mans – jeden z najbardziej nietypowych hipersamochodów dopuszczonych do ruchu ulicznego. Jest to również najszybszy samochód skonstruowany przez techników Porsche.
Historia.
W 1984 roku firma Porsche zaprezentowała wyścigowy samochód przeznaczony do rywalizacji w wyścigach długodystansowych klasy 24h Le Mans. Model 962 był następcą słynnego 956, przez co wymagano od niego nie mniejszych sukcesów w owej rywalizacji. Jak się okazało – bolid spełnił oczekiwania fanów Porsche – w latach 1985–1989 wygrywał większość słynnych wyścigów i serii wyścigowych, w których uczestniczył.
Po sukcesie samochodu, który został okrzyknięty "dominatorem" wyścigów drugiej połowy lat 80., kilku techników związanych z Porsche postanowiło spróbować przenieść ten pojazd na drogi publiczne. Jako że samochody startujące w wyścigach, w których startował Porsche 962, zgodnie z zasadami FIA nie musiały mieć swoich drogowych odpowiedników, ich ekstremalna konstrukcja w całości była skierowana pod starty w wyścigach długodystansowych – a to oznaczało, że stworzenie wersji dopuszczonej do ruchu drogowego było przedsięwzięciem trudnym. Pierwszym z konstruktorów, który podjął się tego zadania, był Koenig Specials, który w 1991 roku zaprezentował model C62, bliską oryginałowi, supermocną (800 KM) kopię modelu Porsche z nowym silnikiem 3.4L, spełniającą wszystkie niemieckie wymagania dotyczące dopuszczenia do ruchu drogowego. Prawdziwym przełomem okazał się jednak projekt Jochena Dauera, szefa współpracującego z Porsche zespołu wyścigowego Dauer Racing GmbH.
Konstrukcja i osiągi.
Powstały w 1993 roku model 962 Le Mans to supersamochód o nadwoziu dokładnie odwzorowującym wyścigowy bolid Porsche 962. Materiałami użytymi do stworzenia tej konstrukcji były włókna szklane oraz kevlar. Zastosowano silnik pochodzący niemalże w całości z wyścigowego pierwowzoru, turbodoładowany boxer Type-935 o pojemności zaledwie 3.0L, ale mocy 730 KM i momencie obrotowym 709 Nm. Różnicą były dwie nowoczesne turbosprężarki przygotowane przez firmę Kühnle, Kopp und Kausch AG. Dla większego komfortu podróżowania, zmodyfikowano zawieszenie oraz przeniesienie napędu samochodu, które stanowiła zmodernizowana, manualna skrzynia biegów o pięciu przełożeniach. We wnętrzu surowego bolidu można było znaleźć klimatyzację, a nawet DVD.
Możliwości samochodu okazały się niewiele mniejsze od tych, które na torach wyścigowych prezentował oryginalny Porsche 962. Dauer 962 Le Mans mógł, jako jeden z niewielu, poszczycić się prędkością maksymalną ponad 400 km/h – dokładna jej wartość wynosiła 404,6 km/h. Również przyśpieszenie do dziś budzi respekt – zaledwie 2,6 sekundy wystarczy, by pojazd przekroczył pierwsze 100 km/h, natomiast do 200 km/h 962 Le Mans przyśpiesza w 7,3 sekundy (identyczny czas osiąga produkowany od 2005 roku Bugatti Veyron). Ważący nieco ponad 1000 kg pojazd ma także niesamowite współczynniki mocy do masy (708,74 KM na tonę) oraz mocy do pojemności (243 KM na litr). Wyróżniające samochód nawet na tle innych supersamochodów nadwozie ma także niezwykle niski współczynnik oporu powietrza - 0,31 Cx.
Wersja wyścigowa i problem przynależności do grupy.
Kolejny niekonwencjonalny pomysł przyszedł do głowy konstruktorom z Porsche i Dauera w trakcie budowy pierwszych modeli 962 Le Mans. Unowocześniony samochód był potomkiem utytułowanego, wyścigowego Porsche 962, toteż również i Dauera można było wykorzystać jako samochód wyścigowy. Pomysł rzeczywiście był możliwy do zrealizowania, lecz miał jedną wadę – o ile Porsche 962 był zaliczany do kategorii prototypów (LMP), to Dauer 962 Le Mans był już traktowany jako samochód dopuszczony do ruchu drogowego, a to znaczyło, że można go było przyporządkować jedynie do kategorii samochodów GT. Kwestia ta zastanawiała nawet bardziej specjalistów z FIA, aniżeli twórców modelu, gdyż 962 Le Mans był bezkonkurencyjny w stosunku do innych aut klasy GT, a nawet rywalizacja z pojazdami klasy LMP (prototypów) nie stawiała go na straconej pozycji.
Jak się okazało, wyścigowa konstrukcja Porsche i Dauera rzeczywiście nie miała godnych siebie rywali. Dwa pojazdy startujące w wyścigu 24h Le Mans 1994 w ściśle współpracującym z Porsche zespole Joest Racing nie tylko zdeklasowały konkurencję w "swojej" klasie, ale również zdobyły I i III miejsce na podium wyścigu, nie ulegając nawet takim potworom, jak prototyp klasy LMP1 – Toyota 94C-V (którego zwycięski Dauer pokonał o ponad 1 okrążenie), czy też konkurentom wyposażonym w ten sam silnik, który napędzał wyścigowe monstrum – szósty był brytyjski Kremer K8 Spyder, siódmy – francuski Courage C32LM, a trzy kolejne dojechały na miejscach poza pierwszą dziesiątką. Wyłączając Dauera, wszystkie samochody wyposażone w silnik boxer Porsche 3.0L były zaliczane do klasy LMP1.
Koniec w wyścigach.
Kwestia przyporządkowania modelu 962 Le Mans do odpowiedniej klasy została rozstrzygnięta po wyścigu 24h Le Mans w 1994 roku. Nowe, zaostrzone reguły FIA wymagały, by samochód startujący w klasie GT był produkowany w określonej, rocznej liczbie sztuk. Dla Dauera, którego łącznie stworzono około 100 sztuk, był to problem niemożliwy do pokonania - cena 1,2 mln $ sama ukazywała, jak droga była produkcja takiego samochodu. Z drugiej strony modyfikacje, które trzeba było przeprowadzić, by samochód mógł poruszać się po drogach publicznych, uniemożliwiały stworzenie pojazdu mogącego jednocześnie rywalizować o generalne zwycięstwo w wyścigach pokroju 24h Le Mans. Po 1994 roku Dauer 962 Le Mans ostatecznie więc zakończył istnienie w sporcie motorowym.
Dauer nadal przyjmuje pojedyncze zamówienia na model 962 Le Mans, choć samochód produkowany jest od 1993 roku. Do dziś jest to jeden z niewielu pojazdów o prędkości maksymalnej przekraczającej 400 km/h, a także jeden z najdroższych na świecie – jego cenę, nieoficjalnie, określa się na ponad 800 tys. euro.

</doc>
<doc id="847393" url="https://pl.wikipedia.org/wiki?curid=847393" title="Absorpcja ze stanów wzbudzonych">
Absorpcja ze stanów wzbudzonych

Absorpcja ze stanów wzbudzonych - (ang. Excited State Absorption, ESA) polega na absorpcji energii przez uprzednio wzbudzony atom, jon, cząsteczkę itp. Proces w zasadzie podobny do "zwykłej" absorpcji, zachodzi jednak ze wzbudzonego poziomu.
Pomiary ESA niosą wiele informacji. Pozwalają rozstrzygnąć czy badany materiał może wzmacniać światło, czy może zachodzić w nim konwersja promieniowania (ang. "up-conversion") itp.
Pomiar trudny technologicznie - rzadko wykonywany. Znane ośrodki to Hamburg, Lyon, Caen oraz Uniwersytet Mikołaja Kopernika (IF) w Toruniu.

</doc>
<doc id="847400" url="https://pl.wikipedia.org/wiki?curid=847400" title="Copa Chevallier Boutell 1943">
Copa Chevallier Boutell 1943

Copa Chevallier Boutell 1943 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz ósmy w 1943 roku.
Końcowa tabela.
Triumfatorem turnieju Copa Chevallier Boutell 1943 został zespół Argentyny.

</doc>
<doc id="847401" url="https://pl.wikipedia.org/wiki?curid=847401" title="Macrocheira kaempferi">
Macrocheira kaempferi



</doc>
<doc id="847408" url="https://pl.wikipedia.org/wiki?curid=847408" title="Andrzej Szymczak">
Andrzej Szymczak

Andrzej Szymczak (ur. 8 września 1948 w Konstantynowie Łódzkim, zm. 6 września 2016 tamże) – polski piłkarz ręczny, grający na pozycji bramkarza, reprezentant kraju w różnych kategoriach wiekowych, w tym w kategorii seniorów, brązowy medalista z Igrzysk Olimpijskich w Montrealu (1976) i brązowy medalista Mistrzostw Świata (1982). Srebrny medalista Pucharu Świata (1974). Był jednym z najlepszych bramkarzy na świecie, 13 października 1974 roku w Ljubljanie wystąpił w Reprezentacji Świata w spotkaniu z Jugosławią.
Życiorys.
Urodził się w Konstantynowie pod Łodzią i w 1964 rozpoczął treningi w tamtejszym Sokole. Następnie był zawodnikiem Włókniarza Konstantynów, Śląska Wrocław i Anilany Łódź oraz austriackiego klubu Voest Linz. Karierę zawodniczą zakończył w Luksemburgu, w drużynie HC Berchem w sezonie 1984/1985. Wychowanek trenerów: Roberta Szklennika i Tadeusza Wadycha.
W latach 1967–1984 rozegrał 229 oficjalnych spotkań międzypaństwowych w seniorskiej reprezentacji Polski. Dwukrotnie brał udział w igrzyskach olimpijskich (1972 – 10 miejsce, 1976 – brązowy medal), cztery razy wystąpił na mistrzostwach świata (1970 – 13/16 miejsce, 1974 – 4 miejsce, 1978 – 6 miejsce, 1982 – brązowy medal) – najlepszy bramkarz turnieju w roku 1974, gdzie obronił 19 z 27 rzutów karnych. W 1984 był w kadrze przygotowującej się do startu na Igrzyskach w Los Angeles, jednak Polska wycofała się z imprezy. W zamian za to zorganizowano turniej Przyjaźń-84, w którym uczestniczył i zajął z drużyną 3. miejsce. Był ponadto brązowym medalistą Akademickich MŚ (1975) i finalistą Pucharu Bałtyku (1970).
Ośmiokrotny medalista Mistrzostw Polski: mistrz Polski (1983), 3-krotny wicemistrz kraju (1971, 1977, 1984) i 4-krotny brązowy medalista MP (1972, 1974, 1975, 1982). 2-krotny zdobywca Pucharu Polski (1973, 1977). Trener łódzkiej Anilany (1985–1989, 1990–1995), a w latach 1990–1992 drugi trener męskiej reprezentacji Polski, współpracujący z Michałem Kaniowskim.
Pod koniec życia zmagał się z problemami zdrowotnymi. W 2014 roku przeszedł zawał serca. Zmarł 6 września 2016 roku w Konstantynowie Łódzkim.
Odznaczenia.
Odznaczony Złotym Krzyżem Zasługi i dwukrotnie Brązowym Medalem „Za wybitne osiągnięcia sportowe” (1976, 1982), uhonorowany Odznaką Diamentową z Wieńcem „Za Zasługi dla Piłki Ręcznej” (2013).

</doc>
<doc id="847420" url="https://pl.wikipedia.org/wiki?curid=847420" title="Velden (powiat Landshut)">
Velden (powiat Landshut)

Velden – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, siedziba wspólnoty administracyjnej Velden. Leży około 20 km na południowy wschód od Landshut.

</doc>
<doc id="847423" url="https://pl.wikipedia.org/wiki?curid=847423" title="Biskupi wrocławscy i szczecińscy (prawosławni)">
Biskupi wrocławscy i szczecińscy (prawosławni)

Biskupi wrocławscy i szczecińscy – zwierzchnicy prawosławnej diecezji wrocławsko-szczecińskiej:
Źródło

</doc>
<doc id="847432" url="https://pl.wikipedia.org/wiki?curid=847432" title="Deron McBee">
Deron McBee

Deron Michael 'Malibu' McBee (ur. 23 sierpnia 1961) – amerykański aktor filmowy i telewizyjny, najbardziej znany jako Motaro w sequelu "".
Życiorys.
Przez trzy lata był zawodowym graczem w racquetballa. W 1989 roku i sezonie 1991/1992 wziął udział w programie "Amerykańscy Gladiatorzy" ("American Gladiators"), występując pod pseudonimem Malibu z długimi blond włosami. Trenował karate w World Karate Studio Billy'ego Blanksa, a także walczył wręcz i z mieczem z Anthony'em De Longisem.
Pojawił się gościnnie w sitcomie "Świat według Bundych" (1989) i serialach telewizyjnych, w tym "Conan" (1998) i "Strażnik Teksasu" (2000). Był obsadzany przede wszystkim w filmach akcji, zazwyczaj w rolach, które pozwalały mu użyć swoich umiejętności walki, aby przedstawiać złoczyńcę, np. jako bandyta Harveya Denta (Tommy Lee Jones) w ekranizacji przygód komiksowego superbohatera Człowieka-Nietoperza Joela Schumachera "Batman Forever" (1995) czy w roli zapaśnika Gregora w filmie sensacyjnym "Krąg krwi" ("Enter the Blood Ring", 1995) z Robertem Z’Darem i T.J. Stormem. Popularność zyskał dzięki roli Motaro w sequelu "" (1997). W 2011 roku wystąpił w reklamie Toyoty.
Był żonaty z Drzan Deneą Ashford, byłą zapaśniczką, która zmarła 20 marca 2003 roku na zawał serca. Mieli dwie córki. 
Jego pasją stało się też malarstwo.

</doc>
<doc id="847434" url="https://pl.wikipedia.org/wiki?curid=847434" title="Park Narodowy Shivapuri">
Park Narodowy Shivapuri

Park Narodowy Shivapuri (ang. "Shivapuri National Park") – park narodowy Azji położony 12 km na północ od Katmandu.
Zapewnia Katmandu ponad 40% wody pitnej.
W parku występuje wiele gatunków grzybów, około 150 gatunków motyli, w tym wiele rzadkich i endemicznych, 9 rzadkich i zagrożonych gatunków ptaków i 19 gatunków ssaków.
Popularny cel pieszych i rowerowych, zwykle jednodniowych, wycieczek z Katmandu.

</doc>
<doc id="847437" url="https://pl.wikipedia.org/wiki?curid=847437" title="Marjean Holden">
Marjean Holden

Marjean Holden – amerykańska aktorka filmowa i telewizyjna, znana z roli Sheevy w "".
Wystąpiła w takich filmach jak "Nemesis", "Osaczony", "Duchy Marsa", "Władca zwierząt", czy "Krucjata".

</doc>
<doc id="847438" url="https://pl.wikipedia.org/wiki?curid=847438" title="Obwód Łowiecki Dhorpatan">
Obwód Łowiecki Dhorpatan

 Dhorpatan (ang. "Dhorpatan Hunting Reserve") – jedyny rezerwat łowiecki w Nepalu.

</doc>
<doc id="847440" url="https://pl.wikipedia.org/wiki?curid=847440" title="Rezerwat Przyrody Parsa">
Rezerwat Przyrody Parsa

Rezerwat Przyrody Parsa (ang. "Parsa Wildlife Reserve") - położony w południowej części Nepalskiego Teraju sąsiaduje z Parkiem Narodowym Chitwan od zachodu. 
Wśród wzgórz rezerwatu zamieszkują między innymi słonie indyjskie, tygrysy, lamparty, wargacze oraz około 300 różnych gatunków ptaków.

</doc>
<doc id="847442" url="https://pl.wikipedia.org/wiki?curid=847442" title="Juan Carlos Higuero">
Juan Carlos Higuero

Juan Carlos Higuero (ur. 3 sierpnia 1978) – hiszpański lekkoatleta, średniodystansowiec.

</doc>
<doc id="847443" url="https://pl.wikipedia.org/wiki?curid=847443" title="Spółgłoska zwarto-szczelinowa zadziąsłowa dźwięczna">
Spółgłoska zwarto-szczelinowa zadziąsłowa dźwięczna

Spółgłoska zwarto-szczelinowa zadziąsłowa dźwięczna (bardziej precyzyjnie spółgłoska zwarto-szczelinowa sycząca zadziąsłowa dźwięczna) – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [] lub z łącznikiem [] (dawniej []). W niektórych opracowaniach można spotkać się również z transkrypcją 
Artykulacja.
Opis.
W czasie artykulacji tej spółgłoski:

</doc>
<doc id="847445" url="https://pl.wikipedia.org/wiki?curid=847445" title="Cardisoma armatum">
Cardisoma armatum



</doc>
<doc id="847446" url="https://pl.wikipedia.org/wiki?curid=847446" title="Rezerwat Przyrody Sukla Phanta">
Rezerwat Przyrody Sukla Phanta

Rezerwat Przyrody Sukla Phanta (ang. "Royal Sukla Phanta Wildlife Reserve") - położony w południowo-zachodnim narożu Nepalu, a jego głównym gatunkiem jest zagrożona wyginięciem barasinga ("Cervus duvaucelii"). Rezerwat zamieszkuje ponadto słoń indyjski, tygrys, lampart oraz ponad 200 gatunków ptaków.

</doc>
<doc id="847447" url="https://pl.wikipedia.org/wiki?curid=847447" title="Rezerwat Przyrody Koshi Tapu">
Rezerwat Przyrody Koshi Tapu

Rezerwat Przyrody Koshi Tapu (ang. "Koshi Tappu Wildlife Reserve") – rezerwat we wschodnim Nepalu. Jest domem m.in. słoni, nilgau indyjskich, krokodyli błotnych i delfinów gangesowych.

</doc>
<doc id="847449" url="https://pl.wikipedia.org/wiki?curid=847449" title="Obszar Chroniony Manaslu">
Obszar Chroniony Manaslu

Obszar Chroniony Manaslu (ang. "Manaslu Conservation Area") - rejon turystyczny Nepalu w rejonie Manaslu, sąsiadujący z Chinami (Tybetem) od północy Obszarem Chronionym Annapurny od zachodu i rejonem Ghorka (uważanym za kolebkę Gurkhów) od południa.

</doc>
<doc id="847451" url="https://pl.wikipedia.org/wiki?curid=847451" title="Obszar Chroniony Kanczendzonga">
Obszar Chroniony Kanczendzonga

Obszar Chroniony Kanczendzonga (ang. "Kanchanjunga Conservation Area") - położony w północno-wschodnim narożu Nepalu u podnóża Kanczendzongi. Graniczy z Chinami (Tybetem) i Indiami (stan Sikkim).
Rejon bardzo zróżnicowany kulturowo, w części zamieszkany przez uchodźców tybetańskich.

</doc>
<doc id="847452" url="https://pl.wikipedia.org/wiki?curid=847452" title="E 469.1">
E 469.1



</doc>
<doc id="847454" url="https://pl.wikipedia.org/wiki?curid=847454" title="Typ 43E">
Typ 43E



</doc>
<doc id="847455" url="https://pl.wikipedia.org/wiki?curid=847455" title="ET05">
ET05



</doc>
<doc id="847459" url="https://pl.wikipedia.org/wiki?curid=847459" title="Szymon Dzierzbicki">
Szymon Dzierzbicki

Szymon Dzierzbicki herbu Topór (ur. 1720 – zm. 8 sierpnia 1787) – wojewoda łęczycki w latach 1775-1787, kasztelan brzeziński w latach 1767-1775, chorąży mniejszy łęczycki w latach 1763-1767, chorąży inowłodzki w latach 1759-1763, szambelan Stanisława Augusta Poniatowskiego w 1764 roku, szambelan króla Augusta III Sasa od 1758, starosta błoński w 1773 roku.
Życiorys.
Był posłem z województwa łęczyckiego na sejm 1758 roku.
W 1759 został wybrany posłem na sejm. Był członkiem konfederacji Czartoryskich w 1764 roku. Był posłem na sejm konwokacyjny (1764) z województwa łęczyckiego. W 1764 roku podpisał elekcję Stanisława Augusta Poniatowskiego. 
Członek Komisji Wojskowej Koronnej w 1764 roku.
Przystąpił do konfederacji radomskiej w 1767 roku. W załączniku do depeszy z 2 października 1767 roku do prezydenta Kolegium Spraw Zagranicznych Imperium Rosyjskiego Nikity Panina, poseł rosyjski Nikołaj Repnin określił go jako posła właściwego dla realizacji rosyjskich planów na sejmie 1767 roku za którego odpowiada król, poseł województwa łęczyckiego na sejm 1767 roku. Brał udział w pracach komisji mieszanej do spraw przyznania praw dysydentom. Członek konfederacji 1773 roku.]Na Sejmie Rozbiorowym 1773-1775 wszedł w skład delegacji wyłonionej pod naciskiem dyplomatów trzech państw rozbiorczych, mającej przeprowadzić rozbiór. W 1775 roku wszedł w skład Rady Nieustającej. 18 września 1773 roku podpisał traktaty cesji przez Rzeczpospolitą Obojga Narodów ziem zagarniętych przez Rosję, Prusy i Austrię w I rozbiorze Polski. Członek konfederacji Andrzeja Mokronowskiego w 1776 roku. Na sejmie 1776 powołany do deputacji skarbowej litewskiej i Komisji Skarbowej Koronnej.
8 maja 1767 roku odznaczony Orderem Świętego Stanisława i 12 maja 1777 Orderem Orła Białego. W 1769 roku cesarzowa Katarzyna II udekorowała go Orderem św. Aleksandra Newskiego za działalność na rzecz równouprawnienia prawosławnych.
W czasie insurekcji kościuszkowskiej ujawniono dokumenty ambasady rosyjskiej, w których znalazły się kwity potwierdzenia odbioru przez niego od Rosjan półrocznego jurgieltu w wysokości 750 czerwonych złotych w latach 1778, 1786 i 1787
Był wolnomularzem.
W roku 1767 poślubił Józefatę z Gomolińskich, starszą córkę Karola Gomolińskiego, wdowę po Władysławie Skarbku.

</doc>
<doc id="847461" url="https://pl.wikipedia.org/wiki?curid=847461" title="Eriocheir sinensis">
Eriocheir sinensis



</doc>
<doc id="847463" url="https://pl.wikipedia.org/wiki?curid=847463" title="Biskupi białostoccy i gdańscy">
Biskupi białostoccy i gdańscy



</doc>
<doc id="847464" url="https://pl.wikipedia.org/wiki?curid=847464" title="Biskupi wrocławscy i szczecińscy">
Biskupi wrocławscy i szczecińscy



</doc>
<doc id="847465" url="https://pl.wikipedia.org/wiki?curid=847465" title="Centrum Handlowe Ptak">
Centrum Handlowe Ptak

Centrum Handlowe Ptak – znajdujący się w Rzgowie pod Łodzią największy ośrodek handlu odzieżą i tekstyliami w Polsce oraz jeden z największych w Europie. Centrum składa się z 8 hal targowych, mieszczących po kilkadziesiąt bądź więcej stanowisk. Skupia ono zarówno przedsiębiorców detalicznych, jak i hurtowników, swoje sklepy firmowe mają w nim także znane marki odzieżowe. W skład Centrum Handlowego Ptak wchodzą również znajdujące się po drugiej stronie trasy DK91 hale Ptak Expo, największy w środkowej Europie Outlet – Ptak Outlet, oraz Dom Mody Polskich Producentów Ptak Moda.
Przy kompleksie znajduje się parking na około 6 tysięcy samochodów. Komunikację zapewniają także autobusy MPK Łódź linii 50C i 56 oraz MZK Pabianice linii T.
Założycielem i właścicielem centrum jest przedsiębiorca Antoni Ptak.

</doc>
<doc id="847469" url="https://pl.wikipedia.org/wiki?curid=847469" title="Granatnik M320">
Granatnik M320

Granatnik M320 – (znany także jako HK GLM) niemiecki granatnik produkowany przez firmę Heckler &amp; Koch. Powoli zastępuje szeroko używany granatnik podwieszany M203. W przeciwieństwie do poprzednika może być nie tylko podwieszony pod lufę karabinków M16 lub M4, lecz również używany samodzielnie.

</doc>
<doc id="847471" url="https://pl.wikipedia.org/wiki?curid=847471" title="Nagardźuna">
Nagardźuna



</doc>
<doc id="847475" url="https://pl.wikipedia.org/wiki?curid=847475" title="Mieczysław Wojczak">
Mieczysław Wojczak

Mieczysław Wojczak (ur. 23 stycznia 1951 w Chorzowie) – polski piłkarz ręczny, bramkarz, reprezentant Polski. Brązowy medalista olimpijski z Montrealu (1976).
Kariera sportowa.
Kariera klubowa.
W piłkę ręczną zaczął grać już w szkole podstawowej, w ramach SKS Chorzów. Po rozpoczęciu nauki w 1966 w Technikum Mechanicznym w Chorzowie został zawodnikiem MKS Zrywu Chorzów, gdzie jego trenerem był Ludwik Biegasik. W czasie nauki w szkole średniej grał także w piłkę nożną w Ruchu Chorzów. Latem 1968 został powołany na zgrupowanie reprezentacji Polski juniorów i definitywnie zrezygnował wówczas z piłki nożnej.
Po ukończeniu szkoły średniej w 1969 został zawodnikiem AZS Katowice. W rundzie wiosennej sezonu 1968/1969 był trzecim bramkarzem, a jego drużyna zajęła 10. miejsce w lidze. W sezonie 1969/1970 został podstawowym zawodnikiem swojego zespołu, ale AZS zajął 11. miejsce w lidze i spadł do II ligi. Od sezonu 1970/1971 był graczem Pogoni Zabrze. W pierwszym sezonie gry w tym zespole spadł z nim do II ligi, jednak w sezonie 1971/1972 awansował z Pogonią do I ligi. W kolejnych latach zajmował z drużyną miejsca: 7. (1972/1973), 6. (1973/1974), 4. (1974/1975). W sezonie 1975/1976 wywalczył wicemistrzostwo Polski (trenerem drużyny był Ludwik Biegasik). Następnie zajmował z Pogonią miejsca 5. (1976/1977) i 6. (1977/1978), natomiast w sezonie 1978/1979 zdobył drugie w karierze wicemistrzostwo Polski (trenerem drużyny był Alfred Wrzeski). W sezonach 1979/1980 i 1980/1981 jego zespół zajmował 6. miejsce w lidze.
W latach 1981-1986 był graczem belgijskiej drużyny HC Initia Hasselt, od 1983 jako grający trener. W latach 1984, 1985 i 1986 wywalczył mistrzostwo Belgii, w 1984 Puchar Belgii, w 1984 został uznany najlepszym graczem ligi. W latach 1986-1990 był grającym trenerem innej belgijskiej drużyny Sporting Neerpelt, z którą w latach 1987, 1988 i 1989 zdobył zarówno mistrzostwo Belgii, jak i Puchar Belgii.
Kariera reprezentacyjna.
Z reprezentacją Polski juniorów zdobył brązowy medal na Młodzieżowych Zawodach Przyjaźni w 1968 i srebrny medal na tych samych zawodach w 1970. w reprezentacji Polski seniorów debiutował 26 czerwca 1970 w towarzyskim spotkaniu z Jugosławią. Nie wywalczył jednak miejsca w reprezentacji, która wystąpiła na Igrzyskach Olimpijskich w 1972 oraz na mistrzostwach świata w 1974 (wystąpił jednak w ostatnim meczu eliminacyjnym do tej ostatniej imprezy). Jako trzeci bramkarz pojechał natomiast na Igrzyska Olimpijskie w Montrealu (1976), gdzie zagrał w dwóch meczach (z Tunezją i USA), w ten sposób przyczyniając się do zdobycia brązowego medalu igrzysk. W 1977 wystąpił na akademickich mistrzostwach świata, zdobywając z drużyną brązowy medal. W tym samym roku ustabilizował swoją pozycję w reprezentacji i w 1978 wystąpił na mistrzostwach świata, zajmując z zespołem 6. miejsce (zagrał w pięciu z sześciu spotkań na tym turnieju). Od 1979 był kapitanem reprezentacji Polski. W tym samym roku zajął z drużyną 2. miejsce na zawodach Pucharu Świata. W 1980 wystąpił po raz drugi na Igrzyskach Olimpijskich w 1980, ale jego drużyna zajęła tylko 7. miejsce (on sam zagrał w jednym spotkaniu). Łącznie w reprezentacji Polski seniorów zagrał w 131 spotkaniach. 
Kariera trenerska.
w 1980 ukończył studia w Akademii Wychowania Fizycznego w Katowicach. Od 1983 do 1990 był grającym trenerem belgijskich zespołów HC Initia Hasselt i Sporting Neerpelt (zobacz sekcja "Kariera klubowa"). W latach 1989-1991 prowadził seniorską reprezentację Belgii, m.in. zajmując z nią 7. miejsce na mistrzostwach świata grupy "C" w 1990. W latach 1991-1995 był trenerem zespołu HC Kievit, następnie prowadził inne zespoły belgijskie i holenderskie, w tym Bevo HC (holenderski) i Kreasa HB Houthalen (belgijski).
W 1993 otrzymał Diamentową Odznakę ZPRP.

</doc>
<doc id="847481" url="https://pl.wikipedia.org/wiki?curid=847481" title="Bonito (album Jarabe de Palo)">
Bonito (album Jarabe de Palo)

Bonito – czwarty album muzyczny zespołu Jarabe de Palo, nagrywany między październikiem 2002 roku a styczniem 2003 roku w studiach nagraniowych w Figueres i Formentera del Segura, wydany 1 kwietnia 2003 roku przez WEA Latina / WEA International.
Lista utworów.
Źródło:

</doc>
<doc id="847483" url="https://pl.wikipedia.org/wiki?curid=847483" title="Czibczowie">
Czibczowie



</doc>
<doc id="847487" url="https://pl.wikipedia.org/wiki?curid=847487" title="M136 AT-4">
M136 AT-4



</doc>
<doc id="847503" url="https://pl.wikipedia.org/wiki?curid=847503" title="Stanisław Karczewski (konfederat barski)">
Stanisław Karczewski (konfederat barski)

Stanisław Karczewski herbu Jasieńczyk (ur. ok. 1745, zm. przed 1783), marszałek ziemi czerskiej w konfederacji barskiej, zesłaniec syberyjski.
Życiorys.
W 1764 podpisał elekcję Stanisława Augusta Poniatowskiego. W lipcu 1769 został potajemnie wybrany marszałkiem konfederackim ziemi czerskiej. 15 grudnia tego roku jego obiór został oficjalnie potwierdzony na zjeździe szlachty mazowieckiej w Czersku.
W czerwcu 1770 pozostające pod jego dowództwem wojska konfederackie zostały rozbite przez Rosjan w bitwie pod Ryczywołem.
30 października brał jeszcze udział w bitwie pod Kutnem.
13 stycznia 1771 pod Broszkowem ciężko ranny, dostał się do rosyjskiej niewoli. W lipcu zesłany został do Tobolska. Pomimo ponawianych próśb, Stanisław August Poniatowski nie wstawił się za nim do okupacyjnych władz rosyjskich. Do kraju powrócił ze zrujnowanym zdrowiem dopiero w 1773.

</doc>
<doc id="847509" url="https://pl.wikipedia.org/wiki?curid=847509" title="Cmentarz św. Rocha na Radogoszczu w Łodzi">
Cmentarz św. Rocha na Radogoszczu w Łodzi

Cmentarz św. Rocha na Radogoszczu w Łodzi – jedna z najważniejszych nekropolii w Łodzi. Wbrew nazwie mieści się nie na Radogoszczu, lecz na sąsiadującym z nim Julianowie.
Historia.
Cmentarz rzymskokatolicki pw. św. Rocha powstał w dwudziestoleciu międzywojennym, w podmiejskiej (do 1940) gminie Radogoszcz (obecnie w północnej części dzielnicy Bałuty), stąd popularna nazwa: "cmentarz na Radogoszczu". 
Obecny cmentarz jest w rzeczywistości połączoną nekropolią pierwotnie dwóch osobnych cmentarzy położonych w pobliżu siebie: ewangelickiego, założonego przed 1914, oraz katolickiego u zbiegu ulic gen. J. Sowińskiego i Zgierskiej. 
Po 1945 zaczęto pochówki katolickie na cmentarzu ewangelickim. Przebito dwa przejścia łączące oba cmentarze. Mur dzielący cmentarze zlikwidowano dopiero w latach osiemdziesiątych XX w. Około 1960 cmentarz katolicki wchłonął najstarszą część cmentarza ewangelickiego, która do tej pory była zamknięta dla pochówków katolickich.
Na cmentarzu znajduje się mogiła ofiar styczniowej masakry w 1945 w położonym naprzeciwko (od ul. gen. Sowińskiego) bliskiego więzienia radogoskiego, ofiar nalotu niemieckiego z 5 września 1939, żołnierzy polskich na pałac Heinzlów w pobliskim parku julianowskim jako ówczesnej siedzibie sztabu Armii „Łódź”, ekshumowane w 1947 z cmentarza żydowskiego w Łodzi prochy rozstrzelanych żołnierzy Polski Podziemnej (m.in. jest tu pochowany ppor. AK - Janusz Różewicz – brat znanego poety Tadeusza), partyzantów z harcerskiej drużyny „Promienistych”.
Analizując wygląd ogrodzenia cmentarnego od strony ul. Zgierskiej można domyślić się poszczególnych faz rozwojowych cmentarza.

</doc>
<doc id="847510" url="https://pl.wikipedia.org/wiki?curid=847510" title="Komorów (stacja kolejowa)">
Komorów (stacja kolejowa)

Komorów – stacja Warszawskiej Kolei Dojazdowej położona przy ul. Marii Dąbrowskiej i Brzozowej w Komorowie (powiat pruszkowski). 
W roku 2018 stacja obsługiwała 3–4 tys. pasażerów na dobę.
Opis stacji.
Peron.
Stacja składa się z dwóch peronów bocznych leżących naprzeciwko siebie. Każdy peron posiada jedną krawędź peronową.
Budynek stacyjny.
Przy peronie pierwszym znajduje się budynek stacyjny.
Wyposażenie:
Do budynku dobudowana jest wiata, która zadasza część peronu pierwszego.
Bilety jednorazowe można nabyć również w punktach sprzedaży biletów jednorazowych, które znajdują się w dwóch kioskach przy przystanku.
Przejazd kolejowy.
Na zachodniej głowicy peronów, przy wejściu na stację, znajduje się przejazd kolejowy. Łączy on ul. Brzozową z ul. M. Dąbrowskiej. Po jednej stronie drogi znajduje się chodnik dla pieszych.
Torowisko.
Torowisko stacji obejmuje:
Na stacji znajdują się semafory świetlne.
Ruchem na stacji kieruje nastawnia znajdująca się w budynku stacyjnym.

</doc>
<doc id="847514" url="https://pl.wikipedia.org/wiki?curid=847514" title="Mont Perdu">
Mont Perdu



</doc>
<doc id="847517" url="https://pl.wikipedia.org/wiki?curid=847517" title="Marcin Borowicz">
Marcin Borowicz

Marcin Borowicz – jeden z trzech głównych bohaterów powieści Stefana Żeromskiego "Syzyfowe prace". Jedyne dziecko Heleny i Walentego Borowiczów, zubożałej szlacheckiej rodziny, mieszkającej w Gawronkach. Marcin na początku książki miał lat 8, a pod koniec 18.
Życiorys.
W wieku ośmiu lat chłopiec został oddany do szkoły w Owczarach, prowadzonej przez Ferdynanda Wiechowskiego. Był przerażony nowym otoczeniem, tęsknił za domem i rodzicami. Na początku nie umiał posługiwać się językiem rosyjskim, ale po kilku miesiącach rzetelnej nauki zdał egzamin do klasy wstępnej do gimnazjum mieszczącego się w Klerykowie.
Podczas nauki w tamtejszym gimnazjum mieszkał na stancji u „Starej Przepiórzycy”, czyli pani Przepiórkowskiej. W lecie stracił matkę, którą bardzo kochał. Okoliczność ta uświadomiła mu, że może liczyć tylko na siebie, gdyż ojciec, pilnując gospodarki domowej, poświęcał mu coraz mniej uwagi. Charakter Marcina kształtowały wydarzenia w większości związane ze szkołą.
W pewnym momencie Marcin na chwilę uległ skutecznej rusyfikacji klerykowskich władz szkolnych idąc, ku zdziwieniu kolegów z klasy, do teatru szkolnego, w którym była pokazywana sztuka rosyjska z rosyjskimi aktorami. Doprowadziło to do tego, że chłopiec zaczął uważać Polskę za kraj słaby i nieważny.
Przełomowym momentem w jego życiu była lekcja języka polskiego – zwanego tam przez władze szkolne językiem „miejscowym” – prowadzona przez pana Sztettera, na której nowy kolega Marcina – Bernard Zygier – recytował Redutę Ordona Adama Mickiewicza. Wtedy w Marcinie na nowo odżył patriotyzm.
Razem z kolegami Marcin czytał zakazane przez rusyfikatorów dzieła polskich pisarzy. Marcin dojrzał również uczuciowo, gdyż zakochał się w Annie Stogowskiej, zwanej "Birutą", która po pewnym czasie została zesłana wraz z rodziną w głąb Rosji.
W filmie.
W ekranizacjach powieści (film i serial) w rolę Marcina Borowicza wcielił się Łukasz Garlicki.

</doc>
<doc id="847521" url="https://pl.wikipedia.org/wiki?curid=847521" title="Włodzimierz Zieliński (piłkarz ręczny)">
Włodzimierz Zieliński (piłkarz ręczny)

Włodzimierz Zieliński (ur. 29 marca 1955 w Mławie) – polski piłkarz ręczny, rozgrywający, reprezentant Polski. Brązowy medalista olimpijski z Montrealu. Był zawodnikiem Spójni Gdańsk.

</doc>
<doc id="847528" url="https://pl.wikipedia.org/wiki?curid=847528" title="Uniwersytet w Clemson">
Uniwersytet w Clemson

Uniwersytet w Clemson (ang. Clemson University) – amerykański uniwersytet publiczny w mieście Clemson w stanie Karolina Południowa, założony w 1889 roku.
W 2017 kształciło się na nim ponad 24 tysiące studentów. W 2018 zatrudniał około 1400 pracowników naukowych.

</doc>
<doc id="847534" url="https://pl.wikipedia.org/wiki?curid=847534" title="Tallaght">
Tallaght

Tallaght (irl. "Tamhlacht", w dosłownym tłumaczeniu "pola cmentarne") – dzielnica Dublina w Irlandii w hrabstwie Dublin Południowy. Kod pocztowy dla Tallaght to D24.
Jest to największe skupisko ludności w Dublinie. Nowe inwestycje w tym rejonie miasta to m.in. wybudowanie centrów handlowych, linii tramwajowej "LUAS", a w planach jest także połączenie tej dzielnicy z Dublin Airport za pomocą linii naziemnej kolejki Metro w Dublinie.
Linki zewnętrzne.
Oficjalna strona dzielnicy Dublina - Tallaght

</doc>
<doc id="847535" url="https://pl.wikipedia.org/wiki?curid=847535" title="Superzioło">
Superzioło

Superzioło (ang. "How High") – amerykański film komediowy z 2001 roku. Główną rolę odegrali dwaj raperzy: Method Man i Redman.
Opis fabuły.
Jamal (Redman) i Silas (Method Man) dwaj całkiem zwyczajni uczniowie college'u wchodzą w posiadanie pewnej magicznej substancji do palenia (a dokładniej podczas wyhodowania marihuany z prochów przyjaciela Sylasa, Ivorego (Chuck Davis). Dzięki działaniu tej substancji chłopakom ukazuje się duch Ivorego, który pomaga chłopakom w egzaminach końcowych, dzięki czemu chłopcy uzyskują rewelacyjny, najlepszy w szkole, wynik egzaminów maturalnych, wskutek czego dostają się na bardzo prestiżową wyższą uczelnię - uniwersytet Harvard. Styl życia typowego studenta Harvardu, nie do końca im odpowiada, ale dzięki magicznej substancji radzą sobie całkiem dzielnie. Jednak pewnego dnia zapasy tego specyfiku zostają ukradzione i trzeba będzie sobie radzić bez niej.

</doc>
<doc id="847536" url="https://pl.wikipedia.org/wiki?curid=847536" title="Easyway">
Easyway

Easyway To Stop Smoking – metoda rzucania palenia, opracowana przez Allena Carra. Nie zajmuje się uzależnieniem fizycznym, ale psychicznym. Jej istotą jest zmiana nastawienia palacza do palenia, sposobu, w jaki myśli o paleniu.
Istota terapii.
Sesję, która ma formę seminarium, kończącego się półgodzinnym ćwiczeniem relaksacyjnym, prowadzi licencjonowany terapeuta metody Allena Carra. Wszyscy trenerzy to byli nałogowi palacze, którzy przestali palić dzięki programowi Easyway To Stop Smoking. Trener koncentruje się na powodach, dla których ludzie palą, a nie na tych, dla których powinni przestać (ponieważ palacze i tak wiedzą, że jest to niezdrowe, drogie i aspołeczne). 
W czasie sesji palacz ma uwolnić się od iluzorycznego przekonania, że palenie sprawia mu przyjemność albo daje wsparcie. Ma także pozbyć się poczucia krzywdy i straty, poczucia, że dokonuje prawdziwego wyrzeczenia i poświęcenia (któremu może nie podołać). To z kolei ma spowodować uwolnienie od lęku, który dotychczas nie pozwalał przestać palić.
Sesja trwa ok. 6 godzin i prowadzona jest w kilku- lub kilkunastoosobowych grupach. Nie stosuje się żadnych farmaceutyków – również tych zawierających nikotynę. 
Na świecie działa ok. 70 klinik wykorzystujących metodę Allen Carr’s Easyway To Stop Smoking w terapii rzucania palenia.

</doc>
<doc id="847538" url="https://pl.wikipedia.org/wiki?curid=847538" title="Demencja starcza">
Demencja starcza



</doc>
<doc id="847544" url="https://pl.wikipedia.org/wiki?curid=847544" title="Józef Karczewski">
Józef Karczewski

Józef Karczewski herbu Jasieńczyk (zm. 31 października 1793), szambelan króla Augusta III od 1757, członek Generalności konfederacji barskiej w 1771 roku, starosta liwski w 1757 roku, starosta budziszewski w 1746 roku, marszałek ziemi liwskiej konfederacji barskiej, poseł na sejmy.
Życiorys.
Syn Antoniego Jana, kasztelana liwskiego, i Heleny z Grabianków herbu Leszczyc. W młodości był paziem Augusta III. W 1744 został posłem do sejmu z województwa płockiego, w 1750 z województwa rawskiego, w 1758 z ziemi czerskiej, w 1762, 1764 i 1766 z ziemi liwskiej. Był zwolennikiem Wettynów, w 1762 podpisał remanifest w obronie Henryka Brühla.
Elektor Stanisława Augusta Poniatowskiego z ziemi liwskiej w 1764 roku.
W lipcu 1769 ogłosił się marszałkiem skonfederowanej szlachty ziemi liwskiej. W grudniu doprowadził do wyboru swego bratanka Stanisława na marszałka ziemi czerskiej. Konfederat barski, marszałek ziemi liwskiej, po upadku konfederacji udał się na emigrację, z której powrócił do kraju w 1775.
Był dwukrotnie żonaty, 1voto z Ewą Załuską herbu Junosza, 2 voto z Antoniną Ossolińską herbu Topór, córką Jana Stanisława, kasztelana gostyńskiego i Ludwiki Załuskiej, z którą pozostawił dwóch synów: Joachima i Józefa oraz trzy córki: Mariannę, żonę Stanisława Mrozowickiego herbu Prus III, starościca stęgwilskiego, Ludwikę, żonę Antoniego Chociszewskiego herbu Junosza, podczaszyca bydgoskiego oraz Annę, żonę Józefa Bratkowskiego herbu Świnka, miecznika koronnego galicyjskiego.

</doc>
<doc id="847552" url="https://pl.wikipedia.org/wiki?curid=847552" title="Łukasz Jasiński">
Łukasz Jasiński

Łukasz Jasiński (ur. 13 października 1985 we Wrześni) – polski piłkarz, grający na pozycji obrońcy.
Kariera piłkarska.
Początki kariery.
Łukasz Jasiński urodził się we Wrześni i swoją piłkarską karierę rozpoczynał w miejscowej Victorii. 
Aluminium Konin.
W 2003 roku trafił do Aluminium Konin, z którym w sezonie 2003/2004 występował w rozgrywkach drugiej ligi, rozgrywając w niej 24 spotkania. 
Obra Kościan.
W przerwie zimowej kolejnych rozgrywek przeszedł do Obry Kościan, gdzie grał przez rok.
Wisła Płock.
Na rundę wiosenną sezonu 2005/2006 zasilił grającą w Orange Ekstraklasie Wisłę Płock. W jej barwach, 25 marca 2006 roku zadebiutował w najwyższej polskiej klasie rozgrywkowej w spotkaniu z Koroną Kielce. Do końca rozgrywek wystąpił jeszcze w sześciu innych pojedynkach.
ŁKS Łomża.
Latem 2006 roku został wypożyczony do ŁKSu Łomża, w którym rozegrał 19 spotkań. Na początku 2008 opuścił klub.
Kujawiak Włocławek.
Na rundę jesienną sezonu 2007/2008 został wypożyczony do Kujawiaka Włocławek, gdzie rozegrał dziesięć meczów, we wszystkich wychodził na boisko w podstawowym składzie. W przerwie zimowej sezonu 2007/2008 wrócił do Wisły Płock.
Tur Turek.
Następnie przeszedł na zasadzie transferu definitywnego do Tura Turek. W nowym zespole zadebiutował w marcu 2008 roku i szybko wywalczył sobie miejsce w pierwszej jedenastce. We wszystkich czternastu meczach, w których wystąpił, przebywał na boisku pełne 90 minut. W pojedynku 29 kolejki ze swoim byłym klubem, ŁKSem Łomża nie strzelił rzutu karnego, a Tur przegrał to spotkanie 0:2.
Zagłębie Lubin.
W czerwcu 2008 roku podpisał kontrakt z Zagłębiem Lubin. Zadebiutował w jego barwach we wrześniowym spotkaniu ze Zniczem Pruszków, które zespół z Lubina wygrał 2:0. Do końca rozgrywek walczył o miejsce w pierwszej jedenastce, jednak tylko w 12 ligowych meczach grał od pierwszych minut. Dwukrotnie wystąpił również w rezerwach. Piłkarz wziął również udział w dziewięciu spotkaniach rozgrywek Młodej Ekstraklasy.
Warta Poznań.
Od sezonu 2010/2011 reprezentował barwy Warty Poznań.
Nielba Wągrowiec.
Na początku 2013 roku podpisał kontrakt z Nielbą Wągrowiec.
Warta Poznań.
W tym samym roku powrócił do Warty Poznań.

</doc>
<doc id="847553" url="https://pl.wikipedia.org/wiki?curid=847553" title="Hans Heinrich Müller">
Hans Heinrich Müller

Hans Heinrich Müller (ur. 20 kwietnia 1879 w Grodzisku Wielkopolskim, zm. 7 grudnia 1951 w Berlinie) – niemiecki architekt.
Życiorys.
W 1898 rozpoczął studia mechaniczne w berlińskiej Wyższej Szkole Technicznej w Charlottenburgu, a po pierwszym semestrze zmienił profil na studia architektoniczne, które ukończył w 1903. W 1909 zdobył tytuł rządowego budowniczego. W owym czasie pozostawał pod wpływem Paula Mebesa – pruskiego i duńskiego klasycyzmu. Również w 1909 Müller został budowniczym gminnym i kierownikiem działu budownictwa w Steglitz. Podczas I wojny światowej służył jako podporucznik batalionu lotniczego w Königsbergu a następnie jako wykładowca szkole lotnictwa w Namur. 
Po przyłączeniu Steglitz do Berlina w 1920, Müller został radcą miejskim w okręgu Neukölln. Od 1924 pracował jako główny architekt berlińskich zakładów elektrycznych (niem. "Berliner Elektrizitätswerke", BEWAG) a z nim współpracowali Julius Posener i Egon Eiermann. Müller zaprojektował dla BEWAG ponad 40 zakładów, inspirując się północnoniemieckim gotykiem ceglanym oraz ideami ekspresjonistycznymi. Od 1938/1939 Müller zaczął pracować dla kolei Rzeszy. Od 1943 kierował biurem usuwania skutków szkód wskutek bombardowań lotniczych. W latach 1945–1949 kierował urzędem planowania przestrzennego w Steglitz. 

</doc>
<doc id="847556" url="https://pl.wikipedia.org/wiki?curid=847556" title="Drukarka sublimacyjna">
Drukarka sublimacyjna



</doc>
<doc id="847559" url="https://pl.wikipedia.org/wiki?curid=847559" title="Off Minor">
Off Minor

Off Minor – amerykański zespół screamo z Nowego Jorku. Został utworzony w październiku 1999 przez Stevena Roche, Jamiego Behara i Matta Smitha z innego nowojorskiego zespołu screamo, Saetii, który rozpadł się w tamtym czasie. Niedługo po wydaniu splitu z I Am the Resurrection, Matt Smith odszedł z zespołu i został zastąpiony przez brata Stevena, Kevina Roche. Nazwa grupy wzięła się od tytułu jednej z piosenek Theloniousa Monka. 

</doc>
<doc id="847563" url="https://pl.wikipedia.org/wiki?curid=847563" title="Daniel Bovet">
Daniel Bovet

Daniel Bovet (ur. 23 marca 1907 w Neuchâtel, zm. 8 kwietnia 1992 w Rzymie) – włoski farmakolog i fizjolog pochodzenia szwajcarskiego, noblista.
Życiorys.
Był synem Pierre'a Bovet, szwajcarskiego pedagoga, profesora Uniwersytetu w Genewie i jego żony Amy Babut. Daniel Bovet uczęszczał do genewskiej szkoły średniej, następnie studiował na tamtejszym uniwersytecie. W 1929 roku uzyskał stopień doktora na Uniwersytecie Genewskim, po czym wyjechał do Paryża, gdzie podjął pracę w Instytucie Pasteura.
Od 1939 roku kierował Laboratorium Chemii Terapeutycznej w Instytucie Pasteura. Współpracował tam z Ernestem Fourneau. W 1947 roku został zaproszony przez Domenico Marottę, dyrektora Istituto Superiore di Sanità w Rzymie do zorganizowania tam Laboratorium Chemioterapii. We Włoszech osiadł na stałe i przyjął włoskie obywatelstwo . Ożenił się ze swoją współpracowniczką Nicoletą Nitti, córką Francesca Nitti . W 1964 roku został profesorem farmakologii na Uniwersytecie w Sassari na Sardynii. W latach 1969-1971 kierował laboratorium psychobiologii i psychofarmakologii Consiglio Nazionale delle Ricerche (Narodowej Rady Badawczej). W 1971 roku objął stanowisko profesora psychobiologii na Uniwersytecie Rzymskim „La Sapienza” .
Praca naukowa.
W 1937 roku, podczas pracy w Instytucie Pasteura, Bovet odkrył pierwszą substancję, działającą jak lek przeciwhistaminowy w leczeniu reakcji alergicznych. Pracując w Istituto Superiore di Sanità interesował się kurarą jako środkiem powodującym wiotczenie mięśni, wykorzystywanym podczas zabiegów chirurgicznych. Kurara była substancją drogą, a ponadto jej działanie nie było w pełni przewidywalne. Bovet zsyntetyzował liczne substancje o działaniu zbliżonym do kurary, dwie z nich: gallamina oraz sukcynylochinolina weszły do szerokiego zastosowania . Jego prace dotyczyły także modyfikacji równowagi hormonalnej oraz różnych aspektów farmakologii ośrodkowego układu nerwowego (m.in leków przeciw chorobie Parkinsona, środków uspokajających) .
W roku 1957 otrzymał Nagrodę Nobla w dziedzinie fizjologii lub medycyny "za odkrycia dotyczące syntetycznych związków, które hamują działanie pewnych substancji w organizmie i szczególnie do ich działania na system krwionośny i mięśnie szkieletowe".

</doc>
<doc id="847565" url="https://pl.wikipedia.org/wiki?curid=847565" title="Targ Rybny (Olsztyn)">
Targ Rybny (Olsztyn)

Targ Rybny (niem. "Fisch-Markt", w latach 1947–1990 pl. gen. Karola Świerczewskiego) – zabytkowy plac położony w północnej części Starego Miasta w Olsztynie.
Dane Targu.
Targ Rybny ma kształt prostokątny, lecz od początku lat 50. do lat 90. kształt ówczesnego "beton placu" gen. Świerczewskiego był kwadratowy, z powodu zburzenia kamienic pomiędzy placem a ul. Staromiejską. Kamienice przy wschodniej stronie placu (od ul. Staromiejskiej) odbudowano w I połowie lat 90., a kamienice po stronie zachodniej w latach 2001–2003.
Do roku 1945 dzisiejsza ulica Targ Rybny (nie mylić z placem o tej nazwie) nosiła nazwę „Poprzeczna” (niem. "Ober-Quer-Straße"), w znaczeniu poprzeczna do głównej osi miasta "Ober-Straße" (dzisiejszej ul. Staromiejskiej). Ulica Targ Rybny biegnie południową stroną placu, będąc przedłużeniem ul. Lelewela.
Zachodnią stroną placu biegnie "ulica Gazety Olsztyńskiej", która stanowi południową połowę istniejącej do 1945 ulicy „Garncarskiej” ("Topfer-Straße"). Łączy ona Targ Rybny z ulicą Zamkową i Rynkiem Starego Miasta. Przez około 55 lat po II wojnie światowej ulica nie nosiła żadnej nazwy. Dawna ulica Garncarska biegła jednak dalej, aż do dawnej Bramy Młyńskiej.
Północną stronę placu stanowiła ulica „Młyńska” ("Mühlen-Straße"), tuż po wojnie krótko znana jako „Młynarska”. Łączyła ona Wysoką Bramę z dawną Bramą Młyńską. Po wyburzeniu zniszczonych kamienic w latach 50. przestała istnieć jako oddzielna ulica.
W północnej części Targu Rybnego, przy dawnej ul. Młyńskiej stoi odbudowany w 1989 roku Dom „Gazety Olsztyńskiej”, który przed zburzeniem przez hitlerowców w 1939 roku nosił adres „Młyńska 2".
Historia Targu.
Targ powstał w miejscu wolnej przestrzeni graniczącej z murami miejskimi, po powiększeniu miasta o dzielnicę północną w drugiej lokacji w 1378 roku. Stanowił drugie, po Rynku Starego Miasta, miejsce targowe w Olsztynie. Pierwotnie znany był jako Targ Świński. Nazwa Targ Rybny pojawia się na planach miasta już z początku XIX stulecia.
Po II wojnie światowej zburzono większość budynków stojących przy placu, które były w stanie nienadającym się do odbudowy. Nazwę placu przemianowano wtedy na cześć gen. Karola Świerczewskiego „Waltera”. Mieszkańcy Olsztyna nadali mu wtedy potoczną nazwę "Karolek". W latach 60. XX wieku zabetonowano plac, a wokoło ustawiono latarnie uliczne i ławki.
Z początkiem lat 90. XX wieku, nazwa placu została z powrotem zmieniona na nazwę przedwojenną – „Targ Rybny”. Postanowiono odbudować kamienice stylizowane na zabudowę przedwojenną. Przed odbudową przeprowadzono stosowne badania archeologiczne.
Budynki na placu odbudowano w pierwszych latach XXI wieku. Oddano je do użytku z końcem 2002 r., wraz z nowymi budynkami na wschodniej pierzei od ulicy Staromiejskiej i na południowo-zachodniej części targu.
Wraz z odbudową placu postanowiono podkreślić charakter Targu Rybnego. W tym celu z kostek brukowych ułożono kilka wzorów ryb. Podczas remontu ustawiono nowe ławki i lampy.
Wraz z remontem Bramy Górnej (zwanej również Wysoką Bramy) w roku 2003, odbudowano niewielką część dawnego muru otaczającego Stare Miasto, który znajduje się w północnej części Targu Rybnego.
Zabytki i pomniki.
Większość budynków znajdujących się przy Targu Rybnym to nowe kamienice stylizowane na oryginalną zabudowę przedwojenną. Przy placu znajduje się:
Szlaki turystyczne.
Przez północną część Targu Rybnego przechodzą szlaki:
Transport.
Plac jest zamknięty dla ruchu. Jedynie ulica na południu Targu Rybnego oraz ulica łącząca Targ Rybny z ul. Zamkową i Rynkiem Starego Miasta, są przeznaczone wyłącznie dla ruchu służb miejskich oraz mieszkańców okolicznych kamienic.

</doc>
<doc id="847566" url="https://pl.wikipedia.org/wiki?curid=847566" title="Jan Kulka">
Jan Kulka

Jan Kulka (ur. 11 września 1937 w Katowicach, zm. 30 grudnia 2000 w Łomży) – polski poeta i prozaik.
Życiorys.
W pierwszym okresie życia był związany ze Śląskiem i właśnie tam miał miejsce jego debiut poetycki. Debiutował w 1955 artykułami ogłoszonymi na łamach „Naszego Życia”, wydawanego przy katowickim Pałacu Młodzieży. W 1957 był współzałożycielem i członkiem grupy literackiej Reduta 57. W 1958 zamieszkał w Kłodzku. W 1960 zainicjował, wspólnie z Anną Zelenay, Kłodzkie Wiosny Poetyckie i do 1972 był ich współorganizatorem. Od 1969 członek Związku Literatów Polskich.
W 1977 z powodów zdrowotnych wyjechał do Łomży. Był organizatorem życia kulturalnego i literackiego na tym terenie, m.in. "Łomżyńskich Dni Literatury", "Dialogów o sztuce". W 1978 założył Łomżyński Klub Literacki i został jego prezesem. W latach 1980–1984 redagował: „Łomżyńskie Zeszyty Literackie”. Organizator licznych sesji m.in. w 1981 poświęconej twórczości Czesława Miłosza "Być poetą". Autor licznych tekstów literackich, z których wiele przetłumaczonych zostało na języki obce. Patron Konkursu Poetyckiego im. Jana Kulki. Jego wiersze tłumaczone były na język: angielski, czeski, niemiecki.

</doc>
<doc id="847568" url="https://pl.wikipedia.org/wiki?curid=847568" title="Naczelni rabini Polski">
Naczelni rabini Polski

Lista naczelnych rabinów Polski

</doc>
<doc id="847570" url="https://pl.wikipedia.org/wiki?curid=847570" title="Żużlowa Allsvenskan">
Żużlowa Allsvenskan



</doc>
<doc id="847571" url="https://pl.wikipedia.org/wiki?curid=847571" title="Wargowie">
Wargowie



</doc>
<doc id="847572" url="https://pl.wikipedia.org/wiki?curid=847572" title="Gainward">
Gainward

Gainward – tajwański producent kart graficznych opartych na procesorach NVIDIA.
W 2005 roku firma Gainward została przejęta przez firmę Palit, również produkującą karty graficzne oparte na procesorach NVIDIA.

</doc>
<doc id="847583" url="https://pl.wikipedia.org/wiki?curid=847583" title="Dil Chahta Hai">
Dil Chahta Hai

Dil Chahta Hai (tłum z hindi „Serce wybiera” दिल चाहता है, Urdū: دل چاہتا ہے) – bollywoodzki dramat miłosny wyreżyserowany w 2001 roku przez debiutanta Farhan Akhtara. W rolach głównych sławni aktorzy indyjscy Aamir Khan, Saif Ali Khan i Preity Zinta. Tematem filmu są losy trzech przyjaciół, ich różne postawy do życia, szukanie miłości i jednanie się ze sobą mimo konfliktów w przyjaźni.
Fabuła.
Trzech młodych przyjaciół połączonych wspólną nauką i zabawą. Każdy z nich przyjmuje w życiu inną postawę. Akash (Aamir Khan) to niewierzący w miłość playboy. W obawie przed rozczarowaniem unika trwałych związków. Sameer (Saif Ali Khan) daremnie próbuje znaleźć sobie kogoś na całe życie. Sid (Akshaye Khanna), malarz, który skrycie kocha starszą od siebie samotną kobietę Tarę. Ona zaś topi ból w alkoholu z powodu rozpadu małżeństwa i braku kontaktu z córką. W życiu trojga przyjaciół następują zmiany w chwili, gdy rodzice aranżują Sameerowi małżeństwo z nieznajomą kobieta, a Sid i Akash zrywają przyjaźń, po tym, jak Akash rani swojego przyjaciela wyśmiewając się z jego miłości. Akash na polecenie swego ojca wyjeżdża do Australii. Ma tam doglądać interesów rodzinnej firmy. Osamotniony w Sydney spotyka Shalin (Preity Zinta), z której kiedyś publicznie zażartował w Indiach błazeńsko wyznając jej miłość.
Piosenki.
6 piosenek skomponowanych przez Shankar-Ehsaan-Loy do słów Javed Akhtara

</doc>
<doc id="847584" url="https://pl.wikipedia.org/wiki?curid=847584" title="Karabin Mauser M1889">
Karabin Mauser M1889

Mauser M1889 (Fusil de 7,65 mm Mauser Mle 1889, pot. "Mauser Belgijski M1889", "Mauser Turecki M1890", "Mauser Argentyński M1891") – niemiecki karabin powtarzalny zasilany amunicją 7,65 × 53 mm Mauser, produkowany pierwotnie na zamówienie armii belgijskiej. Eksportowany również do Imperium Osmańskiego (jako M1890), oraz do Argentyny (jako M1891).
Historia konstrukcji.
W 1884 roku firma Mauser rozpoczęła produkcję karabinu powtarzalnego Mauser M1871/84 dla armii niemieckiej. Była to modyfikacja jednostrzałowego Mausera M1871 wyposażona w rurowy magazynek, ale tak jak M1871 strzelająca nabojami elaborowanymi prochem czarnym. Postęp techniczny sprawił jednak że już kilka lat później była to broń przestarzała. W efekcie rozpoczęto prace nad następcą karabinu M1871/84. Ponieważ następca karabinu Mauser M1871/84 został w armii niemieckiej Gewehr 88 zaprojektowany przez Gewehrprüfungskomission firma Mauser musiała szukać nabywców dla swojej broni za granicą.
W 1889 roku na zamówienie armii belgijskiej rozpoczęto produkcję pierwszego karabinu firmy Mauser zasilanego amunicją elaborowaną prochem bezdymnym. Był to karabin Mauser M1889. Został on przyjęty do uzbrojenia armii belgijskiej pod oznaczeniem "Fusil de 7,65 mm Mauser Mle 1889", a jego wersja skrócona jako "Carabine de 7,65 mm Mauser Mle 1889".
Karabiny Mauser M1889 były przepisową bronią żołnierzy belgijskich zarówno podczas I jak i II wojny światowej. Po klęsce Belgii w 1940 roku zdobyte przez Wehrmacht karabiny i karabinki M1889 otrzymały oznaczenie Gewehr 261(b) i Karabiner 451(b). Ponieważ były zasilane nietypową amunicją, karabiny nie trafiły do uzbrojenia liniowych jednostek armii niemieckiej.
Opis.
Mauser M1889 był bronią powtarzalną, z zamkiem czterotaktowym. Zasilanie ze stałego, jednorzędowego magazynka pudełkowego o pojemności pięciu naboi. Magazynek ładowany był przy pomocy łódki. Lufa umieszczona była w cienkościennej stalowej rurze. M1889 był wyposażony łoże i kolbę drewniane, z integralnym chwytem pistoletowym. Przyrządy celownicze składały się z muszki i celownika schodkowo-ramkowego o nastawach 100–2000 m (nastawy co 100 m).

</doc>
<doc id="847585" url="https://pl.wikipedia.org/wiki?curid=847585" title="Mauser M1871/84">
Mauser M1871/84



</doc>
<doc id="847586" url="https://pl.wikipedia.org/wiki?curid=847586" title="Mauser M1889">
Mauser M1889



</doc>
<doc id="847587" url="https://pl.wikipedia.org/wiki?curid=847587" title="Gewehr 88">
Gewehr 88



</doc>
<doc id="847589" url="https://pl.wikipedia.org/wiki?curid=847589" title="Szczętki">
Szczętki

Szczętki (l. poj.: szczętka), eufauzje, eufazje (Euphausiacea), popularnie zwane krylem – rząd morskich pancerzowców liczący 86 gatunków. W odróżnieniu od innych skorupiaków szczętki mają skrzela zewnętrzne.
Szczętki występują we wszystkich oceanach świata, gdzie stanowią kluczowe, dolne ogniwo w łańcuchu pokarmowym. Odżywiają się fitoplanktonem oraz w mniejszym stopniu zooplanktonem, same zaś są zjadane przez wiele gatunków większych zwierząt, dla których kryl jest najważniejszym elementem diety, np. fiszbinowców, mant, rekinów wielorybich, krabojadów oraz innych płetwonogich, a także kilku gatunków ptaków morskich. Szacuje się, że w Oceanie Południowym organizmy z gatunku kryla antarktycznego ("Euphausia superba") mają biomasę 500 milionów ton – dwa razy więcej niż ogólna biomasa ludzi. Połowa tego zjadana jest corocznie przez wieloryby, płetwonogie, pingwiny, kałamarnice i ryby. W poszukiwaniu pokarmu wiele gatunków szczętek odbywa pionową migrację, stanowiąc w nocy pokarm dla drapieżników żerujących przy powierzchni wody, a w dzień – w głębinach.
Człowiek poławia szczętki w ilości 150–200 tys. ton rocznie. Połowy prowadzi się głównie na wodach Oceanu Południowego i u wybrzeży Japonii. Szczętki wykorzystuje się przeważnie w rolnictwie i gospodarstwach rybackich jako paszę, w wędkarstwie jako przynęty, a także w przemyśle farmaceutycznym. W Rosji i Japonii kryl jest również pokarmem ludzi.
Nazwa „kryl” pochodzi od norweskiego słowa "krill" oznaczającego „narybek”.
Systematyka.
W rzędzie Euphausiacea wyróżnia się dwie rodziny. Rodzina Bentheuphausiidae jest monotypowa, zawiera wyłącznie gatunek "Bentheuphausia amblyops" żyjący w strefie batialnej na głębokościach poniżej 1000 m p.p.m., uważany za najprymitywniejszy gatunek szczętek. Do kolejnej rodziny Euphausiidae zaliczono 85 gatunków, zgrupowanych w dziesięciu rodzajach, z których najliczniejszym jest rodzaj "Euphausia" liczący 31 gatunków.
Z powodu komercyjnych połowów najlepiej zbadanymi są gatunki: kryl antarktyczny ("Euphausia superba"), kryl pacyficzny ("Euphausia pacifica") oraz kryl północny ("Meganyctiphanes norvegica").
Systematyka rzędu Euphausiacea:
Filogeneza.
Do tej pory nie znaleziono kopalnych szczętek, więc mało znana jest ich paleobiologia. Historia specjacji kryla jest znana jedynie z badań wolno ewoluujących jądrowych sekwencji DNA. Porównanie zmian w ich 28S rDNA ze zmianami w 28S rDNA ich bliskich krewnych pancerzowców, których kopalne dowody zachowały się, pozwoliło na określenie dat wyodrębnienia się poszczególnych rodzajów szczętek. Analiza filogenetyczna częściowych sekwencji 28S rDNA euphauzji – stosowana do badania powiązań rodzinnych między gatunkami kryla – wykazała, że ostatni wspólny przodek rodziny Euphasiidae żył we wczesnej kredzie ok. 130 milionów lat temu. Dwie linie rodowe kryla przeżyły wymieranie kredowe (65 milionów lat temu), a nowoczesne gatunki kryla powstały przed końcem paleogenu (23 miliony lat temu).
Rozmieszczenie geograficzne.
Szczętki występują we wszystkich oceanach świata. Rozmieszczenie większości gatunków obejmuje również wszystkie oceany, niektóre gatunki występują endemicznie albo wykazują występowanie ograniczone do strefy sublitoralu.
Gatunki z rodzaju "Thysanoessa" występują zarówno w Atlantyku jak i w Oceanie Spokojnym. Wody tego drugiego to także habitat kryla pacyficznego. Kryl północny żyje w północnej części Atlantyku od wysokości Morza Śródziemnego. Cztery gatunki rodzaju "Nyctiphanes" występują obficie w miejscach prądów podnoszących się oceanicznych wód głębinowych (upwelling) jak: Prąd Kalifornijski, Prąd Peruwiański, Prąd Benguelski i Prąd Kanaryjski, w których człowiek jednocześnie poławia na dużą skalę ryby, mięczaki i skorupiaki.
W Oceanie Południowym otaczającym Antarktydę występuje siedem gatunków kryla: jeden z rodzaju "Thysanoessa" ("T. macrura") i sześć z rodzaju "Euphausia". Kryl antarktyczny żyje zwykle na głębokościach do 100 m p.p.m., podczas gdy gatunek "Euphausia crystallorophias" znaleziono na głębokości 4000 m p.p.m., chociaż normalnie występuje od 300 do 600 m p.p.m.. Oba gatunki są spotykane na południe od 55° S szerokości geograficznej, przy czym "E. crystallorophias" dominuje na południe od 74° S i w regionach zwartego lodu. Inne znane gatunki występujące w Oceanie Południowym to "E. frigida", "E. longirostris", "E. triacantha" oraz "E. vallentini".
Anatomia i morfologia.
Szczętki to skorupiaki mające chitynowy egzoszkielet. Przezroczyste ciało składa się z 21 segmentów, wyraźnie zróżnicowanych na tegmy: głowę, tułów oraz odwłok. Pierwsze dwie tegmy zrośnięte są w głowotułów osłonięty chitynowym karapaksem. U większości gatunków ta zewnętrzna osłona jest przezroczysta. Szczętki mają także skomplikowane oczy złożone, umieszczone na krótkich słupkach. Niektóre gatunki mogą adaptować się do zmiennych warunków świetlnych dzięki pigmentom, których używają jako biologicznego rodzaju rastru. Wyposażone są w parę długich, wieloczłonowych czułków (u stawonogów zwane antenami) oraz kilka par dwugałęziowych odnóży, które dzielą się na odnóża kroczne (pereiopody) oraz odnóża tułowiowe (torakopody). Liczba par jest różna u poszczególnych rodzajów oraz gatunków. W skład torakopodów wchodzą odnóża służące do karmienia i do filtracji pokarmu z wody. U gatunków drapieżnych, druga lub druga i trzecia para są wydłużone i zaopatrzone w szczypce, spełniając rolę narządów chwytnych. Poza tym wszystkie gatunki mają pięć par, zaopatrzonych w długie szczeci, pływnych odnóży (pleopody) bardzo podobnych do pleopodów homara. Większość gatunków dorasta do 1–2 cm długości, zaś kilka może osiągnąć rozmiar 6–12 cm. Największym gatunkiem jest mezopelagiczna szczętka "Thysanopoda spinicaudata". Szczętki można z łatwością odróżnić od innych skorupiaków ze względu na ich widoczne z zewnątrz, nitkowate i zwijające się spiralnie skrzela.
Wiele gatunków kryla filtruje pożywienie za pomocą przednich odnóży (torakopody), które tworzą rodzaj bardzo gęstego grzebienia odsączającego pożywienie z wody. Rzęsy filtrów mogą być tak gęste, że niektóre gatunki, jak np. "Euphausia" spp., mogą odżywiać się głównie fitoplanktonem, a w szczególności jednokomórkowymi algami okrzemkami. Przyjmuje się jednak, że szczętki to głównie organizmy wszystkożerne. Niektóre gatunki są wyłącznie mięsożernymi, polującymi na mały zooplankton i larwy ryb.
Oprócz "Bentheuphausia amblyops" wszystkie pozostałe szczętki mają zdolność bioluminescencji, dzięki organom zwanym fotoforami mogącym emitować światło o barwie żółtej lub żółtozielonej, w błyskach 1-6-sekundowych. Fotofory występują na częściach podstawowych słupków ocznych albo odnóży tułowiowych oraz na 4 sterniach segmentów tułowia. Światło powstaje w wyniku enzymatycznych reakcji chemiluminescencji, w których pigment lucyferyna jest aktywowana przez enzym lucyferazę. Badania wykazały, że lucyferyny wielu gatunków szczętek to fluorescencyjne tetrapirole, podobne, aczkolwiek nie identyczne, z lucyferynami niektórych bruzdnic. Szczętki prawdopodobnie nie mogą samodzielnie produkować tych substancji, jednak wchłaniają je wraz z bruzdnicami będącymi częścią ich diety. Fotofory szczętek są dość rozwinięte i mogą skupiać światło oraz obracać je w wybranym kierunku za pomocą mięśni. Funkcja tych organów nie jest dokładnie znana, sądzi się, że odgrywają pewną rolę przy kopulacji, warunkują stosunki społeczne, czy też ułatwiają orientację. Niektórzy badacze (m.in.: Lindsay i Latz oraz Johnsen) przypuszczają, że szczętki używają światła jako kamuflażu mającego zredukować ich cień i w ten sposób uczynić niewidocznymi dla drapieżników pływających pod nimi.
Tryb życia.
Większość gatunków szczętek to zwierzęta żyjące w ławicach. Ich rozmiary i gęstość różnią się znacznie w zależności od gatunku jak i regionu występowania. W przypadku kryla antarktycznego stwierdzono gęstość ławic w wielkości od 10 000 do 30 000 osobników na metr sześcienny. Pływanie w ławicy jest mechanizmem ochronnym, który irytuje mniejsze drapieżniki koncentrujące się podczas ataku na pojedyncze okazy.
Większe migracje szczętek związane są z prądami morskimi. W ciągu dnia skorupiaki te odbywają zwykle wędrówki wertykalne – spędzają dzień w głębiach i wypływają w wyższe warstwy akwenów podczas nocy. Im głębiej schodzą, tym bardziej zmniejszają swoją aktywność, przypuszczalnie aby ograniczać spotkania z drapieżnikami i oszczędzać siły. Niektóre gatunki (np. kryl antarktyczny, kryl pacyficzny, "E. hanseni", "Pseudeuphausia latifrons" albo "Thysanoessa spinifera") tworzą również ławice bezpośrednio pod powierzchnią oceanów za dnia, poszukując pokarmu oraz w celach rozrodczych. To zachowanie naraża je jednak bardziej na ataki drapieżników. Gęste ławice znajdujące się bezpośrednio pod powierzchnią wód, gdzie mają ograniczoną możliwość ucieczki, mogą wywoływać szał jedzenia np. u ptaków czy ryb. Ławice rozpraszają się, gdy są zaniepokojone. Obserwowano jak niektóre osobniki szczętek liniały nagle, zostawiając powłokę egzoszkieletu (exuvia) w celu zmylenia napastnika.
Szczętki płyną zwykle z szybkością kilku centymetrów na sekundę (0,2-10 długości ciała na sekundę), używając odnóży pływnych (pleopody) jako napędu. Będąc w niebezpieczeństwie, reagują ucieczką zwaną lobstering – kurcząc i rozkurczając segmenty ogonowe telsona i uropody, szczętki poruszają się do tyłu względnie szybko, osiągając prędkości wahające się od 10 do 27 długości ciała na sekundę, co oznacza w przypadku dużych gatunków (jak np. kryl antarktyczny) około 0,8 m/s. Ze względu na taką zdolność pływania wielu naukowców klasyfikuje dorosłe szczętki jako nekton, czyli organizmy zdolne do poruszania się wbrew (słabym) prądom morskim. Natomiast wszystkie formy larwalne szczętek traktuje się zasadniczo jako zooplankton.
Rola w ekosystemie.
Szczętki są ważnym ogniwem łańcucha pokarmowego. Częściowo wchodzą w skład gildii filtratorów. Kryl antarktyczny odżywia się fitoplanktonem, przeobrażając energię pierwszego rzędu w formę materii przystępną dla konsumpcji większych zwierząt, które nie mogą odżywiać się bezpośrednio mikroskopijnymi algami. Inne gatunki, jak np. kryl północny, mają stosunkowo drobny system filtrów umożliwiający im aktywne polowanie na widłonogi i większy zooplankton. Z drugiej strony szczętki są pożywieniem wielu gatunków zwierząt. Do nich należą zarówno mniejsze zwierzęta, np. ryby albo ptaki, jak i większe ssaki, np. płetwonogie, a nawet fiszbinowce.
Zaburzenia ekosystemu, które powodują zmiany ilościowe populacji szczętek, mogą mieć poważne konsekwencje (kaskada troficzna). Przykładem może być zjawisko obserwowane w Morzu Beringa w 1998: Podczas zakwitu glonów z rzędu "Coccolithophorales" z gromady haptofitów w dotkniętych regionach morza spadła koncentracja okrzemek, którymi odżywiają się szczętki. Ponieważ te nie mogą odżywiać się jeszcze mniejszymi Coccolithophorales, ich populacje (głównie kryla pacyficznego) zmniejszyły się drastycznie w tym akwenie. To znów pociągnęło za sobą zmiany ilościowe innych gatunków zwierząt (np. zmniejszyły się populacje burzyków). Możliwe, że spadek liczebności szczętek mógł być przyczyną zmiany tras wędrówek łososi, które nie powróciły w tym sezonie na tarło do rzek zachodniej Alaski.
Oprócz drapieżnictwa i doboru pokarmu na stopień śmiertelności szczętek mogą wpływać również inne czynniki. Istnieje kilka jednokomórkowych, endopasożytniczych orzęsków z rodzaju "Collinia", które mogą zarazić różne gatunki kryla i spowodować znaczące spadki w dotkniętych populacjach. Takie zarażenia obserwowano u "Thysanoessa inermis" w Morzu Barentsa, jak i u populacji kryla pacyficznego, "Thysanoessa spinifera" oraz "T. gregaria" żyjących wzdłuż północnoamerykańskich wybrzeży Pacyfiku. Istnieją również ektopasożyty z rodziny Dajidae, rzędu równonogów, które atakują szczętki (jak i krewetki oraz lasonogi). Jednym z takich pasożytów jest "Oculophryxus bicaulis", którego znaleziono na gatunkach kryla: "Stylocheiron affine" i "S. longicorne". Napastnik przyczepia się do czułek ocznych szczętek i wysysa krew z ich głów. Przyjmuje się, że w ten sposób uniemożliwia rozmnażanie swojego żywiciela, ponieważ żaden z zarażonych osobników nie osiągnął dojrzałości płciowej.
Cykl życiowy.
Cykl życiowy kryli był tematem kilku badań naukowych (np. Guerny 1942 i Mauchline &amp; Fisher 1969), które obejmowały różne gatunki. Jest on więc dosyć dobrze znany, przy czym istnieją małe różnice w cyklach życiowych poszczególnych gatunków.
Szczętki są rozdzielnopłciowe, samice nie opiekują się jajami. Po tym jak szczętka wykluje się z jaja, skorupiak przechodzi kilka faz larwalnych, zwanych: "nauplius", "pseudometanauplius", "metanauplius", "calyptopsis" i "furcilia". Każda z tych faz dzieli się dalej na podfazy. Fazę "pseudometanauplius" przechodzą wyłącznie gatunki – tak zwane "sac-spawners" (wylęgacze workowe) – które składają jaja w worku jajotwórczym. Larwy rosną i linieją kilka razy podczas rozwoju. Zrzucają wtedy swój sztywny egzoszkielet za każdym razem, gdy ten staje się za mały i wytwarzają nowy. Linienie następuje częściej, gdy larwy są mniejsze, a gdy stają się większe, częstotliwość linienia spada. Podczas fazy "metanauplius" larwy odżywiają się resztkami żółtka znajdującego się w ich ciele. Dopiero w fazie "calyptopsis", w wyniku procesu różnicowania komórkowego, powstają otwór gębowy i układ trawienny, po czym larwy zaczynają się odżywiać fitoplanktonem. Podczas tej fazy larwy muszą dotrzeć do strefy fotycznej wyższych warstw oceanu, w których żyją algi, gdyż ich rezerwy żółtka wyczerpują się. W przebiegu fazy "furcilia" powstają kolejno segmenty ciała z parami odnóży pławnych (pleopody). Każda z nowo powstałych par funkcjonuje dopiero po kolejnym procesie linienia. Przy tym liczba segmentów z kończynami powstających podczas każdej z podfaz fazy "furcilia" może się różnić w przypadku tego samego gatunku w zależności od warunków środowiskowych. Po tej ostatniej fazie młody kryl wygląda podobnie do dorosłego osobnika, nie jest jednak jeszcze dojrzały.
Podczas okresu godowego, który odbywa się w różnych porach w zależności od gatunku i klimatu, dochodzi do kopulacji, przy czym samce przystawiają spermatofor do otworu genitalnego ("thelycum") samic. Samice mogą nosić do kilku tysięcy jaj w jajnikach. Masa jaj może wynosić do jednej trzeciej masy ciała samicy. Podczas jednego sezonu kryle mogą rozmnażać się kilkakrotnie, przy czym okresy między lęgami można liczyć nawet w dniach.
Istnieją dwa rodzaje mechanizmu rozrodczego:
Kilka z gatunków szczętek, które występują w wodach polarnych, może żyć ponad sześć lat (np. kryl antarktyczny). Inne, np. kryl pacyficzny, występujący w wodach klimatu umiarkowanego, mogą osiągnąć wiek dwóch lat. Okres życia gatunków występujących w wodach klimatu podrównikowego albo równikowego jest jeszcze krótszy, np. "Nyctiphanes simplex" żyje zwykle od sześciu do ośmiu miesięcy.
Szczętki linieją za każdym razem, gdy wyrosną ze swojego sztywnego egzoszkieletu. Młode okazy, które rosną szybciej, linieją częściej niż starsze i większe zwierzęta. Częstotliwość linienia różni się u poszczególnych gatunków. W zależności od czynników zewnętrznych (szerokość geograficzna, temperatura wody, zasoby pokarmowe) może być różna nawet u tego samego gatunku. Okres między linieniami podtropikalnego gatunku "Nyctiphanes simplex" waha się ogólnie od dwóch do siedmiu dni – podczas gdy larwy linieją średnio co 4 dni, okazy młode i dorosłe zrzucają egzoszkielet co 6 dni. W wypadku kryla antarktycznego (Ocean Południowy) okresy między linieniami wahają się od 9 do 28 dni w zależności od temperatury wody (od 0 °C do 4 °C). Okresy te trwają u kryla północnego (Morze Północne) również od 9 do 28 dni, jednak przy temperaturach od 2,5 °C do 15 °C. Kryl antarktyczny potrafi także zmniejszyć rozmiar swojego ciała, gdy nastąpi niedobór pokarmu. Również wtedy zwierzę linieje, zrzucając swój za duży egzoszkielet. Podobna umiejętność kurczenia się jest charakterystyczna dla kryla pacyficznego występującego w wodach od klimatu umiarkowanego do polarnego. Jest to adaptacja do wysokich temperatur panujących okresowo w wodach, w których gatunek występuje. Naukowcy tłumaczą tę samą adaptację w przypadku innych gatunków szczętek zamieszkujących umiarkowane akweny.
Znaczenie dla człowieka.
W Japonii szczętki, poławiane tam co najmniej od XIX w., są pożywieniem dla ludzi ("okiami" (オキアミ) jap.) oraz karmą dla zwierząt hodowlanych. Globalne połowy na wielką skalę rozpoczęły się na przełomie lat 60. i 70. XX w. Obecnie prowadzi się je w Morzu Szkockim i na wodach antarktycznych oraz u wybrzeży Japonii. Największe połowy w historii prowadziły Japonia oraz ZSRR, zaś po jego rozpadzie Rosja i Ukraina. Szczyt odłowów odnotowano w 1983, kiedy to uzyskano 528 tys. ton kryla tylko z Oceanu Południowego (93% odłowiło ZSRR). W 1993 dwa wydarzenia przyczyniły się do drastycznego zmniejszenia odłowów kryla. Rosja zrezygnowała z połowów oraz wprowadzono znaczące limity uzyskiwania szczętek. Limity wynikały z (CCAMLR) będącej częścią Traktatu Antarktycznego. W 2007 największe odłowy prowadziła Japonia, za którą znalazły się Korea Południowa, Ukraina i Polska. Obecnie odłowy w wodach antarktycznych kształtują się na poziomie ok. 100 tys. ton rocznie. Są regulowane przez piętnasty paragraf CCAMLR. Prawdopodobnie ograniczenie połowów jest także związane z wysokimi kosztami uzysku, aczkolwiek kwestie polityczne i konieczność legalizacji także odgrywają istotną rolę. Połowy u wybrzeży Japonii kształtują się na poziomie 70 tys. ton.
Eksperymentalne połowy na małą skalę prowadzi się także na innych obszarach, m.in. kryla pacyficznego u wybrzeży Kolumbii Brytyjskiej, oraz kryla północnego, "Thysanoessa raschii" i "Thysanoessa inermis" w Zatoce Świętego Wawrzyńca. Podczas tych połowów uzyskuje się kilkaset ton szczętek rocznie. Nicol oraz Foster uważają, iż rozpoczęcie połowów na dużą skalę w tych rejonach może spotkać się z oporem ze strony lokalnych rybaków oraz ekologów.
Szczętki mają smak słony i bardziej intensywny niż krewetki. Do masowej konsumpcji i przemysłowego przetworzenia muszą być obierane, ponieważ ich egzoszkielet zawiera fluorki, które w dużych ilościach mogą być toksyczne. Nadmierne spożycie "okiami" może także wywoływać biegunkę. Olej z kryla jest natomiast bogatym źródłem nienasyconych kwasów tłuszczowych typu omega-3, DHA oraz EPA.

</doc>
<doc id="847590" url="https://pl.wikipedia.org/wiki?curid=847590" title="KSWK">
KSWK



</doc>
<doc id="847591" url="https://pl.wikipedia.org/wiki?curid=847591" title="ZVI Falcon">
ZVI Falcon



</doc>
<doc id="847592" url="https://pl.wikipedia.org/wiki?curid=847592" title="Sznur galowy">
Sznur galowy



</doc>
<doc id="847593" url="https://pl.wikipedia.org/wiki?curid=847593" title="Krall">
Krall



</doc>
<doc id="847597" url="https://pl.wikipedia.org/wiki?curid=847597" title="Euphausiacea">
Euphausiacea



</doc>
<doc id="847599" url="https://pl.wikipedia.org/wiki?curid=847599" title="Eufauzje">
Eufauzje



</doc>
<doc id="847600" url="https://pl.wikipedia.org/wiki?curid=847600" title="Eufazje">
Eufazje



</doc>
<doc id="847601" url="https://pl.wikipedia.org/wiki?curid=847601" title="Łukasz Adamski">
Łukasz Adamski

Łukasz Adamski (ur. 30 kwietnia 1981 w Skwierzynie) – polski piłkarz, grający na pozycji pomocnika, zawodnik Drawy Drawsko Pomorskie. Jest synem Stanisława Adamskiego.
Kariera.
Jego pierwszym juniorskim klubem był Stilon Gorzów. W 1996 roku trenował również w Sokole Pniewy. W 1997 roku wyleciał do Brazylii, gdzie trenował rok w Athletico Paranaense. Jednak w 1998 roku wrócił do Polski i trenował w MSP Szamotuły. Jego pierwszym seniorskim klubem był niemiecki Tasmania 73 Neukölln. W 2000 roku wrócił do Polski i grał w Polonii Warszawa. Rozegrał tam 18 spotkań. W tym samym roku przeniósł się do Błękitnych Stargard Szczeciński. Grał tam rok, rozegrał 16 spotkań i zdobył 2 bramki, jednak PZPN anulował wszystkie mecze Błękitnych. W 2003 roku przeniósł się do GKS-u Bełchatów. Rozegrał tam 15 spotkań. W 2004 roku reprezentował barwy Ruchu Chorzów, gdzie rozegrał tylko 4 spotkania. W 2005 roku podpisał kontrakt z Arką Nowa Sól. W Arce rozegrał 32 spotkania i strzelił 2 bramki. Od 2006 do 2007 roku reprezentował barwy ŁKS-u Łomża. Rozegrał 54 spotkania i 11 razy trafiał do siatki. Z ŁKS-u Łomża przeniósł się do Wisły Płock. Rozegrał tam 8 spotkań. Następnym jego klubem był Tur Turek, gdzie przez rok rozegrał tylko 5 spotkań. Od 2009 roku występował w Zniczu Pruszków. W Zniczu rozegrał 7 spotkań. Od 2010 do 2012 roku reprezentował barwy IV, a potem III ligowego ŁKS-u Łomża. Po czym miał kontuzję. Od 2013 roku gra w klubie Drawa Drawsko Pomorskie.
W Ekstraklasie rozegrał 18 meczów.

</doc>
<doc id="847602" url="https://pl.wikipedia.org/wiki?curid=847602" title="Struktura organizacyjna polskiej dywizji artylerii przeciwlotniczej z 1951">
Struktura organizacyjna polskiej dywizji artylerii przeciwlotniczej z 1951

Struktura organizacyjna dywizji artylerii przeciwlotniczej z 22 marca 1951
W latach 1951-1952 w Wojsku Polskim, w oparciu o etaty Nr 4/65 - 4/68 z 22 marca 1951, sformowane zostały dwa związki taktyczne artylerii przeciwlotniczej: 11 i 16 DAPlot.
Dowództwo: 5 (etat Nr 4/65)
Razem

</doc>
<doc id="847604" url="https://pl.wikipedia.org/wiki?curid=847604" title="Grossmehring">
Grossmehring



</doc>
<doc id="847605" url="https://pl.wikipedia.org/wiki?curid=847605" title="Maciej Zalewski (filolog)">
Maciej Zalewski (filolog)

Maciej Zalewski (ur. 26 lutego 1956 w Kutnie) – polski polityk, filolog, przedsiębiorca, działacz opozycji demokratycznej w okresie PRL, poseł na Sejm I kadencji.
Życiorys.
Ukończył w 1979 studia na Wydziale Polonistyki Uniwersytetu Warszawskiego. Później był nauczycielem akademickim na tej uczelni w Katedrze Kultury Polskiej. Od 1980 działał w opozycji demokratycznej w ramach „Solidarności”. Po wprowadzeniu stanu wojennego współtworzył podziemne pismo „Wola”, wydawnictwo o tej samej nazwie, MKK „Solidarność” oraz Grupy Polityczne Wola. W latach 80. dwukrotnie tymczasowo aresztowany z przyczyn politycznych, w ramach represji był pozbawiony wolności łącznie przez półtora roku. Działał w Duszpasterstwie Ludzi Pracy, Klubie Myśli Politycznej „Dziekania” oraz kilku innych strukturach w ramach opozycji demokratycznej. Publikował m.in. w „Tygodniku Mazowsze”.
W 1990 znalazł się wśród założycieli Porozumienia Centrum. Pełnił funkcję zastępcy Jarosława Kaczyńskiego jako redaktora naczelnego „Tygodnika Solidarność”. Należał też do twórców Fundacji Prasowej „Solidarność” i pomysłodawców stworzenia przedsiębiorstwa Telegraf. W 1991 był sekretarzem Komitetu Obrony Kraju w Kancelarii Prezydenta Lecha Wałęsy. Zajmując to stanowisko, ostrzegł wspólników Art-B Bogusława Bagsika i Andrzeja Gąsiorowskiego, przed grożącym im tymczasowym aresztowaniem.
W 1991 został wybrany na posła I kadencji z listy POC. Zasiadał w Komisji Przekształceń Własnościowych i w Komisji Obrony Narodowej. W trakcie kadencji przystąpił do klubu Polskiego Programu Liberalnego. Zrezygnował z mandatu poselskiego przed końcem kadencji po tym, jak w stanie nietrzeźwości wywołał awanturę z policjantami po kolizji drogowej.
W 2005 rozpoczął odbywanie kary 2 i pół roku pozbawienia wolności, na którą został skazany za ostrzeżenie wspólników Art-B. Po odbyciu roku i trzech miesięcy kary uzyskał warunkowe przedterminowe zwolnienie. Zajął się prowadzeniem własnej firmy doradczej East Link (od 1994) oraz portalu internetowego Latarnik (od 2000).

</doc>
<doc id="847606" url="https://pl.wikipedia.org/wiki?curid=847606" title="Bohmfeld">
Bohmfeld



</doc>
<doc id="847607" url="https://pl.wikipedia.org/wiki?curid=847607" title="Boehmfeld">
Boehmfeld



</doc>
<doc id="847609" url="https://pl.wikipedia.org/wiki?curid=847609" title="Pforring">
Pforring



</doc>
<doc id="847610" url="https://pl.wikipedia.org/wiki?curid=847610" title="Euromissile HOT">
Euromissile HOT



</doc>
<doc id="847611" url="https://pl.wikipedia.org/wiki?curid=847611" title="Pfoerring">
Pfoerring



</doc>
<doc id="847612" url="https://pl.wikipedia.org/wiki?curid=847612" title="Euromissile MILAN">
Euromissile MILAN



</doc>
<doc id="847615" url="https://pl.wikipedia.org/wiki?curid=847615" title="Mornsheim">
Mornsheim



</doc>
<doc id="847616" url="https://pl.wikipedia.org/wiki?curid=847616" title="Moernsheim">
Moernsheim



</doc>
<doc id="847619" url="https://pl.wikipedia.org/wiki?curid=847619" title="Kosching">
Kosching



</doc>
<doc id="847620" url="https://pl.wikipedia.org/wiki?curid=847620" title="Koesching">
Koesching



</doc>
<doc id="847622" url="https://pl.wikipedia.org/wiki?curid=847622" title="Konigsmoos">
Konigsmoos



</doc>
<doc id="847624" url="https://pl.wikipedia.org/wiki?curid=847624" title="Koenigsmoos">
Koenigsmoos



</doc>
<doc id="847625" url="https://pl.wikipedia.org/wiki?curid=847625" title="Munchsmunster">
Munchsmunster



</doc>
<doc id="847626" url="https://pl.wikipedia.org/wiki?curid=847626" title="Muenchsmuenster">
Muenchsmuenster



</doc>
<doc id="847627" url="https://pl.wikipedia.org/wiki?curid=847627" title="Instytut Biochemii i Biofizyki">
Instytut Biochemii i Biofizyki



</doc>
<doc id="847629" url="https://pl.wikipedia.org/wiki?curid=847629" title="Ebenhausen">
Ebenhausen



</doc>
<doc id="847630" url="https://pl.wikipedia.org/wiki?curid=847630" title="Hrabstwo Anderson (Karolina Południowa)">
Hrabstwo Anderson (Karolina Południowa)

Hrabstwo Anderson znajduje się na północnym zachodzie stanu Karolina Południowa. W roku 2005 liczba mieszkańców wyniosła 175 514. Stolicą jest Anderson. Nazwane cześć Roberta Andersona, prominentnej postaci amerykańskiej rewolucji.
Geografia i ekonomia.
Całkowita powierzchnia wynosi 1 962 km². Z tego 102 km² (5,21%) stanowi woda. Znajdują się tutaj ośrodki rekreacyjne wzdłuż brzegów jezior, plaże, widok na Pasmo Błękitne. Jedne z najniższych kosztów utrzymania w USA.
Religia.
W 2010 roku ponad połowa populacji (52,3%) jest członkami kościołów ewangelikalnych, z największą denominacją Południową Konwencją Baptystów (41%). Do innych większych społeczności ewangelikalnych należą zielonoświątkowcy (6%) i bezdenominacyjni (4,2%). 
Protestantyzm głównego nurtu obejmuje 6,3% populacji, z największą denominacją Zjednoczonym Kościołem Metodystycznym (4,2%), a do grupy określanej jako historyczni czarni protestanci należy 4,2%, w większości baptyści.
Największym nieprotestanckim związkiem wyznaniowym jest Kościół katolicki, który z dwoma kościołami obejmuje 1,5% populacji hrabstwa. Inne religie w hrabstwie, to głównie: mormoni (0,5%), bahaiści (0,09%) i świadkowie Jehowy (1 zbór).

</doc>
<doc id="847631" url="https://pl.wikipedia.org/wiki?curid=847631" title="Pornbach">
Pornbach



</doc>
<doc id="847632" url="https://pl.wikipedia.org/wiki?curid=847632" title="Poernbach">
Poernbach



</doc>
<doc id="847633" url="https://pl.wikipedia.org/wiki?curid=847633" title="Ilmmunster">
Ilmmunster



</doc>
<doc id="847634" url="https://pl.wikipedia.org/wiki?curid=847634" title="Ilmmuenster">
Ilmmuenster



</doc>
<doc id="847636" url="https://pl.wikipedia.org/wiki?curid=847636" title="Pin grid array">
Pin grid array

PGA (ang. "Pin Grid Array") – typ obudowy układów scalonych stosowany powszechnie w produkcji procesorów.
W obudowach tego typu wyprowadzenia w postaci szpilek, czyli tzw. "pinów," znajdują się na całej bądź znacznej części powierzchni spodniej strony układu scalonego. Wyprowadzenia te łączy się z obwodem drukowanym przy pomocy specjalnego gniazda – w przypadku procesorów nazywanego gniazdem procesora. Główną zaletą tej technologii jest ograniczenie miejsca zajmowanego przez układ scalony, dzięki lepszemu stosunkowi ilości wyprowadzeń do rozmiarów obudowy.
Następną generacją obudów, wywodzącą się z PGA, są obudowy BGA (ang. "Ball Grid Array") służące do montażu powierzchniowego, w których wyprowadzenia mają postać kulek ze stopu lutowniczego. 
Warianty PGA.
W miarę postępu technologii powstawały nowe odmiany tego typu obudowy, takie jak:

</doc>
<doc id="847640" url="https://pl.wikipedia.org/wiki?curid=847640" title="Point of View">
Point of View

Point of View – producent kart graficznych opartych na chipsecie nVidii.
Firma posiada oddziały w Europie, Tajwanie, Chinach i USA, jednak większość jej produktów trafia na rynek Europejski.
Firma została założona w 2000 roku.

</doc>
<doc id="847641" url="https://pl.wikipedia.org/wiki?curid=847641" title="Torosaurus">
Torosaurus



</doc>
<doc id="847646" url="https://pl.wikipedia.org/wiki?curid=847646" title="Achelousaurus">
Achelousaurus



</doc>
<doc id="847652" url="https://pl.wikipedia.org/wiki?curid=847652" title="Pterodactylus">
Pterodactylus



</doc>
<doc id="847653" url="https://pl.wikipedia.org/wiki?curid=847653" title="MF Gryf">
MF Gryf

MF Gryf – polski prom samochodowo-pasażerski (ROPAX). Jednostka należy do Polskiej Żeglugi Morskiej i pływa we flocie zarządzanej przez Unity Line. 
Początkowo, w latach 2005-2006 prom pływał ze Świnoujścia do Ystad; od 2007 przeniesiony na trasę Świnoujście – Trelleborg. W każdy rejs może zabrać 100 samochodów ciężarowych (do 17,5 m) oraz 180 pasażerów, dla których przygotowano 144 miejsca w 70 kabinach. Oprócz kabin, na promie do dyspozycji znajduje się kafeteria i kawiarnia, kasyno, bar oraz sklepy.
W polskiej flocie promowej nowy MF „Gryf” jest „spadkobiercą” nazwy i tradycji starego promu o tej nazwie, który wyruszył w pierwszy rejs pod polską banderą ze Świnoujścia 20 czerwca 1967 roku. Był to motorowy prom pasażersko-samochodowy zbudowany w Niemczech w 1962 roku, jako m/f „Hansa Express”. Dokładny opis tego statku znajduje się w kwietniowym numerze „Morza” z roku 1973 (w rubryce „Pod polską banderą”, prowadzonej przez red. naczelnego miesięcznika – Jerzego Micińskiego). W roku 1973 m/f „Gryf” (zakupiony od armatora z Finlandii, u którego pływał pod nazwą „Finndana”) zainaugurował obsługę serwisu promowego z Gdańska do Helsinek. Został również „uwieczniony” w ostatnim odcinku polskiego serialu telewizyjnego „SOS” z 1975 roku. Podczas kilku pierwszych lat swojej służby pod polską banderą m/f „Gryf” pływał pod znakami PŻM, gdzie był jedynym statkiem o białym kolorze kadłuba. Po kilku latach prom przeszedł do floty PLO, a później – pod znak PŻB, gdzie pływał do końca swojej służby. Statek sportretowano na wielu pocztówkach, w tym jednej tzw. „trójwymiarowej” oraz jednej malowanej (przez Adama Werkę) w ramach reklamowej serii PŻB.

</doc>
<doc id="847654" url="https://pl.wikipedia.org/wiki?curid=847654" title="Kromfohrlander">
Kromfohrlander



</doc>
<doc id="847655" url="https://pl.wikipedia.org/wiki?curid=847655" title="Zderzenie">
Zderzenie

Zderzenie – ogół zjawisk powstających przy zetknięciu się poruszających się względem siebie ciał. Zazwyczaj za zderzenie uważa się zjawisko trwające krótko, choć używa się także do zjawisk trwających długo np. zderzenia galaktyk.
W fizyce oznacza oddziaływanie pomiędzy poruszającymi się względem siebie ciałami, trwające przez pewien skończony czas. Na zderzające się obiekty nie powinny przy tym działać siły zewnętrzne (czyli takie, których źródłem nie są zderzające się obiekty) lub siły te są na tyle słabe lub zderzenie na tyle krótkie, by ich wpływ można było pominąć. Według powyższej definicji przykładami zderzeń są:
Nie jest natomiast zderzeniem ruch planety czy komety okresowej dookoła Słońca, ponieważ czas oddziaływania jest w tym wypadku teoretycznie nieskończony.
Opis zderzeń.
Ze względu na ograniczony czas działania sił skutki kinetyczne (zmiana ruchu ciał) zderzenia opisuje się przez określenie ruchu ciał przed i po zderzeniu i zazwyczaj nie analizuje się sił działających podczas zderzenia.
Stan początkowy w opisie zderzenia jest to stan układu ciał tuż przed oddziaływaniem, czyli lista wchodzących w oddziaływanie ciał z ich położeniami i pędami. Analogicznie stan końcowy to lista ciał po zakończeniu oddziaływania, z podaniem ich położeń i pędów. Zazwyczaj w badaniu zderzeń interesuje nas przede wszystkim stan końcowy i jego relacja do stanu początkowego.
W mechanice klasycznej jesteśmy w zasadzie w stanie wyznaczyć jednoznacznie stan końcowy układu na podstawie znajomości stanu początkowego, o ile tylko dysponujemy opisem sił działających w trakcie zderzenia. Inaczej jest w mechanice kwantowej: tam z zasady nie jesteśmy w stanie przewidzieć jednoznacznie wyniku zderzenia. Jednak mając opis oddziaływania pomiędzy cząstkami, jesteśmy w stanie określić możliwość wystąpienia określonego stanu jak i prawdopodobieństwa (a ściślej przekroje czynne) uzyskania różnych stanów końcowych.
Układy odniesienia.
Zderzenia można opisywać w różnych układach odniesienia. Najczęściej używane w opisie zderzeń są następujące układy inercjalne:
Zderzenia a zasady zachowania.
W badaniu zderzeń podstawową rolę odgrywają zasady zachowania, przede wszystkim zasada zachowania pędu i zasada zachowania energii. W analizie zderzeń cząstek elementarnych, w których może dochodzić do produkcji nowych cząstek, stosuje się również zasady zachowania określonych liczb kwantowych (ładunku elektrycznego, liczby barionowej itp). Zastosowanie zasad zachowania pozwala na powiązanie ze sobą różnych parametrów stanu końcowego (na przykład pędów produktów zderzenia), nawet jeżeli nie jest znany dokładny mechanizm zderzenia i działające podczas niego siły.
Zachowanie energii w zderzeniach.
Zasada zachowania energii jest zasadą uniwersalną i obowiązuje również w procesach zderzeń. Możliwe są jednak przemiany energii w inne formy. Część energii kinetycznej zderzających się obiektów może na przykład zostać zamieniona w ciepło, zużyta na odkształcenie lub rozerwanie obiektów, bądź przekształcona w masę nowych, wyprodukowanych w zderzeniu cząstek. W tych wypadkach łączna energia kinetyczna produktów zderzenia będzie niższa od energii kinetycznej przed zderzeniem. Możliwa jest też sytuacja odwrotna, zderzenie może wyzwolić energię potencjalną zmagazynowaną w zderzających się obiektach, dzięki czemu energia kinetyczna produktów zderzenia będzie większa od początkowej. Przykładem takiej sytuacji jest pochłonięcie neutronu przez jądro 235U i następujący rozpad jądra, z wyzwoleniem energii.
Zderzenie, w którym w stanie końcowym mamy te same cząstki, co w stanie początkowym i energia kinetyczna jest zachowana, nazywamy zderzeniem sprężystym (lub elastycznym).

</doc>
<doc id="847656" url="https://pl.wikipedia.org/wiki?curid=847656" title="Gogolina Nowa">
Gogolina Nowa

Gogolina Nowa (do 31 grudnia 2016 Nowa Gogolina) – część wsi Gogolina w Polsce, położona w województwie wielkopolskim, w powiecie konińskim, w gminie Wilczyn.
W latach 1975–1998 Gogolina Nowa należała administracyjnie do województwa konińskiego.

</doc>
<doc id="847657" url="https://pl.wikipedia.org/wiki?curid=847657" title="Naświetlanie">
Naświetlanie



</doc>
<doc id="847658" url="https://pl.wikipedia.org/wiki?curid=847658" title="Topór (potok)">
Topór (potok)

Topór (niem. ) – potok, lewostronny dopływ Dobrej o długości 17,83 km. Swój początek bierze w okolicach Smardzowa. Uchodzi do Dobrej w obrębie Zakrzowa we Wrocławiu.

</doc>
<doc id="847663" url="https://pl.wikipedia.org/wiki?curid=847663" title="Zenon Martyniuk">
Zenon Martyniuk

Zenon Martyniuk (ur. 23 czerwca 1969 w Gredelach) – polski piosenkarz i gitarzysta wykonujący muzykę z gatunku disco polo.
Od 1989 wokalista zespołu Akcent, który założył z Mariuszem Anikiejem. Z zespołem wydał 15 albumów studyjnych oraz wylansował przeboje takie jak „Gwiazda”, „Królowa nocy” (cover utworu grupy Meffis), „Pragnienie miłości”, „Przez twe oczy zielone” czy „Przekorny los”. W latach 1991–1993 współtworzył z Henrykiem Millerem zespół Ex-Akcent, z którym wydał trzy albumy: "Szczęśliwy czas" (1991), "Piękna niedziela" (1992) i "Kolędy" (1992). Od 1994 także artysta solowy, wydał dwie płyty: "Wspomnienie" (1994) i "Do Ciebie..." (2006), którą nagrał z Waldkiem Oksztulem, oraz minialbum "Ja gnam przed siebie" (2019).
Był głównym bohaterem filmu biograficznego "Zenek", poza tym wystąpił gościnnie w filmie "Miszmasz, czyli kogel-mogel 3" oraz serialu "Lombard. Życie pod zastaw".
Życiorys.
Rodzina i edukacja.
Jest synem Bazylego i Teresy Martyniuków, którzy zajmowali się gospodarstwem. Ma starszą o trzy lata siostrę Wiolettę. Pochodzi z rodziny mieszanej wyznaniowo – matka jest wyznania rzymskokatolickiego, a ojciec był wyznania prawosławnego. W niemowlęctwie został ochrzczony w cerkwi, a wychowywany był w obrządku rzymskokatolickim. Dorastał w rodzinie o tradycjach muzycznych: babka i matka śpiewały, wujkowie grali w zespołach muzycznych na zabawach wiejskich. Sam już jako dziecko rozpoczął edukację muzyczną, od wczesnych lat dzieciństwa uświetniał występami imprezy i akademie szkolne.
Po ukończeniu nauki w ósmej klasie szkoły podstawowej zaczął występować zarobkowo z różnymi zespołami muzycznymi na lokalnych imprezach i przyjęciach weselnych, poza tym trenował piłkę nożną i biegi oraz udzielał się w harcerstwie. Ukończył IV Liceum Ogólnokształcące w Białymstoku i Studium Ekonomiczne w Zespole Szkół nr 3 im. Władysława Stanisława Reymonta w Bielsku Podlaskim. Potrafi śpiewać w językach: romskim, białoruskim (w dzieciństwie wygrywał konkursy piosenki białoruskiej) i rosyjskim.
Kariera zawodowa.
Podczas występu na jednym z przyjęć weselnych został wypatrzony przez Zenobiusza Gula, który zaproponował mu występy w swoim zespole Akord. Występował także w zespołach: Centrum, Zenki, Orfeusz i Venus. Pod koniec 1989 wraz z Mariuszem Anikiejem założył zespół Akcent. Latem 1991 wyjechał do Belgii, gdzie zagrał pierwsze koncerty dla tamtejszej Polonii. W latach 1991–1993, po wyjeździe Anikieja do Belgii, występował w zespołach Ex-Akcent razem z Henrykiem Mellerem, z którym wydał trzy albumy: "Szczęśliwy czas", "Piękna niedziela" i "Kolędy". Poza tym udzielał się w zespole Crazy Boys, z którym m.in. nagrał kilka piosenek dla wytwórni Blue Star i w 1992 wystąpił w warszawskiej Sali Kongresowej na Gali Piosenki Popularnej i Chodnikowej.
Po powrocie Anikieja do Polski w 1993 reaktywowali zespół Akcent. Do końca lat 90. wraz z formacją wylansował liczne przeboje, m.in.: „Życie to są chwile”, „Gwiazda” czy „Królowa nocy” (cover utworu grupy Meffis). W 1994 wydał także solowy album studyjny pt. "Wspomnienie".
W 2006 premierę miał album pt. "Do ciebie", który nagrał z Waldemarem Oksztulem z grupy Imperium. W nowym tysiącleciu nagrał z Akcentem kolejne płyty oraz wylansował przeboje takie jak m.in. „Pragnienie miłości”, „Przekorny los” czy „Przez twe oczy zielone”. Teledysk do tego ostatniego odniósł ogromny sukces komercyjny, zostając drugim klipem do polskiej piosenki, który przekroczył próg 100 mln wyświetleń w serwisie YouTube.
W 2015 był gościem talk-show Kuby Wojewódzkiego oraz nagrał w duecie z Edwardem Hulewiczem nową wersję jego piosenki „Za zdrowie pań”. 22 listopada 2016 odebrał statuetkę „Super Osobowości” za wygraną w plebiscycie na Artystę 25-lecia organizowanym przez dziennik „Super Express”. Przeszło miesiąc później zaśpiewał podczas "Sylwestra z Dwójką" w Zakopanem, a jego wykonanie piosenki „Przez twe oczy zielone” w duecie z Marylą Rodowicz było szeroko komentowane przez ogólnopolskie media. Pod koniec roku wydał także kalendarz charytatywny „Zakochani w pomaganiu”. W czerwcu 2017 był gościem programu "Gwiazdy Cejrowskiego" i wystąpił w koncercie „25 lat disco polo – gala jubileuszowa”. 5 lipca nakładem wydawnictwa Edipresse Polska ukazała się książka biograficzna pt. „Zenon Martyniuk – Życie to są chwile”, będąca wywiadem przeprowadzonym z Martyniukiem przez Martynę Rokitę; fragmenty biografii były czytane przez pięć dni w tygodniu na antenie Polskiego Radia Białystok. W grudniu zaśpiewał „Przez twe oczy zielone” w orkiestrowej aranżacji na gali 25-lecia telewizji Polsat i uświetnił występem plenerowy koncert "Sylwester Marzeń z Dwójką" w Zakopanem. Jego występ śledziło na żywo ok. 7,4 mln telewidzów. We wrześniu 2018 wystąpił podczas koncertu „Roztańczony PGE Narodowy” emitowanego przez TVP2, a w maju 2019 był jednym z artystów koncertu „Wierzę w miłość” w ramach Polsat SuperHit Festiwal. 26 grudnia na antenie TVP2 został wyemitowany benefis "Życie to są chwile" z okazji 30-lecia pracy artystycznej Martyniuka, który obejrzało ok. 4 mln telewidzów. 31 grudnia wystąpił na "Sylwestrze Marzeń z Dwójką" odbywającym się w Zakopanem.
W 2019 wystąpił gościnnie w filmie "Miszmasz, czyli kogel-mogel 3". W 2020 został twarzą kampanii reklamowej sieci sklepów Media Markt oraz wystąpił gościnnie w filmie Jana Hryniaka "Zenek", którego fabuła oparta była na życiorysie Martyniuka. W 2021 wystąpił gościnnie w jednym z odcinków serialu "Lombard. Życie pod zastaw".
Charakterystyka muzyczna i inspiracje.
Jest muzycznym samoukiem, nigdy nie uczęszczał do profesjonalnej szkoły muzycznej. Jego pierwszą nauczycielką śpiewu była babka Nina, a muzyki uczył go wuj Mikołaj. Posiada trzy gitary akustyczne, w tym instrument pochodzący z limitowanej edycji Takamine.
W młodości słuchał twórczości artystek takich jak Anna German, Halina Frąckowiak, Anna Jantar, Zdzisława Sośnicka, Irena Jarocka i Eleni, a także Janusza Laskowskiego. Ceni sobie też muzykę kanadyjskiego piosenkarza Rocha Voisine, a za swoich idoli uznaje Limahla i Johna McInerneya z zespołu Bad Boys Blue.
Dzięki Kazikowi Wysockiemu zainteresował się muzyką cygańską i zaczął śpiewać po romsku.
Wizerunek.
Przez wiele lat kariery nosił fryzurę inspirowaną swoim idolem, Limahlem, ale też George’em Michaelem i Dieterem Bohlenem. Pod koniec lat 90. ściął włosy, zachęcony przez fryzjera do uczesania stylizowanego na Ricky’ego Martina. Na scenie niemal zawsze występuje w koszuli i garniturze.
Martyniuk w wypowiedziach publicznych często używa zdrobnień.
Wpływ na popkulturę.
Jest jednym z najpopularniejszych wokalistów gatunku disco polo. Uważany jest za czołowego przedstawiciela nurtu discopolowo-cygańskiego, nazywany jest „królem disco polo”.
Wielokrotnie odrzucał propozycje udziału w programie rozrywkowym "Dancing with the Stars. Taniec z gwiazdami", nie przyjął także zaproszenia do występu w programie "Top Chef – Gwiazdy od kuchni".
Użyczył wizerunku napojowi energetyzującemu „Zenek Energy Drink”, który został stworzony w 2017 przez warszawską spółkę Just Food Polska.
W 2017 zespół Rompey nagrał utwór „Być jak Zenek”, którego tekst nawiązuje do życiorysu i przebojów Martyniuka.
W lipcu 2017 potwierdzono powstanie filmu biograficznego na podstawie życiorysu Martyniuka. Premiera filmu "Zenek" w reżyserii Jana Hryniaka odbyła się 14 lutego 2020, głównego bohatera zagrali Jakub Zając i Krzysztof Czeczot.
W postać wokalisty wcielili się m.in. uczestnicy programu rozrywkowego Polsatu "Twoja twarz brzmi znajomo" oraz Jarosław Sadza z Kabaretu Skeczów Męczących w parodii zwiastuna filmu "Zenek".
Życie prywatne.
4 lutego 1989 w kościele Matki Bożej z Góry Karmel w Bielsku Podlaskim poślubił Danutę Rolecką, której zadedykował „Sonet dla miłości”. Mają syna Daniela (ur. 1 sierpnia 1989) i wnuczkę Laurę (ur. 2019). W 1994 przeprowadził się z rodziną z Bielska Podlaskiego do Białegostoku, następnie zamieszkał w Grabówce.
Deklaruje się jako osoba wierząca.
Jest fanem piłki nożnej, szczególnie kibicuje drużynie Jagiellonia Białystok, dla której nagrał nową wersję swojego przeboju „Przez twe oczy zielone” – „Przez twe bramki strzelone”.

</doc>
<doc id="847664" url="https://pl.wikipedia.org/wiki?curid=847664" title="Suchary">
Suchary



</doc>
<doc id="847670" url="https://pl.wikipedia.org/wiki?curid=847670" title="Światowa Federacja Młodzieży Demokratycznej">
Światowa Federacja Młodzieży Demokratycznej

Światowa Federacja Młodzieży Demokratycznej (ang. WFDY – "World Federation of Democratic Youth") – lewicowa organizacja młodzieżowa, uznana przez Organizację Narodów Zjednoczonych za międzynarodową pozarządową organizację młodzieżową. ŚFMD określa się jako organizacja antyimperialistyczna i lewicowa.
Założona została w Londynie w 1945 roku. Początkowo była to szeroka międzynarodówka grup młodzieżowych z całego świata, które stworzyły federację po zakończeniu II wojny światowej. Wraz z nastaniem zimnej wojny praktycznie wszystkie organizacje z państw zachodnich wycofały się z Federacji. Stało się tak dlatego, że ŚFMD miała charakter proradziecki i rewolucyjny. 
Kiedy w ZSRR i w państwach demokracji ludowej w Europie Wschodniej ponownie pojawił się kapitalizm, Federacja stanęła w obliczu kryzysu. Pojawiły się sprzeczne stanowiska związane z przyszłą strukturą organizacji. Mimo trudności i utraty największej organizacji młodzieżowej (Komsomoł) oraz wsparcia ze strony rozwiązanego ZSRR, Federacja przetrwała kryzys lat 1989-1992 i jest obecnie aktywną międzynarodową organizacją młodzieżową, która podejmuje regularnie działania w obronie młodzieży.
Główna siedziba ŚFMD znajduje się w Budapeszcie na Węgrzech. Najważniejszym spotkaniem Federacji jest Światowy Festiwal Młodzieży i Studentów.

</doc>
<doc id="847671" url="https://pl.wikipedia.org/wiki?curid=847671" title="Paul du Chaillu">
Paul du Chaillu

Paul Belloni du Chaillu (ur. 31 lipca 1835, zm. 30 kwietnia 1903) – amerykański podróżnik. Urodził się prawdopodobnie w Paryżu, a prawie na pewno we Francji, choć niektóre źródła podają Nowy Orlean jako miejsce jego urodzenia.

</doc>
<doc id="847676" url="https://pl.wikipedia.org/wiki?curid=847676" title="Suchary (województwo wielkopolskie)">
Suchary (województwo wielkopolskie)

Suchary – wieś w Polsce położona w województwie wielkopolskim, w powiecie konińskim, w gminie Wilczyn.
W latach 1975–1998 miejscowość należała administracyjnie do województwa konińskiego.
Zobacz też: Suchary.

</doc>
<doc id="847677" url="https://pl.wikipedia.org/wiki?curid=847677" title="Dominic Chianese">
Dominic Chianese

Dominic Chianese (wymowa Key-ah-nas-a) (ur. 24 lutego 1931 w Bronx, Nowy Jork) – amerykański aktor, występował w roli Corrado Soprano z serialu „Rodzina Soprano”. Za tę rolę był nominowany dwukrotnie do nagrody Emmy.
Chianese pracował jako murarz razem ze swoim ojcem i uczęszczał do szkoły wieczorowej (lata 50.), a następnie ukończył Brooklyn College w 1961 roku z tytułem licencjata. Już w 1952 roku zagrał swoje pierwsze role teatralne.
Po ponad dekadzie spędzonej na deskach teatralnych, Chianese zaczął uczęszczać na profesjonalne zajęcia z aktorstwa. Aktorstwo stało się jego pasją. Jego pierwszym wystąpieniem na Broadwayu była sztuka „Oliver!” w 1965 roku. Po tym zaczął na stałe pracować w teatrach. Pierwszą rolą telewizyjną jaką zagrał był „East Side, West Side”. W 1974 roku Francis Ford Coppola wybrał do go zagrania roli „Johhny'ego Ola” w „Ojcu chrzestnym II”, który zapoczątkował jego karierę filmową, w której zagrał w kilku filmach z Alem Pacino.
Chianese jest także muzykiem, wydał jedną płytę zatytułowaną „Hits” (2000), na której śpiewa amerykańskie i włoskie piosenki. Również w serialu „Rodzina Soprano”, pod koniec 3 sezonu, zaśpiewał sentymentalną piosenkę „Core 'ngrato (Niewdzięczne serce)”.

</doc>
<doc id="847678" url="https://pl.wikipedia.org/wiki?curid=847678" title="Mrówki (województwo wielkopolskie)">
Mrówki (województwo wielkopolskie)

Mrówki – przysiółek w Polsce położony w województwie wielkopolskim, w powiecie konińskim, w gminie Wilczyn.
W latach 1975–1998 miejscowość należała administracyjnie do województwa konińskiego.
Zobacz też: Mrówki.
Nieopodal wsi umiejscowiony jest skansen na miejscu dawnego grodziska.

</doc>
<doc id="847682" url="https://pl.wikipedia.org/wiki?curid=847682" title="Aalter">
Aalter

Aalter – miejscowość i gmina położone w belgijskiej prowincji Flandria Wschodnia. Gmina składa się z miast: Aalter, Bellem, Lotenhulle i Poeke, oraz od 2019 – Knesselare. Z północy graniczy ona z Maldegem, od wschodu z Zomergem i Nevele, od południa z Deinze, a od zachodu z prowincją Flandria Zachodnia.

</doc>
<doc id="847683" url="https://pl.wikipedia.org/wiki?curid=847683" title="Paul Du Chaillu">
Paul Du Chaillu



</doc>
<doc id="847684" url="https://pl.wikipedia.org/wiki?curid=847684" title="Elektrookulogram">
Elektrookulogram

Elektrookulogram (EOG) - metoda diagnostyczna polegająca na zapisie potencjału spoczynkowego w pobliżu gałek ocznych. Badanie to stosuje się w diagnostyce okulistycznej i detekcji ruchu oczu.
W celu wykrycia ruchu oczu do skóry około oka, przyklejane są elektrody mierzące potencjał. Oko, ze względu na swoją budowę, można uznać za dipol elektryczny, przy czym ładunek ujemny jest z "tyłu" oka, bliżej mózgu. Przy poruszaniu okiem, zmienia się rozłożenie ładunku, co można rejestrować przy pomocy wspomnianych elektrod.
Badanie ruchu gałek ocznych jest wykorzystywane w dziedzinie zwanej neuromarketing w celu zbadania, na co osoba poddana badaniu zwraca uwagę przy wyświetlaniu jej reklamy lub pokazywaniu strony internetowej.

</doc>
<doc id="847685" url="https://pl.wikipedia.org/wiki?curid=847685" title="Paul Belloni du Chaillu">
Paul Belloni du Chaillu



</doc>
<doc id="847686" url="https://pl.wikipedia.org/wiki?curid=847686" title="Paul Belloni Du Chaillu">
Paul Belloni Du Chaillu



</doc>
<doc id="847687" url="https://pl.wikipedia.org/wiki?curid=847687" title="Hermann Joseph Muller">
Hermann Joseph Muller

Hermann Joseph Muller (ur. 21 grudnia 1890 w Nowym Jorku, zm. 5 kwietnia 1967 w Indianapolis) – amerykański profesor zoologii uniwersytetu w Austin i Bloomington wyróżniony w roku 1946 Nagrodą Nobla w dziedzinie fizjologii lub medycyny „za odkrycie indukcji mutacji za pomocą promieniowania rentgenowskiego”.

</doc>
<doc id="847692" url="https://pl.wikipedia.org/wiki?curid=847692" title="The Grudge">
The Grudge



</doc>
<doc id="847694" url="https://pl.wikipedia.org/wiki?curid=847694" title="Neufraunhofen">
Neufraunhofen

Neufraunhofen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Velden. Leży około 15 km na południe od Landshut.
Dzielnice.
W skład gminy wchodzą dwie dzielnice: 
Oświata.
W gminie znajduje się przedszkole (50 miejsc i 38 dzieci).

</doc>
<doc id="847695" url="https://pl.wikipedia.org/wiki?curid=847695" title="Jan Karczewski (konfederat barski)">
Jan Karczewski (konfederat barski)

Jan Karczewski herbu Jasieńczyk (ur. ok. 1745, zm. ok. 1810) – marszałek ziemi warszawskiej konfederacji barskiej, powstaniec kościuszkowski.
Życiorys.
W 1764 podpisał elekcję Stanisława Augusta Poniatowskiego. Na czele 200 konnych konfederatów barskich przybył 5 lipca 1769 na zjazd w Zakroczymiu, gdzie został wybrany konsyliarzem konfederackim. W odwecie wojska rosyjskie spustoszyły dobra Karczewskich i aresztowały Juliana Karczewskiego.
W niewyjaśnionych do dziś okolicznościach rosyjski generał Iwan Drewicz zdobył pozostającą w rękach Karczewskiego warszawską kasę konfederacką. W marcu 1770 na Podkarpaciu podporządkował się Kazimierzowi Pułaskiemu. Wkrótce jego oddział został rozbity przez Rosjan pod Sromowcami. 15 maja stoczył bitwę pod Pilznem i wycofał się w okolice Nowego Targu.
26 maja mianowany przez Generalność konfederacji barskiej marszałkiem konfederackim ziemi warszawskiej i oddany pod dowództwo Kazimierza Pułaskiego. W połowie czerwca na czele 300 kawalerzystów dokonał śmiałego wypadu na znajdujący się w rękach rosyjskich Biłgoraj.
Raził rosyjskie posterunki pod Szczebrzeszynem. Pobił Rosjan w bitwie pod Frampolem. 9 września brał udział w opanowaniu Częstochowy. W październiku brał udział w wypadzie Pułaskiego do Wielkopolski. 19 października wziął udział w próbie szturmu Poznania.
Jego oddział przerzucony został na Litwę dla wsparcia działań Józefa Sawy Calińskiego. 17 grudnia zaskoczony pod Wysokiem Mazowieckiem przez oddział pod dowództwem Franciszka Ksawerego Branickiego uległ rozproszeniu, tracąc 500 ludzi.
Od 1771 po wzięciu do niewoli marszałka ziemi czerskiej Stanisława Karczewskiego, pełnił też jego funkcję.
20 marca rozbił Rosjan pod Mszczonowem.
W czasie majowej ofensywy Charles’a Dumourieza powierzono mu obronę linii Dunajca, którą to przeszkodę już wkrótce przekroczyły oddziały Aleksandra Suworowa. 25 maja wziął udział w przegranej bitwie pod Lanckoroną.
Uczestniczył w wyprawie Pułaskiego na Zamość, staczając po drodze serię potyczek z wojskami rosyjskimi. W bitwie pod Majdanem Kolbuszowskim rozbił odwód piechoty rosyjskiej. Ścigany przez Suworowa wycofał się w kierunku Lanckorony. W 1772 brał udział w obronie Jasnej Góry.
W 1781 pogodził się z królem. W 1791 odznaczony Orderem Świętego Stanisława. Wybrany
deputatem na Trybunał Główny Koronny. Został rotmistrzem Kawalerii Narodowej.
19 kwietnia 1794 roku podpisał w Warszawie akt powstania Księstwa Mazowieckiego. Rada Zastępcza Tymczasowa mianowała go komisarzem deputacji Komisyjnej Porządkowej ziemi ciechanowskiej.

</doc>
<doc id="847696" url="https://pl.wikipedia.org/wiki?curid=847696" title="William Fosdick">
William Fosdick

William Whiteman Fosdick (ur. 28 stycznia 1825 w Cincinnati, zm. 8 marca 1862) - poeta i powieściopisarz amerykański.
Urodził się w Cincinnati jako syn bankiera Thomasa i Julii z domu Drake, aktorki. Uczęszczał do Cincinnati College i Transylvania University, następnie studiował prawo w Louisville. Praktykę odbywał w Cincinnati, gdzie w 1851 powstało pierwsze jego dzieło - powieść historyczna pt. "Malmiztic the Toltec and the Cavaliers of the Cross". W 1852 przeniósł się do Nowego Jorku i tam, w 1855, wydał tomik poezji pt. "Ariel and Other Poems".

</doc>
<doc id="847698" url="https://pl.wikipedia.org/wiki?curid=847698" title="William Whiteman Fosdick">
William Whiteman Fosdick



</doc>
<doc id="847702" url="https://pl.wikipedia.org/wiki?curid=847702" title="Gregorianka">
Gregorianka

Gregorianka – jeden z rodzajów praktyk religijnych, zainicjowanych przez papieża Grzegorza I Wielkiego i potocznie nazwanych "gregorianką" na jego cześć:
W tradycji szkolnej w dawnej Polsce "gregorianka" to także:

</doc>
<doc id="847703" url="https://pl.wikipedia.org/wiki?curid=847703" title="Wurmsham">
Wurmsham

Wurmsham – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Velden. Leży około 15 km na południowy wschód od Landshut, nad rzeką Vils, przy drodze B388.
Dzielnice.
W skład gminy wchodzą trzy dzielnice: 
Oświata.
W gminie znajduje się szkoła podstawowa (8 nauczycieli, 162 uczniów).

</doc>
<doc id="847706" url="https://pl.wikipedia.org/wiki?curid=847706" title="Bayerbach bei Ergoldsbach">
Bayerbach bei Ergoldsbach

Bayerbach bei Ergoldsbach, Bayerbach b.Ergoldsbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Ergoldsbach. Leży około 20 km na północny wschód od Landshut.
Dzielnice.
W skład gminy wchodzą następujące dzielnice: Bayerbach bei Ergoldsbach, Langenhettenbach i Moosthann.
Oświata.
W gminie znajduje się przedszkole (50 miejsc i 74 dzieci) oraz szkoła podstawowa (5 nauczycieli, 115 uczniów).

</doc>
<doc id="847707" url="https://pl.wikipedia.org/wiki?curid=847707" title="Turzyca sztywna">
Turzyca sztywna

Turzyca sztywna, t. Hudsona ("Carex elata" All.) - gatunek byliny z rodziny ciborowatych (turzycowatych), występujący w Azji i Europie. W Polsce pospolity gatunek rodzimy.
Zmienność.
Wyróżnia się podgatunki:

</doc>
<doc id="847708" url="https://pl.wikipedia.org/wiki?curid=847708" title="Sheryl Lee">
Sheryl Lee

Sheryl Lee Diamond (ur. 22 kwietnia 1967 w Augsburgu, Bawaria, Niemcy) – amerykańska aktorka. Odtwórczyni roli Laury Palmer, zamordowanej królowej balu w serialu Davida Lyncha ABC "Miasteczko Twin Peaks" ("Twin Peaks", 1989–1991) i wersji kinowej "" (1992), za którą była nominowana do Independent Spirit Awards.
Życiorys.
Urodziła się w Augsburgu w Niemczech Zachodnich jako córka artystki i architekta. Dorastała w Boulder w Kolorado w Stanach Zjednoczonych, gdzie w 1985 ukończyła Fairview High School. Po studiach przeniosła się do Pasadeny w Kalifornii, gdzie studiowała na American Academy of Dramatic Arts. Naukę kontynuowała w North Carolina School of the Arts, a także uczęszczała do National Theatre Conservatory w Denver oraz na University of Colorado.
Po studiach przeniosła się do Seattle w stanie Waszyngton, gdzie próbowała swoich sił jako aktorka teatralna. Debiutowała na ekranie jako Różowa Mała w komedii grozy "Różowe klejnoty" ("The Pink Chiquitas", 1986) z Frankiem Stallone. W 1989 pojawiła się na planie serialu "Miasteczko Twin Peaks" Davida Lyncha jako martwa Laura Palmer. Później w tym samym serialu zagrała kuzynkę Laury, Madeleine Ferguson, która w odróżnieniu od Laury była brunetką i nosiła okulary, choć oczywiście była podobna do zamordowanej kuzynki. W serialu tym grała także samą Laurę pojawiającą się w retrospekcjach i scenach metafizycznych. Rola ta przyniosła jej międzynarodowe uznanie i rozgłos. Aktorka stała się rozpoznawalna i zaczęła grać także w innych produkcjach.
W 1992 trafiła na Broadway w roli tytułowej w sztuce Oscara Wilde’a "Salome" u boku Ala Pacino.
Życie prywatne.
28 października 2000 zawarła związek małżeński z Jesse Diamondem. Mają syna Elijaha (ur. 2 maja 2000). Jednak doszło do rozwodu

</doc>
<doc id="847709" url="https://pl.wikipedia.org/wiki?curid=847709" title="Altfraunhofen">
Altfraunhofen

Altfraunhofen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, siedziba wspólnoty administracyjnej Altfraunhofen. Leży około 10 km na południe od Landshut, nad rzeką Vils.
Oświata.
W gminie znajduje się przedszkole (75 miejsc i 81 dzieci) oraz szkoła podstawowa (7 nauczycieli, 148 uczniów).

</doc>
<doc id="847711" url="https://pl.wikipedia.org/wiki?curid=847711" title="Carex elata">
Carex elata



</doc>
<doc id="847712" url="https://pl.wikipedia.org/wiki?curid=847712" title="Carex hudsonii">
Carex hudsonii



</doc>
<doc id="847713" url="https://pl.wikipedia.org/wiki?curid=847713" title="Baierbach (Bawaria)">
Baierbach (Bawaria)

Baierbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Altfraunhofen. Leży około 15 km na południe od Landshut.

</doc>
<doc id="847715" url="https://pl.wikipedia.org/wiki?curid=847715" title="Obadele Thompson">
Obadele Thompson

Obadele Thompson (ur. 30 marca 1976 w Saint Michael na Barbadosie) – barbadoski sprinter.
W 1994 roku uzyskał juniorski rekord świata. Srebrny medalista uniwersjady w biegu na 100 metrów z 1995. W 1999 roku został srebrnym medalistą Halowych Mistrzostw Świata w biegu na dystansie 200 metrów. W 2000 roku zdobywając brązowy medal Letnich Igrzysk Olimpijskich w Sydney w biegu na tym samym dystansie został pierwszym medalistą olimpijskim ze swojego kraju.
Długo uchodził za najszybszego człowieka świata - w kwietniu 1996 roku w El Paso przebiegł 100 metrów w czasie 9,69 sekundy. Rekord ten nie został uznany z powodu zbyt silnego wiatru (5,0 m/s przy maksymalnej dozwolonej sile wiatru 2 m/s). 29 czerwca 2008 roku ten wyczyn poprawił jeszcze Tyson Gay (9,68 4,1 m/s). 16 sierpnia 2009 Usain Bolt przebiegł dystans 100 metrów w czasie 9,58 przy przepisowej sile wiatru (+0,9).
Jest mężem Marion Jones (od 2007 roku).

</doc>
<doc id="847716" url="https://pl.wikipedia.org/wiki?curid=847716" title="Mikrostomia">
Mikrostomia

Mikrostomia (łac. "microstomia") - wada wrodzona polegająca na nieprawidłowo małych ustach. Należy do niecharakterystycznych cech dysmorficznych twarzy, do zespołów w których obrazie klinicznym może znaleźć się mikrostomia należą zespół Freemana-Sheldona, zespół Sheldona-Halla, zespół Cowden czy zespół Schwartza-Jampela.
Mikrostomia może być też cechą nabytą, sytuacja taka występuje w niektórych kolagenozach (np. w zespole CREST).

</doc>
<doc id="847717" url="https://pl.wikipedia.org/wiki?curid=847717" title="Iwan Drewicz">
Iwan Drewicz

Iwan Grigoriewicz Drewicz (ur. 1733 lub 1739, zm. w maju 1783 lub po ok. 1800) – rosyjski generał, uczestnik wojny siedmioletniej oraz tłumienia konfederacji barskiej i powstania Pugaczowa. Znany z okrucieństwa i łupiestwa.
Życiorys.
Urodzony w 1733 lub 1739 roku. Służbę wojskową rozpoczął w armii pruskiej w stopniu kapitana. Dowodził kompanią piechoty. Jednak w czasie wojny siedmioletniej, podczas oblężenia Szczecina zdezerterował i przeszedł do Rosjan. W służbie rosyjskiej od 1759 roku. Służył w rosyjskich pułkach serbskich i węgierskich huzarów. Awansowany do stopnia pułkownika.
W lutym 1767 dowodził pułkiem wojsk rosyjskich w korpusie interwencyjnym gen. Piotra Kreczetnikowa, który wkroczył w granice Rzeczypospolitej, by stłumić konfederację barską. Jego oddział został m.in. wyznaczony do ochrony posła rosyjskiego Nikołaja Repnina.
W czasie walk z konfederatami barskimi uczestniczył w następujących bitwach i potyczkach: Krotoszyn (11.06.1768), Raszków (12.06.1768), Zduny, Cieszków (14.06.1768) Pakość (19.03.1769), Lwów (31.03.1769),
Chrystianpol, Sokół – rozbicie dwóch oddziałów konfederatów Potockiego i marszałka Bierzyńskiego (), Brzeżany (27.05.1769) Hoszów (  8.08.1769), Toruń (9/10.1769), Kraków, Dobra (23.01.1770), Izby (3-5.08.1770), Pińczów (  5.09.1770),
Częstochowa (12.1770 – 01.1771) – szturm Jasnej Góry i spalenie Częstochowy, Lanckorona (23.05.1771), rozbicie 500 osobowego oddziału Kazimierza Pułaskiego koło Piotrkowa (). W 1772 roku dowodził oblężeniem warownego klasztoru Karmelitów Bosych w Zagórzu, w którym schronili się konfederacji barscy. W wyniku ostrzału artyleryjskiego ucierpiały zabudowania klasztorne.
Podczas konfederacji barskiej przypisywano mu okrucieństwo: okaleczanie i mordowanie jeńców, a w późniejszym okresie sprzedaż jeńców jako rekruta do armii pruskiej, co stało się przyczyną negatywnej popularności. Po serii grabieży majątków konfederatów i dokonaniu wielu malwersacji przy zaopatrzeniu wojska, został awansowany do stopnia brygadiera i w 1774 roku opuścił Rzeczpospolitą, udając się na Ukrainę.
W 1772 roku nabył posiadłość w okolicach Witebska, gdzie wpisano go na listę ziemian. W latach 1773-1775 wziął udział w tłumieniu powstania chłopskiego Jemieliana Pugaczowa. W 1777 roku mianowany generałem majorem.
W 1767 roku został ojcem Fiodora (późniejszego generała w armii rosyjskiej). Iwan Drewicz zmarł w maju 1783, według innej wersji około 1800 roku.
Odznaczenia.
Za zasługi w bitwie pod Dobrą, roku odznaczony został Wojskowym Orderem św. Jerzego III klasy (nr 3 odznaczenia), z uzasadnieniem: "„za rozbicie licznych sił nieprzyjacielskich w bitwie pod Dobrą w Polsce wraz z płk Rönne i odbicie 15 armat”".
Sprawa nazwiska i pochodzenia.
Iwan Grigoriewicz Drewicz (niem. "Johann von Drewitz" – ros. a także serb. "Иван Григорьевич Древиц" – trans. pol. "Iwan Grigor'iewicz Driewic" – także zruszczone "Древич" – pol. "Driewicz" – translit. pol. "Ivan Grigor'evič Drevič" – także ros. "Иоганн фон Древиц" – pol. "Johann von Drewitz"), imię także spolszczane jako Jan, nazwisko także spisane jako Drewiez (ur. 1733 lub 1739, zm. w maju 1783 lub po ok. 1800) – daty urodzenia, śmierci, pochodzenie i narodowość są niejednoznaczne. Według popularnej wersji był Niemcem urodzonym w Dreźnie, a "„jego nazwisko w Rosji przybrało formę południowosłowiańską – Drewič”", według innej wersji był Serbem pochodzącym z serbskiej szlachty.
Iwan Drewicz w kulturze.
Bohater anonimowej pieśni z czasów konfederacji barskiej "„Piosenka o Drewiczu” (inc. „Jedzie Drewicz, jedzie...”)" oraz dwóch współczesnych utworów Jacka Kowalskiego: tragikomedii "Historia o Gogolewskim", 2001 i pieśni "Duet Iwana Drewicza z JW Józefem Zarembą, komendantem konfederacji wielkopolskiej."

</doc>
<doc id="847718" url="https://pl.wikipedia.org/wiki?curid=847718" title="Johann von Drewitz">
Johann von Drewitz



</doc>
<doc id="847721" url="https://pl.wikipedia.org/wiki?curid=847721" title="Zgrzewanie tarciowe z przemieszaniem">
Zgrzewanie tarciowe z przemieszaniem

Zgrzewanie tarciowe z przemieszaniem (FSW – Friction Stir Welding) – jest jedną z metod zgrzewania tarciowego, w sposobie tym występuje pełna penetracja w stanie stałym. Metoda ta może być używana do spajania materiałów metalowych – obecnie głównie aluminium – bez osiągania punktu topnienia.
Opis procesu.
Zgrzewanie tarciowe z przemieszaniem (FSW) zostało wynalezione, opatentowane w 1991 r. i przygotowane do zastosowań przemysłowych przez The Welding Institute w Cambridge (Wielka Brytania). W metodzie tej cylindryczne narzędzie z wyprowadzonym trzpieniem i zaopatrzone w kołnierz jest wprowadzane w ruch obrotowy i powoli zagłębiane w obszar złącza między dwoma ustawionymi czołowo elementami. Elementy te muszą być zamocowane do podpierającej płyty, tak aby nie mogły się rozsunąć. Wskutek tarcia narzędzia o powierzchnie złącza wytwarzane jest ciepło, w wyniku którego miękną powierzchnie łączonych elementów (nie jest jednak osiągany punkt topnienia) i narzędzie może się przemieszczać wzdłuż linii złącza. Uplastyczniony materiał przemieszcza się do tylnej krawędzi trzpienia narzędzia, gdzie wskutek oddziaływania kołnierza i trzpienia następuje przemieszanie. Stygnąc, przemieszany materiał tworzy złącze między spajanymi elementami.
Zastosowanie.
Spajanie tarciowe z przemieszaniem może być wykorzystywane do łączenia blach i płyt aluminiowych bez wprowadzania spoiwa i bez stosowania gazów osłonowych. Metodą tą można łączyć materiały o grubości od 1,6 do 30 mm, uzyskując przy tym pełną penetrację oraz złącze wolne od porowatości i wewnętrznych pęcherzy. Co więcej, jednorodne złącza z minimalnym odkształceniem można uzyskiwać także i w wypadku stopów aluminium uważanych za trudno spawalne przy użyciu konwencjonalnych metod. Stosując zgrzewanie tarciowe z przemieszaniem łączono pomyślnie różnorodne stopy aluminium (z serii 2xxx, 5xxx, 6xxx, 7xxx i 8xxx), a także stopy Al-Li. Zademonstrowano także wykorzystanie tej metody do spajania ołowiu, miedzi, magnezu, a nawet stopów tytanu.

</doc>
<doc id="847723" url="https://pl.wikipedia.org/wiki?curid=847723" title="Carcharhinus leucas">
Carcharhinus leucas



</doc>
<doc id="847725" url="https://pl.wikipedia.org/wiki?curid=847725" title="Msza święta gregoriańska">
Msza święta gregoriańska

Msza święta gregoriańska (pot. "gregorianka") – trzydzieści Mszy świętych odprawianych codziennie przez kolejne dni w intencji jednej osoby zmarłej za darowanie jej kar w czyśćcu.
Praktyka ta zainicjowana została w VI wieku przez papieża Grzegorza I Wielkiego, który polecił odprawianie w takiej formie Mszy Świętej za zmarłego mnicha benedyktyńskiego o imieniu Justus, przy którym znaleziono pieniądze, których ze względu na ślub ubóstwa nie powinien był mieć. Zgodnie z przekazem, trzydziestego dnia ów zakonnik miał się objawić papieżowi i podziękować za okazane mu miłosierdzie, dzięki któremu opuścił czyściec. Praktyka ta rozwijała się dalej od VIII wieku, najpierw w klasztorach, później wśród innych wiernych.
Mszy św. gregoriańskiej od samego początku towarzyszyło mocne przekonanie Kościoła o szczególnej jej skuteczności dla zmarłych cierpiących w czyśćcu. W 1884 r. Kongregacja Odpustów Stolicy Apostolskiej wyjaśniła, że "zaufanie wiernych do mszy gregoriańskich jako szczególnie skutecznych dla uwolnienia zmarłego od kary czyśćca należy uważać za rozumne i zgodne z wiarą".
Msze św. gregoriańskie nie są jednak obdarzone żadnymi specjalnymi odpustami. Praktyka opiera się wyłącznie na przeświadczeniu składających intencję o skuteczności takiej mszy.

</doc>
<doc id="847729" url="https://pl.wikipedia.org/wiki?curid=847729" title="Ulica Czerniakowska w Warszawie">
Ulica Czerniakowska w Warszawie

Ulica Czerniakowska – jedna z głównych ulic w dzielnicy Mokotów w Warszawie, biegnąca od placu Bernardyńskiego do ul. Ludnej.
Wchodzi w skład Wisłostrady oraz na krótkim odcinku drogi wojewódzkiej nr 724 (dawniej na całej długości). Do 1 stycznia 2014 roku stanowiła fragment drogi krajowej nr 7.
Historia.
Ulica Czerniakowska jest ukształtowanym przez stulecia pradawnym szlakiem biegnącym od traktu ujazdowskiego do brodu na Wiśle i wsi Czerniaków. W 1687 roku z fundacji Stanisława Herakliusza Lubomirskiego rozpoczęto budowę kościoła św. Antoniego z Padwy; sam Lubomirski wystawił sobie w pobliżu świątyni drewniany dwór, który przetrwał około stu lat.
W 1770 Okopy Lubomirskiego odcięły znaczny fragment ulicy, na wysokości Kanału Piaseczyńskiego i dawnej karczmy Wittofa. W okolicy licznie występowały domy drewniane, nakryte naczółkowymi dachami i poprzedzone kolumnowymi gankami, charakterystyczne dla całego Czerniakowa XVIII i XIX wieku. W okolicy wznoszono też magazyny i browary, działały młyn i cegielnia. Jedyna, parterowa kamieniczka murowana wznosiła się na posesji nr 164; do 1944 roku właścicielami kamieniczki i młyna była rodzina Scholtzów.
W okresie Sejmu Czteroletniego przy ulicy Czerniakowskiej w domu wówczas nazywanym "pasztetem na Szolcu", mieszczącym się na działce pod numerem hipotecznym - nr taryfy 3007, należącym do Hugona Kołłątaja obradowała Kuźnica Kołłątajowska. Działka 3007 według numeracji współczesnej powinna nosić nr 165 lub 167 przy ul. Czerniakowskiej przylegała do północnej granicy działki 3008, współcześnie terenów Legii Warszawa SA przy ul. Łazienkowskiej, nie istniała już w XX w. jako odrębna działka (nie występuje w taryfie z 1920). Przez część działki 3007 poprowadzono w latach 70 XIX w. ul. Łazienkowską, na niej znajduje się wylot ul. Łazienkowskiej na ul. Czerniakowską oraz część parkingu przy. ul. Łazienkowskiej 6A przylegająca do ul. Czerniakowskiej.
Większość zabudowy ulicy została zniszczona podczas wielkiej powodzi w 1813 roku; w 1820 roku Okopy Lubomirskiego przesunięto w okolice ul. Podchorążych. W pobliżu utworzono nowe rogatki zwane czerniakowskimi, które znajdowały się przy obecnym skrzyżowaniu ulicy Czerniakowskiej z ulicą Gagarina. Tereny przy zachodniej pierzei ulicy należały do dóbr Wilanów, wsi Czerniaków i Sielce. Po stronie przeciwnej pomiędzy ulicami Łazienkowską i Podchorążych wzniesiono ogromne koszary dla rosyjskich pułków kawalerii: kirasjerów, ułanów i huzarów. Kanał Piaseczyński otoczono wtedy drewnianymi pawilonami koszarowymi, w nim samym urządzając Szkołę Pływania Kawalerii.
W okolicy dzisiejszej Stacji Pomp Rzecznych wzniesiono budynek pralni Szpitala Ujazdowskiego; naprzeciwko w 1818 roku wybudowano niewielką kamieniczkę, włączoną potem w obręb zabudowań huzarskich, po wcześniejszym uzupełnieniu o dobudówkę od strony ul. 29 Listopada, zwanej ówcześnie "Huzarską".
Obiekty powstałe po 1818 roku w dużej mierze dotrwały do powstania warszawskiego; o ile w okolicach ul. Ludnej dominowała zabudowa murowana, przy początkowym, południowym odcinku Czerniakowskiej do początków wieku XX wznoszono drewniane chałupy i otoczone sadami takież dworki; w końcu XIX wieku największym obiektem był tam wiatrak i spichlerz.
W 1830 roku przy ul. Czerniakowskiej nr hipoteczny 3001 znajdował się "browar Weissa na Solcu" co odpowiada we współczesnej numeracji nr 189, na nieistniejącym rogu z wytyczoną w 1868 ulicą Fabryczną. Podpalenie browaru Weissa 29 listopada 1830 przez pchor. Wiktora Tylskiego było sygnałem do wybuchu powstania listopadowego. Obecnie ulica Czerniakowska na tym odcinku nie istnieje, działka ta znajduje się w pobliżu północno-zachodniego ślimaka węzła Wisłostrady z Trasą Łazienkowską. Na działce 3001 od ok. 1850 do 1944 znajdowała się klasycystyczna jednopiętrowa kamienica. W lipcu 1865 do domu przy ul. Czerniakowskiej 3001 (nr 51 w 1867) wprowadzili się Izabella i Antoni Barcińscy - siostra Fryderyka Chopina z mężem. Dom ten był ich własnością w latach 1867 - 1871. Po 1850 na działce 3001 działała m.in. "Gisernia przy Warsztatach Żeglugi Parowej, Konstanty Rudzki i Współka" (pis. oryg.).
Na początku lat dwudziestych XIX wieku w rejonie ul. Czerniakowskiej pojawiły się duże zakłady przemysłowe, m.in. Rządowa Fabryka Machin na Solcu. W latach 1834–1839 fabryka była wydzierżawiona firmie należącej do ojca i syna, Anglików Johna i Williama Perks „Perks i Whitmore”. W 1870 fabryka została sprzedana przez Bank Polski Rau'owi a w roku 1874 przeszła na własność Towarzystwa Akcyjnego Lilpop, Rau, Loewenstein i sp.. Innym dużym zakładem była "Rządowa Fabryka Kobierców i Dywanów" z ul. Ludnej. Fabryka Kobierców jest też opisywana pod adresem przy ulicy Czerniakowskiej (numer hipoteczny 3041 lit. A). Od 1826 roku jej właścicielem był Jan Henryk Geysmer. Później firma nazywała się „Geysmer i Perks” a właścicielami byli syn Geysmera Jan Fryderyk i jego ojczym William Whitmore Perks. W tej lokalizacji fabryka działała do roku 1855. Na jej miejscu powstała w 1856 Miejska Gazownia. Założone w 1866 "Towarzystwo Akcyjne Zakładów Przemysłu Budowlanego" Fryderyka Martensa i Adolfa Daaba w 1914 zatrudniało 600 osób. U zbiegu z ul. Górnośląską pod nr. 177/179 działało także "Rosyjsko-Włoskie Towarzystwo Akcyjne Wyrobów Włókienniczych" dające zatrudnienie 500 osobom. W 1929 w przejętych budynkach pofabrycznych Towarzystwa uruchomiono montownię samochodów Citroën należąca do Polskiego Towarzystwa Samochodowego Citroën. Uprzemysłowienie tej części miasta spowodowało osiedlanie się w okolicy dużej liczby robotników; apogeum tego zjawiska nastąpiło po wybudowaniu Warsztatów Żeglugi Parowej. Ich właściciel, Andrzej Artur Zamoyski, wykupił szereg parcel pomiędzy ul. Solec (gdzie mieściła się stocznia), Czerniakowską i ul. Rozbrat.
Rok 1886 przyniósł zakończenie budowy Stacji Pomp Rzecznych Wodociągów Warszawskich pod numerem 124; pompy były tylko częścią wodociągu Williama Heerleina Lindleya i służyły tłoczeniu wody do Stacji Filtrów przy ulicy Koszykowej.
Okolicę zasiedlał ówcześnie coraz większy odsetek lumpenproletariatu i robotników; doszły nowe wielkie fabryki – Gazownia Miejska na ul. Ludnej, zakłady metalowe Lilpop, Rau i Loewenstein. W okolicy często odnotowywano przestępstwa, zaś przy sąsiednich ulicach powstały liczne przeludnione koszarowce, zamieszkiwane przez setki robotników. Społeczeństwo zaniepokojone kierunkami rozwoju sytuacji domagało się zmian: w 1862 roku powstał pierwszy dom wzniesiony przez powołaną do życia "Spółkę Cywilną Budowy Domów dla Rzemieślników i Robotników". Co zadziwia, ów obiekt zaprojektował architekt Henryk Marconi; oprócz jedno- i dwupokojowych mieszkań znalazło się tam miejsce dla ochronki dla dzieci, izby chorych i żłobka dla najmłodszych. Kolejny taki obiekt powstał jednak dopiero w 1881 roku; być może według zmodyfikowanego projektu Marconiego, na pewno zaś nim inspirowany. Jednak nie był to już ten standard: drzwi do mieszkań wiodły z długich i zwykle mrocznych korytarzy. Obiektów podobnych do 1910 roku wzniesiono przy Czerniakowskiej około dwudziestu; ich fasady zdobił zwykle tandetny, renesansystyczny, wykonany z gipsu wystrój, usuwany nierzadko już przy pierwszym remoncie. Kilka domów otrzymało jednak wykończenie na nieco wyższym poziomie: kamienica pod nr. 208 otrzymała fasady ukształtowane w typie secesji, jednak okolica nie należała do najciekawszych; liczny odsetek mieszkańców dzielnicy żył na granicy totalnej nędzy. Naprzeciw tej sytuacji wyszły liczne instytucje charytatywne: pod nr. 219 działało "Towarzystwo Przytułków Noclegowych i Domów Zarobkowych"; przytułek dla nieletnich dziewcząt we wsi Czerniaków działał od 1898 roku.
Równocześnie starano się opanować Wisłę, wciąż grożącą powodziami: w okresie 1888-89 częściowo uregulowano koryto, usypano wał ochronny od Czerniakowskiej do ujścia rzeki Wilanówki.
W 1891 roku do Czerniakowa doprowadzono linię Kolejki Wilanowskiej, po tym okresie ulica Czerniakowska weszła w okres rozwoju. Do linii ul. Chełmskiej doprowadzono wodociąg i kanalizację, w 1916 roku Czerniakowska znalazła się wraz z Sielcami i Czerniakowem w granicach Warszawy na całej długości. Po wojnie cała ulica, od Książęcej do pl. Bernardyńskiego, otrzymała linię tramwajową i od 1922 roku Czerniakowską zaczął kursować tramwaj linii 2. Dał się też zauważyć charakterystyczny dla całej dzielnicy odpływ przemysłu na Wolę i Pragę.
Brakło wolnych parcel dających szanse rozbudowy zakładów, niewątpliwym atutem była też doskonale rozwinięta w tych dzielnicach sieć kolei, które ominęły Czerniaków i Powiśle.
Pierwszą jaskółką zmian na lepsze było wzniesienie w końcu lat dwudziestych u zbiegu z ul. Okrąg wielkiego zespołu domów "Kooperatywy Banku Handlowego"; kolejny dom wzniósł w okolicy dla swych pracowników Bank Polski SA.
Po odzyskaniu niepodległości w dawnych carskich koszarach stacjonował 1 Pułk Szwoleżerów Józefa Piłsudskiego oraz I Dywizjon artylerii konnej. Nieopodal, u zbiegu z dzisiejszą ul. 29 Listopada pod nr. 153 A Fundusz Kwaterunku Wojskowego wzniósł według projektu Kazimierza Tołłoczki dom dla oficerów.
Liczne były także inwestycje cywilne: pod nr. 128 miasto w latach 1925–1927 wzniosło inspirowany architekturą baroku gmach szkoły (obecnie siedziba LXXV Liceum Ogólnokształcące im. Jana III Sobieskiego). Wybudowano także domy mieszkalne dla nauczycieli i pracowników Stacji Pomp Rzecznych.
Południowy odcinek ulicy nobilitował kościół św. Józefa Oblubieńca wzniesiony wraz z klasztorem Nazaretanek, gimnazjum żeńskim i pensjonatem dla uczennic. Częścią kompleksu był również gmach "Stowarzyszenia Zakładów Wychowawczych Najświętszej Rodziny z Nazaretu" – obiekt wybudowany według projektu Karola Jankowskiego i Franciszka Lilpopa. Wzniesiony w okresie 1924-30 zakład był wzorcową placówką wychowawczą okresu międzywojennego.
Okres późnych lat trzydziestych, bezpośrednio poprzedzających wybuch wojny, przyniósł realizację kilku nowoczesnych domów czynszowych; znalazły też kontynuatorów przemysłowe tradycje ulicy. Od 1930 roku pod nr. 80 działały "Zakłady Metalurgiczne" L. Kranca i T. Łempickiego; pod numerem 196 uruchomiła produkcję „Kaefka” – "Krajowa Fabryka Konserw".
W okresie okupacji niemieckiej ulicy nadano niemiecką nazwę "Hafenstrasse".
Rok 1944 przyniósł ogromne zniszczenia w zabudowie ulicy. Czerniakowska i całe tzw. Powiśle Czerniakowskie stały się miejscem bardzo zaciekłych walk. 18 września cała ulica znalazła się pod kontrolą Niemców. 23 września skapitulował Czerniaków, 27 września – Mokotów.
W dniach powstania spłonęła zabudowa północnego odcinka ulicy; również między Stacją Pomp Rzecznych i ul. Bartycką zostały tylko zgliszcza. Po 1946 roku niemal wszystkie uszkodzone domy rozebrano; rozebrano m.in. zabytkowe rogatki czerniakowskie przy skrzyżowaniu z obecną ul. Gagarina, pochodzące z około 1820 roku. Decyzja o utworzeniu Centralnego Parku Kultury (obecnie Park Marszałka Edwarda Rydza-Śmigłego) w 1952 roku doprowadziła do likwidacji całego odcinka zabudowy, od ówczesnej ul. Gwardzistów (obecnie ul. Wilanowska) do ul. Zagórnej. Nie odbudowano także odcinka od Ludnej do ul. Okrąg.
W 1945 nie przywrócono ruchu tramwajowego, wprowadzając na odcinku od Łazienkowskiej na południe trolejbusy i autobusy. Około 1958 ponownie uruchomiono tramwaje, ale tylko na odcinku od ulicy Gagarina do Powsińskiej.
W latach 1971−1975, w związku z budową Wisłostrady i Trasy Łazienkowskiej, przerwany został ciąg ulicy w jej północnej części. Rozebrano wtedy także kilka kamienic i obiektów przemysłowych. Z dawnej zabudowy drewnianej ocalał w okolicy tylko jeden dworek, przy ul. Bernardyńskiej 1; po 1945 roku rozebrano wszystkie pozostałe obiekty tego typu (chociaż przed rokiem 1939 dostrzegano potrzebę ich ochrony; planowano utworzenie skansenu budownictwa drewnianego). Wzniesione przy ulicy w latach siedemdziesiątych osiedla wysokościowców „Czerniakowska Wschodnia” i „Sielce III” rozbiły jej dawny układ urbanistyczny, wykluczając wielkomiejską, szeregową zabudowę pierzei.
Kultura popularna.
Ulica Czerniakowska kilkakrotnie występuje w piosenkach Stanisława Grzesiuka, m.in. w utworach: "Czarna Mańka", "Grunt to rodzinka", "Zabawa na Czerniakowskiej".

</doc>
<doc id="847736" url="https://pl.wikipedia.org/wiki?curid=847736" title="Handlarz">
Handlarz

Handlarz, handlarka – osoba zajmująca się drobnym handlem.
Pośrednicy handlowi w handlu zagranicznym.
Pośrednikiem w handlu zagranicznym jest każda osoba bądź organizacja doprowadzająca swoim działaniem do zawarcia transakcji między jej dwiema głównymi stronami: kupującym i sprzedającym. Różnią się między sobą ze względu na wielkość ponoszonego ryzyka.
Z prawnego punku widzenia pośredników handlowych dzieli się na:

</doc>
<doc id="847738" url="https://pl.wikipedia.org/wiki?curid=847738" title="Msza gregoriańska">
Msza gregoriańska



</doc>
<doc id="847739" url="https://pl.wikipedia.org/wiki?curid=847739" title="CPGA">
CPGA

CPGA (ang. "Ceramic Pin Grid Array") – wersja obudowy mikroprocesorów wykonana z materiałów ceramicznych. Wykorzystywana głównie przez procesory AMD Athlon i Duron montowane w podstawce Socket A, przez niektóre procesory korzystające z podstawki Socket AM2 i Socket AM2+, a także przez procesory Intela od 80386 do Pentium pierwszej generacji, Cyrix/IBM oraz VIA Cyrix III oparte na podstawce Socket 370.
W obudowach tego typu chip jest przymocowany do przewodzącej ciepło ceramiki, w której znajdują się otwory niezbędne do połączenia chipu z gniazdem procesora.

</doc>
<doc id="847740" url="https://pl.wikipedia.org/wiki?curid=847740" title="Romano Guardini">
Romano Guardini

Romano Guardini (ur. 17 lutego 1885 w Weronie, zm. 1 października 1968 w Monachium) – niemiecki ksiądz katolicki pochodzenia włoskiego, teolog, filozof religii i liturgista oraz Sługa Boży Kościoła katolickiego.
Studiował od 1904 roku nauki przyrodnicze w Monachium, a później chemię, medycynę i ekonomię polityczną w Tybindze. Studia teologiczne odbył we Fryburgu Bryzgowijskim. Święcenia kapłańskie przyjął w roku 1910 w Moguncji. W 1915 obronił pracę doktorską, a w 1920 został docentem na wydziale teologicznym uniwersytetu w Bonn. Po habilitacji z dogmatyki katolickiej objął w 1923 roku na uniwersytecie w Berlinie katedrę filozofii religii i katolickiego światopoglądu. Działał w Katolickim Ruchu Młodzieżowym, wydawał dwumiesięcznik „Die Schildgenossen”.
W roku 1939 władze nazistowskie odebrały mu katedrę, a w 1943 zmusiły do opuszczenia Berlina. Po wojnie w 1945 roku powołany ponownie na uniwersytet w Tybindze, a w 1948 w Monachium.
Laureat pokojowej nagrody wydawnictw niemieckich. Brał udział w Soborze Watykańskim II jako ekspert od spraw liturgii. W 1965 otrzymał Krzyż Komandorski Orderu Zasługi Republiki Federalnej Niemiec.
Na olbrzymi dorobek naukowy Guardiniego składają się prace z zakresu liturgiki, filozofii religii, teologii, pedagogiki i ascetyki.
16 grudnia 2017 w Monachium rozpoczął się jego proces beatyfikacyjny.
W 2021 roku Narodowy Instytut Architektury i Urbanistyki wydał jego książkę pt. "Listy znad jeziora Como" [org. "Die Technik und der Mensch. Briefe vom Comer See"] w przekładzie Kamila Markiewicza, opatrzoną wstępem Bolesława Stelmacha. Książkę tworzy zbiór listów autora z połowy lat 20. XX wieku, w których analizuje swoje wyobrażenia na temat wyzwań ludzkości w kulturze coraz bardziej zdominowanej przez maszyny. Wiele uwagi poświęca nowoczesnemu sposobowi budowania i stylowi życia, które zagrażają – jego zdaniem – współistnieniu człowieka z naturą.

</doc>
<doc id="847743" url="https://pl.wikipedia.org/wiki?curid=847743" title="Turzyca pęcherzykowata">
Turzyca pęcherzykowata

Turzyca pęcherzykowata ("Carex vesicaria" L.), gatunek byliny z rodziny ciborowatych (turzycowatych). W Polsce dość pospolity gatunek rodzimy.

</doc>
<doc id="847744" url="https://pl.wikipedia.org/wiki?curid=847744" title="Fiodor Jurczichin">
Fiodor Jurczichin

Fiodor Nikołajewicz Jurczichin, ros. "Фёдор Николаевич Юрчихин" (ur. 3 stycznia 1959 w Batumi (ZSRR), obecnie Adżarska Republika Autonomiczna w Gruzji) – inżynier, rosyjski kosmonauta. Jego rodzice są pontyjskimi Grekami.
Loty załogowe.
7 października 2002 na pokładzie wahadłowca Atlantis wystartował do misji STS-112. Podczas lotu pełnił funkcję specjalisty misji (MS-4). Razem z nim w kosmos polecieli: Jeffrey Ashby (dowódca), Pamela Melroy (pilot), David Wolf (specjalista misji MS-1), Sandra Magnus (MS-2) oraz Piers Sellers (MS-3). Dwa dni później prom kosmiczny połączył się z Międzynarodową Stacją Kosmiczną. Głównym celem tego lotu były dalsze prace związane z rozbudową konstrukcji stacji. Astronauci zajęli się przede wszystkim montażem nowych elementów kratownicy ITS. W tym celu Sellers i Wolf trzykrotnie wychodzili na zewnątrz ISS. Załoga promu przeniosła poza tym na pokład stacji kosmicznej ponad 800 kg wyposażenia i wykonała kilka niezbędnych prac remontowych. Podczas misji prowadzono również obserwacje atmosfery w poszukiwaniu ewentualnych ubytków ozonu. 16 października prom odłączył się od stacji. Przez dwa kolejne dni pozostawał na orbicie. Na Przylądku Canaveral astronauci wylądowali 18 października 2002.

</doc>
<doc id="847745" url="https://pl.wikipedia.org/wiki?curid=847745" title="Carex vesicaria">
Carex vesicaria



</doc>
<doc id="847746" url="https://pl.wikipedia.org/wiki?curid=847746" title="Śpioch (film)">
Śpioch (film)

Śpioch (ang. "Sleeper") – amerykański film fabularny (komedia satyryczna) w konwencji science fiction z 1973 w reżyserii Woody’ego Allena.
Zdjęcia do filmu kręcono przez 29 tygodni.
Film otrzymał nagrodę Hugo w kategorii "najlepsza prezentacja dramatyczna" w 1974.
Opis fabuły.
Akcja filmu wybiega w przyszłość (wiek XXII). Zahibernowany 200 lat wcześniej właściciel sklepu budzi się po nieudanej operacji i zastaje nieznaną mu z dotychczasowego życia rzeczywistość. Spotyka zautomatyzowany, kontrolowany przez komputery świat, wielkie, zmutowane genetycznie owoce, maszyny do zaspokajania potrzeb seksualnych itp.

</doc>
<doc id="847748" url="https://pl.wikipedia.org/wiki?curid=847748" title="Tylczak łukowy">
Tylczak łukowy

Tylczak łukowy – małe narzędzie krzemienne o ostrej krawędzi ustawionej przeciwlegle do krawędzi stępionej retuszem, zwanej tylcem. Co najmniej jeden koniec tylczaka łukowego jest zaostrzony. Narzędzia takie występowały w Europie Zachodniej w górnym paleolicie. Są typowe między innymi dla kultury azylskiej.

</doc>
<doc id="847752" url="https://pl.wikipedia.org/wiki?curid=847752" title="Tylec (archeologia)">
Tylec (archeologia)

Tylec – bok odłupka, wióra lub wiórka zatępiony stromym retuszem. Użycie tej techniki jest spotykane między innymi w przemysłach: szatelperońskim, graweckim, magdaleńskim, kapskim. Pozwala ona wytwarzać narzędzia o zakrzywionym lub prostym tylcu, zwane tylczakami.

</doc>
<doc id="847757" url="https://pl.wikipedia.org/wiki?curid=847757" title="Aleja Wyzwolenia w Warszawie">
Aleja Wyzwolenia w Warszawie

Aleja Wyzwolenia – ulica w śródmieściu Warszawy. Łączy dwa place: Na Rozdrożu i Zbawiciela.
Opis.
Ulica stanowi historycznie część ulicy Nowowiejskiej, ukształtowanej jako fragment Osi Stanisławowskiej, założenia urbanistycznego z II poł. XVIII wieku. Ulica, nazywana pierwotnie Drogą Królewską, biegła od Zamku Ujazdowskiego do wsi Wielka Wola. Przed 1875 po południowej stronie ulicy wybudowano koszary dla rosyjskiego Litewskiego Pułk Lejbgwardii.
W grudniu 1933 ulicy nadano nazwę al. 6 Sierpnia. Upamiętniała ona wymarsz w 1914 Pierwszej Kompanii Kadrowej.
Podczas II wojny światowej zabudowa tego odcinka ulicy została niemal kompletnie zniszczona. Wzdłuż przemianowanej 17 stycznia 1946 na aleję Wyzwolenia ulicy powstało nowe założenie, wykorzystujące historyczną oś stanisławowską. Według projektu Eleonory Sekreckiej powstało w latach 1949–1955 osiedle mieszkaniowe MDM Latawiec, pochodzącej od jego kształtu widzianego z lotu ptaka, z szerokimi pasami zieleni pomiędzy jezdnią a budynkami. Od alei wyprowadzone są cztery ulice, tworzące razem całość założenia z położonymi na tyłach głównych budynków szkołami i przedszkolami. 
Ostateczne zamknięcie kształtu alei Wyzwolenia nastąpiło wraz z budową Trasy Łazienkowskiej, kiedy od strony przebudowanego na złożony węzeł drogowy placu Na Rozdrożu wzniesiono dwa budynki mieszkalne.
Aleja, mimo przekształceń urbanistycznych, zachowała układ i charakter fragmentu osiemnastowiecznej osi stanisławowskiej – jej oś wskazuje Zamek Ujazdowski, zaś w kierunku zachodnim widoczna jest daleka perspektywa ulicy Nowowiejskiej, zamknięta dopiero terenem odległej Stacji Filtrów.

</doc>
<doc id="847759" url="https://pl.wikipedia.org/wiki?curid=847759" title="Kultura Voisiku">
Kultura Voisiku

Kultura Voisiku - kultura okresu polodowcowego z terenu Estonii. Nazwa pochodzi od stanowiska w miejscowości Võisiku w środkowej Estonii.. Nastąpiła po kulturze kundajskiej ok. VI tys. p.n.e. Inwentarz krzemienny zbliżony do kultura Suomusjärvi. Była to kultura myśliwych i rybaków strefy leśnej.

</doc>
<doc id="847760" url="https://pl.wikipedia.org/wiki?curid=847760" title="Telegraf (ujednoznacznienie)">
Telegraf (ujednoznacznienie)



</doc>
<doc id="847762" url="https://pl.wikipedia.org/wiki?curid=847762" title="Al Corley">
Al Corley

Al Corley, właśc. Alford Corley (ur. 22 maja 1956 w Wichicie) – amerykański piosenkarz, producent filmowy, aktor i reżyser filmowy i telewizyjny. Odtwórca roli Stevena Carringtona w operze mydlanej ABC "Dynastia" (1981–82).
Życiorys.
Wczesne lata.
Urodził się w Wichicie w stanie Kansas. Wychowywał się w pobliżu Saint Louis w stanie Missouri. Podczas studiów na University of Missouri był zapalonym koszykarzem i występował w teatrze studenckim, zanim po trzech latach wyjechał do Europy. Po powrocie do USA zapisał się do Actors Studio, gdzie uczył się aktorstwa u Lee Strasberga. 
Pracował jako portier i wykidajło w budzącym kontrowersje najbardziej ekskluzywnym pod koniec lat siedemdziesiątych nowojorskim nocnym klubie Studio 54. Później wziął udział w specjalnym programie VH1 "Behind the Music", aby opowiedzieć o swoich doświadczeniach.
Kariera.
W maju 1978 trafił na off-Broadway jako Chip Holtzmann w sztuce "Living At Home". Od 28 do 31 grudnia 1978 grał na scenie Broadwayu w przedstawieniu "Opowieści z taksówki" ("Taxi Tales") z Kenem Olinem. 
Po raz pierwszy pojawił się na srebrnym ekranie w telewizyjnym dramacie CBS "Kobieta przy West Point" ("Women at West Point", 1979). Sławę przyniosła mu rola Stevena Carringtona w operze mydlanej ABC "Dynastia" (1981–1982). Opuścił "Dynastię" pod koniec drugiego sezonu w 1982 po tym, jak publicznie narzekał w wywiadzie, że „Steven nie ma zabawy... Nie śmieje się, nie ma humoru”, a także o „nieustannie zmieniających się preferencjach seksualnych” Stevena i chęci „robienia innych rzeczy”. Postać została przekształcona w 1983 z Jackiem Colemanem; zmiana wyglądu przypisana chirurgii plastycznej po eksplozji platformy wiertniczej. Coleman pozostał w serialu do 1988 roku, ale Corley wrócił do roli Stevena w 1991 w miniserialu Aaron Spelling Productions "" ("Dynasty: The Reunion"), gdy Coleman był niedostępny z powodu konfliktów w harmonogramie.
Corley wystąpił później w operze mydlanej NBC "Bare Essence" (1983), grając miłosne zainteresowanie Genie Francis, a także zagrał w dramacie "Torchlight" (1985) u boku Pameli Sue Martin i Iana McShane’a.
W 1984 nagrał płytę synth pop "Square Rooms", której producentem muzycznym był Harold Faltermeyer. 10 marca 1985 utwór tytułowy okazał się hitem, zajmując pierwsze miejsce na liście przebojów we Francji i szóste miejsce w Szwajcarii. W 1985 wylansował także przebój „Cold Dresses”.
W 2005 zadebiutował jako reżyser komedii romantycznej "Ponad niebem" ("Bigger Than the Sky").
Życie prywatne.
W 1982 związał się z Carly Simon. W 1984 poznał niemiecką aktorkę Jessikę Cardinahl (ur. 1965 w Hamburgu), z którą się ożenił w 1987. Mają dwie córki – Sophię Elenę (ur. 1986) i Ruby (ur. 1989) oraz syna Clyde’a Nikolai (ur. 1992). Zamieszkał w Pacific Palisades ze swoją matką, Dorothy, córką – Ruby i synem Clyde’em. W 1999 doszło do rozwodu.

</doc>
<doc id="847763" url="https://pl.wikipedia.org/wiki?curid=847763" title="Izet Sarajlić">
Izet Sarajlić

Sarajlić Izet (ur. 16 marca 1930 w Doboju, zm. 2 maja 2002) – pochodzący z Bośni i Hercegowiny poeta, historyk, filozof, eseista i tłumacz.
Życiorys.
Urodził się, nim jego matka ukończyła osiemnaście lat. Wyszła za mąż za kolejarza, zafascynowana jego ubiorem, który był „symbolem statusu społecznego”, jak potem zapisał w jednym z wierszy Sarajlić. Imię Izet odziedziczył po dziadku ze strony ojca, urzędnika monarchii Austro-Węgier. Dzieciństwo spędził w Trebinju i Dubrowniku, w 1945 roku przeniósł się do Sarajewa, gdzie pozostał aż do śmierci. W Sarajewie uczęszczał do gimnazjum męskiego. Studiował na Wydziale Filozofii Uniwersytetu w Sarajewie filozofię i komparatystykę i na tym kierunku uzyskał stopień doktora. W okresie studiów podjął pracę jako dziennikarz i już do końca życia nie przestał pisać.
Wykładał filozofię na wydziale Filozofii Uniwersytetu w Sarajewie. Był członkiem Akademii Nauk i Umiejętności Bośni i Hercegowiny. Jako członek Stowarzyszenia Pisarzy Bośni i Hercegowiny razem z Huseinem Tahmiščiciem, Ahmetem Hromadžiciem, Velimirem Miloševiciem i Vladimirem Čerkezem wziął udział w międzynarodowej manifestacji literackiej „Sarajewski dzień poezji” zorganizowany przez Stowarzyszenie w 1962 roku.

</doc>
<doc id="847764" url="https://pl.wikipedia.org/wiki?curid=847764" title="Wiór">
Wiór



</doc>
<doc id="847767" url="https://pl.wikipedia.org/wiki?curid=847767" title="Park stanowy Kanion Echa">
Park stanowy Kanion Echa

Park Stanowy Kanion Echa (ang. "Echo Canyon State Park") - park stanowy leżący w hrabstwie Lincoln stanu Nevada. Ok. 15 mil na wschód od Pioche.
Powierzchnia parku wynosi 1080 akrów. Otwarty przez cały rok, ale odradza się przebywania zimą.
Malowniczny krajobraz przyciąga turystów na pola kempingowe i wędkarzy. Znajduje się tutaj kilka rancz.
Historia.
Mormońscy pionierzy osiedlili się tutaj w 1864 r. Wkrótce odkryto rudę srebra. Powstało miasto Panaca od "Panaker", co w języku Pajutów było nazwą tego miejsca. W późnych latach sześćdziesiątych XIX wieku w dolinie Dry Valley zbudowano zakład wytapiający metale, niedaleko Kanionu Echa. Dla robotników powstał obóz Moodyville, którego maksymalna liczba mieszkańców wyniosła 60 (1872 r.) Rok później zniszczony przez wichurę bez śladu.
Ponieważ rolnictwo jest ważną gałęzią gospodarki hrabstwa, zbudowano tamę w latach 1969-1970. Celem ochrony przed powodzią, a także rozwoju turystyki. Powstały zbiornik został zarabiony m.in. pstrągiem tęczowym.

</doc>
<doc id="847770" url="https://pl.wikipedia.org/wiki?curid=847770" title="Wnęka (archeologia)">
Wnęka (archeologia)

Wnęka - sztuczne zaklęśnięcie w boku narzędzia krzemiennego. Narzędzia z wnęką są spotykane w wielu kulturach archeologicznych. Narzędzia z wnęką mogły być stosowane do obróbki drewna i kości oraz być pomocne w przymocowaniu do rękojeści.

</doc>
<doc id="847774" url="https://pl.wikipedia.org/wiki?curid=847774" title="Urocjon wyspowy">
Urocjon wyspowy

Urocjon wyspowy, lis wyspowy ("Urocyon littoralis") – niewielki gatunek drapieżnego ssaka z rodziny psowatych, żyjący na sześciu z ośmiu wysp archipelagu Channel Islands, leżącego u wybrzeży Kalifornii. Najmniejszy z gatunków lisów żyjących w USA. Istnieje sześć podgatunków tego zwierzęcia, każdy zamieszkuje jedną wyspę.
Lis wyspowy należy wraz z urocjonem wirginijskim ("Urocyon cinereoargenteus"), jego bezpośrednim przodkiem, do rodzaju "Urocyon". Jego małe rozmiary są typowym wynikiem zamieszkiwania na wyspach, rodzajem specjacji allopatrycznej. Ponieważ lis wyspowy jest odizolowany barierą geograficzną, nie jest uodporniony na pasożyty i choroby przynoszone ze stałego lądu, zwłaszcza na te, których nosicielami są domowe psy. Na dodatek polowania orła przedniego i ludzka działalność znacznie zmniejszyły liczebność lisa wyspowego na niektórych wyspach w latach 90. XX wieku. Cztery podgatunki zostały zakwalifikowane w 2004 jako zagrożone i są teraz prawnie chronione, podjęto także środki mające na celu odbudowanie populacji lisa i odnowienie środowiska naturalnego na wyspach.
Taksonomia i ewolucja.
Lis wyspowy jest zaliczany do rodzaju "Urocyon" wraz ze swym przodkiem – urocjonem wirginijskim ("Urocyon cinereoargenteus").
Istnieje sześć podgatunków lisa wyspowego, każdy charakterystyczny dla jednej wyspy, które wyewoluowały niezależnie od siebie.
Lisy z każdej wyspy mogą się ze sobą krzyżować, ale istnieją między nimi genetyczne i fenotypowe różnice, np. podgatunki mają różną liczbę kręgów w ogonie.
Małe rozmiary lisa są spowodowane niewielką ilością zasobów pożywienia i miejsca na wyspach. Gatunek prawdopodobnie „przydryfował” na północne wyspy między 10400 a 16000 lat temu. Początkowo lisy zadomowiły się na trzech północnych wyspach, do których był dobry dostęp podczas ostatniej epoki lodowcowej, prawdopodobnie Indianie przewieźli gatunek na wyspy południowe, być może jako zwierzęta domowe lub psy gończe. 
W oparciu o ograniczoną liczbę skamieniałości oraz dystans genetyczny od swoich przodków – lisów wirginijskich – przypuszcza się, że lisy z północnej wyspy są prawdopodobnie najstarszym podgatunkiem, podczas gdy lisy z San Clemente Island żyją na wyspie od około 3400 – 4300 lat, a lisy z San Nicolas Island stały się niezależnym podgatunkiem ok. 2200 lat temu. Potencjalnie najmłodszy ewolucyjnie podgatunek zamieszkuje Santa Catalina Island – od 800 – 3800 lat. Lisy nie występują na Anacapa Island, ponieważ jest tam za mało źródeł słodkiej wody, a także na Santa Barbara Island, która jest za mała, aby zapewnić lisom bazę pożywienia.
Wygląd.
Lis wyspowy jest o wiele mniejszy od lisa wirginijskiego i jest prawdopodobnie najmniejszym lisem w Ameryce Północnej, średnio nieco mniejszy od lisa płowego ("Vulpes velox") i lisa długouchego ("Vulpes macrotis"). Zwykle długość ciała wynosi 48-50 cm, wysokość w kłębie 12-15 cm, ogon długości 11–29 cm, o wiele krótszy od mierzącego 27–44 cm ogona lisa wirginijskiego. Jest to spowodowane faktem, że lis wyspowy zasadniczo posiada o dwa kręgi ogonowe mniej niż lis wirginijski. Lis wyspowy waży od 1,3 do 2,8 kg. Samce są zawsze większe od samic. Największy podgatunek występuje na Santa Catalina Island, a najmniejszy na Santa Cruz Island.
Lis wyspowy ma szare futro na głowie, czerwone po bokach, białe na brzuchu, gardle i dolnej części pyska, czarne pasy na górnej połowie ogona. Ogólnie futro jest ciemniejsze i bardziej matowe niż u lisa wirginijskiego. Lis wyspowy linieje raz w roku, między sierpniem a listopadem, przed pierwszym linieniem szczenięta są puchate i mają ciemniejszą sierść niż osobniki dorosłe. Brązowa faza, z szarym i czarnym futrem zastępowana przez piaskowobrązową i ciemnobrązową, może wystąpić w populacji wyspy San Clemente oraz San Nicolas Island. Nie jest jasne, czy jest to prawdziwa szata, zmiana która występuje wraz z wiekiem, czy możliwa zmiana, która występuje w wyniku interakcji z kolcami opuncji, które pozostają w futrze.
Rozmnażanie.
Lisy wyspowe są zwykle monogamistami, najczęściej widywane razem od początku stycznia przez cały sezon godowy – od późnego lutego do początku marca. Ciąża trwa 33 – 50 dni. Lis wyspowy zwykle przychodzi na świat w norze, typowy miot to 1 – 5 szczeniąt, zazwyczaj 2 lub 3. Młode rodzą się na wiosnę i wychodzą z jamy wczesnym latem. Matka karmi je mlekiem przez 7 – 9 tygodni. Dojrzałość płciową osiągają w wieku 10 miesięcy, samice zwykle rodzą pierwsze młode w pierwszym roku życia. Lisy wyspowe żyją na wolności 4 – 6 lat, w niewoli mogą dożyć 8 lat.
Tryb życia.
Ulubione środowisko lisa to piętrowy las z dużą ilością krzewów owocowych. Lisy żyją we wszystkich biomach występujących na wyspach: w lasach strefy umiarkowanej, na otwartych terenach trawiastych i na formacjach chaparral, jednak żadnej z wysp nie zamieszkuje więcej niż 1000 osobników. Lisy wyspowe jedzą owoce, owady, ptaki, jaja, kraby, jaszczurki i małe ssaki. Zwierzęta preferują życie samotnicze, aniżeli w grupach. Są raczej zwierzętami nocnymi, najbardziej aktywne o świcie i zmierzchu. Aktywność zależy także od pory roku; jest bardziej aktywny w ciągu dnia latem, niż zimą.
Lisy wyspowe nie są niepokojone przez ludzi, choć początkowo mogą przejawiać agresję. Łatwo się jednak oswajają z obecnością człowieka i są zwykle łagodne. Lisy porozumiewają się ze sobą za pomocą sygnałów dźwiękowych, zapachowych i mowy ciała. Dominujący osobnik używa dźwięków oraz gestów takich jak patrzenie prosto w oczy, czy położenie uszu, aby podporządkować sobie inne osobniki. Oznaki dominacji i uległości są widoczne m.in. w wyrazie pyska, czy postawie ciała. Główne odgłosy, jakie wydaje to szczekanie i warczenie. Lisy wyspowe znakują terytorium za pomocą moczu i kału.
Zagrożenia dla gatunku.
W latach 90. XX wieku zaobserwowany został znaczny spadek populacji lisów wyspowych. Na San Miguel Island rozpoczął się on w 1994, liczba dorosłych osobników spadła z 450 do 15 w 1999. Podobne spadki wystąpiły na Santa Cruz Island, gdzie populacja zmniejszyła się z 2000 dorosłych w 1994 (historycznie na wyspie żyło ok. 3000 osobników) do mniej niż 135 w 2000 i mniej niż 100 w 2001, i na Santa Rosa Island – z 1500 (1994) do 14 (2000). Prawdopodobną przyczyną spadku liczebności są polowania orła przedniego, odkryte podczas zakładania lisom radionadajników.
Polowania orła przedniego są główną przyczyną wysokiej śmiertelności wśród lisów. Ptaki te przed latami 90. XX wieku sporadycznie zalatywały na wyspy archipelagu Channel Islands. Pierwsze gniazdo orła na wyspach znaleziono w 1999 na Santa Cruz Island. Biolodzy podejrzewają, że orły mogły przybyć na wyspy zainteresowane wzrostem liczby zdziczałych zwierząt domowych (np. świń), jak również zdziesiątkowaniem lokalnego gatunku – bielika amerykańskiego – przez środki DDT stosowane w latach 50. Bieliki mogły powstrzymywać orła przedniego przed zamieszkaniem wysp, podczas gdy same żywiły się rybami.
Zdziczałe świnie na Santa Rosa zostały wytępione przez National Park Service na początku lat 90. XX w., usuwając jednocześnie jedno ze źródeł pożywienia orła przedniego. Orzeł zaczął wtedy polować na populację lisa na wyspie. Świnie i owce na wyspie Santa Cruz oraz mulaki i łosie na wyspie Santa Rosa wprowadzono prawie 70 lat przed rozpoczęciem zmniejszania się populacji lisa, więc orzeł najprawdopodobniej nie szukał tych zwierząt jak alternatywnej ofiary.
Stało się tak prawdopodobnie w wyniku procesu znanego jako „pozorna konkurencja”. W procesie tym, drapieżnik, jak orzeł przedni, żywi się co najmniej dwoma ofiarami, na przykład, lisem wyspowym i świniami. Jedna ofiara jest przystosowany do wysokiej presji ze strony drapieżnika i obsługuje populację drapieżników (np. świnie), natomiast druga ofiara (np. lis wyspowy) jest słabo przystosowana do drapieżnictwa i jej populacja spada w wyniku presji drapieżników. Zaproponowano więc, że jedynym sposobem na uchronienie trzech podgatunków lisa wyspowego przed wyginięciem jest całkowite usunięcie orła przedniego z Channel Islands (Kalifornia). Jednakże świnie w Santa Cruz Island zostały zabite przez Nature Conservancy, uznano bowiem, że doprowadziły one orły do lisów.
Zawleczone na wyspy choroby lub pasożyty mogą zniszczyć populację lisa. Ponieważ lis wyspowy jest odizolowany, nie wykształcił odporności na pasożyty i choroby zawleczone na wyspy kontynentu i są szczególnie podatne na te, które może przenosić pies domowy. Nosówka zdziesiątkowała w 1998 roku lisy na Catalina Island, zabijając około 90% tamtejszej populacji.
Po kilku latach starannego odłowu lisów i szczepienia przeciwko nosówce i wściekliźnie, ich populacja osiągnęła 1 542 osobniki, przekraczając 1 300 osobników, czyli liczbę odnotowaną przed spustoszeniem wywołanym przez chorobę, która zdaniem naukowców została wprowadzona przez psy domowe lub szopy z kontynentu, które dostały się tu „na gapę” na łodziach lub barkach.
Skurczenie się zasobów pożywienia i ogólna degradacja środowiska przez gatunki zawleczone, np.: koty, świnie, owce, kozy i bizony (te ostatnie przywiezione na Catalina Island w latach 20. XX wieku przez hollywoodzką ekipę filmową kręcącą western) także wpływają negatywnie na populację lisów.
Lisy stanowią zagrożenie na San Clemente dla rzadkiej populacji miejscowego podgatunku dzierzby siwej – "Lanius ludovicianus mearnsi". Negatywny wpływ na populację lisa na tej wyspie miało zastawianie sideł oraz usuwanie lub usypianie ich przez Marynarkę Wojenną Stanów Zjednoczonych, w celu ochrony ptaków. Od roku 2000 marynarka stosowała inne metody, np. chwytała i więziła lisy podczas sezonu lęgowego dzierzb, instalowała płoty pod napięciem ogradzające tereny, na których żyją ptaki, czy instalowała na szyjach lisów nadajniki radiowe pod napięciem. Wraz ze stopniowym wzrostem populacji dzierzb na San Clemente Island marynarka przestała kontrolować lisy.
Populacje lisów wyspowych na Santa Cruz, San Miguel i Santa Rosa znacząco się zwiększyły: z 70 do 1300 lisów na Santa Cruz oraz z 15 do kilkuset osobników na pozostałych dwóch wyspach.
Ochrona prawna.
W marcu 2004 cztery podgatunki lisa wyspowego zostały zakwalifikowane jako prawnie chroniony gatunek zagrożony: lisy z Santa Cruz Island, Santa Rosa Island, San Miguel Island i Santa Catalina Island. Międzynarodowa Unia Ochrony Przyrody (IUCN) nadal (stan na 2013) określa je jako gatunek mało zagrożony.
National Park Service wdrożył program rozmnażania lisów w niewoli na San Miguel Island, Santa Rosa Island i Santa Cruz Island, dzięki któremu wzrosła liczba przedstawicieli gatunku. W 2004 na San Miguel Island było 38 lisów, wszystkie w niewoli, na Santa Rosa Island 46 w niewoli i 7 na wolności (ataki orłów przednich nie pozwalają na wypuszczenie lisów na wolność), Santa Cruz Island – 25 osobników w niewoli i stabilna populacja około 100 lisów na wolności. Program wdrożono także na Catalina Island – w 2002 uczestniczyło w nim 17 schwytanych lisów przy 161 na wolności. Służba ochrony na Catalina Island, Catalina Island Conservancy, ustaliła, że w 2012 na wyspie żyło 1500, i że populacja ta jest stabilna.
Kluczem do odbudowania populacji lisa jest usunięcie orłów przednich z Channel Islands, odnowa ekosystemu i zapobieganie chorobom. W tym celu orły są przenoszone z wysp północnych na stały ląd. Pracuje się także nad powiększeniem populacji bielika amerykańskiego, aby chronił wyspy przed orłem przednim. Jednak program jest bardzo kosztowny i istnieje ryzyko jego anulowania. Przeprowadzane jest także usuwanie zdziczałych świń z Catalina Island i Santa Cruz Island – przez co elimuje się jednocześnie konkurencję dla lisa wyspowego, ale też źródło pożywienia orła przedniego. Aby wyeliminować ryzyko chorób, zwierzęta domowe nie są wpuszczane do Parku Narodowego Channel Islands. Na Catalina Island przeprowadzany jest program szczepień, by chronić lisy przed nosówką.
Ponieważ Channel Islands są prawie w całości kontrolowane przez organizacje ekologiczne Catalina Island Conservancy i The Nature Conservancy lub rząd federalny, lisy mają szansę na odpowiednią ochronę, włączając w to regularny nadzór przez odpowiednie urzędy bez trwałego niebezpieczeństwa wtargnięcia ludzi do ich środowiska.
Według raportu Santa Cruz Island Fox Recovery Program, na wyspie Santa Cruz pomiędzy 2009 a 2011, szacunkowa liczba lisów (nie licząc szczeniąt) wzrosła z 798 do 950 osobników.
Choć przyjęto, że lis wyspowy żył na tych wyspach na długo przed osiedleniem się tutaj pierwszych tubylców, archeolodzy dyskutują nad tą teorią. Rene Vellanoweth uważa, że lisy zostały sprowadzone na wyspę wraz z pierwszymi osadnikami i że nie było tam lisów w momencie ich pojawienia się na wyspach. Vellanoweth uważa również, że lisy były przenoszone z wyspy na wyspę z ludźmi, co spowodowało krzyżowanie się podgatunków. Twierdzi on, że kluczem do odrodzenia się populacji lisów jest zrobienie tego, co niegdyś rdzenni mieszkańcy: zmieszać ich populacje i przenieść je z wyspy na wyspę, tworząc większą różnorodność genetyczną i pomagając im w odtworzeniu liczebności.
14 września 2012, US Fish and Wildlife Service opublikowała projekt planu naprawczego dla lisów z wysp San Miguel, Santa Rosa, Santa Cruz i Santa Catalina.

</doc>
<doc id="847781" url="https://pl.wikipedia.org/wiki?curid=847781" title="Cienistka trójkątna">
Cienistka trójkątna

Cienistka trójkątna, zachyłka trójkątna ("Gymnocarpium dryopteris " (L.) Newman) – gatunek paproci z rodziny paprotnicowatych. Inne nazwy: gimnokarpium trójkątne, nerecznica trójkątna. Gatunek pospolity w całej Polsce, spotykany jest na nizinach i w górach (Beskidy, Karkonosze). 
Biologia i ekologia.
Gatunek preferuje stanowiska cieniste i wilgotne. Występuje w żyznych, cienistych, wilgotnych lasach iglastych i liściastych oraz w górach wśród kosodrzewiny.

</doc>
<doc id="847783" url="https://pl.wikipedia.org/wiki?curid=847783" title="Stal Mielec w Pucharze Polski w piłce nożnej">
Stal Mielec w Pucharze Polski w piłce nożnej

Historia Stali Mielec w Pucharze Polski.
Stal Mielec była bardzo bliska zdobycia Pucharu Polski w sezonie 1975/76, kiedy to dotarła do finału tych rozgrywek. W drodze do finału mielczanie wszystkie mecze grali na wyjeździe i wygrywali różnicą jednej bramki. Pierwszym przeciwnikiem było drugoligowe BKS Bielsko pokonany 2:1, m.in. dzięki samobójczej bramce Widucha. W 1/8 finału Stal nie mogła sobie poradzić z Włókniarzem Łódź grającym w lidze okręgowej i rozstrzygnięcie przyniósł dopiero gol Witolda Karasia w 7. minucie dogrywki. W ćwierćfinale przeciwnikiem był beniaminek I ligi Odra Opole pokonana ponownie dopiero w doliczonym czasie gry, minutę przed jego zakończeniem po strzale Grzegorza Laty. Półfinał z trzecioligowym GKS Jastrzębie przyniósł 5 bramek, a w awansie „pomógł” mielczanom zawodnik GKS Lajda, który dwukrotnie pokonał własnego bramkarza, trzecią bramkę dla Stali strzelił Grzegorz Lato. W meczu finałowym rozegranym 1 maja w Warszawie na stadionie Wojska Polskiego Stal, mimo że na papierze była faworytem spotkania, uległa Śląskowi Wrocław 0:2 po bramkach z drugiej połowy wypracowanych przez Janusza Sybisa, które strzelili Jan Erlich i Zygmunt Garłowski z karnego.
Trzykrotnie Stal docierała do półfinału rozgrywek o Puchar Polski. Pierwszy raz, w sezonie 1976/77, kiedy to wygrywając kolejno z Stalą Stalowa Wola, Stalą Rzeszów i ŁKS Łódź, mieleccy piłkarze musieli uznać wyższość Zagłębia Sosnowiec (0:1). Ponownie, w sezonie 1983/84, drugoligowa wówczas Stal dotarła do półfinału rozgrywek eliminując po drodze Jagiellonię Białystok, Błękitnych Kielce i Pogoń Szczecin, uległa dopiero Wiśle Kraków (0:0 i 0:2). Ostatni raz ta sztuka udała się w sezonie 1989/90, gdy po wyeliminowaniu Lublinianki, Ruchu Chorzów i Pogoni Szczecin, Stal została wyeliminowana przez Legię Warszawa (0:2 i 2:2).
W ostatnich latach Stal Mielec gra na regionalnych szczeblach Pucharu Polski, jednak dzięki dobrej postawie i zwycięstwie w regionie w sezonie 2003/04 awansowała do Pucharu Polski w sezonie 2004/05, gdzie czwartoligowy mielecki zespół zaszedł do rundy grupowej, po wyeliminowaniu w I rundzie Aluminium Konin 2:1. W grupie 8. nie sprostał konkurencji pierwszoligowych Górnika Łęczna, Polonii Warszawa, Korony Kielce i ostatecznie zajął 4. miejsce.
Stal II Mielec w Pucharze Polski.
Czterokrotnie, dzięki zwycięstwom w regionalnym Pucharze Polski, w rozgrywkach na szczeblu centralnym Pucharu Polski uczestniczyła także druga drużyna Stali Mielec. Rezerwy grały w Pucharze bez większych sukcesów, niejednokrotnie pokazując jednak, że potrafią pokonać potencjalnie silniejsze drużyny.

</doc>
<doc id="847784" url="https://pl.wikipedia.org/wiki?curid=847784" title="Ise">
Ise



</doc>
<doc id="847786" url="https://pl.wikipedia.org/wiki?curid=847786" title="Shimotsuki">
Shimotsuki

Shimotsuki (kanji 霜月| pol. „styczniowy księżyc”) – japoński wielki niszczyciel z okresu II wojny światowej, typu "Akizuki".
Historia.
„Shimotsuki” był siódmym z wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 nowych dział uniwersalnych kalibru 100 mm, o świetnych charakterystykach balistycznych. Był pierwszym okrętem drugiej serii tego typu, zbudowanej w ramach programu rozbudowy floty z 1941 roku (numer budowy 360). 
Stępkę pod budowę okrętu położono 6 lipca 1942 w stoczni Mitsubishi w Nagasaki, kadłub wodowano 7 kwietnia 1943, a okręt wszedł do służby 31 maja 1944, prawie rok po ostatnich okrętach pierwszej serii "Akizuki". Nazwa, podobnie jak pozostałych niszczycieli tej serii, związana była z Księżycem i oznaczała „Księżyc mrozu”.
Służba.
Początkowo po wejściu do służby jego załoga szkoliła się na wodach Japonii w składzie 11. Flotylli Niszczycieli. W czerwcu 1944 został przydzielony do 10. Flotylli Niszczycieli 3. Floty (wraz z biźniaczymi „Akizuki”, „Hatsuzuki„, „Wakatsuki„) i wziął udział w powietrzno-morskiej bitwie na Morzu Filipińskim 19-20 czerwca 1944, osłaniając lotniskowce w składzie zespołu adm. Ozawy. W lipcu przydzielony do 41. Dywizjonu niszczycieli 10. Flotylli. W dniach 4-15 sierpnia 1944 eskortował konwój HI-70 z Singapuru do Moji (Kitakyūshū).
„Shimotsuki” brał następnie udział w starciu 25 października 1944 koło przylądka Engano, będącego częścią bitwy o Leyte, w składzie zespołu lotniskowców adm. Ozawy. W dniach 8-16 listopada eskortował pancerniki „Ise„ i „Hyūga„ na pierwszej części drogi, podczas operacji transportowej z Kure do Manili.
24 listopada 1944 w Singapurze został okrętem flagowym 31. Flotylli Eskortowej kontradmirała Heitaro Edo. Został następnie storpedowany 25 listopada 1944 na zachód od Borneo, 220 mil morskich na wschód od Singapuru, dwoma torpedami przez amerykański okręt podwodny USS "Cavalla", po czym zatonął z większością załogi, dowódcą i sztabem flotylli, w tym dowódcą 41. Dywizjonu komandorem Kiichiro Wakida i kontradmirałem Edo, na pozycji .
Dowódca:
Dane techniczne.
"Opis konstrukcji i szczegółowe dane - w artykule niszczyciele typu Akizuki"

</doc>
<doc id="847787" url="https://pl.wikipedia.org/wiki?curid=847787" title="Vlado Milunić">
Vlado Milunić

Vlado Milunić (ur. 3 marca 1941 w Zagrzebiu, zm. 17 września 2022) – czeski architekt chorwackiego pochodzenia zamieszkały w Pradze, często współpracuje z Frankiem Gehrym, razem zaprojektowali "Tańczący dom" w Pradze.

</doc>
<doc id="847792" url="https://pl.wikipedia.org/wiki?curid=847792" title="Drapacz (archeologia)">
Drapacz (archeologia)

Drapacz – narzędzie kamienne wykonane przez zaretuszowanie co najmniej jednej krawędzi półsurowiaka, prostopadłej do jego osi; ukształtowane na krańcu odłupka lub wióra, z końcówką drapiskiem wykończoną retuszem. Drapisko może też znajdować się w dolnej części (drapacz podwójny) lub biec naokoło (drapacz krążkowaty). Drapisko charakteryzuje się określonym typem retuszu przykrawędnego mniej lub bardziej stromego, który decyduje o kącie drapiska, tj. kącie dwuściennym utworzonym przez płaszczyzny negatywów retuszu na drapisku i stronę dolną (pozytywową) półsurowiaka.
Drapacze służyły do obróbki drewna i kości oraz zapewne do cięcia. Wyróżnia się drapacze niskie, wysokie, smukłe i krótkie. Drapacze wysokie, których drapisko jest efektem odłupania wiórków długich, wąskich i wygiętych, są określane jako łódkowate. Spotyka się je często w kulturze oryniackiej. Jeżeli szerokość drapiska jest ograniczona przez retusz z jednego boku lub obydwu, drapacze są zwane pyskowatymi. O ile retusz obejmuje dwa przeciwległe końce, uzyskuje się drapacz podwójny, jeżeli rozciąga się na całej krawędzi krótkiego odłupka - wynikiem jest drapacz krążkowaty. Drapacze występują już w przemysłach aszelskich i w wielu kulturach paleolitu i mezolitu. Większość z nich nie jest związana z określonymi kulturami i należy do substratu narzędziowego górnego paleolitu.

</doc>
<doc id="847793" url="https://pl.wikipedia.org/wiki?curid=847793" title="Krystyna Stolarska">
Krystyna Stolarska

Krystyna Lucyna Stolarska z domu Garbulińska, pseud. Gayga (ur. 30 października 1954 w Będzinie, zm. 30 lipca 2010 w Siemianowicach Śląskich) – polska piosenkarka, kompozytor, aranżer i skrzypaczka.
Życiorys.
Ukończyła Państwową Średnią Szkołę Muzyczną w klasie skrzypiec oraz studia na Wydziale Pedagogicznym Uniwersytetu Śląskiego w Katowicach. W latach 1973–1980 występowała w żeńskich zespołach muzycznych Amazonki i Pro Contra. Współpracowała jako wokalistka z grupą Krzysztofa Sadowskiego i zespołem Blues and Rock Wojciecha Skowrońskiego.
Debiut solowy Krystyny Stolarskiej z zespołem Pro Contra miał miejsce w 1976 r. na XIV KFPP w Opolu z piosenką „Miłosennie” i w koncercie "Gala Polska" z piosenką „Mam to co chcę” na MFP w Sopocie. W 1982 r. rozpoczęła solową karierę pod pseudonimem Gayga, współpracując kolejno z towarzyszącymi zespołami Pro-Rock, Din, Sei Channel, Jork, MC Diva. Na listy przebojów trafiła z utworami „Ostatni singel”, „Jeszcze godzin tyle”, „Ja ruchomy cel”, później „Graj, nie żałuj strun”.
W latach 90. pod pseudonimem MC Diva (także nazwa zespołu) wydała kilka albumów w stylu dance, z których pochodzą utwory „Panie, coś pan”, „Anything You Want”, „To ja, Mały Książę”, „Muzyka naszych serc”, „Dziewczyna z St. Pauli”. Koncertowała z: DJ BoBo, Fun Factory, Captain Jack, E-Rotic, Heath Hunter, MC Erik &amp; Barbara.
W 2006 r. powróciła jako Gayga z nowym albumem "Dziennik z podróży", nawiązując do dorobku artystycznego i swoich tras koncertowych.
W swym repertuarze miała utwory z pogranicza bluesa, rocka i popu. Gayga wielokrotnie zdobywała tytuły Talent Roku i Wokalistka Roku oraz nagrody za Piosenkę Roku i Teledysk Roku. Występowała jako "Guest Star" na europejskich rockowiskach i międzynarodowych festiwalach piosenki, brała udział w międzynarodowych trasach koncertowych. Nagrała 30 recitali telewizyjnych w Polsce i za granicą. Odbyła tournée koncertowe w 28 krajach na pięciu kontynentach. Nagrywała z orkiestrami rozgłośni radiowych w: Warszawie, Łodzi, Katowicach, Kolonii, Baden-Baden, Berlinie, Rostocku, Dreźnie, Pradze, Ostrawie i Hawanie.
Zdobyła wiele nagród i wygrała wiele plebiscytów prasowych, radiowych i telewizyjnych, m.in. sukces w telewizyjnym plebiscycie „Muzyczna Jedynka” w latach 90. – wielokrotna wygrana z zespołami Jork i MC Diva (założycielem obu grup był znany muzyk i kompozytor Bernard Sołtysik, który od samego początku zajmował się muzyczną stroną działalności Gaygi). Wielokrotnie uczestniczyła w festiwalach w Opolu i Sopocie. Od organizatorów festiwalu w Opolu otrzymała dyplom "jako osoba wielce zasłużona dla Polskiej Piosenki i jej Festiwali". Była laureatką nagrody fotoreporterów Miss Obiektywu na XX KFPP Opole ’83.
Muzykę komponowała samodzielnie lub korzystała z utworów, które skomponowali: Bernard Sołtysik, Tadeusz Nalepa, Katarzyna Gärtner, Bogdan Kisiel. Autorami tekstów byli: Andrzej Kuryło, Janusz Kondratowicz, Andrzej Sikorowski, Janusz Wegiera, Marek Gaszyński, Julian Matej, Magda Wojtaszewska, Marcin Lenda, Irena Buczek, Jarosław Nowosad, Ziemowit Kosmowski, Marek Nawrat, Robert Noszczyk.
Zmarła wskutek choroby nowotworowej. Uroczystości pogrzebowe artystki odbyły się 4 sierpnia 2010 r. Urnę z jej prochami złożono w rodzinnym grobowcu na cmentarzu przy kościele św. Antoniego w Dąbrowie Górniczej.

</doc>
<doc id="847795" url="https://pl.wikipedia.org/wiki?curid=847795" title="Władimir Szarapow">
Władimir Szarapow

Władimir Maksimowicz Szarapow (ros. Владимир Максимович Шарапов, ur. w listopadzie 1894 w okręgu tambowskim, zm. 1 marca 1972 w Moskwie) – generał porucznik, funkcjonariusz radzieckich organów bezpieczeństwa CzeKa/OGPU/NKWD/Ministerstwa Bezpieczeństwa Państwowego/MWD, m.in. szef Zarządu Głównego Wojsk Konwojowych Ludowego Komisariatu Spraw Wewnętrznych Związku Radzieckiego.
Życiorys.
Urodzony w rodzinie Rosyjskiego chłopa, ukończył kilka szkół i kursów wojskowych, m.in. 1910 uczęszczał do szkoły rolnej, a 1912-1913 na kurs budowy w szkole przeciwpożarowej. Pod koniec 1918 rozpoczął a na początku 1919 skończył kursy piechoty w Robotniczo-Chłopskiej Armii Czerwonej (RKKA) w Tambowie oraz we Włodzimierzu. Na początku lat 30. ukończył kolejne kursy w różnych szkołach RKKA.
W latach 1914-1918 służył jako szeregowy i podoficer w armii rosyjskiej na froncie.
W maju 1918 roku wcielony do RKKA gdzie służył do kwietnia 1921 roku m.in. jako oficer w 29 pułku od maja do grudnia 1918 roku, dowódca batalionu od 1919 roku do kwietnia 1920 roku, oraz dowódca Ukraińskiego batalionu od listopada 1920 roku do kwietnia 1921 roku.
Służbę w nowo utworzonych organach bezpieczeństwa (Wszechrosyjska Komisja Nadzwyczajna do Walki z Kontrrewolucja, Spekulacją i Nadużyciami Władzy), zwana potocznie Czeka, lub Czieriezwyczajka) rozpoczął w kwietniu w 1921 roku od funkcji pomocnika dowódcy "Specjalnego Batalionu Wojsk" CzeKa na Ukrainie. Następnie pomocnik dowódcy 2 batalionu wojsk CzeKa na Ukrainie. Przez następne lata służył w wojskach GPU/OGPU jako dowódca różnych oddziałów wojsk konwojowych na Ukrainie. W 1936 roku został naczelnikiem 1 Oddziału 4 Wydziału "Zarządu Ochrony Pogranicznej i Wewnętrznej" (UPWO) w Ludowym Komisariacie Spraw Wewnętrznych Rosyjskiej Federacyjnej Socjalistycznej Republiki Radzieckiej, następnie do marca 1939 roku pełnił podobne stanowisko w Gruzińskiej Socjalistycznej Republice Radzieckiej, także w tym samym czasie pełnił obowiązki naczelnika sztabu wojsk Ochrony Pogranicznej i Wewnętrznej ów republiki. W marcu 1939 roku został szefem Zarządu Głównego Wojsk Konwojowych Ludowego Komisariatu Spraw Wewnętrznych Związku Radzieckiego (NKWD ZSRR). Po reorganizacji organów NKWD/Ludowego Komisariatu Bezpieczeństwa Państwowego Szarapow pełnił stanowisko szefa Zarządu Wojsk Konwojowych, następnie od czerwca 1941 do czerwca 1942 był szefem sztabu wojsk NKWD przydzielonych do 29 Armii. Po dwumiesięcznym leczeniu w sanatorium NKWD powrócił na stanowisko szefa sztabu wojsk NKWD 29 Armii. Później od października 1942 do lutego 1943 był szefem sztabu Armii Specjalnej NKWD, potem do marca 1945 szefem sztabu 70 i 40 Armii, a następne trzy miesiące spędził w sanatorium NKWD. Po powrocie z leczenia został szefem Zarządu Głównego Wojsk NKWD ds. Budowli Wojskowych przy NKWD ZSRR a od marca 1946 przy Ministerstwie Spraw Wewnętrznych Związku Radzieckiego, a po kolejnej reorganizacji aparatu od 1950 do 1952 przy Ministerstwie Bezpieczeństwa Państwowego Związku Radzieckiego.
W marcu 1952 został zwolniony z ministerstwa b.p.

</doc>
<doc id="847799" url="https://pl.wikipedia.org/wiki?curid=847799" title="Piotr Kreczetnikow">
Piotr Kreczetnikow

Piotr Nikitycz Kreczetnikow (ros. Петр Никитич Кречетников, ur. 1727, zm. ok. 1800), generał-major rosyjski, dowódca korpusu interwencyjnego tłumiącego konfederację barską.
Był starszym bratem Michaiła Kreczetnikowa.
W 1764 mianowany pułkownikiem. W 1769 wkroczył na czele korpusu wojsk rosyjskich w granice Rzeczypospolitej. Jako dowódca dopuścił się wielu nadużyć przy konfiskacie majątków konfederatów i był oskarżony o malwersacje finansowe przy zaopatrzeniu wojsk. W 1771 został odwołany do Jarosławia. W latach 1771-1775 był gubernatorem astrachańskim.
W 1768 odznaczony Orderem Orła Białego.

</doc>
<doc id="847801" url="https://pl.wikipedia.org/wiki?curid=847801" title="Miejski Zakład Komunikacji w Zielonej Górze">
Miejski Zakład Komunikacji w Zielonej Górze

Miejski Zakład Komunikacji w Zielonej Górze – komunalny zakład obsługujący transport zbiorowy na terenie i w obrębie Zielonej Góry.
Historia MZK.
Zakład Komunikacji Miejskiej został utworzony w czerwcu 1954 roku jako wydział Miejskiego Przedsiębiorstwa Gospodarki Komunalnej. Pierwsze autobusy "Star-51" wyjechały na ulice Zielonej Góry 1 lipca 1954. W tym samym czasie utworzono cztery linie łączące najodleglejsze dzielnice miasta. W roku 1956 Zakład Komunikacji Miejskiej zmienił nazwę na Miejskie Przedsiębiorstwo Komunikacyjne i zaczął działać jako samodzielna jednostka. 1 stycznia 1974 powstał oddział zielonogórskiego MPK w Nowej Soli. 1 kwietnia otworzono oddział w Głogowie. We wrześniu 1975 powstał oddział w Żaganiu, obejmujący zasięgiem również Żary. 31 grudnia 1975 od zielonogórskiej w wyniku reformy administracyjnej kraju – Głogów włączony został do województwa legnickiego – od zielonogórskiej centrali oddzielił się oddział w Głogowie. W latach osiemdziesiątych zakład przyjął nazwę Wojewódzkiego Przedsiębiorstwa Komunikacji Miejskiej. 1 lipca 1989 z WPKM wyszło MPK Zielona Góra, samodzielność uzyskały też oddziały w Nowej Soli i Żaganiu. 24 maja 1991 roku Rada Miasta przekształciła Miejskie Przedsiębiorstwo Komunikacyjne w Zakład Budżetowy pod nazwą Miejski Zakład Komunikacji.
Działalność MZK.
Oprócz samego miasta obejmuje jeszcze gminę Zabór. Do marca 2011 prowadzono obsługę komunikacyjną gmin Świdnica i Czerwieńsk. Miejski Zakład Komunikacji w Zielonej Górze posiada 71 autobusów przewożących dziennie około 80 000 pasażerów. Ponad połowa taboru MZK wyposażona jest w urządzenia głośnomówiące zapowiadające przystanki oraz elektroniczne tablice z numerami linii i kierunkiem jazdy. Od 2001 roku wszystkie autobusy wyposażone są w automaty do sprzedaży biletów jednorazowych. Każdy autobus ma też autokomputer pokładowy, połączenie telefoniczne z dyspozytornią oraz jest pod stałą obserwacją dzięki zamontowanym kamerom. W oparciu o system GPS, 18 przystanków wyposażonych jest w tablice informacyjne podające rzeczywisty czas przyjazdu autobusu.
MZK obsługuje 30 linii, w tym 27 dziennych (1 bezpłatna do hipermarketu "Auchan") i 3 nocne. W ciągu miesiąca autobusy przejeżdżają około 400 tys. km. Autobusy linii dziennych kursują codziennie od 4:30 do 23:30. Autobusy linii nocnych "N1", "N2" i "N3" kursują od godziny 23:30 do 4:40.
Elektryczne autobusy.
22 listopada 2017 roku zielonogórskie MZK podpisało umowę z Konsorcjum Ursus Bus i Ursus S.A na dostawę 47 fabrycznie nowych autobusów elektrycznych. Pierwszy elektryczny autobus dostarczono 17 sierpnia 2018 roku.
Oprócz elektrycznych autobusów, do Zielonej Góry przyjechały także 17 autobusów marki Mercedes z silnikami diesla. Była to pierwsza dostawa najnowszego modelu Conecto tej marki.

</doc>
<doc id="847803" url="https://pl.wikipedia.org/wiki?curid=847803" title="Haendel">
Haendel



</doc>
<doc id="847804" url="https://pl.wikipedia.org/wiki?curid=847804" title="Marian Knast">
Marian Knast

Marian Knast (ur. 24 listopada 1923 w Dąbiu nad Nerem, zm. 12 maja 2001 w Warszawie) – polski wojskowy, oficer pionu kwatermistrzostwa, generał dywizji Ludowego Wojska Polskiego, szef Głównej Kontroli Wojskowej (1982–1988).
Przebieg służby.
Syn Franciszka, felczera weterynarii i Stefanii z Ropelskich. Do 1939 uczył się w Państwowym Gimnazjum nr 35 w Łęczycy. Wiosną 1940 roku, zagrożony wywiezieniem na roboty przymusowe do Niemiec, uciekł do Generalnej Guberni, ukrywając się u krewnych w Koluszkach i Radomsku. Pod koniec 1940, w związku z chorobą ojca powrócił do domu rodzinnego i rozpoczął pracę jako ekspedient w składzie żelaza firmy Adolf Woltman. W lutym 1945 został przewodniczącym Zarządu Miejskiego Związku Walki Młodych w Dąbiu, a w marcu 1945 został członkiem PPR. W kwietniu 1945 został wcielony jako szeregowy do ludowego Wojska Polskiego i rozpoczął służbę w 6 zapasowym pułku piechoty w Chełmnie. W maju 1945 skierowany do Oficerskiej Szkoły Piechoty nr 3 w Inowrocławiu, a następnie przeniesiony do Oficerskiej Szkoły Intendentury. Szkołę ukończył w sierpniu 1946 roku i został promowany na stopień chorążego intendentury.
Po promocji rozpoczął służbę na stanowisku płatnika w sztabie 2 Warszawskiej Dywizji Piechoty w Kielcach. Od maja 1947 został oficerem finansowym w 4 Pułku Piechoty w Krakowie, awansując w 1948 roku do stopnia podporucznika. Od listopada 1948 starszy pomocnik kierownika sekcji Wydziału Finansowego Kwatermistrzostwa Lubelskiego Okręgu Wojskowego. W 1949 ukończył kurs w Wyższej Szkole Piechoty w Rembertowie. 
W latach 1949–1952 studiował Wojskowej Akademii Tyłów i Transportu im. Mołotowa w Leningradzie, którą ukończył w oceną dobrą. Po powrocie do kraju był kolejno szefem wydziału wyszkolenia Oddziału Organizacyjnego Kwatermistrzostwa Okręgu Wojskowego nr V w Krakowie (1952–1953), szefem wydziału organizacji i planowania w sztabie Okręgu Wojskowego nr V (1953–1954), szefem wydziału organizacyjnego Oddziału I Sztabu Tyłów WP w Warszawie (1954–1955), szefem Oddziału Organizacyjnego Sztabu Tyłów WP (1955–1958). Od 1958 był zastępcą szefa sztabu Głównego Kwatermistrzostwa WP, a od 1961 szefem sztabu Kwatermistrzostwa Śląskiego Okręgu Wojskowego we Wrocławiu. W latach 1964–1966 był szefem Zespołu Planowania Operacyjno - Obronnego Działu Planowania i Ekonomiki Komitetu Obrony Kraju w Zarządzie III Operacyjnym OTK Sztabu Generalnego WP. Od kwietnia 1966 kwatermistrz - zastępca dowódcy Pomorskiego Okręgu Wojskowego. Od lipca 1967 zastępca głównego inspektora planowania i techniki ds. planowania i ekonomiki.
W październiku 1967 awansowany przez Radę Państwa PRL do stopnia generała brygady. Nominację wręczył mu przewodniczący Rady Państwa PRL Edward Ochab. Po przekształceniu struktury Głównego Inspektoratu Techniki w 1974, był w latach 1974–1977 zastępcą Głównego Inspektora Techniki WP – szefem zamówień i dostaw techniki wojskowej i przemysłu elektronicznego. W 1970 roku ukończył Kurs Operacyjno - Strategiczny w Akademii Sztabu Generalnego Sił Zbrojnych ZSRR im. Klimenta Woroszyłowa w Moskwie. W październiku 1978 awansowany do stopnia generała dywizji. Nominację wręczył mu przewodniczący Rady Państwa PRL prof. Henryk Jabłoński.
W latach 1977–1982 był dyrektorem generalnym Komisji Planowania przy Radzie Ministrów PRL. Z kolei w latach 1982–1988 był szefem Głównej Kontroli Wojskowej. Uczestniczył w pracach Państwowej Rady Gospodarki Materiałowej i Prezydium Rady MON ds. Naukowo-Technicznych. Przez kilka lat kierował Państwową Komisją Cen Uzbrojenia i Komisją Antyimportową resortu MON. Od 1989 w stanie spoczynku (na mocy rozkazu personalnego MON z grudnia 1988 roku).
Pochowany 5 czerwca 2001 roku na Cmentarzu Wojskowym na Powązkach w Warszawie (kwatera EII-7-6). W pogrzebie uczestniczył były prezydent RP gen. armii Wojciech Jaruzelski.

</doc>
<doc id="847808" url="https://pl.wikipedia.org/wiki?curid=847808" title="Ariodante">
Ariodante

Ariodante – trzyaktowa opera seria Georga Friedricha Händla do anonimowego libretta stanowiącego adaptację libretta Antonia Salviego "Ginevra, principessa di Scozia" (Pratolino, 1708), opartego na pieśniach 4–6 poematu "Orlando furioso" Ludovico Ariosto. Händel skomponował operę w okresie od sierpnia do października 1734, a jej premiera miała miejsce 8 stycznia 1735 na scenie Covent Garden w Londynie.
Tło.
Opera powstała w bardzo trudnym dla Händla okresie. W 1733 jego zespół opuściły największe gwiazdy jak sławny kastrat "Senesino" i uwielbiana Francesca Cuzzoni "Cuzzona", którzy przeszli do zespołu konkurencyjnej Opery Arystokratycznej ("The Opera of the Nobility"), zaś w 1734 utracił scenę operową King's Theatre, Haymarket, również przejętą przez Operę Arystokratyczną. Opera "Ariodante" została wystawiona na deskach Covent Garden z zupełnie nową trupą śpiewaków.
Wykonawcy.
W tytułowej partii Ariodanta wystąpił dysponujący dwuoktawowym mezzo-sopranem kastrat Giovanni Carestini. W roli Ginevry towarzyszyła mu Anna Maria Strada del Pó "La Stradina", jedyna gwiazda dotychczasowego zespołu, która nie opuściła Händla. Partię Lurcania wykonywał angielski tenor John Beard, partię Dalindy sopran Cecilia Young, partię Polinessa – kontralt Maria Caterina Negri, zaś partię Króla – bas Gustavus Waltz.
Balet.
O wyjątkowości "Ariodante" w operowym dorobku kompozytora świadczy obecność baletu. Händel miał do dyspozycji trupę francuskich tancerzy, na czele której stała Marie Sallé. Wykorzystując to Händel wprowadził do opery elementy baletowe, nawiązując w ten sposób do tradycji francuskiej. I tak akt I kończy balet pasterzy i nimf świętujących zaręczyny i przyszły ślub Ginevry i Ariodante, akt II – pochód i walka mar sennych i widziadeł dręczących Ginevrę, akt III – balet z okazji zaślubin Ariodante i Ginevry oraz Lurcania i Dalindy.

</doc>
<doc id="847809" url="https://pl.wikipedia.org/wiki?curid=847809" title="Fuyutsuki">
Fuyutsuki



</doc>
<doc id="847817" url="https://pl.wikipedia.org/wiki?curid=847817" title="Yoizuki">
Yoizuki

Yoizuki (kanji: 宵月, katakana: ヨイヅキ lub キヅイヨ) – japoński wielki niszczyciel z okresu II wojny światowej, typu "Akizuki".
Historia.
"Yoizuki" należał do serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 nowych dział uniwersalnych kalibru 100 mm, o względnie niewielkim kalibrze, lecz świetnych charakterystykach balistycznych.
Stępkę pod budowę okrętu położono 25 sierpnia 1943 w stoczni Uraga w Tokio, kadłub wodowano 25 września 1944, a okręt wszedł do służby 31 stycznia 1945. Nazwa, podobnie jak pozostałych niszczycieli tej serii, związana była z Księżycem i oznaczała "Księżyc widoczny o zmroku".
Służba.
Początkowo po wejściu do służby 31 stycznia 1945 jego załoga szkoliła się na wodach Japonii w składzie 11. Flotylli Niszczycieli. 16 lutego 1945 uczestniczył w odpieraniu nalotu amerykańskich 'Superfortec' na Yokosuka, na dużym pułapie. 25 maja 1945 wszedł w skład 41. dywizjonu 31. Flotylli Eskortowej Floty Połączonej. Nie był używany bojowo. 5 czerwca 1945 został lekko uszkodzony na minie koło Kure, po czym wyremontowany tam bez dokowania. Od sierpnia do końca wojny stał zamaskowany na japońskim Morzu Wewnętrznym. Po wojnie służył do celów repatriacji żołnierzy.
29 sierpnia 1947 został przekazany Chinom w ramach reparacji i nazwany "Fen Yang" (汾陽). W 1949 ewakuowany na Tajwan, lecz wkrótce został rozbrojony i wycofany do rezerwy. W 1962 został złomowany.
Dowódcy:
Dane techniczne.
Uzbrojenie i wyposażenie: 

</doc>
<doc id="847820" url="https://pl.wikipedia.org/wiki?curid=847820" title="Fiodor Denisow">
Fiodor Denisow

Fiodor Pietrowicz Denisow (ros. Фёдор Петрович Денисов, ur. 1738, zm. 1803) – hrabia, generał-major rosyjskiej 
kawalerii.
Odznaczył się w czasie wojny rosyjsko-tureckiej 1768-1774 przeprowadzając serię śmiałych manewrów zaczepnych. Uczestnik wojny rosyjsko-szwedzkiej 1788-1790. W czasie insurekcji kościuszkowskiej dowodził korpusem rosyjskim operującym w Małopolsce. Dowodził rosyjskim lewym skrzydłem w bitwie pod Racławicami.
W 1793 król Stanisław August Poniatowski nadał mu Order Orła Białego.

</doc>
<doc id="847821" url="https://pl.wikipedia.org/wiki?curid=847821" title="Hanazuki">
Hanazuki

Hanazuki (katakana: ハナヅキ lub キヅナハ| pol. "marcowy księżyc") – japoński wielki niszczyciel z okresu II wojny światowej, typu "Akizuki". Spotyka się też romanizację nazwy: "Hanatsuki".
Historia.
"Hanazuki" należał do serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 nowych dział uniwersalnych kalibru 100 mm, o świetnych charakterystykach balistycznych, lecz umiarkowanie skutecznym systemie kierowania ogniem. 
Stępkę pod budowę okrętu położono 10 lutego 1944 w stoczni Marynarki w Maizuru, kadłub wodowano 10 października 1944, a okręt wszedł do służby 26 grudnia 1944; budowa trwała rekordowo krótki czas. Nazwa, podobnie jak pozostałych niszczycieli tej serii, związana była z Księżycem i oznaczała "Kwitnący Księżyc". 
Służba.
Po wejściu do służby załoga szkoliła się na wodach Japonii w składzie 11. Flotylli Niszczycieli. 31 marca 1945 został okrętem flagowym 31. Flotylli Eskortowej. Jego jedyną operacją bojową była początkowa eskorta pancernika "Yamato" i innych okrętów biorących udział w operacji Ten-gō 6 kwietnia 1945, przez cieśninę Bungo, po czym powrócił do bazy (wraz z niszczycielami eskortowymi "Kaya" i "Maki"). Do końca wojny przebywał na japońskim Morzu Wewnętrznym, atakowany przez amerykańskie lotnictwo pokładowe, bez uszkodzeń. 
Po wojnie, w sierpniu 1947 został przekazany USA w ramach reparacji. Pod oznaczeniem DD-934, został przebadany przez specjalistów amerykańskich, po czym złomowany w Japonii.
Dowódcy:

</doc>
<doc id="847824" url="https://pl.wikipedia.org/wiki?curid=847824" title="Haruzuki (1944)">
Haruzuki (1944)

Haruzuki (jap. 春月, ハルヅキ| pol. "wiosenny księżyc") – japoński wielki niszczyciel z końcowego okresu II wojny światowej, typu "Akizuki". Spotyka się też romanizację nazwy: "Harutsuki". Nie brał udziału w walkach; po wojnie przekazany ZSRR służył pod nazwami "Wniezapnyj" i "Oskoł".
Historia.
"Haruzuki" należał do serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 nowych dział uniwersalnych kalibru 100 mm, o bardzo dobrych charakterystykach balistycznych. Był trzecim okrętem drugiej serii "Akizuki" (numer budowy 362).
Stępkę pod budowę okrętu położono 23 grudnia 1943 w stoczni Marynarki w Sasebo, kadłub wodowano 3 sierpnia 1944, a okręt wszedł do służby 28 grudnia 1944. Nazwa, podobnie jak pozostałych niszczycieli tej serii, związana była z Księżycem i oznaczała "Wiosenny Księżyc".
Służba w Japonii.
Początkowo po wejściu do służby w grudniu 1944 jego załoga szkoliła się na wodach Japonii w składzie 11. Flotylli Niszczycieli (ang. "Desron 11") Floty Połączonej. 20 stycznia 1945 został okrętem flagowym 103. Flotylli Eskortowej. Od marca pełnił zadania eskortowe na wodach japońskich, bez zdarzeń bojowych. Od sierpnia 1945 do końca wojny przebywał na japońskim Morzu Wewnętrznym. 5 października 1945 skreślony z listy floty. Po wojnie służył do transportu repatriantów.
Dowódcy:
Służba w ZSRR.
Po wojnie "Haruzuki" został przekazany ZSRR w ramach reparacji i 7 lipca 1947 wciągnięty na listę floty. 28 sierpnia 1947 został przejęty przez nową załogę i podniesiono na nim banderę radziecką, 25 września otrzymał nazwę "Wniezapnyj" (Внезапный) i został przydzielony do 63. Dywizjonu niszczycieli 5. Floty. Nie jest jasne, jaki miał zestaw uzbrojenia, w szczególności czy miał pierwotne uzbrojenie główne. Od 15 kwietnia 1948 do 28 kwietnia 1949 okręt był zakonserwowany w rezerwie, po czym przywrócono go do służby jako okręt szkolny "Oskoł" (Оскол). Otrzymał uzbrojenie z 21 działek plot 37 mm.
1 stycznia 1955 został przekształcony w hulk koszarowy PKZ-65, następnie 2 czerwca 1955 w okręt-cel CŁ-64, po czym od 27 sierpnia 1965 ponownie w hulk koszarowy PKZ-37. Skreślono go z listy floty 4 czerwca 1969 i oddano na złom.
Dane techniczne.
"Opis konstrukcji i szczegółowe dane – w artykule niszczyciele typu Akizuki"

</doc>
<doc id="847825" url="https://pl.wikipedia.org/wiki?curid=847825" title="Jagodzian rambutan">
Jagodzian rambutan

Jagodzian rambutan, rambutan ("Nephelium lappaceum" L.) – gatunek rośliny z rodziny mydleńcowatych. Występuje głównie w Malezji, Chinach i Indonezji, ale też w innych krajach tropikalnej części Azji. Nazwa rambutan pochodzi od malajskiego słowa „rambutan”, który oznacza „owłosiony”.  W Wietnamie, jagodzian rambutan nazywany jest „chôm chôm”, co w tłumaczeniu oznacza „niechlujne włosy”, ze względu na kolce, znajdujące się na skórce owocu.
Biologia i ekologia.
Rambutan rośnie na wysokościach od poziomu morza do 500-600 m n.p.m., w wilgotnych regionach tropikalnych o regularnych opadach deszczu. Drzewo rozwija się najlepiej w piaszczystej glinie bogatej w materię organiczną lub głębokim torfie, ponieważ potrzebuje odpowiedniego drenażu. W nasionach istnieją śladowe ilości alkaloidów. Z reguły są gorzkie i uważane za narkotyczne. Skórka owocu zawiera toksyczne substancje saponinę i taninę. 
Zmienność.
Występuje w trzech odmianach:
Zastosowanie.
Niedojrzałe owoce rambutanu są stosowane w celu złagodzenia biegunki i czerwonki. Okłady z liści lub korzeni rambutanu na skroniach pomagają w złagodzeniu bólów głowy i gorączki. Wywar z kory jest stosowany do produkcji środków na pleśniawki. 
Owoce rambutanu są najczęściej spożywane od razu po oderwaniu skórki, która łatwo od niego odchodzi. Obrane owoce są czasami duszone jako deser. W Malezji zwyczajem jest gotowanie obranych owoców, aby oddzielić miąższ od nasion. Po ochłodzeniu skórkę odrzuca się, a nasiona ogrzewa się we wrzątku, aż zmiękną. Najczęściej łączy się je z dużą ilością mięsa i cukru, a następnie zamyka w słoikach. Nasiona rambutanu są wysoko cenione dzięki tłuszczom i olejom (zawierają głównie kwas oleinowy i kwas arachidowy), które wykorzystywane są do produkcji mydła. Mogą być również palone i spożywane.
Badania przeprowadzone w University of Malaya wykazały silne działanie antyoksydacyjne ekstraktu ze skórki tego gatunku. Ekstrakt ten samodzielnie albo w połączeniu z innymi substancjami czynnymi może mieć w zastosowania farmaceutyczne, kosmetologiczne i nutraceutyczne.
Uprawa.
Gatunek uprawiany jest w południowo-wschodniej Azji - prowincji Guangdong oraz na wyspie Hajnan. Najbardziej odpowiednim okresem do sadzenia nasion jest początek pory deszczowej. Młode, nowo posadzone drzewa powinny być chronione np. przez liście palmowe lub liście paproci. 
Na Malajach rambutan owocuje dwa razy do roku – w czerwcu i grudniu. Na Filipinach kwitnienie występuje od końca marca do początku maja, a owoce dojrzewają od lipca do października (i od czasu do czasu do listopada.
Szkodniki i choroby.
Owady żywiące się liśćmi "Pseudococcus lilacinus" i "Tessaratoma longicorne", mogą wymagać stosowania środków chemicznych. Orientalna muszka owocowa ("Bactrocera dorsali") zasiedla dojrzałe owoce. Niektóre gatunki ptaków i owocożernych nietoperzy spożywają wiele owoców rambutana; prawdopodobnie są głównym czynnikiem zmniejszającym plony drzewa.

</doc>
<doc id="847827" url="https://pl.wikipedia.org/wiki?curid=847827" title="Natsuzuki (1944)">
Natsuzuki (1944)

 — japoński wielki niszczyciel z okresu II wojny światowej, typu "Akizuki".
Historia.
"Natzuzuki" należał do serii wielkich niszczycieli typu "Akizuki", zaprojektowanych specjalnie jako okręty obrony przeciwlotniczej, których główne uzbrojenie stanowiło 8 nowych dział uniwersalnych kalibru 100 mm, o świetnych charakterystykach balistycznych, lecz umiarkowanie skutecznym systemie kierowania ogniem. 
Stępkę pod budowę okrętu położono 1 maja 1944 w stoczni Marynarki w Sasebo, kadłub wodowano 2 grudnia 1944, a okręt wszedł do służby 8 kwietnia 1945, jako ostatni ukończony okręt typu. Nazwa, podobnie jak pozostałych niszczycieli tej serii, związana była z Księżycem i oznaczała "Letni Księżyc". 
Służba.
Po wejściu do służby w kwietniu 1945 jego załoga szkoliła się na wodach Japonii w składzie 11. Flotylli Niszczycieli. 25 maja 1945 został przydzielony do 41. dywizjonu niszczycieli 31. Flotylli Eskortowej. Nie brał udziału w działaniach bojowych. 16 czerwca 1945 został uszkodzony w rejonie Sasebo na minie lotniczej, nie ukończony remont do końca wojny. Po wojnie służył do transportu repatriantów. 
25 sierpnia 1947 został przekazany Wielkiej Brytanii w ramach reparacji, lecz nie wszedł do służby, ale po zbadaniu przez specjalistów został złomowany w 1948 w Uraga w Japonii.
Dowódca:

</doc>
<doc id="847828" url="https://pl.wikipedia.org/wiki?curid=847828" title="Terezuki">
Terezuki



</doc>
<doc id="847830" url="https://pl.wikipedia.org/wiki?curid=847830" title="Boleo (tango)">
Boleo (tango)



</doc>
<doc id="847833" url="https://pl.wikipedia.org/wiki?curid=847833" title="Europan Polska">
Europan Polska

Europan Polska - organizuje na terenie Polski międzynarodowe konkursy architektoniczne Europan dla młodych profesjonalistów z dziedzin architektury, inżynierii, planowania i budowy miast.
Europan 9 Polska to międzynarodowy konkurs architektoniczny Europan dla młodych profesjonalistów na koncepcję zagospodarowania i projekt architektoniczny dla terenu Czyste w Warszawie.

</doc>
<doc id="847834" url="https://pl.wikipedia.org/wiki?curid=847834" title="Gancho">
Gancho



</doc>
<doc id="847836" url="https://pl.wikipedia.org/wiki?curid=847836" title="Europan Europe">
Europan Europe

Europan Europe - federacja zainicjowana w 1988 roku przez 9 państw europejskich, zrzeszająca dziś narodowe struktury 22 państw organizujących w cyklach dwuletnich międzynarodowy konkurs architektoniczny Europan, którego celem jest zaangażowanie młodych profesjonalistów w poszukiwanie awangardowych rozwiązań, nowatorskich idei i możliwości w zakresie budowy współczesnego miasta europejskiego oraz podejmowania efektywnego, konstruktywnego dialogu organizatorów, uczestników, decydentów i inwestorów.
W 2006 roku do federacji Europan przystąpiła Polska, jako kraj stowarzyszony, zgłaszając do dziewiątej sesji konkursu teren Czyste położony na Woli w Warszawie, Europan Polska

</doc>
<doc id="847838" url="https://pl.wikipedia.org/wiki?curid=847838" title="Europan">
Europan

Europan – międzynarodowy konkurs architektoniczny dla młodych profesjonalistów z dziedzin architektury, inżynierii, planowania i budowy miast, organizowany od 1988 roku w cyklach dwuletnich przez federację Europan Europe.
W dziewiątej edycji konkursu Europan 9, który wystartował 5 lutego 2006 roku, uczestniczy Polska z lokalizacją Czyste położoną na poprzemysłowych terenach dzielnicy Wola w Warszawie.

</doc>
<doc id="847844" url="https://pl.wikipedia.org/wiki?curid=847844" title="Sarajlić">
Sarajlić



</doc>
<doc id="847846" url="https://pl.wikipedia.org/wiki?curid=847846" title="Konkurs architektoniczny">
Konkurs architektoniczny

Konkurs architektoniczny – konkurs w dziedzinie architektury, najczęściej na najlepszą koncepcję lub na najlepszy projekt architektoniczny zagospodarowania danego terenu lub danego obiektu.
Definicja.
Konkurs architektoniczny - publiczne przyrzeczenie nagrody za najlepszą pracę z dziedziny organizowania przestrzeni - architektury, spełniającą przyrzeczone warunki, z określonym terminem ubiegania się o nagrodę w rozumieniu art. 919-921 Kodeksu cywilnego.
Publiczny charakter.
Publiczny charakter przyrzeczenia polega na zaadresowaniu przyrzeczenia nagrody do publiczności, czyli do osób nieoznaczonych imiennie, które przyrzekający nagrodę chce zainteresować wykonaniem najlepszego rozwiązania zadania konkursowego, aby przez to wykluczyć zainteresowanie osobą, która tę pracę wykona.
Przyrzeczenie publiczne wymaga takiego podania do publicznej wiadomości warunków ubiegania się o nagrodę, aby mogły dotrzeć do nie dającej się z góry określić liczby osób nieoznaczonych imiennie, posiadających zdolność rozwiązania zadania konkursowego na poziomie oczekiwanym przez organizatora konkursu.
Przedmiot konkursu.
Przedmiotem konkursu jest jednostronne i nieodwołalne zobowiązanie organizatora do dokonania wyboru najlepszej z prac spełniających przyrzeczone warunki i jej nagrodzenia przyrzeczoną nagrodą. Oznacza to, że organizator po ogłoszeniu konkursu nie może się wycofać z danego przyrzeczenia, ani zmieniać terminów lub warunków konkursu ["patrz art. 919 Kodeksu cywilnego: Kto przez ogłoszenie publiczne przyrzekł nagrodę za wykonanie oznaczonej czynności, obowiązany jest przyrzeczenia dotrzymać"].
Konkurs nie dochodzi do skutku, jeżeli w oznaczonym terminie nie wpłyną co najmniej dwie prace spełniające warunki konkursu, gdyż wówczas zobowiązanie organizatora konkursu do wyboru pracy najlepszej pozostaje bezskuteczne.
Zasady konkursu.
Z prawnej definicji przyrzeczenia publicznego wynikają podstawowe zasady konkursu:
Anonimowość.
Publiczny charakteru konkursu wymaga zachowania anonimowości uczestników do chwili rozstrzygnięcia konkursu. Anonimowość uczestników uchyla się po ogłoszeniu rozstrzygnięcia konkursu.
Dopuszczony sposób kontaktu uczestnika z organizatorem musi wykluczać identyfikację uczestnika do chwili ogłoszenia rozstrzygnięcia konkursu.
Prawa autorskie.
Autorskie prawa majątkowe do wykorzystania prac nadesłanych na konkurs podlegają ochronie.
Nadesłanie pracy konkursowej nie przenosi na organizatora konkursu praw do wykorzystania pracy w innym celu i obszarze eksploatacji niż tylko przeprowadzenie konkursu i publikacja jego rezultatów.
Przeniesienie praw autorskich do wykorzystania prac w innym niż konkurs celu i obszarze eksploatacji, wymaga zawarcia umowy. Jeżeli organizator konkursu zastrzega przeniesienie praw do realizacji nadesłanych prac, istotne warunki umowy muszą być określone w warunkach konkursu.
Autor pracy konkursowej przenosi na organizatora konkursu prawa do wykorzystania pracy konkursowej:
Praca uczestnika przesłana na konkurs nie może być traktowana jak oferta w przetargu, czyli jak nieodwołalne zobowiązanie oferenta do zawarcia umowy na warunkach organizatora określonych w warunkach konkursu, ponieważ praca konkursowa nie jest ofertą, podobnie jak konkurs nie jest przetargiem.
Rodzaje konkursu architektonicznego.
Rodzaj konkursu wynika z przedmiotu zadania konkursowego:
Formy konkursu architektonicznego.
Forma konkursu wynika z zasięgu uczestnictwa i procedury kwalifikacji prac:
Nagrody w konkursie.
Organizator konkursu przyrzeka dowolnie nagrody dające uczestnikom wystarczającą motywację do wykonania i zgłoszenia najlepszego rozwiązania zadania konkursowego w formie pracy spełniającej warunki konkursu. Wysokość nagrody za najlepszą pracę uwzględnia motywacyjną funkcję nagrody, jest przyrzeczona jednoznacznie i nie podlega zmianie.
Nagroda za najlepszą pracę nie może być przyznana ex-aequo, gdyż oznaczałoby to niedotrzymanie zobowiązania wyboru pracy najlepszej.
Nie mogą być nagrodą w konkursie korzyści przyszłe i niepewne, przyrzeczenie zawarcia umowy, honoraria lub wynagrodzenia, a nagroda nie może być zaliczką na poczet honorariów lub wynagrodzeń.
Formy nagród.
Formami nagród utrwalonymi w praktyce konkursów architektonicznych są:
Organizacja konkursu.
Istotne dla organizacji konkursu architektonicznego aspekty przyrzeczenia publicznego.
Organizator konkursu.
Organizator jest w konkursie zobowiązanym do wyboru najlepszej pracy spełniającej warunki przyrzeczenia i do wypłaty jej autorowi przyrzeczonej nagrody.
Obowiązkiem organizatora jest:
Uczestnicy konkursu.
Uczestnik konkursu jest stroną uprawnioną do ubiegania się o przyrzeczoną nagrodę przez zgłoszenie jednej pracy i do czynnego udziału przez wniesienie do organizatora zapytania, wniosku lub protestu.
Sąd Konkursowy.
Sąd Konkursowy jest przez organizatora konkursu powoływany do oceny i wyboru najlepszej z prac spełniających warunki konkursu oraz sprawowania nadzoru nad przeprowadzeniem konkursu.
Misja Sądu.
Sąd Konkursowy powinien dla uczestników i organizatora pełnić rolę gwaranta profesjonalnej oceny prac i wyboru pracy najlepszej oraz prawidłowej realizacji warunków przyrzeczenia.
Skład Sądu.
Aby sąd konkursowy mógł wypełnić misję, do której jest powołany, musi być:
W przypadku zadania dotyczącego wielu specjalności lub dyscyplin, większość składu sądu powinni stanowić przedstawiciele zawodów interdyscyplinarnych, reprezentujących ogół specjalności lub dyscyplin, których dotyczy zadanie konkursowe.
Jeżeli konkurs skierowany jest do adresatów poza terenem właściwości terytorialnej organizatora konkursu, część sędziów powinna być powołana spoza terenu właściwości terytorialnej organizatora.
Ogłoszenie konkursu.
Istotne dla organizacji konkursu architektonicznego elementy do przygotowania przed ogłoszeniem konkursu.
Ogłoszenie konkursu.
Ogłoszenie konkursu określa warunki przyrzeczenia publicznego podawane do wiadomości publicznej w sposób umożliwiający ich dotarcie do adresatów konkursu i określa co najmniej:
Materiały konkursowe.
Materiały konkursowe obejmują rezultaty faz przygotowania inwestycji poprzedzających konkurs oraz informacje, materiały i dane niezbędne do rozwiązania zadania konkursowego w wymaganym zakresie i na oczekiwanym poziomie.
Warunki konkursu.
Przez warunki konkursu należy rozumieć dokumenty, materiały i informacje podawane do wiadomości publicznej, precyzujące warunki przyrzeczenia publicznego, w tym, nagrodę za najlepszą pracę, skład sądu konkursowego, program konkursu, warunki uczestnictwa, zasady konkursu oraz odpowiedzi organizatora na zapytania i wnioski zainteresowanych uczestnictwem w konkursie.
Program konkursu.
Program konkursu precyzuje zadanie konkursowe i wymagania stawiane pracy konkursowej, których spełnienie uprawnia do ubiegania się o przyrzeczoną nagrodę, kryteria kwalifikacji i oceny prac oraz materiały udostępniane zainteresowanym.
Warunki uczestnictwa.
Warunki uczestnictwa precyzują adresatów konkursu, obowiązujące terminy i wymagania procedury, których spełnienie jest warunkiem dopuszczenia pracy do konkursu oraz cel i obszar wykorzystania rezultatów konkursu.

</doc>
<doc id="847849" url="https://pl.wikipedia.org/wiki?curid=847849" title="Tamworth (rasa świni)">
Tamworth (rasa świni)

Tamworth (tamwors) – jedna z najstarszych brytyjskich ras świń. Pochodzi z Irlandii, skąd została przywieziona do Anglii, do miasta Tamworth ok. 1812 roku, przez Sir Roberta Peela. Charakterystyczną cechą tej rasy jest rudawa sierść, wyprostowane i sztywne uszy, długie i smukłe ciało. Istotną właściwością jest zdolność do uzyskiwania wysokiej masy ciała przy niskiej zawartości tłuszczu (smalec). Lochy (samice) tej rasy są dobrymi matkami–znane są z tego, iż nie odtrącają żadnego prosiaka z miotu. Osobniki tej rasy linieją w okresie od czerwca do sierpnia. Dorosłe osobniki (2–3 lata), osiągają 100–140 cm długości ciała, 50–65 cm wysokości, a ich ogon ma 24–30 cm. Dorosłe knury (samce) osiągają 250–370 kg wagi, zaś dojrzałe lochy–200–300 kg.
"Tamworth two".
8 stycznia 1998 roku w miasteczku Malmesbury w Wielkiej Brytanii, z rzeźni uciekły dwie 5-miesięczne świnki rasy tamworth, knur i locha. Później ukrywały się w pobliskim lesie. Locha została pochwycona 15 stycznia, a knur następnego dnia. Wydarzenie to od samego początku było opisywane w mediach, które ochrzciły świnki imionami Butch (lochę) i Sundance (knur) – od imion bohaterów westernu "Butch Cassidy i Sundance Kid". Właściciel – Arnoldo Dijulio, zamierzał jednak zarobić na zwierzęta i oddał je ponownie do rzeźni – zostały wycenione na 40–50 funtów za każdą. Z pomocą "uciekinierom" przyszły media i miłośnicy zwierząt i ostatecznie kupił je dziennik Daily Mail, umieszczając w Rare Breeds Centre koło Ashford w hrabstwie Kent. W roku 2003 telewizja BBC wyprodukowała i wytransmitowała 60-minutowy film o tym wydarzeniu, zatytułowany "The Legend of the Tamworth Two".

</doc>
<doc id="847850" url="https://pl.wikipedia.org/wiki?curid=847850" title="Rośliny piętra turniowego">
Rośliny piętra turniowego

Rośliny piętra turniowego – rośliny wybitnie wysokogórskie lub pojawiające się w piętrze turniowym, lecz optimum występowania mające w niższych piętrach roślinności. Ze względu na skaliste podłoże, niewielkie płaty gleby – rośliny w piętrze turniowym nie tworzą zwartych łanów, lecz występują zwykle w niewielkich płatach lub pojedynczo w zagłębieniach terenu, szczelinach skał, na półkach skalnych. Wskutek skrajnie trudnych warunków klimatycznych i glebowych liczba gatunków roślin występujących w tym piętrze jest bardzo mała w porównaniu z niższymi wysokościami.
W Tatrach dominują mchy i niskie murawy z boimką dwurzędową. Porosty, głównie naskalne, zajmują więcej miejsca, niż rośliny naczyniowe. Mimo trudnych warunków życiowych występuje tu ok. 120 gatunków roślin naczyniowych. Liczba ta drastycznie spada wraz z wysokością nad poziomem morza, na najwyższych szczytach Tatr występują już tylko nieliczne gatunki. Dominują rośliny niskie, o postaci darniowej i rośliny poduszkowe silnie przylegające do podłoża. Karłowatość jest zarówno skutkiem surowych warunków ograniczających wzrost, jak i przystosowaniem do tych warunków – niskie, płożące się przy ziemi rośliny lepiej wykorzystują jej ciepło, lepiej chronione są przed huraganowymi wiatrami, a warstwa śniegu chroni je przed silnymi mrozami, mniej też tracą wody przy intensywnym nasłonecznieniu na suchych stokach. Brak zupełnie roślin jednorocznych – zbyt krótki sezon wegetacyjny nie pozwoliłby im na wytworzenie nasion.

</doc>
<doc id="847851" url="https://pl.wikipedia.org/wiki?curid=847851" title="Cinq-Mars">
Cinq-Mars



</doc>
<doc id="847855" url="https://pl.wikipedia.org/wiki?curid=847855" title="Upałty (wyspa)">
Upałty (wyspa)

Upałty () – wyspa na jeziorze Mamry. Powierzchnia wyspy wynosi 67 ha. Największa wyspa na Mamrach i w Krainie Wielkich Jezior Mazurskich.
Brzegi wyspy są porośnięte trzciną. Część południowa jest miejscem odpoczynku i wylęgu ptactwa wodnego oraz wielu gatunków ptaków śpiewających. Drzewostan tworzą przede wszystkim drzewa liściaste: dąb, lipa, wiąz, grab, wierzba i leszczyna, w poszyciu dominuje czarny bez.
Wyspa była w posiadaniu rodziny Lehndorffów od połowy XVI do połowy XX w. Lehndorffowie swoją główną siedzibę mieli w Sztynorcie.
Max Toeppen pisał: „"Georg Andreas Helwing sławił w 1717 roku polowanie na łosie na wyspie Upałty. Fale jeziora ułatwiały zwierzętom przepływanie na tę wyspę."” Toeppen pisał w innym miejscu, że w XIX w. na wyspie były altany i zagospodarowany park. Na południe od Upałt w odległości 1500 kroków (po lodzie) na małej wysepce hrabia Ernest von Lehndorff pobudował dla upamiętnienia hrabiego Henckla von Donnersmarcka w 1793 piramidę wysokości 40 stóp. Po latach piramida została rozmyta przez fale.
Blisko zachodniego brzegu wyspy pozostał samotny nagrobek Augusta Quednaua, geografa, nauczyciela z Pniewa.
Przed 1939 rokiem na wyspie była elegancka restauracja, leśniczówka i domki letniskowe. Wszystko to wraz z alejkami i kamiennym molem zlokalizowane było po północnej stronie wyspy. Południowa połowa wyspy była rezerwatem. W przewodniku po Mazurach (według informacji zebranych w 1913) Mieczysław Orłowicz pisał: „"Pniewo (Stobben), skąd łodzią przeprawić się można na wyspę Upałty"”. W latach 1941–1944 na wyspie stacjonował pododdział ochrony kwatery (OKH) w Mamerkach. W tym czasie wyspa połączona była z lądem mostem drewnianym (most został spalony w 1945). Od mostu był dojazd do drogi między Pniewem a Mamerkami. Na wyspie znajdują się pozostałości betonowych umocnień z tego okresu, po innych budowlach pozostały tylko fundamenty.
Wyspa należy do rezerwatu przyrody „Wyspy na jeziorze Mamry i Kisajno”, informują o tym tablice umieszczone na jej brzegach. Są na niej stanowiska lęgowe rzadkich gatunków ptaków, w tym orła bielika.

</doc>
<doc id="847858" url="https://pl.wikipedia.org/wiki?curid=847858" title="Język lehnda">
Język lehnda



</doc>
<doc id="847859" url="https://pl.wikipedia.org/wiki?curid=847859" title="Dorota Nowakowska">
Dorota Nowakowska

Dorota Nowakowska (ur. 10 sierpnia 1964 w Warszawie) – polska aktorka filmowa i teatralna.
W 1987 ukończyła studia na PWST w Warszawie. Aktorka Teatru Ateneum w Warszawie.

</doc>
<doc id="847860" url="https://pl.wikipedia.org/wiki?curid=847860" title="Mała Kępa (Mamry)">
Mała Kępa (Mamry)

Mała Kępa (Wyspa Piramidalna) – wyspa w zachodniej części jeziora Mamry, położona na południe od wyspy Upałty.
Druga nazwa wyspy wiązała się z piramidą, którą wystawił na niej hrabia Ernest von Lehndorff dla upamiętnienia hrabiego Henckla von Donnersmarcka w 1793. Piramida miała wysokość ok. 13 m. Piramidę rozbiły duże fale na Mamrach powodowane przez wichry.

</doc>
<doc id="847861" url="https://pl.wikipedia.org/wiki?curid=847861" title="Sylwester Maciejewski">
Sylwester Maciejewski

Maciej Sylwester Maciejewski (ur. 10 lipca 1955 w Żyrardowie) – polski aktor filmowy.
Życiorys.
W 1978 roku ukończył studia w Państwowej Wyższej Szkole Teatralnej w Warszawie. Po szkole został zaangażowany do Teatru Komedia w Warszawie (1978–1987). Od 1987 jest aktorem warszawskiego Teatru Powszechnego. W latach 1978–1979 występował w kabarecie „ZAKR”.
Jego debiutem filmowym była, zagrana w roku 1977, epizodyczna postać więźnia na Pawiaku w telewizyjnym filmie "Ostatnie okrążenie".
Mieszka na warszawskich Bielanach. Jego żona, Barbara, była tancerką Teatru Wielkiego w Warszawie.

</doc>
<doc id="847864" url="https://pl.wikipedia.org/wiki?curid=847864" title="Wojciech Wysocki">
Wojciech Wysocki

Wojciech Wysocki (ur. 16 stycznia 1953 w Szczecinie) – polski aktor.
Wystąpił jako młody pianista Grzegorz w melodramacie Jana Batorego "Con amore" (1976), a także w serialach: "Klan" (1998–2004, 2010-2011, 2013, od 2019) w roli doktora Andrzeja Marczyńskiego, "Miodowe lata" (2000–2001, 2003) jako policjant operacyjny inspektor Kopek, "Kocham Klarę" (2001) jako Jan Nowak, przyjaciel Kuby i "Ranczo" (2006–2009, 2011–2016) jako doktor Mieczysław Wezół.
Życiorys.
Jest absolwentem I Liceum Ogólnokształcącego im. Marii Skłodowskiej-Curie w Szczecinie. Na trzecim roku studiów zagrał w telefilmie Gerarda Zalewskiego "Dom moich synów" (1975) u boku Marka Walczewskiego i Beaty Tyszkiewicz, który został doceniony na przeglądzie filmów telewizyjnych w Cannes. Po gościnnym udziale w serialu kryminalnym "07 zgłoś się" (1976), zadebiutował na dużym ekranie rolą czarnego charakteru młodego pianisty, który zaniedbuje relacje z ciężko chorą dziewczyną na rzecz przygotowań do konkursu chopinowskiego w melodramacie Jana Batorego "Con amore" (1976) z udziałem Mirosława Konarowskiego, Joanny Szczepkowskiej i Zbigniewa Zapasiewicza.
W 1976 ukończył studia na PWST w Warszawie. Występował w teatrach warszawskich: Współczesnym (1976–1994), Północnym (1990), Teatr Scena Prezentacje w Warszawie (1991, 1998), Dramatycznym (1994–), Muzycznym „Roma” (1999, 2002), Komedia (2000–2001, 2003–2006), Rozmaitości (2003), Na Woli im. Tadeusza Łomnickiego (2005), Kompania Primavera (2005–2006), Rampa na Targówku (2006) oraz im. Wojciecha Bogusławskiego w Kaliszu (1996), Opera Nova w Bydgoszczy (1999), Dramatycznym im. Aleksandra Węgierki w Białymstoku (2007) i Teatrze Piosenki we Wrocławiu (2008).
Pojawił się w dramacie psychologicznym Andrzeja Wajdy "Bez znieczulenia" (1978), melodramacie Ignacego Gogolewskiego "Romans Teresy Hennert" (1978), ekranizacji powieści Andrzeja Wydrzyńskiego "Umarli rzucają cień" (1978), dramacie Andrzeja Wajdy "Dyrygent" (1980) z Johnem Gielgudem, telefilmie wojennym "Godzina „W”" (1980) i serialu Janusza Zaorskiego "Punkt widzenia" (1980). W filmie wojenno–sensacyjnym "Wyrok śmierci" (1980) zagrał postać Smukłego, który wykonywał wyroki na kolaborantach. Sławę zdobył jako kapitan Wiesnicyn w ekranizacji powieści Stefana Żeromskiego "Wierna rzeka" (1983) w reż. Tadeusza Chmielewskiego oraz w roli młodego dziennikarza o ambicjach literackich, który zostaje aresztowany za wydawanie wolnomyślicielskiego i antyklerykalnego pisemka w filmie psychologicznym Wojciecha Jerzego Hasa "Pismak" (1984) na podstawie powieści Władysława Terleckiego. Rola chronicznie osamotnionego, odosobnionego i odczuwającego wrogość świata wobec siebie Adasia Miauczyńskiego w dramacie Marka Koterskiego "Życie wewnętrzne" (1986) przyniosła mu nagrodę aktorską w wyniku plebiscytu publiczności na Koszalińskich Spotkaniach Filmowych „Młodzi i Film”.
Jest recytatorem i wykładowcą cyklicznych poetyckich warsztatów i spotkań. W 2007 został wyróżniony przez Zespół Artystyczny Teatru Polskiego Radia nagrodą Wielki Splendor. Brał udział w radiowych serialach "Matysiakowie" i "Motel w pół drogi".
Życie prywatne.
Żonaty z Joanną. Ma córkę Rozalię (ur. 1999).

</doc>
<doc id="847869" url="https://pl.wikipedia.org/wiki?curid=847869" title="Kataplazm">
Kataplazm

Kataplazm (z gr. "katáplasma" - plaster) – rodzaj gorącego i wilgotnego okładu z woreczka wypełnionego otrębami, owsem, piaskiem, siemieniem lnianym, solą, kaszą lub rozgniecionymi ziemniakami. W dawnych czasach kataplazmy nakładano na zapalenia, szczególnie ropne, a także w przypadku kolki żółciowej lub nerkowej.

</doc>
<doc id="847878" url="https://pl.wikipedia.org/wiki?curid=847878" title="Vestiarius">
Vestiarius



</doc>
<doc id="847879" url="https://pl.wikipedia.org/wiki?curid=847879" title="Agnieszka Różańska">
Agnieszka Różańska

Agnieszka Różańska (ur. 15 kwietnia 1972 w Poznaniu) – polska aktorka filmowa i teatralna, wokalistka.
Życiorys.
Absolwentka Wydziału Aktorskiego Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi (1995). Od 1995 jest aktorką Teatru Nowego im. Tadeusza Łomnickiego w Poznaniu, występowała gościnnie na deskach Teatru Muzycznego „Roma” w Warszawie, Teatru Wielkiego im. Stanisława Moniuszki w Poznaniu oraz Sceny na Piętrze. Debiutowała 22 września 1995 w spektaklu "Roberto Zucco" Bernarda-Marie Koltèsa w reżyserii Krzysztofa Warlikowskiego, zaś w 1997 wystąpiła w roli Perdity w "Zimowej opowieści" Williama Shakespeare’a w reżyserii Warlikowskiego.
Wystąpiła w kilkudziesięciu rolach teatralnych w spektaklach Izabelli Cywińskiej (jako Duniasza w "Wiśniowym sadzie" Antona Czechowa), Tadeusza Bradeckiego (jako Iza w "Iwonie, księżniczce Burgunda" Witolda Gombrowicza), Janusza Wiśniewskiego (jako Maryna w "Weselu" Stanisława Wyspiańskiego), Eugeniusza Korina (jako Gospodyni w "Snach" Fiodora Dostojewskiego), Andrzeja Szczytki (jako Ksenia w "Labiryncie" Ołeksandra Witra), Pawła Passiniego (jako Gitla w "Dybbuku"), Krzysztofa Babickiego (jako żona w "Nie-Boskiej komedii" Zygmunta Krasińskiego), Wojciecha Kępczyńskiego (jako Tess w "Crazy for You" George’a Gershwina), Michała Znanieckiego (jako George Sand w "En attendant Chopin. Czekając na Chopina") oraz Jerzego Satanowskiego (w "Życie to nie teatr").
Jest laureatką Nagrody Głównej XVI Przeglądu Piosenki Aktorskiej we Wrocławiu (1995), Nagrody Głównej na XXXVI Kaliskich Spotkaniach Teatralnych za rolę Niny Zariecznej w "Czajce" Czechowa w Teatrze Nowym w Poznaniu (1996) oraz Medalu Młodej Sztuki „Głosu Wielkopolskiego” za kreacje aktorskie w spektaklach poznańskiego Teatru Nowego: "Roberto Zucco", "Czajka", "Zimowa opowieść" (1997).
Jako wokalistka występowała na Krajowym Festiwalu Piosenki Polskiej w Opolu w konkursach Debiuty (1990) i Premiery (1991), a także w Koncercie XXX-lecia Festiwalu Piosenki w Sopocie (1993). W latach 1990–2000 występowała z orkiestrą Zbigniewa Górnego, z którą odbyła tournée po Polsce, Niemczech, Austrii, Szwecji i Stanach Zjednoczonych.

</doc>
<doc id="847880" url="https://pl.wikipedia.org/wiki?curid=847880" title="Nomenclator">
Nomenclator

Nomenclator (łac. "wołający imię"; od "nomen" „imię” + "calare" „wołać”) – niewolnik lub sługa w starożytnym Rzymie, zajmujący się obwieszczaniem swojemu panu nazwisk gości lub osób napotkanych na ulicy, szczególnie ważny w okresie kampanii wyborczej na któryś z urzędów. Nomenclator musiał się wykazywać dobrą pamięcią. W średniowieczu urzędnik zajmujący się anonsowaniem osób przybywających na dwór, np. królewski lub papieski. Z czasem terminu „nomenclator” zaczęto używać w tytułach nazw np. glosariuszy.

</doc>
<doc id="847881" url="https://pl.wikipedia.org/wiki?curid=847881" title="Parafia św. Anny w Gliwicach">
Parafia św. Anny w Gliwicach

Parafia św. Anny w Gliwicach – parafia rzymskokatolicka w Gliwicach w dzielnicy Łabędy, należy do dekanatu Gliwice-Łabędy w diecezji gliwickiej.
Historia.
W 1982 roku parafia Wniebowzięcia NMP zakupiła działkę na punkt duszpastersko-katechetyczny i otrzymała zgodę na budowę kościoła w rejonie osiedli Przysłówka i Kosmonautów. Sprawami budowy zajmował się ks. Piotr Kansy. Budowę domu katechetycznego i plebani rozpoczęto w 1983 roku, a kościoła rok później. 
Parafia została erygowana 25 grudnia 1984 roku przez ordynariusza opolskiego bp Alfonsa Nossola, a kościół parafialny został konsekrowany 14 października 1990 roku. Proboszczem parafii został ks. Piotr Kansy.
Najpierw ukończono dom katechetyczny, w 1886 roku plebanię, a w 1990 roku został konsekrowany kościół.

</doc>
<doc id="847882" url="https://pl.wikipedia.org/wiki?curid=847882" title="Orbita hiperboliczna">
Orbita hiperboliczna

Orbita hiperboliczna – trajektoria obiektu poruszającego się w polu grawitacyjnym masywnego ciała, z prędkością większą od lokalnej prędkości ucieczki.
Jest to orbita otwarta, ciało poruszające się po niej zbliża się do centrum przyciągania jednokrotnie, aby po największym zbliżeniu na zawsze opuścić jego otoczenie. Mimośród takiej orbity (oznaczany symbolem formula_1) jest większy od jedności, torem ruchu obiektu jest hiperbola. Całkowita energia mechaniczna obiektu poruszającego się po orbicie hiperbolicznej jest dodatnia, co oznacza że w dowolnie dużej odległości od centrum przyciągania będzie on miał niezerową energię kinetyczną i prędkość (nazywaną „hiperboliczną nadwyżką prędkości”, ang. "hyperbolic excess velocity", i oznaczaną symbolem formula_2).
Obserwacje.
Komety nieokresowe poruszają się po orbitach o dużym mimośrodzie, często bliskim 1. Obiekty, których trajektoria jest istotnie hiperboliczna, opuszczają obszar dominacji grawitacyjnej ciała centralnego. Obiekt może zostać wyrzucony na taką trajektorię przez perturbacje ze strony innych masywnych ciał (w szczególności planet), ale jeśli orbita była hiperboliczna także przed zbliżeniem do obszaru planet, świadczy to o pochodzeniu obiektu spoza danego układu planetarnego. W 2017 roku zaobserwowano w Układzie Słonecznym pierwsze takie ciało, przelatującą przezeń planetoidę pozasłoneczną (lub kometę) 1I/ʻOumuamua (formula_3 formula_4), drugim był odkryty w 2019 r. obiekt gb00234, po kilkunastu dniach obserwacji zidentyfikowany jako kometa i wstępnie oznaczony symbolem potem przemianowana na 2I/Borisov (formula_5 formula_6).

</doc>
<doc id="847883" url="https://pl.wikipedia.org/wiki?curid=847883" title="Primicerius">
Primicerius

Primicerius (zniekształcone łac. "primus in cera", l. mn. "primicerii"; gr. "primikērios" πριμικήριος, l. mn. "primikērioi") – w późnoantycznym Rzymie zwierzchnik wydzielonego biura (urzędu) administracji cesarskiej, administrator wyższej rangi.
Termin ten wywodzi się od określenia "primus in tabula cerata" (skrótowo "primus in cera"), czyli „pierwszy w tabeli rang” (urzędniczych). Pojawił się dopiero w okresie dominatu, najwidoczniej za rządów Konstantyna Wielkiego, gdyż wówczas po raz pierwszy w źródłach wspomniany jest "praepositus sacri cubiculi" (dosłownie „przełożony świętej sypialni”), czyli zwierzchnik osobistych sług cesarza (odpowiednik nowożytnego szambelana, zazwyczaj eunuch).
W sferze świeckiej.
Tytuł primiceriusa nadawano następnie wyższym urzędnikom dworskim – przełożonym różnych zespołów u boku cesarza: sekretarzy – "primicerius notariorum", trzech biur administracyjnych ("scrinia") – "primicerius scrinii" czy też przybocznych wojskowych do poleceń specjalnych – "primicerius protectorum (domesticorum)". 
W armii późnego Cesarstwa była to ranga niższa od trybuna ("tribunus militum"). W IV-VI wieku najczęściej występuje ona w jednostkach pałacowych, związanych ściśle z dworem, np. primicerius (prepozyt) "Scholae Palatinae", czyli gwardii cesarskiej. "Primicerius domesticorum" był rangą w elitarnym korpusie oficerów u boku władcy służących do wykonywania zadań specjalnych, którym dowodził "comes domesticorum". Prepozyci byli też jednak oficerami sztabowymi – przy dowódcach wojsk terytorialnych ("duces") i stali np. na czele warsztatów zbrojeniowych ("fabricae"), podlegając wtedy jednemu z najważniejszych urzędników cywilnych ("magister officiorum"). 
W podobnym charakterze tytuł ten występował w Bizancjum, gdzie spotykany jest w różnych funkcjach: oprócz primikeriosa notariuszy ("notarioi" lub "tabularaioi") i cesarskiej sypialni ("kouboukleion") istniał też np. primicerius osobistej garderoby ("vestiarion") czy prywatnego skarbca ("eidikion") władcy. Za Komnenów pojawiają się "primkerioi" jako dowódcy pałacowych oddziałów ochrony (gwardii). Ustanowiony pod koniec XI wieku w hierarchii dworskiej tytuł „wielkiego primiceriusa” ("megas primikerios") rozwinął się w hierarchii dworskiej w wysoką godność w okresie Paleologów – odpowiednik mistrza ceremonii. Urząd ten przetrwał do końca istnienia Cesarstwa. 
W eklezjastyce.
Określenie to niemal równolegle zostało przejęte przez Kościół i było stosowane do własnych urzędów w okresie późnego antyku oraz w średniowieczu. W Kościele rzymskim "primicerius notariorum" prawdopodobnie zaistniał już w IV w. i odnosił się do duchownego prowadzącego korespondencję kurialną, jednakże w VII w. (od pontyfikatu Grzegorza Wielkiego) jako sekretarz papieski nabrał większego znaczenia i potem oznaczał faktycznie kanclerza i zarządcę archiwów papieskich. Zaliczany jeszcze później do trzech najważniejszych duchownych działających zastępczo podczas wakatu na Stolicy Apostolskiej, zanikł prawdopodobnie pod koniec XIII wieku. 
Poza tym jednak w średniowiecznym Kościele primiceriusz oznaczał urzędnika administracyjnego niższego rzędu, do którego należał nadzór (także moralny) nad posługą kościelną (akolici, lektorzy, kantorzy, egzorcyści, ostiariusze). Rangę jego podniosły dekretały Grzegorza IX umieszczając w kurialnej hierarchii za archidiakonem i powierzając mu pieczę nad niższym duchowieństwem. Później tytuł ten przysługiwał też przełożonym szkół kształcących kleryków ("schola lectorum", "schola cantorum", także szkół przykatedralnych) oraz zwierzchnikom kościelnych kolegiów, zwłaszcza legistów (np. "notarii" lub "defensores"), a następnie przewodniczącym kapituł katedralnych i kolegiackich.

</doc>
<doc id="847884" url="https://pl.wikipedia.org/wiki?curid=847884" title="Q (Star Trek)">
Q (Star Trek)

Q – postać fikcyjna z serialu Star Trek.
Q jest istotą prawie wszechmocną we wszechświecie, a jednocześnie mającą w pogardzie niższe formy życia. Q nie jest jedną osobą, lecz całym gatunkiem, jednakże osobniki tego gatunku nie nadają sobie imion i zwracając się do siebie nawzajem używają nazwy Q.

</doc>
<doc id="847885" url="https://pl.wikipedia.org/wiki?curid=847885" title="Chris Conrad">
Chris Conrad

Christopher Andrew „Chris” Conrad (ur. 30 czerwca 1970 w Fort Lauderdale na Florydzie) – amerykański aktor filmowy i telewizyjny, znany z ról w takich filmach jak "Młody Herkules", "Odlotowe szaleństwo", ' czy "JAG – Wojskowe Biuro Śledcze". Zagrał również rolę Johnny’ego Cage’a w filmie ' z 1997 roku, będącym kontynuacją pierwszej części filmu.

</doc>
<doc id="847887" url="https://pl.wikipedia.org/wiki?curid=847887" title="Wspólnota religijna">
Wspólnota religijna

Wspólnota religijna – stowarzyszenie osób połączonych jednakowymi przekonaniami religijnymi, wspólnym sprawowaniem kultu, wspólnym dążeniem do określonego celu religijnego i zbliżonym stylem życia. Wspólnota religijna może mieć charakter formalny, nieformalny, terytorialny, personalny. Wspólnotami religijnymi potocznie nazywa się również religie, wyznania, denominacje religijne, związki wyznaniowe i Kościoły.
W Kościele katolickim wspólnotami religijnymi są w sposób szczególny: diecezje, parafie, prałatury personalne, instytuty życia konsekrowanego, stowarzyszenia życia apostolskiego i stowarzyszenia wiernych. Ich działalność reguluje "Kodeks Prawa Kanonicznego" w Księdze II „Lud Boży”. 

</doc>
<doc id="847901" url="https://pl.wikipedia.org/wiki?curid=847901" title="Harukichi Hyakutake">
Harukichi Hyakutake

 – generał porucznik Cesarskiej Armii Japońskiej, dowódca 17. Armii podczas wojny na Pacyfiku w rejonie archipelagu Wysp Salomona (występuje także pod imionami Haruyoshi lub Seikichi). Dwaj jego starsi bracia: Gengo i Saburō byli admirałami Cesarskiej Marynarki Wojennej.
Zarys biografii.
W latach 20. przebywał w Polsce. Przed wybuchem II wojny stał na czele szkół wojskowych. W sierpniu 1942 otrzymał rozkaz odbicia Guadalcanalu z rąk Amerykanów. Uważając za swoje główne zadanie opanowanie Nowej Gwinei, lekceważył początkowo walki o Guadalcanal, a gdy wreszcie pojął znaczenie tego teatru działań, było już za późno: jego wojska zostały pokonane i rozbite. Sam został przetransportowany na Guadalcanal 8/9 października 1942 (przez krążownik „Tatsuta”).
W wyniku dalszych ofensywnych działań Amerykanów odcięty i izolowany do końca wojny w Rabaulu, gdzie w 1944 doznał udaru mózgu. Na leczenie w Japonii mógł udać się dopiero w 1946, gdzie zmarł po kilku miesiącach.

</doc>
<doc id="847904" url="https://pl.wikipedia.org/wiki?curid=847904" title="Teologia pastoralna">
Teologia pastoralna

Teologia pastoralna – dyscyplina teologii praktycznej, której przedmiotem jest relacja pomiędzy człowiekiem wierzącym a światem współczesnym i Kościołem.
W Kościele katolickim do rozwoju współczesnej teologii pastoralnej przyczynił się Hans Urs von Balthasar.

</doc>
<doc id="847905" url="https://pl.wikipedia.org/wiki?curid=847905" title="Powiat liski">
Powiat liski



</doc>
<doc id="847906" url="https://pl.wikipedia.org/wiki?curid=847906" title="Wólka Gruszczyńska">
Wólka Gruszczyńska

Wólka Gruszczyńska – wieś w Polsce położona w województwie mazowieckim, w powiecie garwolińskim, w gminie Wilga.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Wildze.
W latach 1975–1998 miejscowość należała administracyjnie do województwa siedleckiego.

</doc>
<doc id="847909" url="https://pl.wikipedia.org/wiki?curid=847909" title="Holendry (województwo mazowieckie)">
Holendry (województwo mazowieckie)

Holendry – wieś w Polsce położona w województwie mazowieckim, w powiecie garwolińskim, w gminie Wilga.
W latach 1975–1998 miejscowość należała administracyjnie do województwa siedleckiego.
Wierni Kościoła rzymskokatolickiego należą do parafii Wniebowzięcia Najświętszej Maryi Panny w Wildze.

</doc>
<doc id="847912" url="https://pl.wikipedia.org/wiki?curid=847912" title="Tyrone Wiggins">
Tyrone Wiggins

Tyrone C. Wiggins – amerykański aktor filmowy i telewizyjny.
Grał m.in. w sequelu (w roli Raina), w serialu telewizyjnym , oraz w filmie .

</doc>
<doc id="847913" url="https://pl.wikipedia.org/wiki?curid=847913" title="Cristian Zorzi">
Cristian Zorzi

Cristian Zorzi (ur. 14 sierpnia 1972 r. w Cavalese) – włoski biegacz narciarski, trzykrotny medalista olimpijski, dwukrotny medalista mistrzostw świata.
Kariera.
Po raz pierwszy na arenie międzynarodowej pojawił się w 1991 roku, startując na mistrzostwach świata juniorów w Reit im Winkl. Zajął tam 41. miejsce na dystansie 30 km stylem dowolnym. Na rozgrywanych rok później mistrzostwach świata juniorów w Vuokatti zdobył brązowy medal w sztafecie, a w biegu na 30 km stylem dowolnym był czwarty.
W swoim pierwszym olimpijskim starcie, na igrzyskach olimpijskich w Salt Lake City, zdobył brązowy medal w sprincie techniką dowolną. Na tych samych igrzyskach wywalczył razem z Giorgio Di Centą, Fabio Majem i Pietro Pillerem Cottrerem srebrny medal w sztafecie 4x10 km. Cztery lata później, podczas igrzysk w Turynie sztafeta włoska z Zorzim w składzie zdobyła złoty medal. Zorzi startował także na igrzyskach olimpijskich w Vancouver, lecz medalu nie zdobył. Włosi zajęli 9. miejsce w sztafecie, a Zorzi wraz z Renato Pasinim zajął 8. miejsce w sprincie techniką dowolną.
Już w debiucie na mistrzostwach świata Zorzi zdobył medal zajmując drugie miejsce w sprincie stylem dowolnym na mistrzostwach w Lahti. Dwa lata później, na mistrzostwach w Val di Fiemme zajął 8. miejsce w tej samej konkurencji. Podczas mistrzostw świata w Oberstdorfie zajął 4. miejsce w sztafecie 4x10 km oraz w sprincie drużynowym techniką dowolną. Największy sukces osiągnął na mistrzostwach w Sapporo, gdzie razem z Renato Pasinim wywalczył złoty medal w sprincie drużynowym stylem dowolnym. Startował także na mistrzostwach w Libercu, ale zajmował tam miejsca poza czołową dziesiątką.
Najlepsze wyniki w Pucharze Świata osiągnął w sezonie 2001/2002, kiedy to zajął 7. miejsce w klasyfikacji generalnej, a w klasyfikacji sprintu był trzeci. Ponadto w sezonie 2000/2001 zajął drugie miejsce w klasyfikacji sprinterskiej.

</doc>
<doc id="847916" url="https://pl.wikipedia.org/wiki?curid=847916" title="Stworzenie świata">
Stworzenie świata

Stworzenie świata – akt, w którym bóg, bogowie, najwyższa istota transcendentna, praprzyczyna, arché, powołuje do istnienia materię, przestrzeń i czas.
W podstawowych systemach filozoficznych świat został stworzony lub zaistniał za przyczyną odpowiednio:
Idea stworzenia świata jest obecna we wszystkich religiach i jest pochodną wiary we wszechmoc i odwieczność bóstwa. Religijne opisy stworzenia świata, choć mogą posługiwać się słownictwem zbliżonym do języka filozoficznego, to jednak semantyka znaczeń religijnych zazwyczaj jest różna od filozoficznych. Z tego powodu w religiach funkcjonuje często mityczny opis stworzenia będący jednocześnie nośnikiem zasad teologicznych.

</doc>
<doc id="847922" url="https://pl.wikipedia.org/wiki?curid=847922" title="Aleksja González-Barros y González">
Aleksja González-Barros y González

Alexia González-Barros y González (ur. 7 marca 1971 r. w Madrycie, zm. 5 grudnia 1985 r. w Pampelunie) – Służebnica Boża Kościoła Rzymskokatolickiego. Hiszpańska nastolatka, która znosiła heroicznie chorobę nowotworową i zmarła w opinii świętości. "Swoim przykładem pokazała, że z łaską Bożą można zaakceptować cierpienie i znosić je ze spokojem, szczerą radością i nieustanną myślą o innych". Podstawą i silnym wsparciem rozwoju duchowego Aleksji było nauczanie św. Josemarii Escrivy, założyciela Opus Dei.
Proces beatyfikacyjny Aleksji rozpoczął się w 14 kwietnia 1993 r. W czerwcu tego samego roku akta zostały przekazane do Watykanu. W lipcu 2018 papież Franciszek promulgował dekret o heroiczności cnót. 
W kulturze.
Aleksji został poświęcony film Camino, wyróżniony nagrodą Goya za najlepszy film hiszpański z 2008 r.

</doc>
<doc id="847924" url="https://pl.wikipedia.org/wiki?curid=847924" title="Zakon kontemplacyjny">
Zakon kontemplacyjny



</doc>
<doc id="847927" url="https://pl.wikipedia.org/wiki?curid=847927" title="Limniusz Pustelnik">
Limniusz Pustelnik

Limniusz – mnich, święty Kościoła prawosławnego (cs. "Preprepodobyj Limnij, pustynnik Sirijskij").
Hagiografia.
Żył w IV-V w. na terenie Syrii. Od młodości poświęcił się Bogu. Początkowo mieszkał na pustyni u boku św. Falasjusza, doskonaląc się w cnotach skromności, pokory i prostoty w stosunkach z innymi ludźmi, szczególnie zaś oddając się milczeniu. Następnie przeszedł do św. Marona, u boku którego pokochał życie pod otwartym niebem. Po pewnym czasie pozostawił go i samotnie osiedlił się w pobliżu. Zbudował tam pozbawioną dachu celę, składającą się wyłącznie ze ścian i otworu, przez który rozmawiał z odwiedzającymi ludźmi, przybywającymi po poradę i błogosławieństwo. 
Po jakimś czasie na wschodnim i zachodnim stoku góry dla ludzi biednych i starych, których szczególnie miłował, Limniusz zbudował pomieszczenia. Wkrótce sam zamieszkał wraz z nimi. Wspólnie modlił się, śpiewał psalmy i wychwalał Boga. Pan obdarzył go przy tym darem uzdrawiania i wyganiania złych mocy. 
W tym samym czasie na pustyni nieopodal Antiochii mieszkał pustelnik - św. Waradat. Poświęcił on wiele trudu na doskonalenie się w celi, której rozmiary nie pozwalały na pełne wyprostowanie ciała. Później wzbogacał się duchowo stojąc wyprostowanym z rękoma modlitewnie uniesionymi do góry.
Wspomnienie liturgiczne świętego przypada na 22 lutego według kalendarza juliańskiego.

</doc>
<doc id="847928" url="https://pl.wikipedia.org/wiki?curid=847928" title="Wilkołaz Trzeci">
Wilkołaz Trzeci

Wilkołaz Trzeci – wieś w Polsce położona w województwie lubelskim, w powiecie kraśnickim, w gminie Wilkołaz.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Wilkołaz. Według Narodowego Spisu Powszechnego (III 2011 r.) wieś liczyła 639 mieszkańców.

</doc>
<doc id="847929" url="https://pl.wikipedia.org/wiki?curid=847929" title="FA Women’s Premier League Northern Division">
FA Women’s Premier League Northern Division

The FA Women’s Premier League Northern Division - jest drugą klasą ligową w kobiecej piłce nożnej w Anglii, razem z FA Women’s Premier League Southern Division. Stanowi zaplecze National Division.
Każda drużyna z każdym zespołem gra dwukrotnie: u siebie i na wyjeździe. Mistrzowie ligi otrzymują awans do National Division. Dwa kluby na ostatnim miejscu spadają do niższej klasy: Northern lub Midland, zależnie od tego, gdzie zespół ma siedzibę.
Zwycięzca rozgrywek może dostąpić do Women’s League Cup, a także do FA Women’s Cup

</doc>
<doc id="847930" url="https://pl.wikipedia.org/wiki?curid=847930" title="Ostrów-Kolonia">
Ostrów-Kolonia



</doc>
<doc id="847932" url="https://pl.wikipedia.org/wiki?curid=847932" title="Ostrów-Kolonia (powiat kraśnicki)">
Ostrów-Kolonia (powiat kraśnicki)

Ostrów-Kolonia – kolonia w Polsce położona w województwie lubelskim, w powiecie kraśnickim, w gminie Wilkołaz.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Wilkołaz.

</doc>
<doc id="847933" url="https://pl.wikipedia.org/wiki?curid=847933" title="Scena na Woli im. Tadeusza Łomnickiego">
Scena na Woli im. Tadeusza Łomnickiego

Scena na Woli im. Tadeusza Łomnickiego, do 2013 Teatr na Woli – teatr założony w styczniu 1976 roku z siedzibą przy ul. Kasprzaka 22 w Warszawie, w 2013 włączony do Teatru Dramatycznego m.st. Warszawy.
Do 2020 teatr mieścił się w dawnym budynku biurowym Zakładów Radiowych im. Marcina Kasprzaka, w którym wcześniej mieściło się kino „Mazowsze”.
Historia.
Teatr na Woli im. Tadeusza Łomnickiego.
Teatr na Woli, założony przez Tadeusza Łomnickiego, otwarty został w styczniu 1976 roku. Do historii polskiego teatru przeszły przedstawienia: "Gdy rozum śpi" Antonio Buero Vallejo, "Przedstawienie Hamleta we wsi Głucha Dolna" Ivo Bressana, "Życie Galileusza" Bertolta Brechta, "Do piachu" Tadeusza Różewicza, "Amadeusz" Petera Shaffera. Repertuar obejmował zarówno klasykę, jak i utwory współczesne, dramaty i komedie, często utwory drażliwe politycznie. Repertuar współtworzyli Andrzej Wajda, Kazimierz Kutz, Roman Polański. Łomnicki kierował teatrem do lipca 1981 roku, żegnając się ze swoją sceną kreacją Salieriego w "Amadeuszu" wyreżyserowanym przez Polańskiego (który w tym spektaklu zagrał Mozarta). 
W latach 1981–1986 teatr połączony był wspólną dyrekcją i zespołem Teatru Kwadrat. Po pożarze Teatru Narodowego w 1985 roku przeznaczony na jego tymczasowa siedzibę, Teatr na Woli reaktywowany został w 1990 roku pod kierownictwem Bogdana Augustyniaka i w sezonie 1992/1993 przekształcony w jedną z pierwszych w Polsce scen impresaryjnych. Samodzielnie wypracował nie stosowaną wcześniej w Polsce formułę działania artystycznego i organizacyjnego, w której ważne miejsce zachowała jednak realizacja premier własnych (np.: "Fedra" Jeana Racine’a z Anną Chodakowską, "Cud na Greenpoincie" Edwarda Redlińskiego, "Pierwsza młodość" Christiana Guidicellego z Anną Seniuk, "Cena" Arthura Millera, "Panienkę z Tacny" Maria Vargasa Llosy z Zofią Rysiówną, "Rozmowa w domu państwa Stein" Petera Hacksa z Teresą Budzisz-Krzyżanowską - wszystkie tytuły w reżyserii Bogdana Augustyniaka, "Play Strindberg" Friedricha Dürrenmatta z Januszem Gajosem w reżyserii Andrzeja Łapickiego, "Królowa i Szekspir" Esther Vilar z Niną Andrycz, ostatnią praca Augustyniaka: "Grace i Gloria" Toma Zieglera ze Stanisławą Celińską.
Od lipca 2007 do końca sierpnia 2010 roku teatrem kierował Maciej Kowalewski, który kontynuował obraną w 2007 roku linię programową teatru polskiej dramaturgii współczesnej poprzez produkcję prapremierowych, napisanych na zamówienie teatru sztuk, próby czytane, koncerty, publikacje książkowe oraz inne wydarzenia okołoteatralne.
W sezonie 2007/2008 Teatr na Woli pokazywał najciekawsze spektakle z Legnicy, Wałbrzycha, Wrocławia w ramach nowego cyklu "Modrzejewska wraca do Warszawy".
W Teatrze na Woli odbywały się prapremierowe czytania sztuk współczesnych ("Ostatni Żyd w Europie" Tuvii Tenenboma, "Siostry przytulanki" Marka Modzelewskiego – napisana na zamówienie Teatru, "Moja wina" Marka Pruchniewskiego, "Burmistrz" Małgorzaty Sikorskiej-Miszczuk – napisana na zamówienie Teatru, "Terminal" Pawła Grabowskiego, "Amazonia" Michała Walczaka, "Fastryga" Zyty Rudzkiej, "Śmierć nie żyje" Mikołaja Lizuta).
Od 1 września 2010 r. Dyrektorem Teatru na Woli jest Tadeusz Słobodzianek - dramaturg, dramatopisarz. Twórca i dyrektor artystyczny Laboratorium Dramatu, krytyk, reżyser i producent. W sezonie 2010/2011 na scenie przy Kasprzaka 22 powstały trzy premiery:
Od lutego 2011 Teatr na Woli ma również małą scenę - Scenę Przodownik przy ul. Olesińskiej 21 w Warszawie, gdzie wystawiono „Sex machine” Tomasza Mana w reżyserii Adama Nalepy oraz „Baden-Baden” Piotra Rowickiego w reżyserii Aldony Figury.
Na podstawie uchwały Rady miasta stołecznego Warszawy z dnia 8 listopada 2012 w wyniku połączenia dwóch instytucji kultury: Teatru Dramatycznego m.st. Warszawy im. Gustawa Holoubka i Teatru Na Woli im. Tadeusza Łomnickiego 1 stycznia 2013 roku powstała nowa instytucja o nazwie Teatr Dramatyczny m.st. Warszawy. Dwie główne sceny Teatru otrzymały odpowiednio nazwy: Scena im. Gustawa Holoubka (na placu Defilad 1) i Scena Na Woli im. Tadeusza Łomnickiego (na ul. Kasprzaka 22).
W 2019 miasto zakupiło od Santander Bank Polska budynek, w którym mieści się teatr, z przeznaczeniem na siedzibę Teatru Żydowskiego. Tetra Dramatyczny dysponował sceną przy ul. Kasprzaka do 2020.
Pantomima.
W latach 1995–2004 przy Teatrze na Woli istniało Studio Mimów, które powstało z inicjatywy artysty Stefana Niedziałkowskiego. Od 2007 w Teatrze na Woli funkcjonuje Studio Pantomimy kierowane przez Bartłomieja Ostapczuka. Co roku w sierpniu odbywa się też Międzynarodowy Festiwal Sztuki Mimu, początkowo pod artystyczną dyrekcją Niedziałkowskiego, a obecnie Ostapczuka. Teatr na Woli w 2008 utworzył również Warszawskie Centrum Pantomimy.
Inne działania teatru.
W styczniu 2008 Teatr na Woli zainaugurował cykl spotkań poświęconych teatralnym mistrzom pod hasłem "Wszystko już było". W ramach cyklu spotkania:
W styczniu 2008 Teatr na Woli zainaugurował cykl "Wola w Offsecie" mający na celu wspomaganie teatrów niezależnych. W ramach cyklu do tej pory współpracował przy powstawaniu spektakli: 
W sezonie 2008/2009 teatr zainaugurował cykl "Polscy autorzy z Polski", w ramach którego pokazał:
W czerwcu 2009 w TNW odbył się przegląd sztuk Michała Siegoczyńskiego zatytułowany "Cztery wieczory z Michałem Siegoczyńskim", w ramach którego pokazano sztuki na stałe goszczące w repertuarze ("2084", "Uwaga, złe psy!"), ale także "Taśmę" Stephena Belbera (spektakl Teatru Konsekwentnego).
W Teatrze na Woli odbywają się także koncerty:
W sezonie 2008/2009 Teatr na Woli był partnerem koncertu „Wiolonczele z miasta”.

</doc>
<doc id="847934" url="https://pl.wikipedia.org/wiki?curid=847934" title="Baliwat (zakony)">
Baliwat (zakony)

Baliwat (niem. "Ballei") – struktura organizacyjna w niektórych zakonach rycerskich, pośrednia między przeoratem a komandorią, zarządzana przez urzędnika zakonnego zwanego baliwem.
W Zakonie krzyżackim baliwatami były zespoły dóbr zakonnych, zwykle na ziemiach niemieckich.
W Zakonie maltańskim baliwat był jednostką administracyjną: języki ("langue") dzieliły się na przeoraty, przeoraty na baliwaty, a baliwaty na komandorie.

</doc>
<doc id="847937" url="https://pl.wikipedia.org/wiki?curid=847937" title="Wilkołaz Dolny">
Wilkołaz Dolny

Wilkołaz Dolny – kolonia w Polsce położona w województwie lubelskim, w powiecie kraśnickim, w gminie Wilkołaz.
W latach 1975–1998 miejscowość należała administracyjnie do województwa lubelskiego.
Miejscowość stanowi sołectwo gminy Wilkołaz.

</doc>
<doc id="847940" url="https://pl.wikipedia.org/wiki?curid=847940" title="Wilkołaz Drugi">
Wilkołaz Drugi

Wilkołaz Drugi – wieś w Polsce położona w województwie lubelskim, w powiecie kraśnickim, w gminie Wilkołaz.
W latach 1975–1998 miejscowość należała administracyjnie do województwa lubelskiego.
Wieś stanowi sołectwo gminy Wilkołaz. Według Narodowego Spisu Powszechnego (III 2011 r.) wieś liczyła 682 mieszkańców.

</doc>
<doc id="847944" url="https://pl.wikipedia.org/wiki?curid=847944" title="FA Women’s Premier League Southern Division">
FA Women’s Premier League Southern Division

The FA Women’s Premier League Southern Division - jest drugą klasą ligową w kobiecej piłce nożnej w Anglii, razem z FA Women’s Premier League Northern Division. Stanowi zaplecze National Division.
Każda drużyna z każdym zespołem gra dwukrotnie: u siebie i na wyjeździe. Mistrzowie ligi otrzymują awans do National Division. Dwa kluby na ostatnim miejscu spadają do niższej klasy: South West lub South East, zależnie od tego, gdzie zespół ma siedzibę.
Zwycięzca rozgrywek może dostąpić do Women’s League Cup, a także do FA Women’s Cup
W sezonie 2006/2007 udział biorą:

</doc>
<doc id="847945" url="https://pl.wikipedia.org/wiki?curid=847945" title="Mistrzostwa Świata w Pływaniu 2007">
Mistrzostwa Świata w Pływaniu 2007

12. Mistrzostwa Świata w Pływaniu – zawody organizowane przez Światową Federację Pływacką (FINA), które odbyły się w Melbourne, w dniach 18 marca – 1 kwietnia 2007 roku.
W programie mistrzostw znalazły się konkurencje dla mężczyzn i kobiet. Oprócz pływania klasycznego w basenie 50-metrowym i wyścigów długodystansowych na otwartym akwenie, przeprowadzone zostały zawody w piłce wodnej, pływaniu synchronicznym i skokach do wody. Do wygrania było 195 medali.
Oussama Mellouli (Tunezja) zdobył srebro w wyścigu na 400 m stylem dowolnym (3:45,12), natomiast 28 marca 2007 wygrał 800 m stylem dowolnym (przed Przemysławem Stańczykiem) z czasem 7:46,95. Jednak pół roku później, 11 września 2007, Mellouli został pozbawiony obu medali przez międzynarodowy Sportowy Sąd Arbitrażowy za wcześniejszy doping.
Piłka wodna mężczyzn.
Tytułu mistrza świata broniła reprezentacja Serbii, grając wówczas jako Serbia i Czarnogóra.
Piłka wodna kobiet.
Tytułu mistrza świata broniła reprezentacja Węgier.

</doc>
<doc id="847947" url="https://pl.wikipedia.org/wiki?curid=847947" title="Skalnica naprzeciwlistna">
Skalnica naprzeciwlistna

Skalnica naprzeciwlistna ("Saxifraga oppositifolia" L.) – gatunek rośliny należący do rodziny skalnicowatych. Występuje w górach Azji, Europy i Ameryki Północnej oraz w tundrze. Roślina arktyczna, rosnąca także na północnej Syberii, na Alasce i na Grenlandii. W Polsce występuje jedynie w Tatrach i to w najwyższych ich partiach (roślina tatrzańska). Niektórzy autorzy notują występowanie skalnicy naprzeciwlistnej także w Karkonoszach.

</doc>
<doc id="847950" url="https://pl.wikipedia.org/wiki?curid=847950" title="Arian">
Arian

Arian – imię męskie, pochodzenia prawdopodobnie grecko-łacińskiego. Jego patronem jest św. Arian, wspominany razem ze św. Teotykiem.
Żeńskim odpowiednikiem jest Ariana.
Arian imieniny obchodzi 8 marca (jako wspomnienie świętych Teotyka i Ariana) i 18 września.
W innych językach:
Znane osoby noszące to imię:
Zobacz też:

</doc>
<doc id="847951" url="https://pl.wikipedia.org/wiki?curid=847951" title="Psie Pole (miasto)">
Psie Pole (miasto)

Psie Pole (niem. "Hundsfeld", w 1743 przejściowo "Friedrichstadt") – osiedle Wrocławia, stanowi centralną część samorządowo-administracyjnego osiedla Psie Pole-Zawidawie na terenach byłej dzielnicy Psie Pole w północno-wschodniej części miasta. Dawniej wieś, następnie samodzielne miasto, 1 kwietnia 1928 wcielone do Wrocławia.
Toponimia.
Wokół nazwy "Psie Pole" powstało podanie, oparte na relacji Wincentego Kadłubka, opisującego w swojej kronice bitwę na Psim Polu, która według niego miała się w tej okolicy odbyć w roku 1109 pomiędzy wojskami króla niemieckiego Henryka V a oddziałami Bolesława Krzywoustego. Tymczasem współczesne badania historyków wskazują, że nazwa wywodzi się z faktu, że tutejsze ziemie nie miały wielkiej wartości, były liche, czyli psie. Istnieje także pogląd, cytowany przez prof. Stanisława Trawkowskiego, że nazwa Psie Pole odnosi się do terenu przeznaczonego dla książęcej psiarni.
W dokumencie z 1206 roku wydanym przez księcia wrocławskiego Henryka I wymieniona jest w zlatynizowanej, staropolskiej formie "Pzepole". W spisanym po łacinie dokumencie średniowiecznym wydanym we Wrocławiu w 1266 roku, który sygnował książę śląski Henryk III Biały miejscowość wymieniona jest pod nazwą "Psepole".
W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Hundesfelda", "Campus Caninus". Szwajcarski kartograf i geograf Mateusz Merian w swoim dziele "Topographia" wydanym w roku 1650 podaje dwie niemieckie formy nazwy miejscowości: "Hundesfeld" oraz "Hundsfeld" zaznaczając, że po polsku i niemiecku nazwa oznacza to samo "…dieser Platz / in beyden Sprachen Polnisch und Teutsch das Hundsfeld genant worde".
Jeszcze w 1750 roku polska nazwa "Psie Pole" wymieniona jest w języku polskim przez Fryderyka II pośród innych miast śląskich w zarządzeniu urzędowym wydanym dla mieszkańców Śląska. Nazwa ta stała się urzędową nazwą miasta dopiero w XVII-XVIII wieku po ostatecznym podboju Śląska przez Prusy w roku 1763, w wyniku trzech wojen śląskich z Austrią. Słownik geograficzny Królestwa Polskiego podaje nazwę polską "Psie Pole" oraz niemiecką "Hundsfeld".
Polską nazwę "Psie Pole" oraz niemiecką "Hundsfeld" w książce "Krótki rys jeografii Szląska dla nauki początkowej" wydanej w Głogówku w 1847 wymienił śląski pisarz Józef Lompa.
Historia.
Psie Pole, powstałe wokół rynku dawnego miasteczka i w pobliżu kościoła św. Jakuba i Krzysztofa, zabudowane jest kamienicami z przełomu XIX i XX wieku. Sam kościół św. Jakuba i Krzysztofa jest znacznie starszy, pierwsze wzmianki o nim pojawiają się w 1206. Wieś lokowana w 1252, od 1294 znajdowała się w księstwie głogowskim, następnie – po jego podziale w 1312 – w księstwie oleśnickim, na granicy z księstwem wrocławskim.
Prawa miejskie przyznano Psiemu Polu prawdopodobnie w XIV lub początku XV wieku, rada miejska wzmiankowana po raz pierwszy w 1408, a wójt w 1473. W 1442 Psie Pole, a zarazem i kościół zostały złupione przez najemną armię wrocławską pod dowództwem L. Assenheimera, być może z tego okresu pochodzą zachowane do dziś fragmenty XV-wiecznych murów. W 1476 nadano miastu prawo targu solnego. We wrześniu 1559 w Psim Polu odbył się zjazd książąt śląskich. Od 1592 miasto stanowiło własność klasztoru św. Wincentego.
W wyniku trzech wojen śląskich toczonych między Prusami i Austrią w latach (1740–1763) Psie Pole wraz z większością Śląska dostało się pod panowanie Prus,
W 1806 Psie Pole zajęli Francuzi – wojska napoleońskie oblegające Wrocław – dopuszczając się tu gwałtów i grabieży, mimo tego że władze miasteczka poleciły mieszkańcom oddawanie okupantom wszystkiego, czego tylko zażądają. Swą kwaterę w Psim Polu miał przez pewien czas brat cesarza Napoleona – Hieronim Bonaparte. Po sekularyzacji dóbr kościelnych w 1810 miasto przeszło na własność państwa pruskiego.
1 listopada 1886 otwarto stację kolejową (obecnie Wrocław Psie Pole) na linii Wrocław – Oleśnica. W 1881 Psie Pole posiadało już łączność telefoniczną z Wrocławiem, w 1894 wybudowano tu łaźnię miejską, w 1905 sieć gazową, a w 1912 wodociąg.
Filia Groß-Rosen.
Na Psim Polu znajdowała się filia obozu koncentracyjnego Groß-Rosen, a także obóz pracy przymusowej fabryki Rheinmetall-Borsig.
Władze miejskie.
Burmistrzowie Psiego Pola:

</doc>
<doc id="847952" url="https://pl.wikipedia.org/wiki?curid=847952" title="Rudnik-Kolonia">
Rudnik-Kolonia

Rudnik-Kolonia – kolonia w Polsce położona w województwie lubelskim, w powiecie kraśnickim, w gminie Wilkołaz.
Należy do sołectwa Rudnik Szlachecki. Miejscowość położona jest przy drodze krajowej 19
W latach 1975–1998 miejscowość należała administracyjnie do województwa lubelskiego.

</doc>
<doc id="847954" url="https://pl.wikipedia.org/wiki?curid=847954" title="Saxifraga appositifolia">
Saxifraga appositifolia



</doc>
<doc id="847955" url="https://pl.wikipedia.org/wiki?curid=847955" title="Avenger (anime)">
Avenger (anime)

Avenger (jap.: アヴェンジャー) – serial anime w konwencji science fiction, wyprodukowany wspólnie przez Bandai Visual, Bee Train i Xebec i wyreżyserowany przez Koichi Mashimo. Akcja jest osadzona na postapokaliptycznym skolonizowanym Marsie.
Serial był emitowany w Japonii przez sieć TV Tokyo między 1 października 2003 a 24 grudnia 2003, a następnie licencjonowany na region Ameryki Północnej przez Bandai Entertainment.
Fabuła.
Akcja serialu jest umiejscowiona na skolonizowanym Marsie w niesprecyzowanej przyszłości. Większość populacji ludzkiej jest podzielona na niewielkie, pokryte kopułami miasta-państwa. Ci, którzy żyją poza kopułami w trudnych warunkach dzikiego środowiska, są nazywani Barbaroi. Brakuje zasobów, a poziom dostaw dla poszczególnych miast jest decydowany poprzez walki ich reprezentantów. Dodatkowym problemem kolonistów jest fakt, że od dziesięciu lat na Marsie nie urodziło się ani jedno dziecko. Przyczyna niepłodności nie jest znana. Aby wypełnić miejsce, które w ich życiu zajmowały dzieci, ludzie zwrócili się w stronę androidów nazywanych lalkami. Nad Marsem wisi czerwony, ziemski Księżyc, który zbliżył się do czerwonej planety po zniszczeniu Ziemi i jest powodem niszczycielskich burz wywoływanych fluktuacjami grawitacji między Marsem a niechcianym satelitą.
Główną bohaterką opowieści jest Layla, wojowniczka barbaroi o tajemniczej przeszłości, dążąca do starcia z Volkiem, władcą Marsa. Towarzyszą jej Nei, dziwna lalka oraz Speedy, "hodowca lalek".
Bohaterowie.
Layla Ashley.
Cicha, ponura młoda kobieta. Layla jest jedyną ocalałą osobą ze statku kolonizacyjnego, który został zniszczony przez Volka nad Marsem, aby uniknąć przeciążenia zasobów planety przez nowo przybyłych. Została wyszkolona do walki przez Crossa i jest zdecydowana pomścić swoich rodziców i pozostałych pasażerów statku pokonując Volka w walce.
Volk.
Jeden z "Oryginalnego Tuzina" (pierwsi koloniści). Życie Volka zostało znacznie wydłużone przez zdobycze nauki. Władca i wojownik-reprezentant Volk City, jest także jedyną osobą, którą można by określić jako władcę Marsa. To on zdecydował o zniszczeniu statku z uchodźcami z Ziemi, na którym znajdowała się młoda Layla. Posiada bardzo głębokie poczucie odpowiedzialności i podejmuje działania myśląc o wyższym dobru Marsa i jego mieszkańców. Ich pomyślność jest dla niego najwyższą wartością i w ich imieniu jest w gotowy popełnić każdy grzech.
Westa.
Kolejna z Oryginalnego Tuzina. Westa posiada podobny autorytet jak Volk, ale dużo łagodniej podchodzi do problemów. Troszczy się o mieszkańców planety i jej troska, oraz fakt że podobnie jak Volk wydaje się nieśmiertelna, sprawiła, że wielu ludzi odnosi się do niej niemal jak do bóstwa, określając ją mianem "Bogini Westa".
Nei.
Nei jest prawdziwą dziesięcioletnią dziewczynką, z oczyma w różnych kolorach. Jej narodziny są tajemnicą, biorąc pod uwagę, że od ponad dekady na Marsie nie rodzą się dzieci. Towarzyszy Layli i jest jedyną osobą (lub rzeczą), o która wydaje się troszczyć stoicka wojowniczka. Nei zachowuje się jak lalka, aby nie ściągać na siebie uwagi. Robi to od tak dawna, że stało się to częściowo od niej niezależne.
Speedy.
Osiemnastoletni "hodowca lalek". Speedy jest przyjacielski i uprzejmy. Postanowił przyłączyć się do Layli po tym, jak widział jej walkę w kopule, w której mieszkał. Jest też zainteresowany jej niezwykłą lalką, Nei.
Cross.
Cross (poprzednio znany jako Ares), jest jeszcze jednym z Oryginalnego Tuzina, ostatnim poza Volkiem, Westą i Jupiterem. Nie zgadzał się z kierunkiem, który obrał Volk i opuścił kopuły, wybierając życie w dziczy. Adoptował Laylę po zniszczeniu statku z uchodźcami i wyszkolił ją w walce.
Garcia.
Wojownik barbaroi, który spotyka Laylę na wczesnym etapie jej podróży, gdy przez krótki czas jest ona reprezentantem jednego z miast. Layla pokonuje go w walce, ale daruje mu życie. Ich ścieżki przecinają się jeszcze kilkukrotnie, a w jednym przypadku Garcia pomaga Layli w walce przeciwko lalkom polującym na Nei.
Ścieżka dźwiękowa.
Muzyka dla "Avengera" została skomponowana i wykonana przez japoński duet Ali Project, który miał swój wkład także w inne serie anime, między innymi "Clamp Gakuen tanteidan", "Noir" i ".hack//Roots". Piosenki otwierająca (Eclipse Grand Guignol (月蝕グランギニョル Gesshoku Guran Ginyoru) i zamykająca (Mirai no Eve), a także ogólna oprawa muzyczna są uważane przez wielu fanów i recenzentów za najbardziej zapadające w pamięć elementy serii. Album z oryginalną ścieżką dźwiękową został wydany w Japonii w 2003.

</doc>
<doc id="847956" url="https://pl.wikipedia.org/wiki?curid=847956" title="Northern Combination Women’s Football League">
Northern Combination Women’s Football League

Northern Combination Women’s Football League, w skrócie Northern Combination - jest trzecią klasą ligową w kobiecej piłce nożnej w Anglii, razem z trzema ligami Combination Leagues - South West, South East i Midland. Stanowi zaplecze FA Women’s Premier League Northern Division. Do owej rozgrywki ligowej bezpośredni awans uzyskują zespoły z North West Women’s Football League i North East Women’s Football League. Liga powstała w 1998 roku.

</doc>
<doc id="847965" url="https://pl.wikipedia.org/wiki?curid=847965" title="Midland Combination Women’s Football League">
Midland Combination Women’s Football League

Midland Combination Women’s Football League, w skrócie Midland Combination - jest trzecią klasą ligową w kobiecej piłce nożnej w Anglii, razem z trzema ligami Combination Leagues - South West, South East i Northern. Stanowi zaplecze FA Women’s Premier League Northern Division. Do owej rozgrywki ligowej bezpośredni awans uzyskują zespoły z West Midland Women’s Football League i East Midland Women’s Football League. Liga powstała w 1998 roku.

</doc>
<doc id="847968" url="https://pl.wikipedia.org/wiki?curid=847968" title="Thamos, król Egiptu (KV 345)">
Thamos, król Egiptu (KV 345)

Thamos, król Egiptu ("Thamos, Koening der Aegypten") KV 345 (K6 336a) – muzyka teatralna napisana przez Wolfganga Amadeusa Mozarta do dramatu heroicznego Tobiasa Philippa von Geblera. Składa się z pięciu antraktów i trzech monumentalnych części chóralnych.
Części dzieła.
Zrekonstruowana, pierwotna wersja z 1776 roku:
Wersja ostateczna (1779/80):
Czas trwania: ok. 45 minut.

</doc>
<doc id="847970" url="https://pl.wikipedia.org/wiki?curid=847970" title="South West Combination Women’s Football League">
South West Combination Women’s Football League

South West Combination Women’s Football League, w skrócie South West Combination - jest trzecią klasą ligową w kobiecej piłce nożnej w Anglii, razem z trzema ligami Combination Leagues - Midland, South East i Northern. Stanowi zaplecze FA Women’s Premier League Southern Division. Do owej rozgrywki ligowej bezpośredni awans uzyskują zespoły z South West Women’s Football League Premier Division i Southern Region Women’s Football League Premier Division. Liga powstała w 1998 roku.

</doc>
<doc id="847971" url="https://pl.wikipedia.org/wiki?curid=847971" title="Malinówka (Ostrybór)">
Malinówka (Ostrybór)

Malinówka – kolonia wsi Ostrybór w Polsce, położona w województwie mazowieckim, w powiecie garwolińskim, w gminie Wilga.
Kolonia należy do rzymskokatolickiej parafii Wniebowzięcia Najświętszej Maryi Panny w Wildze.
W latach 1975–1998 kolonia należała administracyjnie do województwa siedleckiego.

</doc>
<doc id="847975" url="https://pl.wikipedia.org/wiki?curid=847975" title="Osiedle Wilga (powiat garwoliński)">
Osiedle Wilga (powiat garwoliński)

Osiedle Wilga – osada w Polsce położona w województwie mazowieckim, w powiecie garwolińskim, w gminie Wilga.
W latach 1975–1998 miejscowość należała administracyjnie do województwa siedleckiego.

</doc>
<doc id="847979" url="https://pl.wikipedia.org/wiki?curid=847979" title="South East Combination Women’s Football League">
South East Combination Women’s Football League

South East Combination Women’s Football League, w skrócie South East Combination - jest trzecią klasą ligową w kobiecej piłce nożnej w Anglii, razem z trzema ligami Combination Leagues - Midland, South West i Northern. Stanowi zaplecze FA Women’s Premier League Southern Division. Do owej rozgrywki ligowej bezpośredni awans uzyskują zespoły z Eastern Region Women’s Football League i London &amp; South East Women’s Football League. Liga powstała w 1998 roku.

</doc>
<doc id="847982" url="https://pl.wikipedia.org/wiki?curid=847982" title="Caridea">
Caridea



</doc>
<doc id="847983" url="https://pl.wikipedia.org/wiki?curid=847983" title="Kwon O-kyu">
Kwon O-kyu

Kwon O-kyu (kor. 권오규, ur. 27 czerwca 1952) – południowokoreański polityk i ekonomista, minister finansów, p.o. premiera Korei Południowej od 7 marca do 9 marca 2007. 
Życiorys.
O-kyu ukończył studia ekonomiczne w 1975 w Seulskim Uniwersytecie Narodowym. W latach 90. XX wieku podjął studia w University of Minnesota w Stanach Zjednoczonych oraz w koreańskim Chung-Ang University.
W 1974 rozpoczął pracę w Ministerstwie Finansów. W latach 1997-1999 pracował w Międzynarodowym Funduszu Walutowym. W kwietniu 2001 objął po raz pierwszy stanowisko wicepremiera oraz ministra finansów i gospodarki. Urząd ten zajmował do lipca 2002. W lipcu 2004 został mianowany stałym przedstawicielem Korei Południowej przy OECD. Po dwóch latach powrócił do Seulu i w kwietniu 2006 został szefem prezydenckich doradców ekonomicznych. W czerwcu 2006 stanął na czele prezydenckiego Sekretariatu ds. Polityki Narodowej. 
W lipcu 2006 po raz drugi objął funkcję wicepremiera oraz ministra finansów i gospodarki w gabinecie Han Myung-sook. Kwon ma opinię liberała. 7 marca 2007 po złożeniu dymisji przez premier Han Myung-sook przejął na dwa dni obowiązki szefa rządu.

</doc>
<doc id="847985" url="https://pl.wikipedia.org/wiki?curid=847985" title="Ulica Stanisława Noakowskiego w Warszawie">
Ulica Stanisława Noakowskiego w Warszawie

Ulica Stanisława Noakowskiego – ulica w Śródmieściu Warszawy, biegnąca od ulicy Koszykowej do placu Politechniki.
Historia.
Historycznie ulica Noakowskiego jest częścią ulicy Polnej, biegnącej od 1770 wzdłuż wału miejskiego (Okopów Lubomirskiego). Włączona w skład wielkiego założenia urbanistycznego, tzn. osi stanisławowskiej, stała się jedną z ulic odchodzących od gwiaździstego placu Politechniki.
Po przesunięciu wału ok. 1825 stała się zwykłą drogą biegnącą wśród ogrodów i pól.
W latach 1899–1901 po jej zachodniej stronie powstał kampus Politechniki Warszawskiej m.in. Gmach Główny oraz Gmach Chemii. Z kolei strona wschodnia zapełniła się w początku wieku nowoczesnymi kamienicami, które w dużej mierze przetrwały okres wojny. W 1924 na terenie Politechniki wzniesiono gmach Kreślarni.
Obecna nazwa została nadana ok. 1930 (według innych źródeł – w październiku 1938). Upamiętnia profesora Politechniki Stanisława Noakowskiego.
Parzysta (wschodnia) strona ulicy została utrzymana przez Polaków do kapitulacji powstania warszawskiego.
W całym swoim ciągu jednokierunkowa – ruch kołowy jest możliwy wyłącznie w kierunku południowym. W 2012 wzdłuż ulicy zbudowano ścieżkę rowerową.

</doc>
<doc id="848000" url="https://pl.wikipedia.org/wiki?curid=848000" title="FA Women’s Premier League Cup">
FA Women’s Premier League Cup

Football Association Women’s Premier League Cup – piłkarskie rozgrywki, organizowane corocznie dla kobiecych klubów angielskich o puchar kraju.
W rozgrywkach biorą udział wszystkie (36) zespoły z FA Women’s Premier League (National, Northern i Southern).

</doc>
<doc id="848002" url="https://pl.wikipedia.org/wiki?curid=848002" title="Michał Piwnicki">
Michał Piwnicki

Michał Piwnicki (ur. 1771, zm. 29 maja 1845 w Żytomierzu) – drugi z rzędu biskup łucko-żytomierski (1831-1845). 
Życiorys.
Ukończył greckokatolickie seminarium duchowne w Wilnie. W czasie studiów był świadkiem ostatecznego upadku bytu państwowego Rzeczypospolitej Obojga Narodów. Wyświęcony na kapłana w 1795 przez biskupa Arseniusza Główniewskiego. W latach 1795-1797 Piwnicki był profesorem teologii w unickim seminarium duchownym we Włodzimierzu. W 1797 przeszedł na obrządek łaciński i został mianowany kanonikiem honorowym kijowskiej kapituły katedralnej oraz objął funkcję sekretarza i kierownika kancelarii biskupiej w Żytomierzu. W marcu 1815 Uniwersytet Wileński nadał mu tytuł doktora teologii i obojga praw.
Na wniosek swego poprzednika biskupa Kacpra Kazimierza Cieciszowskiego car Aleksander I mianował go 31 maja 1824 koadiutorem diecezji łucko-żytomierskiej. Stolica Apostolska zwlekała z zatwierdzeniem tej nominacji – dopiero 3 lipca 1826 papież Leon XII prekonizował go biskupem tytularnym Rama. Faktyczne rozpoczął zarządzać diecezją łucką już w 1827, kiedy Cieciszowski został mianowany arcybiskupem mohylowskim. Przebywał u jego boku w Petersburgu. Po śmierci biskupa Cieciszowskiego (28 kwietnia 1831) osiadł Piwnicki na stałe w Łucku i osobiście kierował powierzoną mu diecezją.
Za jego rządów diecezja łucka przeżyła „cały szereg bolesnych dni”. Najpierw powstanie listopadowe, jego upadek, sprowadziły bolesne konsekwencje dla Kościoła w postaci kasaty wielu kościołów (w tym 28 klasztorów i seminarium duchownego w Łucku). Dobra i majątki poklasztorne zostały skonfiskowane na rzecz skarbu rosyjskiego. Na mocy ukazów carskich także stopniowo likwidowano szkoły parafialne unickie i łacińskie, zabraniano budować nowych i remontować starych kościołów.
Na rozkaz rządu carskiego swą rezydencje wraz z konsystorzem i seminarium w 1844 musiał przenieść do Żytomierza.
Po śmierci biskupa Piwnickiego, diecezją zarządzał ksiądz Stanisław Łowecki.

</doc>
<doc id="848013" url="https://pl.wikipedia.org/wiki?curid=848013" title="Przemijający atak niedokrwienny">
Przemijający atak niedokrwienny

Przemijający atak niedokrwienny ("ang. TIA, transient ischemic attack") – krótkotrwałe (do 24 godzin) i przemijające wystąpienie objawów uszkodzenia mózgu na skutek zaburzeń krążenia mózgowego. 
Pojęcie to oznacza wystąpienie niedokrwiennego udaru mózgowego (lub też może bardziej ściśle – przejściowego niedokrwienia tkanki nerwowej) którego objawy wycofują się całkowicie w ciągu krótkiego czasu, zazwyczaj w ciągu kilku, kilkunastu minut. Zakłada się, że czas trwania tych objawów może maksymalnie wynosić 24 godziny. TIA jest często bagatelizowany przez osoby, które tego doświadczają, tymczasem stanowi wyraźny wskaźnik kłopotów ze zdrowiem, jakie w przyszłości mogą doprowadzić do powstania pełnego udaru mózgu, a tym samym, wystąpienia inwalidztwa.
Obecnie szacuje się, że po pierwszym epizodzie TIA u 10,5% osób wystąpi udar mózgu w ciągu najbliższych 3 miesięcy, a u połowy z nich, udar pojawi się w ciągu 2 lat.
Wystąpienie udaru jest bardziej prawdopodobne, jeśli:
Im większa liczba punktów (maksymalna liczba wynosi 8), tym ryzyko wystąpienia udaru jest większe.
TIA wymaga wykonania badań diagnostycznych w celu ustalenia przyczyny – bowiem udarom mózgu można do pewnego stopnia zapobiegać – co może być wykonane z poziomu ambulatorium, jednak w najczęstszych przypadkach może wymagać hospitalizacji. Obecnie wielu badaczy jest skłonnych klasyfikować TIA (i podobne zjawisko – przejściową amnezję globalną, TGA) odrębnie w stosunku do udarów.
W badaniu EXPRESS ("Existing Preventive Strategies for Stroke") wykazano, że szybka diagnostyka i zastosowanie leczenia opartego w zależności od wskazań na;
pozwala obniżyć 90-dniowe ryzyko wystąpienia udaru mózgu o 80%
Przyczyny i objawy są podobne jak w udarze mózgu.

</doc>
<doc id="848015" url="https://pl.wikipedia.org/wiki?curid=848015" title="Filozofia arabska">
Filozofia arabska



</doc>
<doc id="848017" url="https://pl.wikipedia.org/wiki?curid=848017" title="MTS Chrzanów">
MTS Chrzanów

Unimetal Recycling MTS Chrzanów – polski klub piłki ręcznej z siedzibą w Chrzanowie, założony w 1996, obecnie występujący w I lidze. Klub nawiązuje do tradycji - rozwiązanego pod koniec lat 60. XX wieku - MKS Chrzanów (mistrza Polski z 1959, który dał podwaliny sekcji piłki ręcznej Towarzystwa Sportowego „Fablok”). Po likwidacji TS „Fablok” w 1996, MTS Chrzanów występuje pod tą nazwą, jako samodzielny klub piłki ręcznej. Znanym zawodnikiem tego klubu jest Adam Babicz - grający w SPR Chrobry Głogów. Po długiej przygodzie w I lidze, w sezonie 2011/2012 zespół spadł do II Ligi, w której spędził dwa sezony. W sezonie 2014/2015 MTS Chrzanów powrócił do I ligi.
Hala.
Hala Widowiskowo-Sportowa należy do Miejskiego Ośrodka Kultury, Sportu i Rekreacji. Od wielu lat odbywają się tu imprezy o randze lokalnej, krajowej i międzynarodowej. Codziennie w godzinach przedpołudniowych korzystają; z niej uczniowie szkół podstawowych oraz gimnazjalnych. W godzinach popołudniowych w hali trenują zawodnicy chrzanowskich klubów sportowych. We wszystkie soboty i niedziele rozgrywane są mecze w ramach rozgrywek ligowych, organizowane turnieje oraz inne imprezy sportowe. Na terenie hali znajduje się również siłownia oraz sklep z artykułami sportowymi.
Hala - Panorama placu gry
Najwięcej strzelonych bramek w barwach Unimetal Recycling MTS Chrzanów.
"Stan na 1 września 2022"
Bilans występów.
Legenda

</doc>
<doc id="848022" url="https://pl.wikipedia.org/wiki?curid=848022" title="FA Women’s Premier League">
FA Women’s Premier League

FA Women’s Premier League – rozgrywki piłkarskie, przeznaczone dla kobiecych klubów angielskich, założona w 1991 roku. W hierarchii do sezonu 2009/2010 roku była najwyższą klasą rozgrywkową w Anglii. Obecnie jej miejsce zajęła FA WSL, do której z Premier League nie można awansować. Od sezonu 2013/2014 jest to trzeci oraz czwarty poziom rozgrywkowy. Liga podzielona jest na dwie grupy: północną oraz południową (trzeci poziom) oraz cztery grupy "Division 1" (czwarty poziom).
W sezonie 2014/2015 w sześciu ligach podporządkowanym rozgrywkom uczestniczyło w niej 72 zespoły (po 12 drużyn w każdej lidze).
Pierwotnie rozgrywki podzielone były na trzy grupy. Najważniejsza była jest FA Women’s Premier League National Division. Zaplecze owej ligi stanowiły zaś Northern Championship i Southern Championship.

</doc>
<doc id="848027" url="https://pl.wikipedia.org/wiki?curid=848027" title="Premier League Cup">
Premier League Cup



</doc>
<doc id="848031" url="https://pl.wikipedia.org/wiki?curid=848031" title="Pierre de Marivaux">
Pierre de Marivaux

Pierre Carlet de Chamblain de Marivaux (ur. 4 lutego 1688, zm. 12 lutego 1763) – francuski pisarz i dramaturg urodzony w Paryżu. Uważany za najwybitniejszego po Molierze komediopisarza francuskiego. Pisał komedie dla Comédie-Française i Comédie-Italienne w Paryżu. Najważniejsze z jego dzieł to: "Igraszki trafu i miłości" ("Le Jeu de l’Amour et du Hasard") i "Les Fausses Confidences". Opublikował też wiele esejów oraz niedokończone powieści "Życie Marianny" oraz "Kariera wieśniaka".
Życiorys.
Dzieciństwo i młodość.
Jego ojciec był normandczykiem i finansistą o nazwisku Carlet (zmienił je potem na Chamblain, a jeszcze później na Marivaux). Mieszkał z rodziną w Limoges i Riom w Owernii, gdzie kierował mennicą. Pierre de Marivaux urodził się 4 lutego 1688 w Paryżu. Kształcił się w Riom i Limoges, aby zostać adwokatem.
Wcześnie rozpoczął działalność literacką. Swą pierwszą komedię "Ojciec roztropny i sprawiedliwy (Père prudent et equitable)" napisał w wieku 18 lat, choć nie opublikował jej aż do roku 1712, gdy miał lat 24. Utwór został odegrany z powodzeniem przez śmietankę towarzystwa limuzyńskiego. W latach 1713-1715 napisał trzy powieści będące parodią współczesnego romansu awanturniczo-sentymentalnego, inspirowanego hiszpańską literaturą pikarejską i barokową heroiczną literaturą francuską: "Nadzwyczajne skutki sympatii" ("Effets surprenants de la sympathie," 1712); "Powóz ugrzązł" ("La Voiture embourbée," 1713) i "Pharsamon" (znaną również jako "Les Folies romanesques" i "Le Don Quichotte moderne," wydaną w 1737")". Pod żadną z nich się nie podpisał. Ówczesna twórczość Marivaux, zamożnego młodego światowca, nosi cechy traktowanej niezbyt poważnie zabawy salonowej. Największy rozgłos zdobył mu błahy pamflet "Bilbokiet (Le Triomphe de Bilboquet, ou la Defaite de l'Esprit, de l'Amour et la Raison," 1713")".
Pierwsze próby literackie.
W Paryżu zetknął się ze światem literackim, zbierającym się w pałacu margrabiny de Lambert, a potem w salonie pani de Tencin. Ich gwiazdą był stary już wówczas racjonalista Fontenelle. Często zjawiał się tam Montesqieu, wówczas znany jako autor "Listów perskich". Bywał tam La Motte, autor poprawionego wydania "Iliady," a oprócz niego Helwecjusz, Piron, Marmontel, Duclos i wodewilista Colle. Towarzystwo zbierające się w salonie pani de Tencin było mocno zaangażowane w toczący się już od pół wieku spór starożytników z modernistami, dowodząc wyższości literatury współczesnej nad starożytną. Marivaux zaangażował się w ten spór, biorąc sobie za cel Homera, tym łatwiej, że język grecki był mu całkiem obcy, i w 1717 roku wydał rozwlekłą parodię "Iliady." W tym samym roku opublikował powieść "Telemach przebrany" ("Télémaque travesti"), będącą naśladownictwem "Przygód Telemaka" Fénelona, osadzoną w realiach współczesnej autorowi wojny francusko-niemieckiej. W 1717 roku l'abbé Buchet dokonał reorganizacji miesięcznika "Mercure galant," zmieniając jego nazwę na "Nouveau Mercure", i wystąpił z apelem do młodych talentów, na który Marivaux odpowiedział. Protegowany przez de la Motte'a otrzymał do redagowania "Obrazki z Paryża", którym nadał formę listów do damy. "Obrazki" składają się z czterech tytułówː "Lud", "Burżuazja", "Kobiety z towarzystwa", "Dobre obyczaje" i zostały podpisane pseudonimemː Teofrast współczesny. W kolejnych numerach Marivaux publikował zasłyszane rozmowy paryżanek. Artykuły zdradzały już pierwsze oznaki tzw. "marivaudage", charakterystycznej dynamiki dialogów postaci z jego sztuk.
Młody autor spróbował też swych sił w pięcioaktowej tragedii wierszem. W 1720 napisał "Hannibla", sztukę, w której wódz kartagiński prowadzi subtelne rozmowy z ambasadorem rzymskim o miłości doskonałej. Utwór został wystawiony w 1720 roku w "Komedii Francuskiej" i zrobił klapę, schodząc ze sceny po trzech przedstawieniach. W tym samym roku Marivaux debiutował komedią "Miłość i prawda" ("Amour et la verité", 1718, szczątkowo zachowaną) w "Komedii Włoskiej". Również ta sztuka nie miała powodzenia u publiczności"." Te dwa niepowodzenia oddziela od siebie skromny sukces odniesiony jednoaktówką "Arlekin w szkółce miłości (Arlequin poli par l’amour", 1720), również wystawioną w teatrze włoskim. Teatr ten istniał w Paryżu jeszcze w XVII wieku i został na dłuższy czas zamknięty przez Ludwika XIV za żarty pod adresem pani de Maintenon. Otwarty na nowo w 1716 roku, miał się stać świadkiem największych sukcesów Marivaux. W tym teatrze dramaturg znalazł też idealnych wykonawców dla swoich rólː Luigiego Riccoboniego występującego jako Lelio, a przede wszystkim Zanettę Benozzi znaną jako Sylwię.
W poszukiwaniu własnego stylu.
W roku 1721 Marivaux poślubił pannę Martin z bogatej rodziny z Sens. W 1722 roku w życiu pisarza nastąpił gwałtowny zwrot. Utracił odziedziczony po ojcu, znaczny majątek. Ulegając namowom przyjaciół i nadziei szybkiego pomnożenia swej fortuny, umieścił wszystkie swoje środki w sławnym banku Lawa i, jak wielu innych, padł ofiarą jego całkowitego bankructwa. Odtąd musiał utrzymywać rodzinę tylko z tego, co napisał. Po dwóch latach małżeństwa jego żona zmarła zostawiając go z małą córką.
W dwa lata po pierwszych próbach scenicznych Marivaux wystawił, nadal nie ujawniając swego nazwiska "Pułapkę miłości" ("La Surprise de l'amour", 1722), w której mężczyzna nie pragnący już miłości i kobieta pogardzająca mężczyznami stają się ofiarami swej ostrożności. Dramaturg sformułował w tej sztuce główny problem swej twórczościː walkę człowieka z uczuciem i zwycięstwo miłości. Po raz pierwszy też znalazł właściwą sobie formę ekspresjiː szczebiot będący wyrazem niezwykle subtelnej myśli lub drgnień serca; dialog, w którym dźwięk słów odpowiada walce uczuć. Znalazł też swoich aktorów w postaciachː Arlekina, Lelia i Sylwii bez której nie można sobie wyobrazić teatru Marivaux. Wedle słów d'Alambertaː "ona stała się w teatrze p. Marivaux nim samym".
"Podwójna niestałość" ("La Double Inconstance", 1723) i "Przebrany książę" ("Le Prince travesti", 1724) ułożone dla Sylwii, okazały się kolejnymi "pułapkami", wywołującymi w duszy narzeczonej Arlekina i w duszy Hortensji, powiernicy księżnej, walkę z uczuciem. W drugim z tych utworów, poprzez intrygę bliską intrydze "Bajazeta," Marivaux prowadzi w krainę fantazji, która każe myśleć o Szekspirze i Racinie.
Głosem Trywelina w "Fałszywej subretce" ("La Fausse Suivante", 1724) i tematem "Wyspy niewolników" ("L'ile des Esclaves", 1725) zapowiada Beaumarchais'go; panowie stają się lokajami, lokaje panami. W "Wyspie rozumu" ("L'ile de la Raison", 1727), kreśli Marivaux wyraziste typy ludzkie w postaciach jej mieszkańców. Kolejna wyspa w "Nowej" "Kolonii" ("La Nouvelle Colonie, 1729") jest świadkiem zbrojenia się kobiet przeciw mężczyznom. Z tych trzech wysp tylko pierwsza została dobrze przyjęta. "Nowa Kolonia" została wystawiona tylko raz w teatrze włoskim, "Wyspa rozumu" wygwizdana w Komedii Francuskiej, dopiero w XX wieku odzyskała rangę jej należną.
Warianty, ustępstwa i powtórzenia.
W 1727 roku Marivaux napisał dla Komedii Francuskiej "Drugą pułapkę miłości" ("La Seconde Surprise de l'amour"), w której walczą ze sobą, już nie eteryczny, Lelio, lecz kawaler z krwi i kości, i jeszcze wyraziściej zarysowana markiza. Sztuczność teatru francuskiego opóźniła sukces sztuki, która miała w przyszłości wywołać olśniewające naśladownictwa. Podrażniony pół-klęską utworu Marivaux, świadomy jego wartości, pisał będzie dla obydwu teatrów coraz nowe warianty tego samego tematuː miłości "w zatargu z samą sobą", "kończącej się szczęściem mimo to". "Niebaczne przysięgi" ("Les Serments indiscrets", 1732) stały się przyczyną największej klęski Marivaux na scenie francuskiej, nie bez pomocy niechętnego komediopisarzowi, a mającego spore wpływy w tym teatrze, Woltera. "Szczęśliwy podstęp" ("Le Heureux strategème", 1733) odniósł z kolei sukces w teatrze włoskim.
Marivaux nie rezygnował z dodania w swej komedii miłosnej bodźców zewnętrznych. W "Igraszkach trafu i miłości" ("Le Jeu de l'amour et du hasard", 1730) stał się nim motyw podwójnego przebrania. Opierając się na tym rozwiązaniu i ukazując subtelne wahania uczuć głównych bohaterów, od niepewności do wyznania, autor zapewnił sobie najtrwalszy poklask dla swego długo nie rozumianego teatru. Z kolei "Triumf miłości" ("Le Triomphe de l'amour", 1732), w którym bohaterka w przebraniu manewruje gwałtownymi uczuciami trojga osób, mimo powieściowej fantazji, poniósł porażkę, o której zapomniano dopiero w XX wieku.
Zmuszony niepowodzeniami, by walczyć o uwagę widza Marivaux potrafił wzbogacić swą komedię o echa spraw aktualnych, zapowiadające problematykę społeczną i o wątek sentymentalny. W wygwizdanym w teatrze francuskim "Fircyku ukaranym" ("Le Petit Maître corrigé", 1733) oraz w oklaskiwanych w teatrze włoskim "Szkole matek" ("L’École des mères," 1732) i "Matce powiernicy" ("La Mère confidente," 1735) nadał czułości, która wkrótce owładnie literaturą, niezwykłą szczerość. Teatr Francuski oklaskiwał "Zapis" ("Le Legs," 1736), którego splątana intryga dotyczy sporej sumy pieniężnej. Z kolei Teatr Włoski zmierzył się wbrew swojemu charakterowi z bardzo mieszczańskimi "Fałszywymi zwierzeniami" ("Les Fausses Confidences," 1737), utworem, który jak żaden inny przyczynił się do przetrwania przez dziesięciolecia niesprawiedliwej opinii o Marivaux. Dwie jednoaktówki "Prawdziwi" ("Les Sincères," 1739) i "Dysputa" ("La Dispute," 1744), prawie zupełnie pozbawione dowcipu, poniosły klęskę w Teatrze Francuskim, podczas gdy jednoaktowa "Próba" ("L’Épreuve," 1740) osiągnęła wielkie powodzenie "u Włochów". "Dysputa" była ostatnią klęską Marivaux w Teatrze Francuskim.
Dziennikarz i powieściopisarz.
Po dwóch latach współpracy z "Nouveau Mercure" Marivaux postanowił założyć własną gazetę, wzorując się na angielskim "Spectatorze", wydawanym przez dwóch autorów. "Spectateur Français", którego był jedynym autorem ukazywał się przez dwa lata. Marivaux miał jednak poważne problemy ze stroną organizacyjną i finansową przedsięwzięcia. Kolejne numery zaczęły się opóźniać i ostatecznie po wydaniu 28 numeru, gazeta przestała się ukazywać. W przerwach w pracy komediopisarskiej Marivaux i później powracał do dziennikarstwa. W 1727 roku wydał 7 numerów "L’Indigent philosophe." Tym razem przyczyną upadku periodyku była, jak się wydaje, niezbyt trafiona jego formuła. Marivaux w kolejnych numerach przytaczał opowieść, od której przechodził do obszernej refleksji społeczno-moralnej, co nie trafiło do przekonania ani jemu, ani publiczności. Kolejną próbą dziennikarską pisarza był "Le Cabinet du philosophe" którego kilka numerów ukazało się w 1734 roku. W późniejszych numerach pisma Marivaux stworzył formułę satyryczną polegającą na tym, że bohaterowie jego narracji trafiają do kraju, w którym bez trudności mogą przenikać myśli osób z którymi obcują, co staje się przyczyną dosyć pikantnych scenek.
W roku 1731 Marivaux opublikował pierwsze dwie części powieści "Życie Marianny". W sumie w ciągu wielu lat wydał 11 części, lecz nigdy jej nie ukończył. W roku 1735 wydał "Karierę wieśniaka" (tej również nie ukończył).
Ostatnie lata.
W roku 1742 roku dzięki staraniom pani de Tencin i skupionych wokół niej literatów Marivaux został członkiem Akademii Francuskiej. Nie obyło się bez trudności, zarzucano pisarzowi między innymi destrukcyjny wpływ na język francuski. Gdy potem zawakowało stanowisko sekretarza Akademii znowu, dzięki poparciu pani de Tencin, otrzymał go Marivaux, mimo rywalizacji ze strony Woltera, który używał wszelkich środków, aby uzyskać tę godność dla siebie. Przez następne 20 lat pisywał do "Mercure", przygotowywał dysertacje odczytywane na posiedzeniach Akademii poświęcone między innymiː postępowi umysłu ludzkiego, rozmaitym rodzajom sławy, Rzymianom i dawnym Persom etc. W mniejszym stopniu oddawał się w tym okresie teatrowi. Komedia Francuska wznowiła w tym czasie z powodzeniem jego młodzieńczego "Hannibala". Z powodzeniem były tam też grane jego nieliczne nowe komedieː "Przesąd przezwyciężony" ("Le Préjugé vaincu," 1747), "Naiwni aktorzy" ("Les Acteurs de bonne foi," 1757). Pisarz zmarł 12 lutego 1763, ostatnie lata życia spędził w skromnych warunkach materialnych.

</doc>
<doc id="848040" url="https://pl.wikipedia.org/wiki?curid=848040" title="Paulo Sousa">
Paulo Sousa

Paulо Sоusa, właśc. Paulo Manuel Carvalho de Sousa (wym. []; ur. 30 sierpnia 1970 w Viseu) – portugalski piłkarz i trener piłkarski, obecnie szkoleniowiec włoskiego US Salernitana.
W latach 1991–2002 reprezentant Portugalii. Mistrz Świata U-20 z 1989. Uczestnik Mistrzostw Europy 1996, 2000 oraz Mistrzostw Świata 2002.
Karierę piłkarską rozpoczynał w Benifce, z którą sięgnął po mistrzostwo Portugalii, a także krajowe puchary. Następnie występował w Sportingu CP, skąd w 1994 trafił do Juventusu. W barwach włoskiego klubu sięgnął po mistrzostwo Włoch, krajowe puchary, a w sezonie 1995/1996 wygrał rozgrywki Ligi Mistrzów UEFA. W sezonie 1996/1997 jako zawodnik Borussii Dortmund po raz drugi w karierze zwyciężył w Lidze Mistrzów, a także zdobył Puchar Interkontynentalny i Superpuchar Niemiec.
Po zakończeniu kariery piłkarskiej został trenerem pracując w Europie, Azji i Ameryce Południowej – w 2014 zdobył mistrzostwo Izraela z Maccabi Tel Awiw, a w 2015 mistrzostwo Szwajcarii z FC Basel. W latach 2011–2012 zdobył Superpuchar i Puchar Ligi Węgierskiej z Videotonem. W 2021 pełnił funkcję selekcjonera reprezentacji Polski w piłce nożnej, którą poprowadził na Mistrzostwach Europy 2020.
Kariera reprezentacyjna.
W seniorskiej reprezentacji Portugalii zadebiutował 16 stycznia 1991 w zremisowanym 1:1 towarzyskim meczu z Hiszpanią. Dla drużyny narodowej rozegrał 51 oficjalnych spotkań międzypaństwowych, a ostatnim z nich był wygrany 2:0 pojedynek z Chinami w 2002. Jako reprezentant kraju uczestniczył w Euro 1996 oraz Euro 2000, był także w składzie reprezentacji na Mistrzostwa Świata 2002, lecz nie wystąpił tam w żadnym spotkaniu.
Karierę piłkarską zakończył przedwcześnie, w wieku 31 lat, z powodu wielu poważnych kontuzji, z którymi zmagał się na przestrzeni lat.
Trener.
Po zakończeniu kariery piłkarskiej Sousa przez pół roku był asystentem selekcjonera reprezentacji Portugalii, Carlosa Queiroza. W latach 2008–2010 prowadził drużyny angielskiej Championship Queens Park Rangers, Swansea City i Leicester. W latach 2011–2013 był szkoleniowcem węgierskiego Videoton FC, następnie Maccabi Tel Awiw i FC Basel, z którymi sięgnął po mistrzostwa kraju. W latach 2015–2017 prowadził włoską ACF Fiorentinę. W następnych latach Sousa trenował chiński Tianjin Tianhai oraz francuski Girondins Bordeaux.
21 stycznia 2021 został selekcjonerem reprezentacji Polski. Zastąpił na tym stanowisku Jerzego Brzęczka. Poprowadził reprezentację na Mistrzostwach Europy 2020, gdzie Polska po remisie z Hiszpanią (1:1) i porażkach ze Słowacją (1:2) oraz Szwecją (2:3) zajęła ostatnie miejsce w grupie E, a także w eliminacjach do Mistrzostw Świata 2022, zajmując z polską drużyną narodową drugie miejsce w grupie I, gwarantujące udział w barażach. 29 grudnia 2021 rozwiązał kontrakt z Polskim Związkiem Piłki Nożnej za porozumieniem stron.
Tego samego dnia został ogłoszony trenerem brazylijskiego klubu CR Flamengo. Został zwolniony 10 czerwca 2022 roku.
15 lutego 2023 został oficjalnie ogłoszony nowym szkoleniowcem US Salernitana 1919. Umowa została podpisana na pół roku, z opcją przedłużenia o dwa lata pod warunkiem, że klub utrzyma się w Serie A.
Osiągnięcia.
Zawodnicze.
SL Benfica
Juventus
Borussia Dortmund
Portugalia U-20
Portugalia
Trenerskie.
Videoton FC
Maccabi Tel Awiw
FC Basel
Życie prywatne.
Syn krawcowej i mechanika samochodowego. Uważa się za osobę religijną. W latach 1994–2003 żonaty z Cristiną Neto de Almeidą, z którą ma dwójkę dzieci: córkę Marię Madalenę (ur. 1995) i syna Guilherme (ur. 2003). Od 2006 związany z Cristiną Möhler (ur. 23 maja 1975), pochodzącą z Lizbony osobowością telewizyjną, prezenterką i byłą modelką. W styczniu 2007 w Estoril para wzięła ślub cywilny, a kilka miesięcy później, w Maroku – ślub kościelny. Jego druga żona ma córkę z poprzedniego związku – Natachę (ur. 1999).

</doc>
<doc id="848042" url="https://pl.wikipedia.org/wiki?curid=848042" title="FA Women’s Cup">
FA Women’s Cup

Football Association Women’s Challenge Cup Competition, powszechnie używana jest również w skrócie nazwa FA Women’s Cup – najważniejsze pucharowe rozgrywki piłkarskie, organizowane corocznie dla kobiecych klubów angielskich. Jest to odpowiednik rozgrywek FA Cup.
Rozgrywki zadebiutowały w sezonie 1970/1971 pod nazwą "Mitre Challenge Trophy" i były rozgrywane były przez "Women’s Football Association" (WFA). Uczestniczyło wtedy 71 drużyn również ze Szkocji oraz Walii. Od 1993 roku rozgrywki są prowadzone przez The Football Association (FA). Najbardziej utytułowanym zespołem rozgrywek jest Arsenal, który 13-krotnie zwyciężał w rozgrywkach.
Format rozgrywek.
Tak jak w przypadku turnieju mężczyzn, kluby z wyższych lig nie uczestniczą w niższych rundach turnieju. Drużyny uczestniczące w najwyższych dwóch klasach rozgrywkowych tj. FA WSL startują od piątej rundy, czyli 1/8 finału rozgrywek, od trzeciej rundy startują zaś zespoły z FA Women’s Premier League. Włącznie odbywa się osiem rund rozgrywek.

</doc>
<doc id="848044" url="https://pl.wikipedia.org/wiki?curid=848044" title="Dyskografia Johna Lennona">
Dyskografia Johna Lennona

Lista zawiera dyskografię Johna Lennona jako artysty solowego.

</doc>
<doc id="848051" url="https://pl.wikipedia.org/wiki?curid=848051" title="Peszel">
Peszel

"Peszel" – tworzywowa karbowana rura elektroinstalacyjna (systemu Peschla) na kable teletechniczne: elektryczne, telefoniczne, światłowody lub rury sanitarne (wodociągowe, centralnego ogrzewania, kanalizacyjne, itp.). Karby w rurze umożliwiają łatwiejsze tworzenie łuków i jednocześnie pozytywnie wpływają na trwałość mechaniczną osłony.
Peszel umożliwia fizyczny rozdział kabli np. w szachtach teletechnicznych. Peszel można również układać w bruzdach w ścianie przed otynkowaniem lub w podłogach przed wykonaniem wylewek, w celu późniejszego zaciągnięcia okablowania. Peszel, razem z rurami elektroinstalacyjnymi, stosowany jest również do prowadzenia instalacji elektrycznej natynkowo oraz wewnątrz ścian zabudowanych płytami gipsowo-kartonowymi.

</doc>
<doc id="848052" url="https://pl.wikipedia.org/wiki?curid=848052" title="Radar pasywny">
Radar pasywny

Radar pasywny () – radar nieposiadający własnego nadajnika i nieemitujący energii elektromagnetycznej. Tego typu radar w celu lokalizacji obiektów wykorzystuje istniejące nadajniki radiowe, telewizyjne, sieci komórkowych i inne. To stanowi zaletę – radar jako system jest ukryty poprzez powszechność wykorzystywanych nadajników, nie wymaga dużych mocy zasilających, nie wymaga zgody na emisję.
Jednym z pierwszych eksperymentów, które tworzyły podwaliny współczesnej radiolokacji był eksperyment przeprowadzony przez Roberta Watson-Watta w 1935 r. w pobliżu miejscowości Daventry (Wielka Brytania). Za pomocą zestawu anten wykrył on sygnał echa radiolokacyjnego bombowca typu Heyford z odległości 8 mil. Bombowiec był opromieniony pobliskim krótkofalowym nadajnikiem radia BBC. Był to pierwszy funkcjonujący model radaru pasywnego. W czasie II wojny światowej Niemcy budowały radary pasywne na wybrzeżu podbitej Francji, wykrywające samoloty opromienione angielskimi radarami Chain Home. Radar miał kryptonim Klein Heidelberg.
Ponieważ radar pasywny wymaga zastosowania złożonych procesów korelacyjnych, dlatego ta technika poszła w zapomnienie na wiele lat, wyparta przez prostsze radary impulsowe. Od początku XXI w. w związku z szybkim wzrostem mocy obliczeniowej komputerów, procesorów sygnałowych i układów logiki programowalnej wrócono do idei radarów pasywnych i je się rozwija.
Radar pasywny wyposażony jest w zestaw anten odbiorczych, odbierających sygnały z różnych kierunków. Jedna z kierunkowych wiązek odbiorczych pochodzi z nadajnika i to jest sygnał bezpośredni, zwany często referencyjnym (wzorcowym). Pozostałe wiązki pochodzą z różnych kierunków i to są echa odbite od obiektów stałych i ruchomych (na zasadzie rozproszenia fali elektromagnetycznej).
Sygnał echa, odbity od obiektu, jest przesunięty (opóźniony) w czasie, a odbity od obiektu poruszającego się lub drgającego, ze względu na występowanie efektu Dopplera, także w częstotliwości. Radar pasywny określa odległość od obiektu wyznaczając przesunięcie czasowe pomiędzy echem a sygnałem bezpośrednim, zaś prędkość obiektu analizując przesunięcie dopplerowskie tych sygnałów. W celu wykrycia pozycji obiektów w radarze pasywnym oblicza się funkcję niejednoznaczności wzajemnej (korelacji) pomiędzy przebiegiem sygnału referencyjnego a sygnału odebranego na badanych częstotliwościach dla czasu różnych możliwych przesunięć. Podobny sposób przetwarzania sygnałów stosuje się w radarze szumowym.
Zasięg wykrywania obiektów zależy od ich rozmiarów i mocy nadajnika promieniującego na obiekt. Zasięg typowo obejmuje zakres od kilku do kilkuset kilometrów. Dokładność określania położenia zależy od szerokości pasma wykorzystywanych sygnałów, stosunku mocy sygnału echa od mocy szumu oraz geometrii nadajnik-obiekt-radar.
Jakość działania radaru (zasięg wykrywania i dokładność określania położenia) może być znacznie poprawiona jeśli radar do swojego działania wykorzystuje kilka nadajników umieszczonych w różnych lokalizacjach.

</doc>
<doc id="848054" url="https://pl.wikipedia.org/wiki?curid=848054" title="Podział administracyjny Polski (1944–1950)">
Podział administracyjny Polski (1944–1950)

Podział administracyjny Polski w latach 1944–1950 – podział administracyjny Polski obowiązujący w pierwszych latach po zakończeniu okupacji niemieckiej.
Historia.
Powojenne granice Polski zostały ustalone na konferencjach wielkiej trójki w Teheranie (1943), Jałcie i Poczdamie (1945). Na żądanie przywódcy ZSRR Józefa Stalina wschodnią granicę Polski wytyczono wzdłuż linii Curzona. W zamian Polska otrzymała obszar Niemiec na wschód od Odry i Nysy Łużyckiej (z wyjątkiem części Prus Wschodnich przekazanej ZSRR), określany mianem Ziem Odzyskanych.
Powołany z inicjatywy ZSRR 22 lipca 1944 Polski Komitet Wyzwolenia Narodowego w miesiąc po rozpoczęciu działalności (21 sierpnia) wydał dekret o trybie powołania władz administracji ogólnej I-ej i II-ej instancji, który wszedł w życie następnego dnia (22 sierpnia). Dekret ten zniósł wprowadzony przez okupanta podział administracyjny (art. 11), przywracając przedwojenną strukturę władz administracyjnych.

</doc>
<doc id="848056" url="https://pl.wikipedia.org/wiki?curid=848056" title="Kolonia Dębniak">
Kolonia Dębniak

Kolonia Dębniak – wieś w Polsce położona w województwie łódzkim, w powiecie tomaszowskim, w gminie Ujazd.
W latach 1975–1998 miejscowość należała administracyjnie do województwa piotrkowskiego.
Zobacz też: Aleksandrów.

</doc>
<doc id="848057" url="https://pl.wikipedia.org/wiki?curid=848057" title="Port lotniczy El Alto">
Port lotniczy El Alto

Międzynarodowy Port Lotniczy El Alto (kod IATA: LPB, ICAO: SLLP) – międzynarodowy port lotniczy w stolicy Boliwii La Paz, w dzielnicy El Alto.
Położony jest na wysokości ok. 4150 m n.p.m. Jest jednym z najwyżej położonych międzynarodowych lotnisk pasażerskich na świecie.
Obsługuje połączenia krajowe i międzynarodowe. Jest to miasto focus dla byłych narodowych linii lotniczych Lloyd Aéreo Boliviano i jest węzłem dla Aerosur, obecnie największe w kraju prywatne linie lotnicze.
Port lotniczy El Alto służył jako lotnisko dla La Paz od pierwszej połowy XX wieku, został zmodernizowany w latach 60 XX wieku, wydłużono pas startowy i zbudowany nowy terminal. Nowe lotnisko, nazywane "John F. Kennedy", ale nadal nazywane El Alto (jak to jest znane od kilkudziesięciu lat), zostało otwarte w 1969 roku. Od tego czasu został wyprzedzony przez bardziej nowoczesne lotnisko Viru Viru, w Santa Cruz.
Informacje podstawowe.
Położony na wysokości 4061,5 m n.p.m., El Alto jest jednym z najwyżej położonych międzynarodowych portów lotniczych na świecie. Posiada dwa pasy startowe: 10/28 o nawierzchni betonowej o długości 4000 × 46 m i 10L/28R o nawierzchni trawiastej i długości 2050 × 91 m.
Operatorzy.
1 marca 1997 r. Rząd Boliwii zawarł 25-letni kontrakt z Airport Group International na obsługę trzech największych portów lotniczych w Boliwii: El Alto w La Paz, Jorge Wilstermann w Cochabamba i Viru Viru w Santa Cruz. Servicios de Aeropuertos Bolivianos Sociedad Anonima (SABSA) została stworzona, aby działać w koncesji. W 1999 roku Airport Group International została zakupiona przez TBI plc, a w 2004 r. Abertis/AENA zakupiła TBI.

</doc>
<doc id="848059" url="https://pl.wikipedia.org/wiki?curid=848059" title="Międzynarodowy port lotniczy El Alto">
Międzynarodowy port lotniczy El Alto



</doc>
<doc id="848062" url="https://pl.wikipedia.org/wiki?curid=848062" title="Marian Moszoro">
Marian Moszoro

Marian Moszoro (ur. 14 września 1974 w Rosario) – polski ekonomista i urzędnik państwowy, doktor nauk ekonomicznych, od 21 listopada 2005 do 27 kwietnia 2006 podsekretarz stanu w Ministerstwie Finansów.
Życiorys.
Marian Moszoro urodził się w Rosario w rodzinie polsko-włoskich imigrantów.
Absolwent Uniwersytetu Szczecińskiego (1998). W 2004 uzyskał stopień doktora nauk ekonomicznych w Szkole Głównej Handlowej po obronie pracy pt. „Partnerstwo publiczno-prywatne w monopolach naturalnych w sferze użyteczności publicznej”. Był wykładowcą programu MBA na Szkole Głównej Handlowej. Studiował w szkole IESE (2002 &amp; 2007) oraz Uniwersytecie Kalifornijskim, Berkeley (2009–2011).
Był wykładowcą IESE Business School. Był także Visiting Scholar Uniwersytecie Kalifornijskim, Berkeley. 
Obecnie prof. Moszoro jest starszym ekonomistą ("Senior Economist") w Międzynarodowym Funduszu Walutowym i profesorem uczelnianym w Szkole Głównej Handlowej w
Warszawie (SGH)
Pochodzi z rodziny ormiańskiej, osiedlonej w Polsce od XV wieku.
Dorobek naukowy.
Doświadczenie zawodowe i praca naukowa Mariana Moszoro obejmuje finanse publiczne, ekonomię polityczną oraz infrastrukturę. Rozwinął wraz z Pablo T. Spillerem teorię i testy empiryczne na wpływ kontestabilności politycznej na kontraktowanie publiczne . Prof. Moszoro kontrybuował też do analizy kosztu kapitału sektora publicznego. Napisał kilka książek i opublikował w czasopismach naukowych na temat pozytywnej ekonomii politycznej, finansów przedsiębiorstwa i projektóworaz partnerstwa publiczno-prywatnego. 

</doc>
<doc id="848065" url="https://pl.wikipedia.org/wiki?curid=848065" title="UK hardcore (techno)">
UK hardcore (techno)

UK hardcore – nazwa używana od wczesnych lat 90. XX wieku na określenie różnych odmian hardcore techno. 
Z biegiem lat nazwę tę przyjmowały: rave, oldschool, happy hardcore, a także cięższe odmiany hardcore techno czerpiące z gabberu. Głównym kryterium kierującym przyjmowaniem owego określenia przez dany gatunek hc techno, niezmiennie była jego moc, ciężkość i odrębność od ogólnie tolerowanego mainstream techno. Dlatego też nazwę tę obecnie nosi daleko posunięty do ekstremów muzyki technicznej, twór popychany do przodu przez labele takie jak Rebelscum, Deatchant, czy Social Parasite, oparty na solidnym kicku, lekko połamanej stopie i mrocznym charakterze. Ewoluował on nieustannie już od pierwszej połowy lat 90., za sprawą zasłużonych dla brytyjskiej sceny twardych brzmień DJ-ei i producentów takich jak: Hellfish, Dj Producer, Skeeta, Diplomat &amp; Trouble, Technological Terror Crew, Wargroover, The Death Syndicate, Rude Ass Tinker. 
W chwili obecnej muzyka ta znajduje się w pełni swoich mocy produkcyjnych, budzi powszechne zainteresowanie i uznanie w całym świecie hardcore techno, aczkolwiek nie obywa się na tym polu bez kwestii spornych.
Producenci i DJ-e.
wybrani wykonawcy:

</doc>
<doc id="848067" url="https://pl.wikipedia.org/wiki?curid=848067" title="Wilhelm Hoettl">
Wilhelm Hoettl

Wilhelm Hoettl (ur. 19 marca 1915, zm. 27 czerwca 1999) – oficer (SS-Sturmbannführer) służb specjalnych III Rzeszy, zastępca szefa Departamentu VI (zagranicznego) RSHA (Główny Urząd Bezpieczeństwa Rzeszy), zbrodniarz wojenny.
W czasie II wojny światowej szef kontrwywiadu niemieckiego w Budapeszcie i Wiedniu. Po wojnie pracownik wywiadu amerykańskiego, następnie dyrektor szkoły w Alt Aussee.

</doc>
<doc id="848073" url="https://pl.wikipedia.org/wiki?curid=848073" title="Martinus Thomsen">
Martinus Thomsen

Martinus Thomsen (ur. 1890 w Sindal, zm. 1981 we Frederiksberg) – duński pisarz, filozof i mistyk.
Martinus.
Martinus urodził się w Sindal, na północy Półwyspu Jutlandzkiego w Danii. Wychował się w rodzinie zastępczej na niewielkim gospodarstwie rolnym. Ponieważ przybrani rodzice byli biedni, otrzymał tylko podstawowe wykształcenie. Jego marzeniem było, aby zostać nauczycielem, jednak nigdy się ono nie spełniło. Zamiast tego pracował jako pomocnik na farmie, stróż nocny, steward, listonosz oraz pracownik mleczarni w Kopenhadze.
W wieku 31 lat Martinus doznał duchowego odrodzenia, i jak sam przyznawał, odtąd jego samoświadomość uległa całkowitej zmianie.
Do końca swojego życia Martinus tworzył Trzeci Testament. Nie jest to jedna księga ale cały zbiór (około 40) książek. Za najważniejszą spośród nich uważa się Księgę życia składająca się z 7 tomów (około 3000 stron); została ona częściowo przetłumaczona na angielski, francuski, szwedzki, niemiecki, czeski, serbski i inne. Tak jak sam tytuł Trzeci Testament sugeruje, Martinus wierzył, że napisane przez niego książki są kontynuacją Biblii. Adresatami Trzeciego Testamentu mają być ludzie o naukowym spojrzeniu na świat, ale przyjmujący Jezusowe przesłanie miłości. Według Martinusa Trzeci Testament ma przynieść mieszkańcom Ziemi (tak jak obiecał Jezus) wyjaśnienie przykazania miłości: “Będziesz miłował Pana, Boga swego, całym swoim sercem, całą swoją duszą, całym swoim umysłem i całą swoją mocą a bliźniego swego jak siebie samego”. Za swoją misję Martinus uznał przybliżenie ludziom Boga i wyjaśnienie misji Jezusa.
Wtajemniczenie kosmiczne.
Według słów Martinusa (opis swoich duchowych przeżyć zawarł w książce "Chrześcijaństwo Zintelektualizowane"), w wieku 31 lat, w marcowy wieczór 1921 r., podczas wieczornej medytacji, doznał niezwykłego objawienia. Poczuł, że dana jest mu misja, przekazana przez samego Chrystusa. Następnego dnia Martinus czekał na ponowny znak. Zobaczył cień przepływający po niebie. Cień pojawił się wielokrotnie, za każdym razem stawał się coraz bardziej świetlisty aż do momentu kiedy stał się oślepiającym oceanem światła, w kolorach czystego złota, jaśniejącego jak żadne istnieją dotąd światło. Przybrał formę tysiąca wibrujących, złotych smug, które wypełniły całą przestrzeń. W pewnym momencie Martinus doznał uczucia że, jest poza swoim materialnym ciałem. Podobnie zresztą jak wszystko co go otaczało, pokój, meble, cały otaczający świat. Świat materii zniknął albo też znalazł się poza zasięgiem zmysłów. Było to doświadczenie znalezienia się poza czasem i przestrzenią, sam na sam z wiecznością i nieskończonością.
Był cząstką nieśmiertelności, tej nieśmiertelności, która jest wspólna dla wszystkich istot żyjących we Wszechświecie. Sam na sam z tym a co się modlono i czego od zawsze szukali, świadomie bądź nieświadomie, ludzie wszystkich kultur, religii i ras - odwiecznego, wszechmocnego, wszystko wiedzącego, kochającego Boga.
Kosmologia Martinusa.
Myślą przewodnią Kosmologii Martinusa jest "Poznaj samego siebie, a zrozumiesz cały Wszechświat". Według Martinusa Wszechświat żyje i myśli, a śmierć nie istnieje. Materia, która nas otacza to tylko narzędzia ewolucji. Wszystko ciągle zmienia się i ulepsza. Proces niszczenia i budowania nowych struktur nie dotyka jednak źródła życia, które jest wieczne. Ludzie są istotami stworzonymi z materialnego ciała i duszy. Próbują zaprzeczyć temu, że wywodzą się ze świata zwierząt. Tymczasem fakt ten może nam tylko pomóc. Jesteśmy zdolni do współodczuwania ze wszystkim żyjącymi istotami. Jesteśmy częścią wielkiego procesu ewolucji, która ma zaprowadzić świat do powstania globalnego królestwa pokoju. To jest właśnie kosmiczny cel dla mieszkańców Ziemi.
Instytut Martinusa.
Instytut Martinusa działa od 1932, w dzielnicy Kopenhagi: Frederiksberg. Został założony, aby umożliwić dostęp do wszelkich materiałów opublikowanych przez Martinusa. Instytut posiada bibliotekę i księgarnię. Od 1933 r. wydaje magazyn "Kosmos", który ukazuje się co miesiąc w języku duńskim i szwedzkim, co dwa miesiące w języku angielskim, niemieckim i holenderskim, oraz co trzy miesiące w esperanto. Jest to organizacja typu non-profit, dostępna dla każdego zainteresowanego. Nie zrzesza członków, ani nie zajmuje się rekrutacją. Do zadań Instytutu należy dbałość o wysoki poziom nauczania w Centrum Martinusa.
Centrum Martinusa.
Centrum Martinusa jest to ośrodek szkoleniowy, gdzie w okresie letnim organizowane są kursy dotyczące Kosmologii Martinusa. Działa od 1934 r. w miejscowości Klint na wyspie Zelandia. Kursy organizowane są w języku duńskim i tzw. skandynawskim, esperanto, angielskim oraz niemieckim.

</doc>
<doc id="848080" url="https://pl.wikipedia.org/wiki?curid=848080" title="Szymon Marcin Kozłowski">
Szymon Marcin Kozłowski

Szymon Marcin Kozłowski (ur. 5 listopada 1819 w Olicie, zm. 14 listopadajul. / 26 listopadagreg. 1899 w Petersburgu) – polski duchowny katolicki, biskup łucki i żytomierski (1883–1891), potem arcybiskup mohylewski, rektor Akademii Duchownej w Petersburgu, biblista, popularyzator teologii.
Życiorys.
Urodził się 5 listopada 1819 roku w Olicie w powiecie trockim na Litwie, jako syn Jana i Magdaleny z Lenkiewiczów, szkołę szlachecką ukończył w Kiejdanach. Do seminarium duchownego w Wilnie wstąpił w 1839 roku, po dwóch latach został studentem Wileńskiej Akademii Duchownej, którą ukończył po jej przeniesieniu do Petersburga. Święcenia kapłańskie otrzymał w 1844 roku. 22 czerwca 1845 roku uzyskał stopień magistra teologii. W latach 1845–1848 był nauczycielem gimnazjum w Kownie oraz profesorem teologii moralnej i homiletyki w wileńskim Seminarium Duchownym. W latach 1848–1851 wykładał historię Kościoła i prawo kanoniczne, a w latach 1851–1863 był rektorem seminarium. W 1852 został mianowany kanonikiem, w 1862 prałatem kustoszem kapituły katedralnej wileńskiej, a w 1866 asesorem Kolegium Duchownego w Petersburgu. W 1877 został rektorem Akademii Duchownej w Petersburgu. W 1883 papież Leon XIII prekonizował go na biskupa łucko-żytomierskiego. Miał niełatwe zadanie naprawienia szkód powstałych w okresie 13-letniego zesłania jego poprzednika. Tej pracy poświęcił swoje rządy. Lojalny był wobec rządu rosyjskiego. W 1884 suspendował proboszcza, który przyjął w kościele metropolitę prawosławnego (za co władze carskie zmniejszyły mu pensję o połowę, ale już pod koniec 1885 kara ta została umorzona). W 1891 został prekonizowany na arcybiskupa mohylewskiego. Diecezja łucko-żytomierska „została znowu – jak pisał Jerzy Filipowicz – bez rzeczywistego pasterza”. W 1892 nie chciał wprowadzić języka rosyjskiego do nabożeństw dodatkowych, co było przyczyną poważnego konfliktu z władzami państwowymi. Abp Kozłowski, jak pisze ks. Mieczysław Żywczyński, „uchodził za człowieka mało energicznego, był pod wpływem księdza Symona, a po usunięciu zaś tego przez rząd w roku 1897 pod wpływem innego sufragana, bpa Karola Antoniego Niedziałkowskiego”. Był jednym z najpłodniejszych pisarzy religijnych w cesarstwie rosyjskim. Pisał podręczniki religii. Popularyzował zasady i dzieje Kościoła katolickiego. Nie był naukowcem, ale w 1862 został doktorem honoris causa Akademii Duchownej w Petersburgu. Do XX wieku ogół młodzieży uczył się na jego książkach. Ogłosił tekst Wulgaty w przekładzie ks. Jakuba Wujka, znany jako „Biblia Kozłowskiego” – popularna wśród księży z racji tekstu polskiego i łacińskiego. Kładł duży nacisk, by księża czytali Pismo św. i interesowali się liturgią.
Pochowany został w podziemiach kościoła cmentarnego na petersburskim cmentarzu Wyborskim.

</doc>
<doc id="848081" url="https://pl.wikipedia.org/wiki?curid=848081" title="The Spectator (tygodnik)">
The Spectator (tygodnik)

The Spectator – brytyjski tygodnik, będący jednocześnie najstarszym nieprzerwanie wydawanym magazynem angielskojęzycznym (nie mylić z "The Spectator" – brytyjską gazetą wychodzącą w latach 1711–1714). Profil pisma określa się jako konserwatywny.

</doc>
<doc id="848086" url="https://pl.wikipedia.org/wiki?curid=848086" title="Kurt Becher">
Kurt Becher

Kurt Becher (ur. 12 września 1909 w Hamburgu, zm. 8 sierpnia 1995 w Bremie) – SS-Standartenführer, pełnomocnik Adolfa Eichmanna do spraw deportacji Żydów z Węgier, .
Życiorys.
Do roku 1942 pracował w niemieckim przedsiębiorstwie handlującym pszenicą. W lecie 1942 roku powołano go na szefa komisji zakupu broni dla SS. Później kierował Wydziałem Gospodarczym SS na Węgrzech, zajmującym się m.in. grabieżą mienia pożydowskiego. Podsunął Heinrichowi Himmlerowi plan wymiany Żydów na samochody ciężarowe a następnie uczestniczył w rokowaniach z przedstawicielami żydowskiej finansjery w sprawie oszczędzenia Żydów za wysoką odpłatnością. Znany m.in. z "propozycji" złożonej przedstawicielom gminy żydowskiej w Budapeszcie: w zamian za 10 tys. ciężarówek miał odstąpić od deportacji (w praktyce – zagłady w obozach koncentracyjnych) 1 mln Żydów, co wykorzystał po wojnie jako dowód „odcięcia” się od polityki ludobójstwa. Natomiast według historyka Artura Eisenbacha działania Bechera miały na celu "uśpić opinię demokratyczną Stanów Zjednoczonych, szczególnie zaś winny były odwrócić uwagę ludności żydowskiej i wywołać wśród niej wrażenie, że odstąpiono rzekomo od dotychczasowej ludobójczej polityki".
Po zakończeniu wojny właściciel hurtowni "Kurt A. Becher" w Bremie.
W latach sześćdziesiątych jeden z najbogatszych ludzi w Niemczech, milioner.

</doc>
<doc id="848088" url="https://pl.wikipedia.org/wiki?curid=848088" title="PSA X">
PSA X

PSA X – silnik o wewnętrznym spalaniu, wykorzystywany do napędu samochodów firm Citroën, Peugeot, Talbot i Renault. Stosowany do napędu samochodów klasy A, B, C/D.
Silnik został skonstruowany w 1972 roku i po raz pierwszy zastosowany w samochodzie Peugeot 104. Popularnie nazywany "monoblok", "leżak".
Konstrukcja zastąpiona w 1988 roku przez linię silników TU
Budowa ogólna.
Silnik czterosuwowy, rzędowy, czterocylindrowy, posiadający dwa zawory na cylinder, o zapłonie iskrowym, chłodzony cieczą.
Blok silnika i głowica wykonane ze stopów aluminium, w bloku osadzone tuleje cylindrowe typu mokrego.
Montowany poprzecznie do osi pojazdu, napędzający koła przednie, kadłub wraz z głowicą pochylone pod kątem 72° do tyłu pojazdu.
Pojemności silnika od 954 cm³ do 1360 cm³.
Skrzynia biegów typu BH3 w zależności od modelu, manualna, 4- lub 5-biegowa, zamontowana pod silnikiem (w misce olejowej silnika).
Silnik wraz ze skrzynią biegów i mechanizmem różnicowym stanowi jedną całość. Układ smarowania jest wspólny.
Układ rozrządu.
Pojedynczy wałek rozrządu zamontowany w głowicy (SOHC), napędzany łańcuchem od wału korbowego, łańcuch napinany napinaczem hydraulicznym. Luz zaworów regulowany ręcznie przy użyciu śrub z nakrętką kontrującą umieszczonych na końcach dźwigienek.
Układ zasilania.
Silniki we wszystkich wersjach wyposażone były w gaźnik (lub gaźniki) jedno- lub dwuprzelotowe.
Gaźnik zasilany przez pompę membranową napędzaną krzywką na wałku rozrządu.
Układ zapłonowy.
Silnik posiada rozdzielaczowy układ zapłonowy z aparatem zapłonowym typu Ducellier (Valeo) lub Bosch.
Dynamiczny kąt wyprzedzenia zapłonu regulowany podciśnieniowo.
Wersje.
Silnik XV.
Montowany w samochodach Citroën LN, Citroën Visa, Citroën C15, Peugeot 104, Peugeot 205 oraz Talbot Samba.
Silnik XW.
Montowany w samochodach Citroën LN, Citroën Visa, Citroën C15, Peugeot 104, Peugeot 205 oraz Talbot Samba.
Silnik XZ.
Montowany w samochodach Citroën LN, Citroën Visa, Peugeot 104, Peugeot 205, Talbot Samba oraz Renault 14.
Silnik XY.
Montowany w samochodach Citroën LN, Citroën Visa, Citroën C15, Citroën BX, Peugeot 104, Peugeot 205, Talbot Samba oraz Renault 14.
Wady i zalety.
+ Mała wysokość i zwarta budowa.
+ Wspólny układ smarowania.
+ Półosie napędowe o równej długości.
- Utrudnione serwisowanie lub wymagające specjalnych narzędzi.
- Wyższy hałas wytwarzany przez silnik w porównaniu do konwencjonalnych silników oraz komplikacja budowy. Wynika to z 3 dodatkowych kół zębatych tworzących przekładnię pomiędzy wałem korbowym a skrzynią biegów.
- Szybsze zużycie oleju, Konieczność starannej obsługi.
Inne silniki PSA.
TU, TUD, XU, XUD, EW, DW, EV, PRV, ES, Prince

</doc>
<doc id="848089" url="https://pl.wikipedia.org/wiki?curid=848089" title="Parafia Świętej Rodziny w Pile">
Parafia Świętej Rodziny w Pile

Parafia pw. Świętej Rodziny w Pile – rzymskokatolicki parafia należąca do dekanatu Piła, diecezji koszalińsko-kołobrzeskiej, metropolii szczecińsko-kamieńskiej. Erygowana została w 1945 roku przy kościele Świętej Rodziny. Siedziba parafii mieści się w Pile. Parafia jest kontynuatorką parafii pw. Najświętszej Maryi Panny i św. Jana Chrzciciela.
Miejsca święte.
Kościół Świętej Rodziny wspomniany jest w 1380 roku i 1449 r. jako kościół drewniany pw. NMP i św. Jana Chrzciciela
Kościół parafialny.
Kościół pw. Świętej Rodziny w Pile
Kościół pw. Świętej Rodziny w Pile (czwarty) - obecny kościół został zbudowany w latach 1912-1914 w stylu neobarokowym, w formie krzyża. Został poświęcony 6 grudnia 1915 r. i początkowo służył jako kościół pomocniczy. Od 1945 jest kościołem parafialnym. 14 czerwca 1969 został konsekrowany przez bpa Wilhelma Plutę z Gorzowa Wlkp.
Dawniej posiadane lub użytkowane przez parafię świątynie.
W 1619 r. zbudowany został nowy kościół drewniany przez królową Konstancję, żonę Zygmunta III i podniesiony do godności kolegiaty. W 1628 r. po pożarze miasta odbudowano kościół wraz z prezbiterium z cegły palonej, w gotyku nadwiślańskim. W 1726 r. odbudowano nawę z cegieł, w 1844 r. kościół został odrestaurowany i odbudowano dwie wieże. Liczył on 34 m długości i 17 m szerokości, był tylko poświęcony. 
Gdy od 1926 Niezależna Prałatura Pilska obrała siedzibę w Pile, prałat tej jednostki kościelnej został proboszczem parafii, a kolegiatę podniesiono do godności prokatedry. W 1945 r. kościół został zniszczony. Wypalone mury po trzech próbach odbudowy zostały wyburzone.
Inne budowle parafialne i obiekty małej architektury sakralnej.
Plebania.
Plebania, będąca hipoteczną własnością Towarzystwa Salezjańskiego, została wybudowana w latach 1969-1972. W latach 1981-1986 dobudowano do niej nowe skrzydło, w którym mieści się Inspektorat Zgromadzenia Salezjańskiego i dom katechetyczny.
Działalność parafialna.
Zgromadzenia zakonne.
Salezjanie.
Placówka duszpasterska w Pile została powierzona Zgromadzeniu Salezjańskiemu w 1946 r. przez ówczesnego administratora apostolskiego w Gorzowie Wlkp. Edmunda Nowickiego. Pierwszym salezjaninem, który pracował w Pile był ks. Józef Wróbel. 7 lipca 1977 r. erygowano tu dom zakonny pw. św. Rodziny, który podlega pod Inspektorię Świętego Wojciecha.
W parafii przez wiele lat pracował ks. Henryk Jacenciuk, pierwszy prowinciał Inspektorii św. Wojciecha.

</doc>
<doc id="848090" url="https://pl.wikipedia.org/wiki?curid=848090" title="Ulica Noakowskiego">
Ulica Noakowskiego



</doc>
<doc id="848094" url="https://pl.wikipedia.org/wiki?curid=848094" title="Outlanders">
Outlanders

Outlanders – niskobudżetowy angielski film fabularny z 2007 r., częściowo kręcony w Trójmieście (Gdańsk – sceny portowe, Gdynia – scena śmierci ojca, Sopot – scena pogrzebu oraz łowienia ryb w dzieciństwie), miał swoją premierę na Oldenburg Independent Film Festival w 2007.
Opis fabuły.
Po pogrzebie ojca, Adam, młody chłopak z Gdańska, wyrusza w poszukiwaniu Jana, swego starszego brata, który ostatni raz kontaktował się z rodziną z Anglii. Londyn działa jak magnes na tych, którzy szukają lepszego jutra, ale pod powłoką liberalizmu skrywa mroki nietolerancji, chciwości i wyzysku. Po męczącej i trudnej podróży, Adam odnajduje swojego brata wśród ludzi, którzy zajmują się dostarczaniem na budowy pracowników zatrudnianych na czarno.
Jan wprowadza bohatera w tajniki działania swojej firmy, pokazuje, w jaki sposób przemyca nielegalnych pracowników przez kanał przerzutowy z polskich trawlerów na brytyjskie łodzie rybackie. Podczas swego pobytu w Londynie Adam poznaje piękną Litwinkę, Annę, która tak samo jak on przybyła do Wielkiej Brytanii w poszukiwaniu lepszego życia. Nieświadomy rozmiarów bezwzględnej ambicji swojego brata, Adam staje przed trudnym wyborem. Kiedy tragiczny wypadek na placu budowy i śmierć jednego z pracowników doprowadzają do aresztowania Jana, Adam instynktownie postanawia go bronić. Jednak odkrycie szokujących dowodów winy starszego brata staje się dla młodego bohatera ostatecznym testem lojalności – albo Adam pozostanie wierny swemu bratu i tym samym wyda ciche przyzwolenie na okrucieństwa, jakich się dopuszcza i na śmierć niezliczonej masy nielegalnych emigrantów, albo wyda go policji, ochraniając tym samym ukochaną Annę przed deportacją i pozwoli by brat, jego jedyny krewny, spędził całe życie w więzieniu.

</doc>
<doc id="848097" url="https://pl.wikipedia.org/wiki?curid=848097" title="Tradycjonalizm">
Tradycjonalizm

Tradycjonalizm – w socjologii i antropologii określenie wskazujące usposobienie, zespół nawyków i obyczajów, albo przekonań lub nawet spójnej i kompletnej doktryny, którego precyzyjniejszy sens odczytać można dopiero identyfikując jego zakres przedmiotowy (sferę religijną, filozoficzną, społeczno-polityczną, kulturalną, artystyczną etc.) bądź – w przypadku tradycjonalizmu społeczno-politycznego – sposób rozumienia tego terminu w różnych ujęciach szeroko rozumianej postawy i doktryny konserwatywnej. W każdym wypadku sens tradycjonalizmu uzależniony jest też od adekwatnego dla danego użycia zakresu i sensu słowa „tradycja”.
Konserwatyzm tradycjonalistyczny.
Twórcą konserwatyzmu tradycjonalistycznego jest Joseph de Maistre. Tradycjonaliści starali się odbudować i przywrócić stary ład polityczny, który zburzyła w 1789 roku rewolucja francuska. Gdy okazało się to niemożliwe, starali się odbudować choć część tradycji politycznej. Tradycjonaliści byli zwolennikami "ancien régime’u" i feudalizmu. W odróżnieniu od konserwatystów-ewolucjonistów, nie zadowalało ich konserwowanie społeczeństwa i tradycji, lecz dążyli do zniszczenia idei rewolucyjnych i ich zwolenników siłą.
Kontynuatorami de Maiste’a byli w tym znaczeniu tacy myśliciele jak Friedrich von Gentz, Karl Ludwig von Haller, Louis Gabriel Ambroise de Bonald, Klemens von Metternich, a także przedstawiciele i zwolennicy Karlistów.
Niemcy mają własną tradycję konserwatyzmu tradycjonalistycznego, którego główne hasła podnosił już Justus Möser (1720–1794).
Kongres wiedeński (1814–1815) był najbliższą sukcesu próbą przywrócenia starego ładu.
W Anglii od przełomu XVIII i XIX wieku przeważał tzw. ewolucjonizm (konserwatyzm ewolucyjny), któremu dał początek Edmund Burke. Ewolucyjni konserwatyści akceptowali powolne zmiany systemu politycznego, lecz byli niechętni rewolucjom.
Niektórzy myśliciele konserwatywni za właściwy konserwatyzm uważali i uważają jedynie tradycjonalizm, a konserwatyzm ewolucyjny jest dla nich wcieleniem liberalizmu. Takie poglądy ma wśród polskich autorów Adam Wielomski.
Tradycjonaliści szanowali i szanują takie instytucje jak monarchia dziedziczna czy arystokracja. Ewolucjoniści „konserwują” dawne wartości nawet w warunkach demokracji, niemożliwej do zaakceptowania dla tradycjonalistów.

</doc>
<doc id="848099" url="https://pl.wikipedia.org/wiki?curid=848099" title="Seryjny Numer Jednostki Wysyłkowej">
Seryjny Numer Jednostki Wysyłkowej

Seryjny Numer Jednostki Logistycznej (czasem zwanej też wysyłkową lub transportową) od angielskiego SSCC (Serial Shipping Container Code) – jest to najczęściej stosowany identyfikator jednostki logistycznej nadawany przez globalną organizację GS1. Numer ten składa się z osiemnastu cyfr. Pierwszą cyfrą jest kod IAC ("Kod Agencji przydzielającej – Issuing Agency Code") nadawany jest przez "Instytucję rejestrującą" ("RA – Registration Authority"). Dla organizacji GS1 jest to cyfra dziesiętna z zakresu 0 – 9. Ostatnią cyfrą jest suma kontrolna. Po cyfrze IAC występuje dwu- lub trzycyfrowy kod kraju zgodny z EAN/UCC (dla Polski 590). Następnie występuje "Numer jednostki kodującej" (dla Polski ma on długość 4-7 cyfr) oraz "Indywidualny numer jednostki logistycznej" (pozostałe cyfry). 
Za przydzielanie poszczególnym organizacjom jej własnego numeru identyfikacyjnego w Polsce jest odpowiedzialne Centrum GS1 Polska w Instytucie Logistyki i Magazynowania w Poznaniu, natomiast numer SSCC przydziela sama firma tworząca daną jednostkę. Po wyczerpaniu się dostępnej puli numerów są one przydzielane od nowa. Okres pomiędzy kolejnymi przydziałami tego samego numeru jest wystarczająco długi, by możliwa była jednoznaczna identyfikacja danej jednostki logistycznej na obszarze całego świata, na całej drodze jej przepływu przez łańcuch dostaw (od sformowania do ostatecznego rozformowania).
Do oznaczania numeru na jednostce wykorzystuje się symbolikę GS1-128. Numery SSCC w kodzie kreskowym GS1-128 poprzedzone są Identyfikatorem Zastosowania (IZ) 00. Żadne inne informacje (jak np. adresat przesyłki, jej zawartość) nie są przenoszone bezpośrednio przez SSCC, jakkolwiek na jego podstawie istnieje możliwość uzyskania większej ilości informacji na podstawie odczytania odpowiedniego rekordu w bazach danych (EDI). Kod SSCC jest obowiązkowym elementem etykiety logistycznej dla jednostek logistycznych. Jest on również powszechnie wykorzystywany w transakcjach EDI dla komunikatu Dispatch Advice (DESADV) czy Advance Ship Notice (ASN). Zapis numeru przy użyciu tagów RFID jest określony w specyfikacji EPC-SSCC-96 (lub EPC-NVE-96).

</doc>
<doc id="848100" url="https://pl.wikipedia.org/wiki?curid=848100" title="Kacper Borowski">
Kacper Borowski



</doc>
<doc id="848101" url="https://pl.wikipedia.org/wiki?curid=848101" title="SSCC">
SSCC



</doc>
<doc id="848102" url="https://pl.wikipedia.org/wiki?curid=848102" title="Serial Shipping Container Code">
Serial Shipping Container Code



</doc>
<doc id="848105" url="https://pl.wikipedia.org/wiki?curid=848105" title="Mercure de France">
Mercure de France

Mercure de France – francuskie czasopismo, które założył pod koniec XVII wieku Jean Donneau de Visé. Początkowo periodyk wydawano co tydzień jako „Mercure Gallant”, który przekazywał czytelnikom plotki i nowości w poezji. Pierwszy numer wydano w 1672 roku. Mercure miał symbolizować posłańca tak samo jak postać z mitologii rzymskiej.
W 1724 roku, zmieniono tytuł na „Mercure de France”. Jean-François de La Harpe był jego redaktorem przez 20 lat. Pomagał mu (od 1782 roku) Jacques Mallet du Pan. Gazeta ukazywała się aż do 1825 roku. Pismo było tubą francuskiego Oświecenia. Pisał do niego m.in. Pierre de Marivaux. W 1789 roku szwedzki ambasador Erik Magnus Staël von Holstein przekupił Jeana Malleta du Pana by przedstawiał sprawy szwedzkie w korzystniejszym świetle.
Pod koniec XIX wieku Alfred Vallette wskrzesił „Mercure de France”. Zamieszczano tam teksty, które pisali m.in. Jean Moréas, Émile Raynaud, Pierre Arène, Remy de Gourmont, Alfred Jarry, Albert Samain i Charles Cros. 
Periodyk istnieje do dziś i zachował swój literacki charakter.

</doc>
<doc id="848110" url="https://pl.wikipedia.org/wiki?curid=848110" title="Franz Alfred Six">
Franz Alfred Six

Franz Alfred Six (ur. 12 sierpnia 1909 w Mannheimie, zm. 9 lipca 1975 w Bozen) – zbrodniarz wojenny, SS-Brigadeführer, oficer służb specjalnych III Rzeszy i RFN.
Okres przedwojenny.
Członek NSDAP od 1930 r. W 1934 uzyskał tytuł doktora filozofii, a w 1936 habilitował się. Był m.in. autorem pracy pt. "Propaganda polityczna NSDAP w walce o władzę" oraz "Prasa w Polsce". Członek SS i funkcjonariusz SD od 1935 (SS-nr 107480), w tym samym roku ukończył pierwszy kurs szkoły junkrów SS w Bad Tölz. W 1936 został SS-Hauptsturmführerem i kierownikiem Centralnego Wydziału Prasa i Biblioteka w Głównym Urzędzie SD. W 1938 został SS-Standartenführerem i kierownikiem Urzędu II (Kraj) w Głównym Urzędzie SD; jednocześnie został profesorem Uniwersytetu w Królewcu.
Lata wojny.
W 1939 był członkiem „Sztabu Heydricha” i ponosi odpowiedzialność za działalność SD podczas agresji na Polskę. W tym samym roku objął katedrę nauk o zagranicy ("Auslandswissenschaften") na uniwersytecie w Berlinie i był dziekanem wydziału o tej samej nazwie. Po utworzeniu RSHA stanął na czele Urzędu II, który po reorganizacji RSHA przekształcił się w Urząd VII (Badania i ocena światopoglądu), zajmujący się m.in. propagandą antysemicką i antymasońską.
W 1940 został szefem specjalnej grupy operacyjnej SD na Wielką Brytanię (z tytułem pełnomocnika szefa Sipo i SD w Wielkiej Brytanii), której zadaniem było likwidacja wszelkich antynazistowskich organizacji, instytucji i grup opozycyjnych oraz aresztowanie wybitnych przedstawicieli życia politycznego i naukowego, przebywających na Wyspach Brytyjskich, po opanowaniu Wysp przez Niemców.
W 1941 był szefem jednego z oddziałów operacyjnych policji bezpieczeństwa i SD, tzw. „Vorkommando Moskau”, którego głównym zadaniem miało być przejęcie archiwów Kominternu i partii bolszewickiej po spodziewanym opanowaniu Moskwy. Nie mogąc doczekać się tego zadania, grupa Sixa zajęła się selekcją jeńców wojennych, czyli typowaniem oficerów i żołnierzy przeznaczonych do likwidacji; odpowiedzialna jest również za eksterminację około 20 tysięcy Żydów.
W 1943 był – w randze posła – kierownikiem dyplomatów w Ministerstwie Spraw Zagranicznych, którym zlecono prześladowanie Żydów.
W strukturach SS był przez pewien czas przełożonym Adolfa Eichmanna.
Po wojnie.
W 1948 amerykański trybunał wojskowy skazał go (na podstawie wyroku IMT jako prejudykatu oraz Ustawy Nr 10 Sojuszniczej Rady Kontroli) na 20 lat więzienia w procesie grup operacyjnych (punkt 9), za współudział w najcięższych zbrodniach przeciwko ludzkości, zbrodniach wojennych i członkostwie w organizacjach zbrodniczych. Jednak już w 1952 Six został zwolniony i zaczął pracować w Organizacji Gehlena i Bundesnachrichtendienst. Od 1955 był „posłem I klasy przeznaczonym do ponownego wykorzystania”. W latach pięćdziesiątych pracował jako dyrektor fabryki Porsche w Bonn, od 1960 był dyrektorem do spraw reklamy w firmie Porsche-Diesel Motorenbau GmbH, Friedrichshafen. Aresztowany ponownie w czasie procesu Adolfa Eichmanna na skutek publikacji prasowych (m.in. w polskiej prasie).

</doc>
<doc id="848111" url="https://pl.wikipedia.org/wiki?curid=848111" title="Gentleman’s Magazine">
Gentleman’s Magazine

Gentleman’s Magazine – magazyn wydawany w Wielkiej Brytanii od roku 1731 aż do 1907 roku. Założył go dziennikarz Edward Cave. Czasami zwano go też "The monthly Intelligencer". Zamieszczano w nim przedruki z innych gazet, a także teksty dotyczące sztuki, religii, poezji. Po jakimś czasie dodano doń "Historical Register", spis wszystkich najważniejszych wydarzeń roku. 
"Gentleman’s Magazine" można było nabyć w księgarni pod koniec miesiąca. Szlachta prowincjonalna często zamawiała regularne dostawy tego miesięcznika z Londynu na prowincję. Samo słowo "Magazine" pochodziło stąd, że pismo było „magazynem = arsenałem” informacji własnych i z innych gazet.
Wcześniej (1692–1694) wydawano "The Gentleman’s Journal", którego redaktorem był Peter Motteux, lecz miał on bardzo mały nakład. "Gentleman’s Magazine" był pierwszym wysokonakładowym pismem tego typu.
Cave pisywał w magazynie jako „Sylvanus Urban”. 
W latach czterdziestych XVIII wieku do pisma pisywał Samuel Johnson (był to początek jego kariery pisarskiej i pierwsze zatrudnienie), który zamieszczał w nich teksty z obrad parlamentu: "„Debates of the Senate of Magna Lilliputia”", w których zmieniał nazwy posłów i krajów, tak jednak by nadal były zrozumiałe i rozpoznawalne. Na przykład polityk William Pulteney był wspominany jako "William Pulnub".
Na okładce wydań zawsze widniała Brama Św. Jana ("St. John’s Gate"), jedna z bram Londynu, przy której sprzedawano "Gentleman’s Magazine".
W styczniu 1731 roku egzemplarz „Magazynu” kosztował 6 pensów.

</doc>
<doc id="848114" url="https://pl.wikipedia.org/wiki?curid=848114" title="Archaeognatha">
Archaeognatha



</doc>
<doc id="848129" url="https://pl.wikipedia.org/wiki?curid=848129" title="Journal de Paris">
Journal de Paris

Journal de Paris (zwana też journal Poste de Paris ou Poste du soir) – pierwsza gazeta codzienna we Francji przedrewolucyjnej. Po raz pierwszy wydana w roku 1777. Założyli ją Antoine Cadet de Vaux, Corrancez i Dussieux.
Dziennikarze zajmowali się zarówno życiem literackim, jak i politycznym i codziennym Paryża.
Polityka była traktowana najbardziej skrótowo, jeżeli chodzi o profil polityczny gazety to nie odbiegał on od ogólnych poglądów oświeconych elit.
Podczas Rewolucji francuskiej Kordelierzy (les Montagnards) uznali pismo za niebezpieczne dla ich władzy i zamknęli je 10 sierpnia 1792 roku.
Mimo to pismo wychodziło w podziemiu od grudnia roku 1792 do 1811.

</doc>
<doc id="848130" url="https://pl.wikipedia.org/wiki?curid=848130" title="Lemnetea minoris">
Lemnetea minoris

Lemnetea minoris (R.Tx. 1955) – syntakson w randze klasy reprezentujący zbiorowiska roślinne o najniższym poziomie organizacji. Należą tu zbiorowiska wodne roślin pleustonowych.
Charakterystyka.
Zbiorowiska roślin unoszących się na powierzchni wody. Łatwo ulegają zaburzeniom i przekształceniom (wystarczy ruch wody). Często tworzą kompleksy zbiorowisk z roślinnością nadwodną (klasa "Phragmitetea", "Alnetea glutinosae") i podwodną ("Potametea").
Dyskusja ujęcia syntaksonomicznego i synonimy.
Ze względu na bardzo niski poziom organizacji zbiorowisk i w związku z tym dużą zmienność składu florystycznego, klasyfikacja tej klasy roślinności jest bardzo dyskusyjna. Istnieje szereg odrębnych ujęć syntaksonomicznych, różniących się od publikowanego przez Matuszkiewicza (2005). Rozbieżności dotyczą klasyfikacji zbiorowisk reprezentujących w zależności od ujęcia trzy różne klasy (poza "Lemnetea", także "Utricularietea intermedio-minoris" i "Potametea".
W opracowaniach różnych autorów wyróżniono kilkanaście zbiorowisk tej klasy nie licząc zbiorowisk synonimicznych i zaliczanych przez większość fitosocjologów do innych klas: "Riccietum fluitantis, Wolffietum arrhizae, Salvinio-Spirodeletum polyrrhizae, Lemnetum gibbae, Wolffio-Lemnetum gibbae, Lemnetum minoris, Lemno-Spirodeletum, Spirodelo-Lemnetum minoris, Lemna minor-Lemna trisulca, Lemno-Utricularietum", a także "Spirodeletum polyrhizae, Lemnetum trisulcae, Ricciocarpetum natantis, Lemno minoris-Salvinietum natantis" i in. Często przynależność danej fitocenozy do konkretnego syntaksonu jest trudna do określenia, a zakresy ww. zbiorowisk pokrywają się. W związku z tym syntetyczne opracowania redukują liczbę zespołów do kilku.
Klasa w szerokim ujęciu (stosowanym np. w Niemczech) autorstwa De Bolós et Masclans (1955) obejmuje np. rząd "Hydrocharitetalia" Rübel 1933 z zespołem żabiścieku pływającego "Hydrocharitetum morsus-ranae" van Langendonck 1935 i osoki aloesowatej "Stratiotetum aloidis" Nowinski 1930 (oba w klasyfikacji Matuszkiewicza w klasie "Potametea"). Zaliczany tu też jest zespół rzęs i pływacza zwyczajnego "Lemno-Utricularietum vulgaris" Soó 1947 oraz zespół pływacza zachodniego "Utricularietum neglectae" T. Müller et Görs 1960 (brak u Matuszkiewicza).
W ujęciu przyjętym przez Tomaszewicza wyróżniany jest tylko jeden związek – "Lemnion minoris", podzielony na cztery zespoły – "Lemno-Spirodeletum" Koch 1954, grupujący zróżnicowane, mało specyficzne fitocenozy oraz bardziej specyficzne – "Wolffietum arrhizae" Miyaw. et J.Tx. 1960, "Riccietum fluitantis" Slavnić 1956 i "Salvinietum natantis" (syn. "Salvinio-Spirodeletum polyrrhizae"). Zbiorowiska pozostałych pleustofitów, np. żabiścieku pływającego albo pływaczy zaliczane są do klasy "Potametea".
Do klasy tej zaliczane są często zbiorowiska bez klasyfikowania ich do rangi zespołu roślinnego. Przykładami mogą być zbiorowiska: rzęsy drobnej, rzęsy turionowej (opisane też jako "Lemnetum minori-turioniferae" (Wolff et Jentsch 1992) Passarge 1996), "Azolla filiculoides" (opisane też jako zespół "Azollo filiculoidis-Lemnetum minusculae" Felzines et Loiseau 1991), aldrowandy pęcherzykowej.
Zagrożenia i ochrona.
Zbiorowiska tej klasy nie są wyznacznikiem siedlisk chronionych. Mogą jednak występować w kompleksach z chronioną bogatą roślinnością zbiorników eutroficznych ("Potametea"), starorzeczy lub zbiorników dystroficznych.

</doc>
<doc id="848133" url="https://pl.wikipedia.org/wiki?curid=848133" title="Lemnetea">
Lemnetea



</doc>
<doc id="848137" url="https://pl.wikipedia.org/wiki?curid=848137" title="Antoine Cadet de Vaux">
Antoine Cadet de Vaux

Antoine Cadet de Vaux fr: antwan kadɛ də vo, (ur. 1743 w Paryżu – zm. 1828 w Paryżu) – dziennikarz francuski. Jego bratem był Louis Claude Cadet de Gassicourt.
Życiorys.
Antoine Cadet de Vaux miał zostać farmaceutą, później prowadził różnorakie badania naukowe i filantropijne. Antoine Parmentier współpracował z nim w publikowaniu prac na temat czystości i higieny publicznej.
W roku 1777 Antoine Cadet de Vaux założył gazetę Le Journal de Paris, która długo prosperowała dzięki jego organizacyjnemu talentowi. Przyjaźnił się z Benjaminem Franklinem, w czasie pełnienia przez niego funkcji ambasadora USA we Francji.

</doc>
<doc id="848138" url="https://pl.wikipedia.org/wiki?curid=848138" title="Zygentoma">
Zygentoma



</doc>
<doc id="848140" url="https://pl.wikipedia.org/wiki?curid=848140" title="Thysanura">
Thysanura



</doc>
<doc id="848156" url="https://pl.wikipedia.org/wiki?curid=848156" title="Ulica Koszykowa w Warszawie">
Ulica Koszykowa w Warszawie

Ulica Koszykowa – ulica w dzielnicy Śródmieście w Warszawie.
Przebieg.
Ulica biegnie od placu Na Rozdrożu w kierunku zachodnim do zbiegu z ulicą Raszyńską. Po drodze spotyka i krzyżuje się z następującymi ulicami i placami:
Na odcinku na wschód od placu Konstytucji ulica jest jednokierunkowa; od placu do ulicy Mokotowskiej ruch jest możliwy w kierunku wschodnim, natomiast od tej ulicy do placu Na Rozdrożu – zachodnim.
Historia.
Początki ulicy Koszykowej wiążą się z powstaniem założenia urbanistycznego związanego z osią stanisławowską; polny trakt został wtedy awansowany do rangi jednej z ulic odchodzących promieniście od nowo powstałego placu Na Rozdrożu, a następnie kontynuującej swój bieg równolegle do głównego elementu osi, ulicy Nowowiejskiej. Ulica o nazwie "Koszyki" stanowiła odcinek drogi na terenie posiadłości i pałacu Koszyki, od której wzięła nazwę. Na tym odcinku biegła przy wale do ok 1825, kiedy to został on przesunięty do ul. Nowowiejskiej. W 1770 bieg ulicy od ul. Polnej wyznaczył wał Lubomirskiego'. Na tym odcinku biegła przy wale do ok 1825, kiedy to został on przesunięty do ul. Nowowiejskiej.
Nazwę "Koszyki" na "Koszykową" zmieniono ok. 1885.
W okresie okupacji niemieckiej ulicy nadano niemiecką nazwę "Lückstrasse".
Po II wojnie światowej, wraz z wytyczaniem placu Konstytucji ulica Koszykowa została załamana dla dopasowania do układu urbanistycznego placu. Ulicę w jej części na zachód od placu włączono w ciąg ulicy Pięknej, natomiast fragment wschodni łączy się z placem poprzez arkadową bramę w zabudowaniach, analogiczną do bramy ulicy J. i J. Śniadeckich.

</doc>
<doc id="848159" url="https://pl.wikipedia.org/wiki?curid=848159" title="The Morning Post">
The Morning Post

The Morning Post – brytyjska gazeta codzienna założona w Londynie w 1772 i wydawana do 1937, kiedy to została połączona z „The Daily Telegraph”.
XVIII wiek.
Pierwszymi właścicielami pisma byli drukarz i księgarz John Bell oraz aukcjoner James Christie. Przez pierwsze dwadzieścia lat gazeta wydawana była codziennie na czterech dużych stronach folio, z których co najmniej dwie trzecie poświęcone było reklamom i ogłoszeniom. Reklamowano zbliżające się spektakle teatralne, nowo wydane książki, cudowne leki, nieruchomości do wynajęcia, konie na sprzedaż, aukcje mebli i obrazów, a także wiele innych towarów i usług. Na pozostałych stronach zamieszczano wiadomości krajowe. Wydarzeniom z zagranicy poświęcano zaledwie kilka akapitów.
XIX wiek.
W następnych latach periodyk wielokrotnie modyfikował swój tytuł i profil, stając się w końcu gazetą wigów o nazwie „The Morning Post and Fashionable World”. W 1795 pismo zostało kupione przez dziennikarza Daniela Stuarta, który poszerzył jego zasięg i przekształcił w umiarkowany organ torysów. Dwa lata później przemianował je na „The Morning Post and Gazetteer”. Pisali tam wtedy znani pisarze, tacy jak Samuel Taylor Coleridge, Charles Lamb, Robert Southey i William Wordsworth. W ciągu siedmiu lat nakład gazety wzrósł z 350 do ponad 4000 egz. Po sprzedaży gazety przez Stuarta w 1803 „The Morning Post” wielokrotnie zmieniał właścicieli. Zaczął tracić na znaczeniu i powoli podupadać.
XX wiek.
Od listopada 1900 przez 13 lat pisał anonimowo dla gazety Alfred Deakin, australijski polityk i premier Australii w latach 1903–1904. Zatrudniony jako specjalny korespondent z Sydney za gażę wysokości 500 funtów rocznie regularnie przysyłał cotygodniowe felietony, w których komentował i przybliżał Brytyjczykom bieżącą politykę Australii.
W 1920 gazeta zyskała rozgłos po serii artykułów autorstwa Howella Arthura Gwynne, opublikowanych pod wspólnym tytułem "The Cause of World Unrest", opartych na kontrowersyjnych "Protokołach mędrców Syjonu", nie przyjmując jednoznacznego stanowiska na temat ich autentyczności.
W 1937 gazeta została zakupiona przez Jamesa Berry’ego, właściciela „The Daily Telegraph”, z zamiarem wydawania jej jako niezależny tytuł. Jednak wobec niskiego poziomu sprzedaży ostatecznie została połączona z „The Daily Telegraph”.

</doc>
<doc id="848160" url="https://pl.wikipedia.org/wiki?curid=848160" title="Copa Chevallier Boutell 1945 (Argentyna)">
Copa Chevallier Boutell 1945 (Argentyna)

Copa Chevallier Boutell 1945 (Argentyna) - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz dziewiąty w 1945 roku.
Końcowa tabela.
Triumfatorem turnieju Copa Chevallier Boutell 1945 (turnieju w Argentynie) został zespół Argentyny.

</doc>
<doc id="848165" url="https://pl.wikipedia.org/wiki?curid=848165" title="Tomasz Gabiś">
Tomasz Gabiś

Tomasz Eugeniusz Gabiś (ur. 19 grudnia 1955 w Nowych Skalmierzycach) – polski publicysta i myśliciel konserwatywny. Przez kilka lat identyfikował siebie jako postkonserwatystę; w czerwcu 2011, uznawszy określenie „postkonserwatysta” za zbyt mało radykalne, zaproponował nowe, „manarchista” (kontaminacja monarchista + anarchista), i za manarchistę od tego czasu się uważa.
Życiorys.
Ukończył polonistykę (1978) i germanistykę (1984) na Uniwersytecie Wrocławskim.
W latach 80. XX wieku działał w opozycji. Czynnie uczestniczył w redagowaniu i wydawaniu wydawnictw drugiego obiegu. W maju 1985 aresztowany przez Służbę Bezpieczeństwa i skazany za "wydawanie i rozpowszechnianie bez wymaganych zezwoleń czasopism" przez Sąd Rejonowy Wrocław-Śródmieście na półtora roku więzienia w zawieszeniu na trzy lata.
W 1987 był jednym z sygnatariuszy aktu założycielskiego Ruchu Polityki Realnej, później przekształconego w Unię Polityki Realnej. Działał w niej do połowy lat 90. W tym okresie publikował również artykuły w tygodniku „Najwyższy Czas!”. W 1994 był wśród założycieli stowarzyszenia Prawica Narodowa, w którym działał do 1995. Od 1996 do 1998 zasiadał w radzie politycznej Stronnictwa Polityki Realnej, zaś w latach 1998–2002 był członkiem Ruchu Społecznego AWS (zasiadał w zarządzie koła Wrocław-Psie Pole).
W latach 1991–2003 był redaktorem naczelnym pisma „Stańczyk”. Członek honorowy Organizacji Monarchistów Polskich i Klubu Zachowawczo-Monarchistycznego. 14 listopada 2009 podczas Konwentu OMP we Wrocławiu otrzymał Krzyż Jubileuszowy OMP, nadany Uchwałą Rady Naczelnej Organizacji Monarchistów Polskich. Publikuje w „Nowym Państwie”, „Arcanach”, „Obywatelu” i „Opcji na prawo”.
W 2008 roku opublikował książkę „Gry Imperialne”, w której przedstawił własną koncepcję przekształcenia Unii Europejskiej w Imperium Europaeum.

</doc>
<doc id="848167" url="https://pl.wikipedia.org/wiki?curid=848167" title="Comédie-Italienne">
Comédie-Italienne

Comédie-Italienne, inaczej Théâtre italien de Paris – teatr założony na końcu XVII wieku w Paryżu. W przeciwieństwie do Comédie-Française oferował repertuar włoski. Początkowo aktorami byli tam sami Włosi, uwiecznieni na obrazach namalowanych przez Antoine Watteau. Podczas swegego długoletniego pobytu w Paryżu pisał dla niej dramaturg włoski Carlo Goldoni. Pisali dla tej sceny również Francuzi, m.in.: Pierre de Marivaux. Teatr istnieje do dziś, ale nie cieszy się takim prestiżem jak Comédie-Française.
Obecny budynek La Comédie-Italienne znajduje się na rue de la Gaîté. Towarzystwo zostało ponownie założone w roku 1980 przez reżysera Attilio Maggiulli.

</doc>
<doc id="848168" url="https://pl.wikipedia.org/wiki?curid=848168" title="Bretońska Partia Narodowa">
Bretońska Partia Narodowa

Bretońska Partia Narodowa (fr. "Parti National Breton", br. "Strollad Broadel Breiz") – bretońskie nacjonalistyczne ugrupowanie polityczne istniejące w latach 1920–1945.
Okres przedwojenny.
Na fali odrodzenia się bretońskiej tożsamości narodowej po I wojnie światowej powstała w 1920 r. z inicjatywy Franseza Debauvaisa i Oliera Mordrela separatystyczna Bretońska Partia Narodowa. Byli oni zainspirowani irlandzkim powstaniem wielkanocnym w Dublinie z 23 kwietnia 1916 r., którego przywódcy proklamowali niepodległą republikę Irlandii. W latach 30. działalność PNB przybrała na sile. W tym czasie partia zaczęła zajmować coraz bardziej proniemieckie stanowisko, w myśl zasady „wróg mojego wroga jest moim przyjacielem”. W pismach wydawanych przez PNB pisano artykuły popierające remilitaryzację Nadrenii i przyłączenie Austrii do hitlerowskich Niemiec.
27 grudnia 1931 r. odbył się w miejscowości Landerneau pierwszy kongres PNB. W 1936 r. wzięła ona udział w wyborach parlamentarnych, występując pod szyldem Frontu Bretońskiego. Głosowało na nią ponad 200 tys. wyborców, co stanowiło blisko 40% wszystkich głosów oddanych w Bretanii. Zaniepokoiło to mocno francuski rząd, który rozpoczął prześladowania działaczy PNB. Aresztowani zostali jej obaj przywódcy oraz Célestin Lainé, szef bojówek Gwenn ha du. F. Debauvaisa i O. Mordrela zmuszono wkrótce do wyjazdu do Belgii, natomiast na czele partii stanął – wypuszczony z więzienia – C. Lainé. Był on przedstawicielem skrajnego skrzydła partii i zwolennikiem zbrojnej walki o niezależną Bretanię, chcąc utworzyć bretońską armię. Utrzymywał osobiste kontakty z niemieckimi nazistami.
Stosunek PNB do przystąpienia Francji do wojny z Niemcami 3 września 1939 r. był dwojaki. Z jednej strony nie chciano "umierać za Gdańsk", z drugiej zaś strony – obawiano się otwarcie opowiedzieć po stronie Niemiec, co doprowadziłoby do represji wobec działaczy partii. Dlatego też ostatecznie krajowe władze PNB oficjalnie nie przeciwstawiały się mobilizacji do armii francuskiej. Natomiast przebywający na przymusowej emigracji F. Debauvais i O. Mordrel wydali manifest, w którym ogłosili oderwanie Bretanii od Francji i utworzenie niezależnego państwa oraz wzywali Bretończyków do nie wstępowania do francuskiej armii. Udali się z nim do Berlina, licząc na pomoc ze strony Adolfa Hitlera. Przywódca Rzeszy na razie wolał jednak nie podejmować zbyt szybkich decyzji poparcia, gdyż jeszcze miał nadzieję na zawarcie pokoju z Francją i Wielką Brytanią. Z kolei rząd francuski Édouarda Daladiera w październiku zdelegalizował PNB i przejął cały jej majątek. Wytoczył też proces obu emigracyjnym przywódcom, skazując ich zaocznie na 5 lat więzienia za "niesubordynację w czasie wojny". Do więzienia trafiło ponadto kilku krajowych działaczy z C. Lainém na czele. W maju 1940 r. zdążył się odbyć kolejny proces F. Debauvaisa i O. Mordrela przed wojskowym trybunałem w Rennes. Tym razem otrzymali już karę śmierci za zdradę stanu, separatyzm, udział w tajnych strukturach oraz podżeganie do dezercji i zdrady.
Program i organizacja.
Program PNB został przedstawiony w piśmie „Breiz Atao” w marcu 1933 r. przez F. Debauvaisa. Zakładał on przede wszystkim utworzenie niezależnego państwa bretońskiego, którego granice byłyby określone poprzez przeprowadzenie plebiscytu. Jego ustrój miał się opierać na katolickich zasadach solidarności społecznej, a podstawę systemu gospodarczego miały stanowić rodzinne gospodarstwa rolne i małe przedsiębiorstwa. Robotnicy mieli mieć prawo zrzeszania się w związki zawodowe. Prawa publiczne należałyby jedynie do Bretończyków.
Organem prasowym partii było pismo „Breiz Atao” („Bretania na Zawsze”), wydawane od stycznia 1919 r. PNB od poł. lat 20. posiadała paramilitarne bojówki pod nazwą Gwenn Ha Du, a od 1936 r. – Kadervenn, wzorowany na irlandzkiej IRA. Prowadziły one działania zakłócające wizyty francuskich dygnitarzy w Bretanii oraz mające doprowadzić do zniszczenia symboli francuskiej władzy nad regionem, podkładając ładunki wybuchowe pod różnymi pomnikami i monumentami. W ciągu 1939 r. otrzymały z Niemiec dostawy broni i wyposażenia, które ukryto.
Okupacja niemiecka.
Działacze zdelegalizowanej PNB podjęli politykę kolaboracji z okupantami. Sądzili oni, że Niemcy poprą ich dążenia do utworzenia niezależnej Bretanii. Adolf Hitler postawił jednak na nowo utworzony rząd Vichy i marszałka Philippe’a Pétaina, stąd marzenia nacjonalistów bretońskich szybko się rozwiały. Pomimo tego ich sytuacja uległa poprawie. Niemieckie władze okupacyjne wydały zgodę na reaktywowanie działalności PNB, ale pod nazwą Bretońska Rada Narodowa, co nastąpiło na kongresie w miejscowości Pontivy. Od lipca 1940 r. zaczęto także wydawać nowy tygodnik „L'Heure Bretonne” („Czas Bretoński”), jako kontynuację „Breiz Atao”, ale ponieważ jego artykuły miały w większości antyfrancuski i antyvichystowski charakter, bardzo często interweniowała niemiecka cenzura. Po spotkaniu marszałka P. Pétaina z A. Hitlerem w Montoire 24 października 1940 r., podczas którego przywódca Francji Vichy uskarżał się na niepokorną prowincję, kanclerz Rzeszy podjął kilka decyzji wymierzonych przeciwko bretońskiemu nacjonalizmowi. Zlikwidowano odrębny obóz jeniecki dla żołnierzy i oficerów bretońskiego pochodzenia i zawieszono wydawanie „L'Heure Bretonne”. W tej sytuacji zniechęcony F. Debauvais wycofał się z życia politycznego, a O. Mordrel zaangażował się w ruchu oporu. Wkrótce obaj zostali aresztowani przez Niemców i przeniesieni na terytorium Rzeszy.
W PNB doszli do głosu bardziej umiarkowani działacze. Na jej czele stanął Raymond Delaporte, który wcześniej krytykował działania O. Mordrela. Wznowiono też wydawanie „L'Heure Bretonne”, ale pod warunkiem, że będzie bardziej provichystowski. Działalność PNB doprowadziła w dużym stopniu do renesansu bretońskiej kultury. Radio „Rennes Bretagne” rozpoczęło nadawanie audycji w języku bretońskim, a historia Bretanii pojawiła się w szkołach jako osobny przedmiot nauczania. W marcu 1941 r. przywrócono naukę języka bretońskiego. W 1942 r. niemieckie władze okupacyjne zreformowały lokalną administrację; utworzyły nawet 11 października Bretoński Komitet Konsultacyjny, który miał czuwać nad kulturalnym odrodzeniem regionu. Działacze PNB, którzy wchodzili w jego skład (m.in. Yann Fouéré, Joseph Martray) chcieli przekształcić go w prawdziwe zgromadzenie ustawodawcze z prawem decydowania o lokalnych sprawach. Część działaczy z C. Lainém na czele nie zadowoliła się jednak ustępstwami ze strony Niemców i rządu Vichy, żądając pełnej niepodległości Bretanii. Na pocz. 1941 r. powołali oni wzorowaną na IRA tajną Armię Bretońską (Lu Brezon), która prowadziła działania zbrojne wymierzone też przeciwko Niemcom. W tym samym roku powołano także paramilitarne Bagadoù Stourm (Grupy Bojowe), na czele których stanęli C. Lainé i Yann Goulet.
Wobec wzrastającego zagrożenia alianckiej inwazji na Francję uaktywnił się nieistniejący praktycznie do tej pory na obszarze Bretanii ruch oporu, dokonując coraz więcej zamachów zarówno przeciwko przedstawicielom okupacyjnych władz, jak też bretońskim kolaborantom. Niemcy, których zaskoczyła skala wystąpień, zwrócili się o pomoc do niektórych profaszystowskich działaczy PNB, w tym przede wszystkim C. Lainé’a. Po zabójstwie przez członka résistance ojca Perrot 12 grudnia 1943 r., który był duchowym przywódcą i najwyższym autorytetem moralnym bretońskich nacjonalistów, C. Lainé przyjął propozycję. Spośród członków Lu Brezon utworzył – na podstawie umowy z komórką SD w Rennes, na czele której stał SS-Obersturmbannführer Hartmut Pulmer – grupę zbrojną pod nazwą Bezen Perrot, która liczyła ok. 80 osób. Podjęła ona walkę z francuską partyzantką. Wkrótce Niemcy włączyli formację w skład jednostek policyjnych SS, co doprowadziło do wyrzucenie C. Lainé’a i jego zwolenników z PNB. Kierownictwo partii chciało zachować równowagę między stosunkiem do Niemców i do ruchu oporu. W odpowiedzi C. Lainé w maju 1944 r. formalnie założył nową bardziej radykalną Bretońską Partię Narodową, co nie miało jednak żadnego znaczenia, gdyż nie podjęła praktycznie żadnej działalności.
Po lądowaniu aliantów w Normandii 6 czerwca 1944 r. i zbliżaniu się ich wojsk do Bretanii, większość przywódców PNB uciekła do Niemiec. Tam w lutym 1945 r. O. Mordrel nawiązał kontakt z Jakiem Doriotem, liderem faszystowskiej Francuskiej Partii Ludowej, występując jako przedstawiciel Bretończyków. W ich wyniku J. Doriot zgodził się na niezależność Bretanii w ramach przyszłej federacyjnej Francji. Nie miało to oczywiście żadnego znaczenia, będąc przykładem oderwania przywódców PNB od rzeczywistości. Tymczasem po wyzwoleniu Bretanii przez wojska alianckie w sierpniu 1944 r., władze francuskie przystąpiły do osądzenia wszystkich podejrzanych o współpracę z okupantem. Aresztowano ponad 1 tys. członków PNB, która została zdelegalizowana; 10 członków Bezenn Perrot dostało karę śmierci, wielu pozostałych długoletniego więzienia. Jednakże większość przywódców partii zdołała uciec z kraju, przez co byli sądzeni zaocznie. C. Lainé I Y. Goulet zostali skazani na karę śmierci, R. Delaporte na 20 lat ciężkich robót i zakaz powrotu do ojczyzny do końca życia, podobnie O. Mordrel.

</doc>
<doc id="848170" url="https://pl.wikipedia.org/wiki?curid=848170" title="RF">
RF



</doc>
<doc id="848173" url="https://pl.wikipedia.org/wiki?curid=848173" title="Copa Chevallier Boutell 1945 (Paragwaj)">
Copa Chevallier Boutell 1945 (Paragwaj)

Copa Chevallier Boutell 1945 (Paragwaj) - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz dziesiąty w 1945 roku.
Końcowa tabela.
Triumfatorem turnieju Copa Chevallier Boutell 1945 (turnieju w Paragwaju) został zespół Paragwaju.

</doc>
<doc id="848180" url="https://pl.wikipedia.org/wiki?curid=848180" title="Gwara wojskowa">
Gwara wojskowa

Gwara wojskowa – język zawodowy żołnierzy, składający się głównie ze specyficznego słownictwa (niekiedy nawet sformalizowanego), stojący często w sprzeczności z zasadami poprawnej polszczyzny. Leksyka określa zazwyczaj status żołnierza, jego przynależność do rodzaju wojsk i czynności żołnierza.
Żargon wojskowy może dotyczyć danego rodzaju wojsk, zawiera dużą liczbę akronimów, skrótów, nazw własnych, slangu wojskowego, obejmuje słownictwo formalne, jak również nieformalne. W przypadku dowództw i sztabów NATO mówi się czasami żartobliwie o odmianie języka angielskiego zwanej „NATO English”.

</doc>
<doc id="848181" url="https://pl.wikipedia.org/wiki?curid=848181" title="Copa Chevallier Boutell 1950">
Copa Chevallier Boutell 1950

Copa Chevallier Boutell 1950 – turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz jedenasty w 1950 roku.
Końcowa tabela.
Triumfatorem turnieju Copa Chevallier Boutell 1950 został zespół Argentyny.

</doc>
<doc id="848183" url="https://pl.wikipedia.org/wiki?curid=848183" title="TV 1000">
TV 1000

TV 1000 – dawny kanał filmowy prezentujący w Polsce filmy z lat 1970–2010, w Skandynawii również najnowsze produkcje. Należał do szwedzkiej Grupy Medialnej MTG, jego dystrybucją zajmował się Viasat. W krajach skandynawskich 3 marca 2012 roku TV1000 został zastąpiony kanałem Viasat Film, podobnie zastąpiono też wersje dla krajów Europy Wschodniej. Natomiast TV1000 Polska zakończył nadawanie 16 stycznia 2013.
Dostępność.
TV 1000 można było oglądać między innymi w krajach skandynawskich, Europie Wschodniej i części Azji. Od 5 marca 2007 kanał nadawany był z polską wersją językową.
TV1000 Polska.
Polska wersja kanału TV1000 została przygotowana wyłącznie dla polskiego odbiorcy na jeden rynek (pozostałe kanały Viasat są tworzone na kilka rynków jednocześnie, z właściwą ścieżką językową). Kanał prezentował filmy w polskiej wersji językowej (czytanej przez lektora), które nadawane były bez reklam, przez 24 godziny na dobę przez 7 dni w tygodniu. Kanał znajdował się w ofercie operatorów sieci kablowych, platformie Orange TV (starsze pakiety), a w latach 2007–2010 także na platformie Cyfrowy Polsat.
Zawartość programową TV1000 stanowiły różne produkcje filmowe, kino akcji, fantastyka naukowa, thrillery, dramaty, komedie, musicale, kryminały, romanse i filmy erotyczne. W Polsce kanał zakończył nadawanie 15 stycznia 2013.
TV1000 na świecie.
TV1000 jest dobrze znaną marką w Skandynawii, wprowadzoną na tamten rynek w 1989 roku. Dzisiaj obecność TV1000 w tym regionie reprezentowana jest przez sześć kanałów. Na przestrzeni kolejnych lat zasięg nadawania TV1000 rozszerzył się na Europę Środkową i Wschodnią, gdzie reprezentują go takie kanały, jak: TV1000 East. Na tych terytoriach TV1000 jest częścią minipakietów, w skład których wchodzą także: Viasat History, Viasat Explorer, Viasat History, Viasat Sport 2, Viasat Sport 3 i Viasat Sport East. Minipakiety telewizji płatnej Viasat sprzedawane są w 18 krajach Europy Środkowej i Wschodniej.
Obecnie w Europie kanał nadaje pod nazwą Viasat Film.

</doc>
<doc id="848184" url="https://pl.wikipedia.org/wiki?curid=848184" title="Škoda S2000">
Škoda S2000



</doc>
<doc id="848185" url="https://pl.wikipedia.org/wiki?curid=848185" title="TI-83">
TI-83

TI-83, TI-83 Plus, TI-83 Plus Silver Edition – programowalne kalkulatory graficzne firmy Texas Instruments. TI-83 ukazał się w roku 1996 i jest maszyną opartą na kalkulatorze TI-82. TI-83 został wyposażony w monochromatyczny wyświetlacz ciekłokrystaliczny o rozdzielczości 96x64 punkty, 256 kB pamięci ROM i 32kB pamięci RAM (27kB dostępne dla użytkownika). Centralnym układem TI-83 jest procesor Z80 pracujący z częstotliwością 6 MHz (15 MHz w przypadku Silver Edition). Kalkulator jest zasilany 4 bateriami typu AAA.
Funkcje.
TI-83 umożliwia:
TI-83 jest programowalny. Można wykonywać na nim programy napisane w BASICu i assemblerze co pozwala również na uruchamianie gier 2d/3d 

</doc>
<doc id="848191" url="https://pl.wikipedia.org/wiki?curid=848191" title="Joanne Woodward">
Joanne Woodward

Joanne Gignilliat Trimmier Woodward (ur. 27 lutego 1930 w Thomasville w stanie Georgia) – amerykańska aktorka.
Laureatka Oscara dla najlepszej aktorki pierwszoplanowej w 1958. Jako pierwsza osoba odcisnęła rękę na Hollywoodzkiej Alei Gwiazd (Hollywood Walk of Fame).
Życiorys.
Urodziła się 27 lutego 1930 w Thomasville w stanie Georgia. Od najmłodszych lat chciała był aktorką. Podobno w trakcie premiery filmu "Przeminęło z wiatrem" w Atlancie, wówczas 9-letnia Joanne przedostała się na paradę gwiazd filmu i usiadła na kolanach u Laurence’a Oliviera, ówczesnego męża Vivien Leigh, odtwarzającej rolę Scarlett O’Hary. Uczyła się aktorstwa w Neighbourhood Playhouse w Nowym Jorku, następnie studiowała dramaturgię na Louisiana State University, po czym pojechała do Nowego Jorku, aby występować na scenie.
Zadebiutowała jako aktorka rolą w filmie "Count Three And Pray" (1955). Grała na Broadwayu. Była dublerką Kim Novak w spektaklu "Piknik". Podczas pracy nad sztuką poznała Paula Newmana, z którym wkrótce związała się w życiu prywatnym. Z uwagi na trwanie poprzedniego małżeństwa aktora pobrali się dopiero siedem lat później, w styczniu 1958, po wspólnym występie w filmie "Długie, gorące lato", podczas uroczystości w hotelu w Las Vegas. W tym samym roku Woodward otrzymała Oscara dla najlepszej aktorki pierwszoplanowej za film "Trzy oblicza Ewy".
W kolejnych latach ograniczyła działalność aktorską, poświęcając się wychowywaniu trzech córek, lecz jeszcze sporadycznie grała w filmach. Do końca kariery aktorskiej otrzymała jeszcze trzy nominacje do Oscara: w 1969 za film "Rachelo, Rachelo", w 1974 za film "Summer Wishes, Winter Dreams" i w 1991 za film "Pan i Pani Bridge". W 2005 powróciła na ekran, grając w miniserialu "Empire Falls", a za drugoplanową rolę została nominowana do nagrody Emmy.

</doc>
<doc id="848192" url="https://pl.wikipedia.org/wiki?curid=848192" title="E!">
E!



</doc>
<doc id="848195" url="https://pl.wikipedia.org/wiki?curid=848195" title="The Annual Register">
The Annual Register

The Annual Register - wydawany od roku 1758, coroczny rejestr brytyjskich, europejskich i światowych wydarzeń obserwowanych z brytyjskiej perspektywy. Annual Register zamieszczał także noty biograficzne, raporty z procesów sądowych i posiedzeń parlamentarnych i recenzje książek podzielonych tematycznie. Z pismem tym współpracował polityk i pisarz Edmund Burke.

</doc>
<doc id="848196" url="https://pl.wikipedia.org/wiki?curid=848196" title="Copa Chevallier Boutell 1956">
Copa Chevallier Boutell 1956

Copa Chevallier Boutell 1956 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz dwunasty w 1956 roku.
Mecze.
Triumfatorem turnieju Copa Chevallier Boutell 1956 został zespół Argentyny.

</doc>
<doc id="848198" url="https://pl.wikipedia.org/wiki?curid=848198" title="Roland (system przeciwlotniczy)">
Roland (system przeciwlotniczy)

Roland – system obrony powietrznej małego zasięgu złożony z kierowanych pocisków rakietowych ziemia-powietrze, opracowany przez francusko-niemiecką firmę Euromissile (obecnie konsorcjum MBDA) i produkowany od połowy lat siedemdziesiątych. Jest przeznaczony do osłony wojsk przed nisko lecącymi samolotami, śmigłowcami oraz samolotami-pociskami.
Zestaw Roland może występować w wersji samobieżnej, ciągnionej lub stacjonarnej, przy czym we Francji jest montowany na podwoziu czołgu AMX-30, w Niemczech - bojowego wozu piechoty Marder 1, a w Stanach Zjednoczonych - haubicy M109. Ponadto znajduje się w uzbrojeniu m.in. armii brazylijskiej, hiszpańskiej, argentyńskiej, wenezuelskiej, nigeryjskiej, jordańskiej i irackiej.
Historia.
W 1964 utworzono konsorcjum Euromissile w skład którego wchodziły francuska firma Aerospitale i niemiecka Messerschmitt-Bolkow-Blohm. Firmy rozpoczęły pracę nad systemem przeciwlotniczym zdolnym do zwalczania celów powietrznych na małych wysokościach. System miał służyć do obrony przeciwlotniczej zgrupowań wojsk pancernych i zmechanizowanych zarówno podczas stacjonowania przemarszu jak i na polu bitwy.
Jako system przejściowy, mała część zestawów "Roland" (30 sztuk) została przyjęta na wyposażenie US Army.
Opis konstrukcji.
W skład zestawu wchodzi: stacja radiolokacyjna przeszukiwania przestrzeni powietrznej, stacja radiolokacyjna do śledzenia celów, celownik optyczny i termowizyjny, komputer centralny, dalmierz laserowy, nadajnik radiowy do przesyłania komend do pocisku, dwa układy prowadnic transportowo-startowych z pociskami rakietowymi (po jednym lub dwa pojemniki) oraz urządzenie identyfikacji "swój-obcy".
Obsługa zestawu to dowódca (wyszukuje cele i ocenia sytuację), operator (naprowadza pocisk na cel) i mechanik-kierowca. Wykrywanie, wskazywanie i identyfikacja celów odbywa się za pomocą radiolokatora, którego antena znajduje się nad prowadnicami. Monoimpulsowa stacja radiolokacyjna śledzenia celów, z nadajnikiem magnetronowym i dopplerowskim odbiornikiem, eliminuje odbicie od obiektów terenowych i pasywnych środków przeciwdziałania radioelektronicznego (np. metalizowanych pasków folii). W czasie jazdy zestawu układ antenowy jest stabilizowany za pomocą układu żyroskopowego. Cel może być wykrywany i śledzony przez peryskopowy celownik optyczny, lub po przełączeniu, przez stacje radiolokacyjne, natomiast położenie pocisku rakietowego jest kontrolowane za pomocą celownika optycznego lub termowizyjnego.
Do zestawu są stosowane pociski Roland 1 (były używane tylko do początku lat osiemdziesiątych), Roland 2, Roland 3 i Roland VT1. Pocisk rakietowy ma: głowicę z zapalnikiem uderzeniowym i zbliżeniowym, odbiornik sygnałów radiowych, układ autopilota, układ sterowników (cztery małe stateczniki z przodu i cztery duże - z tyłu) oraz silnik marszowy.
Pocisk jest odpalany z pojemnika za pomocą silnika startowego, pracującego przez 2 sekundy, który nadaje pociskowi prędkość około 500 m/s. Po wyjściu pocisku z pojemnika rozkładają się duże stateczniki i zapala się flara emitująca promieniowanie podczerwone. Silnik marszowy jest uruchamiany w odległości kilkunastu metrów od wyrzutni i pracuje przez 13 sekund, utrzymując stałą prędkość pocisku, wynoszącą około 570 m/s. Sterowanie pocisku odbywa się gazodynamicznie, za pomocą zaworów sterujących przepływem gazów w układzie wylotowym.
Po wykryciu celu i jego identyfikacji, dowódca kieruje na niego wieżę z prowadnicami, natomiast operator śledzi cel za pomocą celownika optycznego lub cel jest śledzony automatycznie za pomocą radiolokatora. Kiedy cel wejdzie w strefę rażenia pocisku, komputer wysyła sygnał do jego startu, a dowódca naciskając przycisk startowy powoduje odpalenie pocisku.
Roland 2 ma dwa pojemniki rurowe na prowadnicach oraz osiem pojemników z pociskami, w dwóch magazynach pojazdu. Ładowanie pojemników z pociskami odbywa się automatycznie w ciągu 10 sekund.
Roland 2c ma cztery pojemniki na prowadnicach i osiem w magazynach, przy czym pojemniki z pociskami są ładowane automatycznie tylko na dwie prowadnice.
Użycie bojowe.
Zestaw został użyty podczas konfliktu o Falklandy przez wojska argentyńskie.
Armia iracka stosowała zestawy "Roland" przeciwko samolotom państw interweniujących w Iraku w latach 1991-2003.

</doc>
<doc id="848199" url="https://pl.wikipedia.org/wiki?curid=848199" title="Copa Chevallier Boutell 1963">
Copa Chevallier Boutell 1963

Copa Chevallier Boutell 1963 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz trzynasty w 1963 roku.
Końcowa tabela.
Triumfatorem turnieju Copa Chevallier Boutell 1963 został zespół Argentyny.

</doc>
<doc id="848200" url="https://pl.wikipedia.org/wiki?curid=848200" title="Merkuriusz Francuski">
Merkuriusz Francuski



</doc>
<doc id="848201" url="https://pl.wikipedia.org/wiki?curid=848201" title="Odczyn lateksowy">
Odczyn lateksowy

Odczyn lateksowy, zwany także aglutynacją lateksową (LA) to metoda wykrywania antygenów w płynach ustrojowych
Metoda ta opiera się na wykorzystaniu mikrocząsteczek lateksu opłaszczonych specyficznymi przeciwciałami monoklonalnymi. Tak opłaszczone cząsteczki inkubuje się z pobranym płynem ustrojowym. Jeżeli zawiera on podejrzewany antygen, następuje widoczna makroskopowo aglutynacja. 
Pozytywny wynik może świadczyć o takich chorobach jak:

</doc>
<doc id="848209" url="https://pl.wikipedia.org/wiki?curid=848209" title="Copa Chevallier Boutell 1964">
Copa Chevallier Boutell 1964

Copa Chevallier Boutell 1964 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz czternasty w 1964 roku.
Końcowa tabela.
Triumfatorem turnieju Copa Chevallier Boutell 1964 został zespół Argentyny.

</doc>
<doc id="848212" url="https://pl.wikipedia.org/wiki?curid=848212" title="Copa Chevallier Boutell 1971">
Copa Chevallier Boutell 1971

Copa Chevallier Boutell 1971 - turniej towarzyski o Puchar Chevallier Boutell między reprezentacjami Paragwaju i Argentyny rozegrano po raz piętnasty (zarazem ostatni) w 1971 roku.
Końcowa tabela.
Triumfatorem turnieju Copa Chevallier Boutell 1971 został zespół Argentyny.

</doc>
<doc id="848215" url="https://pl.wikipedia.org/wiki?curid=848215" title="Isambard Kingdom Brunel">
Isambard Kingdom Brunel

Isambard Kingdom Brunel (ur. 9 kwietnia 1806 w Portsmouth, zm. 15 września 1859) – brytyjski inżynier, konstruktor statków parowych i mostów, główny inżynier kolei Great Western Railway. W 1829 roku odznaczony Orderem Legii Honorowej. W 2002 roku w plebiscycie BBC na 100 najważniejszych Brytyjczyków wszech czasów zajął drugie miejsce za Winstonem Churchillem.
Isambard był synem inżyniera i wynalazcy Marca Brunela, francuskiego emigranta. Urodził się w angielskim mieście portowym Portsmouth. Wczesne dzieciństwo spędził w warsztacie swojego ojca, gdzie powstawały takie wynalazki, jak pierwszy nowoczesny młyn czy pionierski tunel pod Tamizą. Ukończył liceum w Paryżu, studiował nauki techniczne w mieście Caen we Francji.
Był pionierem idei transportu ładunków w drewnianych skrzyniach, którą zastosował do transportu węgla z kopalni w dolinie Neath do portu Swansea w Walii.
Prace Brunela dzielą się na cztery okresy: budowy tuneli, mostów, linii i dworców kolejowych oraz statków dalekomorskich.
Tunel pod Tamizą, tunele kolejowe na trasie Bath – Swindon
Bristol Temple Meads, Bridgwater, Exeter St Davids, Taunton
Linia Południowo-zachodnia między Bristol Temple Meads a Penzance, kolej próżniowa (nieistniejąca) między Exeterem a Plymouth
Most wiszący Clifton Suspension Bridge pod Bristolem, stary most Hungerford Bridge w Londynie, pierwsza wersja Tamar Bridge, 
SS Great Western, SS Great Britain, SS Great Eastern

</doc>
<doc id="848217" url="https://pl.wikipedia.org/wiki?curid=848217" title="Elfweard">
Elfweard

Elfweard (zm. 1 sierpnia 924 w Oksfordzie) – syn króla Anglii Edwarda Starszego i jego drugiej żony, Elfledy. 
Życiorys.
Po śmierci ojca 17 lipca 924 r. doszło to podziału państwa między jego dwóch najstarszych synów. Syn z pierwszego małżeństwa Athelstan został władcą Mercji, a Elfweard królem Wesseksu. Niektórzy uważają, że był również monarchą zwierzchnim. Elfweard nie został koronowany, zmarł niewiele ponad 2 tygodnie po swoim ojcu i został pochowany w katedrze w Winchesterze. Państwo zostało zjednoczone przez Athelstana.

</doc>
<doc id="848220" url="https://pl.wikipedia.org/wiki?curid=848220" title="Park Brzeźnieński im. Haffnera">
Park Brzeźnieński im. Haffnera

Park Brzeźnieński im. J. J. Haffnera – park ulokowany w Brzeźnie, nadmorskiej dzielnicy Gdańska, w bezpośrednim sąsiedztwie plaży. Park jest, obok Parku Oliwskiego i Parku Oruńskiego, trzecim co do wielkości i znaczenia zabytkowym założeniem ogrodowym w Gdańsku. Zaliczany jest do grupy historycznych parków kuracyjnych, zwanych również parkami zdrojowymi. Powierzchnia parku wynosi około 10 ha.
Historia.
Park powstawał od 1831, jako ochrona drogi łączącej znajdujące się w Brzeźnie rosyjskie wojskowe magazyny i stację kwarantanny z Nowym Portem. Drzewa miały zabezpieczać ważny dla rosyjskich wojsk trakt, przed nawiewaniem plażowego piasku i innym negatywnym oddziaływaniem od strony morza. Młody lasek w latach 1840-1842 przekształcono w park z osiami widokowymi na Zatokę Gdańską, punktem widokowym oraz skwerem z pergolą i poidełkiem. Nazwany został "Brzeźnieńskim Laskiem" (niem. "Brösener Wäldchen"). Stanowił atrakcyjne zaplecze rekreacyjne dla licznych klientów pobliskich zakładów kąpielowych.
W 1896 w bezpośrednim sąsiedztwie parku zbudowano stanowiska Baterii Plażowej ("Strandbatterie") dla sześciu dział 210 mm, a w latach 1908-1914 betonowe schrony. Włączono je do zespołu parkowego po traktacie wersalskim i ustanowionym w nim zdemilitaryzowaniu Wolnego Miasta Gdańska.
Od 1925 dominującym nad parkiem elementem był pomnik ku czci poległych żołnierzy 17 Pułku Artylerii Pieszej, zbudowany na jednym ze schronów. Miał formę wysokiej kolumny zwieńczonej złotą kulą. Zniszczono go w końcu lat 50. XX w.
Od 2002 park nosi imię Jana Jerzego Haffnera. Na początku XX wieku jego infrastruktura (alejki, elementy małej architektury) była już mocno zniszczona, przez co park odstraszał swym wyglądem turystów. Dopiero w 2001 rozpoczęła się jego rewitalizacja, która zakończyła się w lipcu 2010.
Powierzchnia terenu objęta pracami projektowymi wyniosła 14 ha.
Drzewostan.
Liczba drzew składających się na park przekracza 4860 sztuk, a wśród nich znajdują się: olsza szara i czarna, jesion, wierzba biała, sosna, klon, jawor, brzoza brodawkowata i wiąz.

</doc>
<doc id="848222" url="https://pl.wikipedia.org/wiki?curid=848222" title="Park Brzeźnieński">
Park Brzeźnieński



</doc>
<doc id="848223" url="https://pl.wikipedia.org/wiki?curid=848223" title="Maria Olszewska-Lelonkiewicz">
Maria Olszewska-Lelonkiewicz

Maria Olszewska-Lelonkiewicz (ur. 2 listopada 1939 w Łodzi, zm. 6 marca 2007 w Łodzi) – wieloletnia trenerka polskich łyżwiarzy figurowych.
Absolwentka XXI Liceum Ogólnokształcącego im. Bolesława Prusa w Łodzi oraz Akademii Wychowania Fizycznego w Warszawie.
Jej podopieczni zdobywali znaczące tytuły imprez międzynarodowych, w tym Igrzysk Olimpijskich (Lillehammer, Nagano, Salt Lake City i Turynie), mistrzostw Europy oraz świata.
Zawodnicy:
Zmarła w 2007 w wieku 68 lat.
Została pochowana na cmentarzu komunalnym na Dołach w Łodzi (kwatera XV, rząd 19, grób 23).

</doc>
<doc id="848225" url="https://pl.wikipedia.org/wiki?curid=848225" title="Dżakfrut">
Dżakfrut

Dżakfrut, jackfruit – owoc chlebowca różnolistnego ("Artocarpus heterophyllus") z rodziny morwowatych, występującego w Azji Południowej, Południowo-wschodniej i Afryce.
Owoce (właściwie owocostany), nieco podobne do owoców chlebowca właściwego, osiągają do 90 cm długości i 30 kg masy. Spożywa się zarówno na surowo, jak i po poddaniu obróbce termicznej. Miąższ jest dość soczysty, ciemno-żółty, odznacza się intensywnym, upajającym zapachem. W kuchni indyjskiej wykorzystuje się również nasiona.
Od 2017 r. popularny w kuchni zachodniej, gdzie niedojrzały wykorzystywany jako substytut mięsa.

</doc>
<doc id="848230" url="https://pl.wikipedia.org/wiki?curid=848230" title="Dyskografia The Beatles">
Dyskografia The Beatles

Strona zawiera dyskografię brytyjskiego zespołu rockowego The Beatles.
Inne kraje.
Albumy.
Wydane tylko w Brazylii.
LP: Beatlemania
Odeon MOFB 274 [Mono] Brazylia
The Beatles
Side One:
1. I Want To Hold Your Hand
2. It Won’t Be Long
3. All I’ve Got To Do
4. Little Child
5. Don’t Bother Me
6. Please Mister Postman
Side Two:
1. She Loves You
2. Roll Over Beethoven
3. You Really Got A Hold On Me
4. I Wanna Be Your Man
5. Devil In Her Heart
6. I Saw Her Standing There
LP: The Beatles Again
Odeon MOFB 287 [Mono] Brazylia
The Beatles
Side One:
1. Please Please Me
2. Boys
3. Twist And Shout
4. From Me To You
5. Baby It’s You
6. I’ll Get You
Side Two:
1. Hold Me Tight
2. Money
3. Do You Want To Know A Secret?
4. All My Loving
5. Love Me Do
6. Can’t Buy Me Love
Nagrania świąteczne.
Grupa The Beatles, poza albumami studyjnymi, w latach 1963–1969 nagrywała także albumy świąteczne dostępne dla członków ich fanklubu. Nagrania te wydawane były na siedmiocalowych pocztówkach dźwiękowych. W roku 1970 wszystkie nagrania zebrano i wydano wspólnie na płycie winylowej "The Beatles’ Christmas Album". Dzisiaj nagrania świąteczne Beatlesów są niemal nieosiągalne, z wyjątkiem utworu "Christmas Time Is Here Again", który został wydany w roku 1994 na stronie B singla "Free as a Bird".

</doc>
<doc id="848241" url="https://pl.wikipedia.org/wiki?curid=848241" title="Błąd medyczny">
Błąd medyczny

Błąd medyczny, potocznie także "błąd leczniczy", "błąd w sztuce medycznej" – to w najszerszym ujęciu każde naruszenie praw pacjenta przez jakikolwiek podmiot udzielający świadczeń zdrowotnych, organ, organizację lub instytucję. 
W węższym ujęciu - to, w zależności od autora, każde lub wyłącznie nieumyślne, ale zawsze zawinione: działanie, zaniedbanie lub zaniechanie osoby wykonującej inny zawód medyczny (lekarza, lekarza dentysty, pielęgniarki, położnej, farmaceuty, diagnosty laboratoryjnego, fizjoterapeuty, ratownika medycznego lub osoby wykonującej inny zawód medyczny), kierownika apteki, punktu aptecznego lub działu farmacji szpitalnej, a także kierownika podmiotu wykonującego działalność leczniczą niezależnie od wykonywania zawodu medycznego, powodujące szkodę pacjenta.
Definicja.
Błąd medyczny definiowany jest wielorako. Nie istnieje powszechnie uznana jedna wersja definicji ani w medycynie, ani w prawie.
Zgodnie z definicją podaną przez A. Liszewską „błąd w sztuce medycznej oznacza naruszenie przez lekarza (świadomego tego, że podejmuje czynność medyczną) obowiązujących go w konkretnym wypadku, wypracowanych na gruncie nauki i praktyki reguł postępowania zawodowego wobec dóbr prawnych w postaci życia i zdrowia człowieka, które na gruncie prawa stanowi podstawę dla stwierdzenia naruszenia obowiązku ostrożności”. Orzecznictwo sądów definiuje błąd medyczny jako czynność (zaniechanie) lekarza w sferze diagnozy i terapii, niezgodną z nauką medyczną w zakresie dla lekarza dostępnym.
W prawie polskim zdefiniowano ponadto odpowiedniki błędu medycznego stwierdzane na gruncie odpowiedzialności administracyjnej w odniesieniu do podmiotu wykonującego działalność leczniczą, organu, organizacji lub instytucji jako całości, bez konieczności wskazywanie konkretnych osób:
Natomiast zdarzenie niepożądane lub nieoczekiwane, w tym nieoczekiwane pogorszenie zdrowia lub nieoczekiwany zgon to pojęcie, które obejmuje wszelkie zdarzenia zawinione i niezawinione, w tym nieprawidłowości, wypadki i inne nieoczekiwane zdarzenia, które rejestrowane są w ramach systemu jakości w jednostce ochrony zdrowia przede wszystkim w celu badania przyczyn zdarzenia i wypracowywania oraz stosowania środków korygujących, a nie ustalania indywidualnej odpowiedzialności. Nie zawsze stanowią one skutki błędu medycznego, ale mogą w niektórych przypadkach je stanowić i wówczas określane są najczęściej jako szeroko pojęta jatrogenia wynikająca z postępowania niezgodnego z zasadami evidence-based medicine (w tym m.in. z rekomendacjami, zaleceniami lub ze standardami), a w przypadkach błędów w czynnościach towarzyszących leczeniu, z procedurami określonych przez dobre praktyki (laboratoryjną,farmaceutyczną, kliniczną, wytwarzania, dystrybucyjną, higieniczną itp.), ze standardami organizacyjnymi lub z wymaganiami. Niektóre, czasem nakładające się na siebie wzajemnie, typy takich zdarzeń to:
Rodzaje błędów.
Według ośrodka krakowskiego wyróżnia się następujące rodzaje błędów medycznych:
Oddziaływanie na zdrowie publiczne.
Badania przeprowadzone w 2000 przez CBOS wskazują, że 31% polskiego społeczeństwa uważa, iż bezpośrednio spotkało się z przypadkami błędów medycznych. Ukrywanie błędów lekarskich przez środowisko lekarzy jest jednym z powodów niższego niż przeciętnie w Europie zaufania społecznego Polaków do lekarzy.
W Stanach Zjednoczonych liczbę zgonów spowodowanych błędem medycznym szacuje się na około 250 tysięcy rocznie (2013). Jest to trzecia co do częstości przyczyna zgonu po chorobach serca i nowotworach.
W Polsce problem istnienia błędów medycznych od 1998 bada i nagłaśnia Stowarzyszenie Pacjentów „Primum Non Nocere”. Według szacunków tego stowarzyszenia, na skutek błędów medycznych w Polsce każdego roku cierpi od 20 do 30 tys. osób.
Środki zapobiegawcze.
Zagadnienie bezpieczeństwa pacjenta jest jednym z głównych, którymi zajmuje się Światowa Organizacja Zdrowia. 
W krajach rozwiniętych podchodzi się do niego w sposób kompleksowy, wprowadzając:
W chwili obecnej WHO skupia się na trzech głównych celach podniesienia bezpieczeństwa:
Listy kontrolne.
Listy kontrolne mają zapobiegać przeoczeniu czynności i są stosowane od dawna w lotnictwie. 
Według analizy kilku badań wprowadzenie chirurgicznej listy kontrolnej bezpieczeństwa WHO
zmniejszyło śmiertelność o 23% i komplikacji ogólnie o 40%. Warunkiem sukcesu wprowadzenia list kontrolnych jest zrozumienie zasadności listy oraz dostosowanie jej do miejscowych warunków przez osoby mające stosować listy. Listy słabiej działają w środowiskach silnie zhierarchizowanych, gdzie np. pielęgniarka nie przypomni lekarzowi o procedurze z obawy o konsekwencje. Z tego też względu jednym z elementów chirurgicznej listy kontrolnej bezpieczeństwa WHO jest przedstawienie się członków zespołu operującego, co zwiększa szanse, że zwrócą uwagę gdy coś ich zaniepokoi.
Aspekty prawne w Polsce.
Środki ochrony praw pacjenta w przypadku błędu medycznego.
Dostępne w polskim systemie prawnym główne środki ochrony praw będące do dyspozycji pacjenta obejmują:
Odpowiedzialność cywilna.
Usługodawca (podmiot wykonujący działalność leczniczą, apteka, punkt apteczny), hurtownia farmaceutyczna lub inna instytucja (np. organ władzy publicznej, szkoła lub inna placówka oświatowa, czy też uczelnia zatrudniający osoby wykonujące zawód medyczny) mogą ponosić za spowodowaną szkodę odpowiedzialność cywilną wobec pacjenta, płatnika, w przypadku hurtowni farmaceutycznej – wobec punktów aptecznych, aptek ogólnodostępnych i podmiotów leczniczych prowadzących apteki zakładowe, a w przypadku innych instytucji – wobec ich klientów, petentów, uczniów, studentów itp. Usługodawcy są zobowiązani na podstawie właściwych przepisów do posiadania obowiązkowej polisy ubezpieczeniowej od odpowiedzialności cywilnej. W niektórych sytuacjach wspomniane podmioty mogą występować z roszczeniem regresowym wobec zatrudnionej w nich osoby wykonującej zawód medyczny. 
Roszczenia cywilnego można dochodzić w oparciu o przepisy kodeksu cywilnego dotyczące szkody powstałej wskutek niewykonania lub nienależytego wykonania zobowiązania (reżim odpowiedzialności kontraktowej) lub dotyczące szkody powstałej wskutek czynu niedozwolonego (reżim odpowiedzialności deliktowej). 
Odpowiedzialność kontraktowa w medycynie jest zawężona, ponieważ w zdecydowanej większości przypadków umowa usługodawcy z pacjentem (dorozumiana, ustna lub pisemna) ma charakter umowy starannego działania, a nie rezultatu. Znamion umowy rezultatu można dopatrywać się jedynie w niektórych świadczeniach dentystycznych, niektórych świadczeniach medycyny estetycznej, działalności technika dentystycznego, optometrysty, optyka okularowego, technika ortopedy, obuwnika ortopedycznego lub protetyka słuchu. Dla uznania roszczenia konieczne jest więc zwykle wykazanie, że usługa wykonana była niestarannie lub niezgodnie z aktualną wiedzą medyczną. W wypadku wyboru tego reżimu odpowiedzialności zobowiązany odpowiada zasadniczo tylko za szkodę majątkową, a nie ponosi odpowiedzialności za szkodę niemajątkową (krzywdę), a zatem zadośćuczynienie w takiej sytuacji nie przysługuje.
Odpowiedzialność deliktowa istnieje wówczas, gdy powstała szkoda w postaci uszczerbku na zdrowiu będąca wynikiem czynu niedozwolonego oraz gdy pomiędzy szkodą a czynem niedozwolonym istnieje związek przyczynowy. Przykłady obejmują szkody powstałe wskutek: wykonania usługi przez osobę nieposiadającą wymaganych uprawnień, osobę nietrzeźwą lub pod wpływem środków psychoaktywnych, wykonania zabiegu bez odpowiednio udzielonej zgody pacjenta. Odpowiedzialność ta obejmuje również skutki czynów niedozwolonych osób zatrudnionych u zobowiązanego. Ponadto możliwe jest dochodzenie zadośćuczynienia za szkodę niemajątkową (krzywdę – cierpienie fizyczne lub psychiczne).
W przypadku zbiegu obu typów odpowiedzialności uprawniony ma prawo wybrać reżim uznany przez siebie za korzystniejszy w danej sprawie, Niedopuszczalne są natomiast roszczenia mieszane. 
Ważny przy dochodzeniu roszczeń jest termin ich przedawnienia, gdyż w razie jego upływu odpowiedzialny za szkodę ma prawo uchylenia się od jej zaspokojenia. Terminy przedawnienia reguluje: 
Odpowiedzialność cywilna usługodawcy finansowanego ze środków publicznych.
Postępowanie cywilne poprzedza zgłoszenie przez wierzyciela (pacjenta) szkody zobowiązanemu usługodawcy (podmiotowi wykonującemu działalność leczniczą, aptece lub punktowi aptecznemu) w którym udzielono świadczeń zdrowotnych, farmaceutycznych lub świadczeń w zakresie zaopatrzenia w wyroby medyczne i środki pomocnicze, skutkujących zawinionym pogorszeniem stanu zdrowia pacjenta lub nawet jego zgonu, a także zakładowi ubezpieczeń, w którym podmiot nabył obowiązkowe ubezpieczenie OC. W razie odmowy zapłaty lub braku reakcji, sprawę kieruje się do sądu cywilnego. Ważny przy dochodzeniu roszczeń jest termin ich przedawnienia, gdyż w razie jego upływu odpowiedzialny za szkodę ma prawo uchylenia się od jej zaspokojenia. Postępowanie cywilne poprzedza zgłoszenie szkody zobowiązanemu usługodawcy (podmiotowi wykonującemu działalność leczniczą, aptece lub punktowi aptecznemu) w którym udzielono świadczeń zdrowotnych skutkujących zawinionym pogorszeniem stanu zdrowia pacjenta lub nawet jego zgonu, a także zakładowi ubezpieczeń, w którym podmiot nabył obowiązkowe ubezpieczenie OC. W razie odmowy zapłaty lub braku reakcji, sprawę kieruje się do sądu cywilnego. W przypadku, gdy osoba wykonująca zawód medyczny świadczy na rzecz podmiotu leczniczego usługi zdrowotne na podstawie umowy cywilnoprawnej jako podwykonawca w formie praktyki zawodowej, odpowiedzialność cywilną ponoszą solidarnie: zarówno podmiot leczniczy, jak i jego podwykonawca (praktyka zawodowa). Podmiot leczniczy może ponadto nakładać kary umowne przewidziane kontraktem na podwykonawcę będącego sprawcą błędu medycznego oraz ich dochodzić w postępowaniu cywilnym od podwykonawcy i od zakładu ubezpieczeń, w którym podwykonawca wykupił obowiązkowe ubezpieczenie OC.
a) wobec pacjenta.
Świadczeniodawca udzielający świadczeń zdrowotnych w ramach kontraktu z NFZ lub innym płatnikiem ponosi wobec pacjenta wyłącznie odpowiedzialność deliktową, natomiast podmiot wykonujący działalność leczniczą udzielający świadczeń zdrowotnych odpłatnie, a także (niezależnie od posiadania umowy z NFZ na refundację) apteka, punkt apteczny lub podmiot leczniczy prowadzący pracownię lub punkt zaopatrzenia w środki pomocnicze i wyroby medyczne – zarówno odpowiedzialność kontraktową jak i deliktową. 
b) wobec płatnika.
Błąd medyczny, do którego doszło u świadczeniodawcy Narodowego Funduszu Zdrowia (w podmiocie wykonującym działalność leczniczą udzielającym na podstawie umowy z NFZ świadczeń zdrowotnych finansowanych ze środków publicznych w ramach ubezpieczenia zdrowotnego), może skutkować powstaniem odpowiedzialności cywilnej kontraktowej świadczeniodawcy wobec NFZ: stwierdzeniem przez NFZ wykonania świadczenia w sposób niezgodny z warunkami kontraktu, nieuznaniem należności NFZ wobec świadczeniodawcy za udzielenie świadczenia i odmową wypłaty, potrąceniem lub żądaniem jej zwrotu, nałożeniem kary umownej, a w ostateczności rozwiązaniem umowy przez NFZ w trybie natychmiastowym – przy czym ostatnia z kar pociąga za sobą również odpowiedzialność administracyjną (patrz niżej). 
Odpowiedzialności cywilnej (wyłącznie deliktowej) podlegają też błędy i nadużycia w zakresie ordynowania (opełnione przez świadczeniodawców NFZ) i
realizacji zaopatrzenia w leki lub środki pomocnicze (popełniane przez apteki, punkty apteczne lub punkty zaopatrzenia w środki pomocnicze, posiadające umowę z NFZ). Świadczeniodawca, który popełnia błędy lub nadużycia w zakresie wystawiania refundowanych recept lub zleceń na zaopatrzenie w refundowane środki pomocnicze lub wyroby medyczne, może być obciążany karą umowną skutkującą koniecznością zwrotu do NFZ kwoty nienależnej refundacji. Z kolei za błędy i nieprawidłowości w zakresie realizacji recept refundowanych odpowiedzialność ponosi posiadająca umowę z NFZ apteka ogólnodostępna lub punkty apteczny, zaś za błędy i nadużycia w realizacji zleceń na refundowane środki pomocnicze i wyroby medyczne ponosi realizator zaopatrzenia (podmiot leczniczy prowadzący posiadającą umowę z NFZ pracownię lub punkt zaopatrzenia). Także w tym przypadku nałożenie kary umownej skutkuje zwykle koniecznością zwrotu do NFZ kwoty nienależnej refundacji, a w ostateczności rozwiązaniem umowy przez NFZ w trybie natychmiastowym – przy czym ostatnia z kar pociąga za sobą również odpowiedzialność administracyjną (patrz niżej).
Służbowa odpowiedzialność majątkowa.
W przypadku pracowników medycznych pozostających w stosunku pracy, zastosowanie ma art. 120 Kodeksu pracy, zgodnie z którym w razie wyrządzenia szkody przez pracownika przy wykonywaniu przez niego obowiązków pracowniczych osobie trzeciej, zobowiązany do naprawienia szkody jest wyłącznie pracodawca, który może jednak w następstwie dochodzić od pracownika kwoty wypłaconej pacjentowi tytułem odszkodowania, ale tylko do wysokości trzymiesięcznego wynagrodzenia tego pracownika. Pracownik jest obowiązany do naprawienia szkody w pełnej wysokości wyłącznie wtedy, jeśli wyrządzi szkodę z winy umyślnej. 
Analogiczne zasady sformułowane są w ustawach dotyczących żołnierzy oraz funkcjonariuszy, odpowiednio: o obronie Ojczyzny, a także w ustawie o odpowiedzialności majątkowej funkcjonariuszy Policji, Straży Granicznej, Straży Marszałkowskiej, Służby Celno-Skarbowej, Służby Ochrony Państwa, Państwowej Straży Pożarnej, Służby Więziennej, Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego, Służby Wywiadu Wojskowego i Centralnego Biura Antykorupcyjnego. 
Jeżeli natomiast błąd medyczny popełniony został przez osobę wykonującą zawód medyczny pracującą lub pełniącą służbę w roli lub w strukturach organu władzy publicznej (np. jako państwowy inspektor sanitarny, państwowy inspektor farmaceutyczny lub lekarz orzecznik) i spełnia ustawowe przesłanki dla uznania go za błąd funkcjonariusza publicznego przy wykonywaniu władzy publicznej wskutek jego nieumyślnego działania lub zaniechania prowadzącego do rażącego naruszenia prawa, to instytucja publiczna obsługująca organ, działająca w imieniu Skarbu Państwa lub innej publicznej osoby prawnej bezpośrednio ponoszącej odpowiedzialność odszkodowawczą za błąd, może – zgodnie z przepisami o odpowiedzialności majątkowej funkcjonariuszy publicznych za rażące naruszenie prawa – dochodzić od sprawcy błędu odszkodowania w wysokości nieprzekraczającej dwunastokrotności jego wynagrodzenia.
Odpowiedzialność administracyjna.
Świadczeniodawca, z którym NFZ rozwiązał umowę w trybie natychmiastowym, ponosi odpowiedzialność administracyjną, ponieważ oferta – składana przez świadczeniodawcę, z którym w okresie 5 lat poprzedzających ogłoszenie postępowania, została rozwiązana przez Fundusz umowa o udzielanie świadczeń opieki zdrowotnej w zakresie lub rodzaju odpowiadającym przedmiotowi ogłoszenia, bez zachowania okresu wypowiedzenia z przyczyn leżących po stronie świadczeniodawcy – podlega w postępowaniu konkursowym NFZ odrzuceniu z mocy ustawy. Sankcja ta dotyczy również umów z aptekami, punktami aptecznymi lub podmiotami leczniczymi prowadzącymi pracownię lub punkt zaopatrzenia. Decyzję o odrzuceniu oferty lub wniosku o zawarcie umowy zaskarżyć można do sądu administracyjnego. 
W przypadku błędów i nadużyć w zakresie refundowanych recept i zleceń na zaopatrzenie w środki pomocnicze lub wyroby medyczne wystawionych w podmiocie nieposiadającym umowy z NFZ, brak jest podstaw prawnych do nakładania na podmiot kary umownej. Stosowana jest natomiast wówczas odpowiedzialność administracyjna bezpośrednio w stosunku do osoby wykonującej zawód medyczny będącej wystawcą recepty lub zlecenia, a sankcją jest kara pieniężna w wysokości kwoty nienależnej refundacji. W tego rodzaju sprawach spory rozstrzyga sąd administracyjny. 
W przypadku błędu medycznego popełnionego w szpitalu można dochodzić roszczeń z tytułu szkód majątkowych i niemajątkowych na drodze administracyjnego postępowania przed wojewódzkimi komisjami ds. orzekania o zdarzeniach medycznych działającymi przy wojewodach. Celem postępowania przed wojewódzką komisją jest ustalenie czy zdarzenie, którego następstwem była szkoda majątkowa lub niemajątkowa, stanowiło zdarzenie medyczne.
Osobista odpowiedzialność administracyjna osoby wykonującej zawód medyczny ponoszona jest także niekiedy wskutek błędu orzeczniczego/opiniodawczego – błędów lub nieprawidłowości dotyczących wydawania różnego typu orzeczeń lekarskich o stanie zdrowia, których wydawanie zastrzeżono dla posiadającego określone kwalifikacje lekarza wpisanego przez właściwy organ na odpowiednią listę lekarzy uprawnionych do wydawania określonego rodzaju urzeczeń prawnie wymaganych dla pełnienia określonej funkcji, wykonywania określonej działalności lub uzyskania określonych uprawnień, np. do kierowania pojazdami, uzyskania pozwolenia na broń itp., wydawania orzeczeń o zdolności lub niezdolności do uczestniczenia w postępowaniu sądowym lub prokuratorskim przez lekarza sądowego wpisanego na listę właściwego sądu okręgowego lub wojskowego sądu okręgowego, czy też wydawania orzeczeń przez lekarza, lekarza dentystę lub felczera upoważnionego przez ZUS do orzekania o czasowej niezdolności do pracy (wystawiania zwolnień lekarskich – również dla ubezpieczonych w KRUS, ubezpieczonych w innym państwie EOG lub Szwajcarii, sędziów i prokuratorów objętych przepisami o uposażeniu, funkcjonariuszy służb mundurowych lub żołnierzy zawodowych objętych przepisami o zaopatrzeniu emerytalnym, a także dla bezrobotnych). Ten rodzaj odpowiedzialności dotyczy również wydawania opinii biegłego przez osobę wykonującą zawód medyczny wpisaną na listę biegłych właściwego sądu okręgowego lub wojskowego sądu okręgowego. Sankcją administracyjną za nadużycia lub nierzetelne sporządzanie orzeczeń jest zwykle decyzja właściwego organu o czasowym zawieszeniu lub o całkowitym pozbawieniu danych uprawnień orzeczniczych poprzez skreślenie przez właściwy organ z listy lekarzy uprawnionych do wydawania określonego rodzaju orzeczeń, czy też skreślenie osoby wykonującej zawód medyczny z przez właściwy sąd z listy biegłych. Na decyzję o skreśleniu służy skarga do wojewódzkiego sądu administracyjnego. Decyzja taka nie wyklucza jednak ponoszenia w rażących przypadkach odpowiedzialności karnej. 
Dla odmiany, działalność administracyjna lekarzy orzeczników ZUS, KRUS, członków komisji lekarskich służb mundurowych lub komisji lekarskich ds. kwalifikacji wojskowej, członków zespołów do spraw orzekania o niepełnosprawności, naczelnych lekarzy uzdrowisk czy konsultantów w ochronie zdrowia podlega (w zależności od formy i miejsca zatrudnienia) odpowiedzialności dyscyplinarnej pracowników, funkcjonariuszy lub żołnierzy, a w przypadkach zatrudnienia w oparciu o umowę cywilnoprawną – odpowiedzialności cywilnej, ponieważ ich uprawnienia orzecznicze lub opiniodawcze nie są nadawane administracyjnie, lecz wynikają z zatrudnienia lub służby na stanowisku orzecznika. Ewentualne spory rw tym zakresie rozstrzyga sąd ubezpieczeń społecznych, a w przypadku umowy cywilnoprawnej - sąd cywilny.
Błąd organizacyjny w jakimkolwiek podmiocie wykonującym działalność leczniczą może skutkować ponadto:
Odpowiedzialność karna.
Rozważnego zastanowienia wymaga decyzja o skierowaniu sprawy do trybu karnego. W postępowaniu karnym wina przedstawiciela zawodu medycznego nie może budzić najmniejszych wątpliwości (domniemanie niewinności), podczas gdy w procesie cywilnym wystarcza samo uprawdopodobnienie związku przyczynowego co znacznie upraszcza postępowanie.
W procesie karnym ustalenie błędu medycznego zależy od odpowiedzi na pytanie, czy postępowanie pracownika medycznego w konkretnej sytuacji i z uwzględnieniem całokształtu okoliczności istniejących w chwili zabiegu, a zwłaszcza tych danych, którymi wówczas dysponował lub mógł dysponować, zgodne było z wymaganiami aktualnej wiedzy i nauki medycznej oraz powszechnie przyjętej praktyki.
Osoby wykonujące zawód medyczny ponoszą najczęściej odpowiedzialność karną z artykułów:
Katalog orzekanych kar może obejmować m.in.:
Wyrok skazujący stanowi podstawę do dochodzenia przez poszkodowanego odpowiedzialności cywilnej, ponadto sąd lub prokurator może również powiadomić podmioty właściwe do uruchomienia procedur odpowiedzialności dyscyplinarnej lub zawodowej, co może skutkować między innymi dożywotnim pozbawieniem prawa wykonywania zawodu medycznego. 
Zatarcie kary nie oznacza automatycznie całkowitego ustąpienia jej skutków, w szczególności w zawodach, dla których obowiązują kwalifikowane normy moralno-etyczne: zawodach zaufania publicznego, czy też w zawodach nauczyciela lub nauczyciela akademickiego. Zatarcie nie oznacza na przykład, że osoba uznawana jest automatycznie za ponownie będącą "o nienagannej postawie moralnej i etycznej" wymaganej dla uzyskania prawa wykonywania zawodu lekarza. 
W przypadku, gdy osoby zatrudnione w podmiocie wykonującym działalność leczniczą, aptece ogólnodostępnej lub hurtowni farmaceutycznej (prowadzonych w formie innej, niż działalność jednoosobowa, spółka cywilna lub jednostka budżetowa) fałszują dokumentację (art. 270 § 1 k.k.) np. w celu uniknięcia odpowiedzialności za błąd medyczny, odpowiedzialności karnej może podlegać także podmiot jako całość, na zasadach ustawy z dnia 28 października 2002 r. o odpowiedzialności podmiotów zbiorowych za czyny zabronione pod groźbą kary ().
Odpowiedzialność w sprawach o wykroczenia.
W sytuacji popełnienia przez osobę wykonującą zawód medyczny czynów uznawanych powszechnie za czyny mniejszej wagi, podlegających odpowiedzialności w sprawach o wykroczenia na podstawie kodeksu wykroczeń lub innych ustaw, może ona podlegać odpowiedzialności wykroczeniowej. Dotyczy to np. pozostawania pod wpływem alkoholu w miejscu pracy lub zakłócania porządku publicznego, czy też niedopełnienia obowiązków związanych ze zgłaszaniem chorób zakaźnych lub zakażeń u ludzi. Kary za wykroczenia nie prowadzą same w sobie do czasowej lub trwałej utraty uprawnień zawodowych, mogą one jednak stanowić w zawodach, dla których obowiązują kwalifikowane normy moralno-etyczne, wystarczający powód dla uruchomienia postępowania w trybie odpowiedzialności dyscyplinarnej, zawodowej, lub (w przypadku lekarzy sądowych, biegłych sądowych lub osób posiadających poświadczenie bezpieczeństwa uprawniające do dostępu do informacji niejawnych) administracyjnej. Ponadto mogą one stanowić przesłankę uprawdopodabniającą zarzut nienależytego lub niestarannego wykonywania obowiązków zawodowych podnoszony w sprawach cywilnych roszczeń dochodzonych w reżimie odpowiedzialności kontraktowej.
Służbowa, doktorancka, studencka, uczniowska i rzemieślnicza odpowiedzialność dyscyplinarna.
W zależności od sposobu lub miejsca zatrudnienia, miejsca nauki, służby lub formy wykonywania działalności, osoba wykonująca zawód medyczny może podlegać za popełnienie błędu medycznego ogólnym (obowiązującym także osoby wykonujące czynności niezwiązane z medycyną) zasadom odpowiedzialności dyscyplinarnej, obowiązującym również uczniów, studentów, doktorantów, żołnierzy, funkcjonariuszy, pracowników (w tym ich szczególne grupy) lub przedsiębiorców. Odpowiedzialność dyscyplinarna nie wyklucza ponoszenia odpowiedzialności zawodowej. W niektórych sytuacjach kilka rodzajów odpowiedzialności może się nakładać. 
Pracownicy nieobjęci przepisami szczególnymi.
Jeżeli błąd medyczny był wynikiem nieprzestrzegania przez pracownika ustalonej organizacji i porządku w procesie pracy, przepisów bezpieczeństwa i higieny pracy, przepisów przeciwpożarowych, a także przyjętego sposobu potwierdzania przybycia i obecności w pracy oraz usprawiedliwiania nieobecności w pracy, pracodawca może stosować karę upomnienia lub karę nagany. W przypadku, gdy do błędu doszło wskutek nieprzestrzeganie przez pracownika przepisów bezpieczeństwa i higieny pracy lub przepisów przeciwpożarowych, opuszczenie pracy bez usprawiedliwienia, stawienie się do pracy w stanie nietrzeźwości lub spożywanie alkoholu w czasie pracy – pracodawca może również stosować karę pieniężną. Kara nie może być zastosowana po upływie 2 tygodni od powzięcia wiadomości o naruszeniu obowiązku pracowniczego i po upływie 3 miesięcy od dopuszczenia się tego naruszenia. Jeżeli zastosowanie kary nastąpiło z naruszeniem przepisów prawa, pracownik może w ciągu 7 dni od dnia zawiadomienia go o ukaraniu wnieść sprzeciw. O uwzględnieniu lub odrzuceniu sprzeciwu decyduje pracodawca po rozpatrzeniu stanowiska reprezentującej pracownika zakładowej organizacji związkowej. Nieodrzucenie sprzeciwu w ciągu 14 dni od dnia jego wniesienia jest równoznaczne z uwzględnieniem sprzeciwu. Pracownik, który wniósł sprzeciw, może w ciągu 14 dni od dnia zawiadomienia o odrzuceniu tego sprzeciwu wystąpić do sądu pracy o uchylenie zastosowanej wobec niego kary. W razie uwzględnienia sprzeciwu wobec zastosowanej kary pieniężnej lub uchylenia tej kary przez sąd pracy, pracodawca jest obowiązany zwrócić pracownikowi równowartość kwoty tej kary. Karę uważa się za niebyłą, a odpis zawiadomienia o ukaraniu usuwa z akt osobowych pracownika po roku nienagannej pracy. Pracodawca może, z własnej inicjatywy lub na wniosek reprezentującej pracownika zakładowej organizacji związkowej, uznać karę za niebyłą przed upływem tego terminu.
Konsekwencją popełnienia przez pracownika błędu medycznego może być rozwiązanie przez pracodawcę umowy o pracę bez wypowiedzenia z winy pracownika w razie, gdy błąd medyczny popełniony został w wyniku ciężkiego naruszenia przez pracownika podstawowych obowiązków pracowniczych lub popełnienia przez pracownika w czasie trwania umowy o pracę przestępstwa, które uniemożliwia dalsze zatrudnianie go na zajmowanym stanowisku, jeżeli
przestępstwo jest oczywiste lub zostało stwierdzone prawomocnym wyrokiem, a także jeżeli skutkiem jego skutkiem jest zawiniona przez pracownika utraty uprawnień koniecznych do wykonywania pracy na zajmowanym stanowisku. Rozwiązanie umowy o pracę bez wypowiedzenia z winy pracownika nie może nastąpić po upływie 1 miesiąca od uzyskania przez pracodawcę wiadomości o okoliczności uzasadniającej rozwiązanie umowy. Pracodawca podejmuje decyzję w sprawie rozwiązania umowy po zasięgnięciu opinii reprezentującej pracownika zakładowej organizacji związkowej, którą zawiadamia o przyczynie uzasadniającej rozwiązanie umowy. W razie zastrzeżeń co do zasadności rozwiązania umowy zakładowa organizacja związkowa wyraża swoją opinię niezwłocznie, nie później jednak niż w ciągu 3 dni. Pracownikowi, z którym rozwiązano umowę o pracę bez wypowiedzenia z naruszeniem przepisów o rozwiązywaniu umów o pracę w tym trybie, przysługuje roszczenie o przywrócenie do pracy na poprzednich warunkach albo o odszkodowanie. O przywróceniu do pracy lub odszkodowaniu orzeka sąd pracy. Pracownikowi, który podjął pracę w wyniku przywrócenia do pracy, przysługuje wynagrodzenie za czas pozostawania bez pracy.
Członkowie korpusu służby cywilnej, nienależące do niego osoby zatrudnione w służby zagranicznej, mianowani urzędnicy państwowi, mianowani urzędnicy sądów i prokuratur.
W przypadku błędu medycznego popełnionego przez pracownika medycznego będącego członkiem korpusu służby cywilnej, odpowiada on dyscyplinarnie za naruszenie obowiązków członka korpusu służby cywilnej. Postępowanie dyscyplinarne nie może być wszczęte po upływie trzech miesięcy od dnia powzięcia przez dyrektora generalnego urzędu wiadomości o naruszeniu obowiązków członka korpusu służby cywilnej ani po upływie dwóch lat od popełnienia tego czynu. Jeżeli członek korpusu służby cywilnej z powodu nieobecności w pracy nie ma możliwości złożenia wyjaśnień, bieg trzymiesięcznego terminu nie rozpoczyna się, a rozpoczęty ulega zawieszeniu do dnia jego stawienia się do pracy. Jeżeli błąd medyczny zawiera znamiona przestępstwa, przedawnienie następuje nie wcześniej niż przedawnienie przewidziane w przepisach Kodeksu karnego. Karami dyscyplinarnymi stosowanymi wobec urzędników służby cywilnej są: upomnienie; nagana; pozbawienie możliwości awansowania przez okres dwóch lat na wyższy stopień służbowy; obniżenie wynagrodzenia zasadniczego, nie więcej niż o 25% – przez okres nie dłuższy niż sześć miesięcy; obniżenie stopnia służbowego służby cywilnej; wydalenie ze służby cywilnej. Karami dyscyplinarnymi stosowanymi wobec osób zajmujących wyższe stanowiska w służbie cywilnej oraz pracowników służby cywilnej są:upomnienie; nagana; obniżenie wynagrodzenia zasadniczego, nie więcej niż o 25% – przez okres nie dłuższy niż sześć miesięcy; wydalenie z pracy w urzędzie. Wydalenie ze służby cywilnej lub wydalenie z pracy w urzędzie powoduje zakaz ubiegania się o zatrudnienie w korpusie służby cywilnej przez okres pięciu lat. Sprawy dyscyplinarne członków korpusu służby cywilnej rozpoznają komisje dyscyplinarne: w I instancji – komisja dyscyplinarna; w II instancji – Wyższa Komisja Dyscyplinarna Służby Cywilnej. Sprawy dyscyplinarne osób zajmujących stanowiska dyrektorów generalnych urzędu rozpoznaje w I i II instancji Wyższa Komisja Dyscyplinarna. Przepisy te stosuje się również do członków służby zagranicznej niebędących członkami korpusu służby cywilnej. 
Podobne przepisy dotyczą też mianowanych urzędników państwowych w instytucjach nieobjętych służbą cywilną, a ponadto stosuje się je również do tych urzędników sądów i prokuratury, którzy pozostają zatrudnieni w drodze mianowania, na zasadzie praw nabytych. Szczególnej procedury dyscyplinarnej nie przewiduje natomiast ustawa o pracownikach samorządowych, z której usunięto możliwość zatrudniania urzędników w drodze mianowania, a osobom zatrudnionym wcześniej w ten sposób w samorządach formę zatrudnienia przekształcono mocą ustawy w zwykły stosunek pracy.
Żołnierze zawodowi.
Osoba wykonująca zawód medyczny będąca żołnierzem zawodowym, która popełniła błąd medyczny, ponosi zgodnie z ustawą o obronie Ojczyzny odpowiedzialność dyscyplinarną za popełnienie przewinienia dyscyplinarnego, posiadającego jednocześnie znamiona innego czynu zabronionego, jeżeli to naruszenie prawa miało związek ze służbą wojskową, niezależnie od odpowiedzialności ponoszonej na podstawie innych przepisów. Ponadto ponosi odpowiedzialność dyscyplinarną również za: czyny, za które właściwe organy są uprawnione do nakładania kar porządkowych lub wymierzania kar pieniężnych, jeżeli właściwy organ wystąpił z wnioskiem o ukaranie dyscyplinarne do dowódcy jednostki wojskowej lub kierownika instytucji cywilnej; czyny o znamionach przestępstwa ściganego na wniosek dowódcy jednostki wojskowej albo wykroczenia ściganego na żądanie dowódcy jednostki wojskowej lub kierownika instytucji cywilnej, jeżeli uprawniony dowódca lub kierownik instytucji cywilnej odstąpił od złożenia wniosku albo żądania; czyny o znamionach przestępstwa lub wykroczenia albo przestępstwa skarbowego lub wykroczenia skarbowego, jeżeli sąd lub prokurator albo inny organ uprawniony do orzekania w tych sprawach wystąpił do dowódcy jednostki wojskowej lub kierownika instytucji cywilnej z wnioskiem o ukaranie dyscyplinarne.
Zgodnie z ustawą o służbie wojskowej żołnierzy zawodowych, prawomocne ukaranie przez organ właściwego samorządu zawodowego karą zawieszenia lub pozbawienia prawa wykonywania zawodu (specjalności zawodowej)e być podstawą do zwolnienia z zawodowej służby wojskowej.
Funkcjonariusze Policji, Straży Granicznej, Państwowej Straż Pożarnej, Służby Ochrony Państwa, Centralnego Biura Antykorupcyjnego, Służby Celno-Skarbowej, Agencji Bezpieczeństwa Wewnętrznego, Agencji Wywiadu, Służby Kontrwywiadu Wojskowego, Służby Wywiadu Wojskowego, Służby Więziennej, Straży Marszałkowskiej.
Osoba wykonująca zawód medyczny będąca funkcjonariuszem, która popełniła błąd medyczny, odpowiada na wniosek przełożonego, sądu lub prokuratora dyscyplinarnie na zasadach określonych w ustawach dotyczących poszczególnych służb. Nie można wszcząć postępowania dyscyplinarnego po upływie 90 dni od dnia otrzymania przez przełożonego wiadomości o popełnieniu przewinienia lub naruszenia dyscypliny służbowej. Jeżeli funkcjonariusz z powodu nieobecności w służbie nie ma możliwości złożenia wyjaśnień, bieg terminu, o którym mowa w ust. 1, nie rozpoczyna się, a rozpoczęty ulega zawieszeniu do dnia stawienia się funkcjonariusza do służby. Nie można wymierzyć funkcjonariuszowi kary dyscyplinarnej po upływie 1 roku od dnia popełnienia czynu, z wyjątkiem wymierzania kary dyscyplinarnej w wyniku wznowienia postępowania dyscyplinarnego, pod warunkiem że kara ta nie jest wyższa od kary dyscyplinarnej wymierzonej w postępowaniu, które zostało wznowione. W przypadku gdy czyn stanowi jednocześnie przestępstwo albo wykroczenie, przedawnienie karalności dyscyplinarnej następuje z upływem okresu przedawnienia karalności przestępstwa albo wykroczenia. Organ dyscyplinarny może wymierzyć jedną z kar, do których zwykle należą: nagana; surowa nagana; nagana z ostrzeżeniem; ostrzeżenie o niepełnej przydatności do służby na zajmowanym stanowisku; wyznaczenie na niższe stanowisko służbowe; obniżenie stopnia; ostrzeżenie o niepełnej przydatności do służby; wydalenie ze służby. Orzeczenie kary wydalenia ze służby powoduje zwykle zakaz przyjęcia do niej przez okres 10 lat. W stosunku do funkcjonariuszy w służbie kandydackiej można ponadto orzec zakaz opuszczania miejsca zakwaterowania na okres nie dłuższy niż 15 dni. Obwiniony ma prawo korzystania z pomocy obrońcy, którym może być wskazany przez obwinionego funkcjonariusz tej samej służby, adwokat albo radca prawny. Obrońca jest uprawniony do reprezentowania obwinionego w granicach udzielonego pełnomocnictwa. Wymierzanie kar dyscyplinarnych należy do komendanta lub szefa biura spraw wewnętrznych danej formacji, komendantów lub szefów właściwych jednostek terenowych, komendantów lub szefów ośrodków szkolenia, komendantów lub szefów ośrodków szkolenia oraz kierowników komórek organizacyjnych komendy głównej lub szefostwa, dowódcy kontyngentu danej formacji wydzielonego do realizacji zadań poza granicami państwa, a przypadku zatrudnienia w komendzie głównej lub szefostwie danej formacji – do komendanta głównego lub do szefa. Od orzeczenia dyscyplinarnego wydanego w pierwszej instancji przysługuje odwołanie do komendanta głównego lub szefa, a od orzeczenia dyscyplinarnego wydanego w pierwszej instancji przez komendanta głównego lub szefa – w zależności od służby: do właściwego ministra, do Prezesa Rady Ministrów lub do Marszałka Sejmu. Orzeczenie wydane przez instancję odwoławczą może być zaskarżone do wojewódzkiego sądu administracyjnego.
Osoby wykonujące zawód medyczny w ramach jednostek współpracujących systemu Państwowe Ratownictwo Medyczne niebędących jednostkami służb mundurowych w zakresie.
a) ratownictwa górniczego.
W stosunku do osoby wykonującej zawód medyczny uczestniczącej w czynnościach ratownictwa górniczego jako ratownik górniczy lub jako osoba przeszkolona w zakresie ratownictwa górniczego niebędąca ratownikiem górniczym, która czynności wykonuje z rażącym niedbalstwem lub z naruszeniem prawa, można orzec, w drodze decyzji, zakaz ich wykonywania, na okres do 2 lat. Postępowanie w tej sprawie nie może zostać wszczęte po upływie roku od dnia zaistnienia zdarzenia uzasadniającego wszczęcie postępowania, a zakaz nie może zostać orzeczony po upływie 5 lat od dnia zdarzenia,
Służba ratownicza zakładu górniczego utrzymywana jest przez przedsiębiorcę prowadzącego zakład górniczy lub – na jego zlecenie – przez jednostkę ratownictwa górniczego (podmiot zawodowo trudniący się ratownictwem górniczym): Centralną Stację Ratownictwa Górniczego w Bytomiu, Oddział/Jednostkę Ratownictwa Górniczo-Hutniczego KGHM Polska Miedź w Lubinie lub Ratowniczą Stację Górnictwa Otworowego w Krakowie. Drużyna ratownicza zakładu górniczego zorganizowana jest w formie kopalnianej lub zakładowej stacji ratownictwa górniczego. Osoba wykonująca zawód medyczny będąca ratownikiem górniczym bierze udział jako członek zastępu ratowniczego w pogotowiu ratowniczym, w ćwiczeniach, pracach profilaktycznych i akcjach ratowniczych; w przypadku wezwania niezwłocznie zgłasza się do kopalnianej stacji ratownictwa górniczego lub wyznaczonego miejsca w sposób określony w planie ratownictwa; poddaje się, nie rzadziej niż co 12 miesięcy, okresowym specjalistycznym badaniom lekarskim; uczestniczy co pięć lat w kursie okresowym dla ratowników górniczych. W przypadku niewywiązywania się z tych obowiązków z przyczyn przez nią zawinionych, kierownik kopalnianej stacji ratownictwa górniczego skreśla ratownika górniczego z ewidencji członków drużyny ratowniczej zakładu górniczego. Ponowny wpis do ewidencji członków drużyny ratowniczej zakładu górniczego następuje po wykonaniu obowiązków. 
W przypadku specjalistycznych drużyn ratowniczych, powoływanych w celu prowadzenia akcji ratowniczych i wykonywania prac profilaktycznych w podziemnym zakładzie górniczym wymagających zastosowania specjalnych technik, w szczególności alpinistycznych lub nurkowych, osoba wykonująca zawód medyczny może brać udział w czynnościach ratowniczych jako ratownik górniczy specjalistycznego zastępu ratowniczego lub jako lekarz przygotowany do współdziałania ze specjalistycznymi zastępami ratowniczymi. Ratownik górniczy specjalistycznego zastępu ratowniczego obok zwykłych obowiązków ratownika górniczego bierze udział w ćwiczeniach specjalistycznych, szkoleniach i zgrupowaniach kondycyjno-szkoleniowych.
W przypadku niewywiązywania się przez z obowiązków z przyczyn przez niego zawinionych, kierownik kopalnianej stacji ratownictwa górniczego skreśla ratownika górniczego z ewidencji członków drużyny ratowniczej zakładu górniczego.
Rzemieślnicy.
Osoby wykonujące jeden z zawodów medycznych zaliczanych do zawodów rzemieślniczych (optyk okularowy, technik ortopeda, protetyk słuchu, obuwnik ortopedyczny), którzy są członkami cechu, odpowiadają zgodnie z art. 6 ustawy o rzemiośle przed sądem cechowym za za naruszenie zasad etyki zawodowej i rzetelnego wykonywania rzemiosła. Do zakresu działania sądu cechowego należy orzekanie kar: upomnienia, nagany, pozbawienia prawa do korzystania z określonych świadczeń cechu na okres do 1 roku, pozbawienia prawa wybieralności do organów cechowych na okres do 3 lat, wykluczenia. Wykluczenie z cechu nie powoduje zakazu wykonywania zawodu, skutkuje jednak prawną utratą możliwości zatrudniania pracowników młodocianych w celu przygotowania zawodowego, ponadto może stanowić przesłankę dla skreślenia rzemieślnika przez sąd z listy biegłych sądowych. W przypadku rozpatrywania sprawy członka sąd cechowy może – niezależnie od orzeczenia kary – zgłaszać wnioski o odwołanie z pełnionej funkcji w organach statutowych organizacji rzemieślniczych. W przypadku rozpatrywania sprawy powstałej wskutek skarg osób korzystających ze świadczeń członka i uznanie skargi za zasadną, sąd niezależnie od orzeczenia kary może zalecić naprawienie wyrządzonej szkody materialnej. Odwołania rozpatruje sąd przy właściwej izbie rzemieślniczej.
Odpowiedzialność zawodowa.
Lekarze i lekarze dentyści.
Ustawa o izbach lekarskich nie używa terminu błąd medyczny. Na podstawie tej ustawy możliwe jest jedynie postępowanie w przedmiocie odpowiedzialności zawodowej obwinionego lekarza przed okręgowym sądem lekarskim właściwej okręgowej izby lekarskiej. Postępowanie prowadzi właściwy okręgowy rzecznik odpowiedzialności zawodowej. Pokrzywdzonym może być osoba fizyczna, prawna lub jednostka organizacyjna bez osobowości prawnej, „której dobro prawne zostało bezpośrednio naruszone lub zagrożone przez przewinienie zawodowe” (art. 57). Rozprawy i ogłoszenie orzeczenia są jawne dla wszystkich. Sąd lekarski może orzec o przewinieniu zawodowym „za naruszenie zasad etyki lekarskiej oraz przepisów związanych z wykonywaniem zawodu lekarza” (art. 53-112). Możliwe kary dla lekarza: upomnienie, nagana, kara pieniężna, czasowy zakaz pełnienia funkcji kierowniczych w ochronie zdrowia, czasowe ograniczenie prawa wykonywaniu zawodu, czasowe zawieszenie prawa wykonywania zawodu albo bezterminowe pozbawienie prawa wykonywania zawodu. Od orzeczenia okręgowego sądu lekarskiego stronom przysługuje odwołanie do Naczelnego Sądu Lekarskiego (art. 90). Od prawomocnego orzeczenia Naczelnego Sądu Lekarskiego przysługuje kasacja do Sądu Najwyższego (art. 95). Naczelna Rada Lekarska (organ kierowniczy Naczelnej Izby Lekarskiej) prowadzi rejestr ukaranych lekarzy i lekarzy dentystów i ma do niego dostęp ten, kto wykaże interes prawny. Ustawa przewiduje także możliwość mediacji (art. 113).
Pozostałe zawody medyczne.
Pozostałe zawody medyczne takie, jak felczer, technik farmaceutyczny, psychoterapeuta, perfuzjonista, dietetyk, technik dentystyczny, fizyk medyczny, asystentka stomatologiczna, higienistka stomatologiczna, higienistka szkolna, protetyk słuchu, elektroradiolog, terapeuta zajęciowy, optometrysta, logopeda, ortoptystka, opiekun medyczny, optyk okularowy, technik ortopeda, instruktor terapii uzależnień, specjalista terapii uzależnień, obuwnik ortopedyczny, dyspozytor medyczny – podlegają odpowiedzialności zawodowej jedynie teoretycznie, na podstawie wciąż obowiązującej ustawy z dnia 18 lipca 1950 r. o odpowiedzialności zawodowej fachowych pracowników służby zdrowia. W praktyce ustawa ta jednak nie funkcjonuje – przewidziane w niej okręgowe komisje kontroli zawodowej przestały istnieć wraz ze zniesieniem wojewódzkich rad narodowych, przy których funkcjonowały. Nowe zasady miały zostać określone w projektowanej ustawie o niektórych zawodach medycznych, ale prace nad nią zostały wstrzymane.

</doc>
<doc id="848242" url="https://pl.wikipedia.org/wiki?curid=848242" title="Zenza">
Zenza



</doc>
<doc id="848245" url="https://pl.wikipedia.org/wiki?curid=848245" title="Klękosiad">
Klękosiad

Klękosiad – forma krzesła ergonomicznego. Składa się zwykle z siedziska oraz części stanowiącej podparcie dla kolan lub goleni. Budowa klękosiadu pozwala zwykle na regulację jego wysokości poprzez zmianę kąta pomiędzy siedziskiem i podparciem. Za główną zaletę klękosiadu uważa się wymuszenie na użytkowniku pozycji wyprostowanej, korzystnej zdrowotnie oraz istotnej z punktu widzenia ergonomii pracy.
Klękosiad w języku handlowym często występuje pod nazwą taboret-klęcznik.
Inne określenia to: klęcznik komputerowy, klęcznik biurowy.

</doc>
<doc id="848246" url="https://pl.wikipedia.org/wiki?curid=848246" title="Ulica Juliusza Słowackiego">
Ulica Juliusza Słowackiego

Polska.
Aleje:
Ulice:

</doc>
<doc id="848248" url="https://pl.wikipedia.org/wiki?curid=848248" title="Czerwone dywany, odmierzony krok">
Czerwone dywany, odmierzony krok

Czerwone dywany, odmierzony krok – zbiór opowiadań fantastycznych Rafała Ziemkiewicza obejmujący opowiadania:
Wydane nakładem wydawnictwa superNOWA w 1996 roku. Opowiadania są potwierdzeniem pesymistycznej wizji autora co do rozwoju współczesnej cywilizacji, jest to wręcz wizja apokaliptyczna, w której rozpada się znany nam świat, szczególnie Europa w dotychczasowej postaci, następuje kryzys wartości, rozwijają się konflikty narodowościowe i religijne, brak też jasnej wizji wyjścia z kryzysu. Opowiadanie "Śpiąca królewna" wyróżniono Nagrodą Zajdla za najlepsze opowiadanie roku 1996, a opowiadanie "Źródło bez wody" było nominowane do tej nagrody w roku 1992.

</doc>
<doc id="848249" url="https://pl.wikipedia.org/wiki?curid=848249" title="Aleja Juliusza Słowackiego">
Aleja Juliusza Słowackiego



</doc>
<doc id="848254" url="https://pl.wikipedia.org/wiki?curid=848254" title="Zamek w Reszlu">
Zamek w Reszlu

Zamek w Reszlu – zamek reszelski położony jest nad brzegiem rzeki Sajny, w południowo-wschodniej części miasta.
Powstał w latach 1350–1401. Był wielokrotnie oblegany i kilkakrotnie zdobywany przez wojska polskie i krzyżackie. W XIX wieku zamek zaadaptowano na więzienie i dopiero po II wojnie światowej postanowiono gruntownie go odrestaurować.
Obecnie na zamku mieści się m.in. oddział Muzeum Warmii i Mazur w Olsztynie, hotel i restauracja.
Historia.
Strażnica.
Budowla ta należała, podobnie jak w Ornecie, Lidzbarku Warmińskim, Jezioranach i Braniewie, do tzw. zamków biskupich. W latach 1251 i 1255 w wyniku ustaleń pomiędzy zakonem krzyżacki i biskupami Warmia została podzielona między biskupów i kapitułę.
Przed nastaniem Krzyżaków, a także biskupów warmińskich okolice Reszla zamieszkiwały pruskie plemiona Bartów. W fundamentach zamku, w południowym skrzydle, archeolodzy odnaleźli ślady umocnień, które pochodzą z okresu przedkrzyżackiego. Po dokonaniu podboju Warmii w latach 40. XIII wieku fortyfikacje te wykorzystali zapewne Krzyżacy na potrzeby własnej strażnicy. To, że istniał w tym miejscu gródek, potwierdza dokument wystawiony przez biskupa warmińskiego Anzelma 27 grudnia 1254 roku, kiedy ustalono granicę między włościami biskupimi a terytoriami podległymi zakonowi. Już wówczas Reszel określany był łacińskim mianem "castrum".
Mimo że należał do biskupów, wobec zagrożenia pruskiego do 1273 były tam osadzone załogi krzyżackie. Obawy nie były bezpodstawne. W 1260 wybuchło powstanie pruskie. W pierwszych miesiącach walk Krzyżacy utracili większość placówek na Warmii. Załoga Reszla, nie czekając na pruskie oblężenie, spaliła strażnicę i ukradkiem uciekła. Ostatecznie do 1273 powstanie Prusów zostało stłumione.
Budowa warowni.
Po powrocie do Reszla Krzyżacy odbudowali gródek, który w postaci drewniano-ziemnej warowni przetrwał zapewne aż do połowy XIV wieku. Ponieważ obok rozwinęła się osada, która w 1337 uzyskała lokację na prawie chełmińskim, wkrótce pilną potrzebą stało się jej zabezpieczenie. Najprawdopodobniej pierwszy powstał zamek biskupi. Wkrótce zaś miasto, które wyrosło obok niego, połączono murami obronnymi umocnieniami tej biskupiej warowni. Całość założenia sprawiła wrażenie jednego potężnego systemu obronnego, ale wieże zamku zdecydowanie przewyższały baszty miejskie. Gdyby miasto padło wtedy zamek mógłby się bronić dalej, natomiast gdyby nieprzyjacielowi udał się zdobyć warownię, miasto zostałoby bezbronne.
Na miejscu strażnicy wzniesiono zamek, który objął południowo-wschodnie naroże miasta. Był to czworoboczny obiekt o wymiarach 43x45 metrów. Najpierw budynek powstał od strony wschodniej. Z pozostałych stron dziedziniec został zamknięty ceglanym murem, wzniesionym na kamiennej podstawie. Wjazd na zamek umiejscowiono w kurtynie zachodniej. W narożu północno-zachodnim wzniesiono potężną cylindryczną wieżę postawioną na kwadratowym cokole. Od XIV do XVI wieku była ona kilkakrotnie podwyższana. Osiągnęła osiem kondygnacji, a grubość muru na najwyższych piętrach przekraczała cztery metry. Początkowo, kiedy była niższa posiadała krenelaż, natomiast w XVI wieku po podwyższeniu przystosowano ją do broni palnej. W górnym odcinku zastosowano fryz arkadowy i okienka strzelnicze zamiast krenelażu. Wieża posiadała też stożkowaty dach, który spłonął kiedy wybuchł pożar. W końcu XIV wieku rozbudowana została także brama wjazdowa. Przejazd bramny zabezpieczono wysoką czworoboczną wieżą wysuniętą przed lico muru. Opuszczona brona zamykająca wjazd umiejscowiona została w wysokiej na kilkanaście metrów wnęce. Nad wnęką znajdowały się jeszcze dwie kondygnacje, w których mieściły się pokoje straży. Wejście na wieżę bramną wiodło z chodników straży, które biegły wzdłuż muru obronnego od wewnątrz. W kurtynie północnej na odcinku wiodącym do wieży głównej, otworzono system zwieńczenia muru. Od strony zachodniej mur kurtynowy składa się z zadaszonego od wewnątrz chodnika straży, machikułów oraz okienek strzelniczych.
Na przełomie XIV i XV wieku wzniesiono od południa nowy budynek mieszkalny. Specjaliści twierdzą, że w narożu południowo-wschodnim była jeszcze jedna wieża, być może bliźniaczo podobna do zachowanej północno-wschodniej. W czterokondygnacyjnym budynku wschodnim w piwnicach znajdowały się magazyny i składy żywności. Na parterze były m.in. kuchnia, spiżarnia i zbrojownia. Na pierwszym piętrze – komnaty mieszkalne. Tam miał swoje pokoje burgrabia sprawujący pieczę nad zamkiem. Najwyższą kondygnację wykorzystano także jako magazyn i spichlerz. Na to piętro można się było dostać z chodników straży. Trzykondygnacyjne skrzydło południowe miało charakter reprezentacyjny. Na jego pierwszym piętrze znajdowały się pokoje biskupa oraz refektarz, a w części południowo-wschodniej kaplica, która posiadała sklepienie gwiaździste. Również pozostałe pomieszczenia na piętrach obu skrzydeł prawdopodobnie posiadały sklepienia gwiaździste i krzyżowo-żebrowe.
Komunikację między budynkami zapewniały ozdobne murowane krużganki.
Modernizacja.
W XV wieku system obronny zamku zmodernizowano. Powstał wówczas jeszcze jeden pas obronny. Niższy zewnętrzny mur otoczył całe XVI – wieczne założenia. Wjazd na zamek umieszczony został w południowo-zachodnim narożu, w kwadratowej wieży bramnej. Wzmocniono północną kurtynę murów, wzniesiono tam dwie półokrągłe baszty trzecią, w ¾ okrągłą, która poprzedza główną wieżę. Środkowa baszta była jednocześnie latryną zamkową. Miała połączenie ze skrzydłem północnym nadwieszonym murowym chodnikiem.
Dzieje militarne.
Zamek reszelski mimo doskonałych umocnień, był wielokrotnie zdobywany, bowiem albo nie miał go kto bronić, albo załoga nie była zbyt zdeterminowana do walki. Wydaje się, że wojska polskie zajęły go, nie napotykając większego oporu, zarówno w 1410, jak i w 1414. Być może dzięki temu miasto i zamek nie zostały wówczas poważnie zniszczone.
W czasie wojny trzynastoletniej miasto wraz z załogą zamku przystąpiło do Związku Pruskiego, konfederacji miast i szlachty Pomorza Gdańskiego, działającej przeciwko władzy Krzyżaków. Już w sierpniu 1455 podeszły pod miasto krzyżackie oddziały zaciężne pod dowództwem komtura von Plauena. Po zdobyciu zamku władzę przejął starosta krzyżacki. Władał nim do 1462, kiedy Krzyżacy oddali zamek sprzymierzającemu się wówczas biskupowi warmińskiemu Pawłowi Legendorfowi. W końcowym okresie wojny biskup ponownie przeszedł na stronę polską, a Reszel stał się miejscem koncentracji polskich wojsk.
W czasie tzw. wojny księżej w 1472 zamek, obsadzony przez rycerza mazurskiego w imieniu króla Polski, był bezskutecznie oblegany przez biskupa Tungena.
Podczas ostatniej wojny polsko-krzyżackiej w latach 1519–1521 biskup warmiński bez walki przekazał swe zamki polskim wojskom.
Późniejsze zmiany.
W latach 1594–1597 z inicjatywy kardynała Andrzeja Batorego, bratanka króla Stefana Batorego, warownię przekształcono w rezydencję. Zamek ostatecznie utracił znaczenie militarne. Często przybywali tu kolejni biskupi warmińscy. Zamek, jak wiele innych, został zniszczony w epoce wojen polsko-szwedzkich. Szwedzi, którzy byli protestantami, ochoczo grabili posiadłości Kościoła katolickiego w całej Europie. Kolejne stulecia nie przyniosły przywrócenia świetności warowni biskupiej.
Po pierwszym rozbiorze Polski królowie pruscy utworzyli na zamku więzienie. W 1806 wybuchł pożar miasta i zamku. Zniszczeniu najbardziej uległa wieża główna. W 1807 wybuchł kolejny, który spustoszył do końca zamek. Po pożarze jedyną ocalałą zabudową była wybudowana pod koniec XVIII wieku część kompleksu szkolno-klasztornego jezuitów składająca się z dwóch piętrowych gmachów szkolnych łączących cechy baroku i klasycyzmu.
W latach 20. XIX w. południowe skrzydło zaadaptowano na kościół ewangelicki. Skrzydło wschodnie i południowe zostały obniżone do wysokości murów kurtynowych. Zamurowano lub przekształcono wiele otworów okiennych i drzwiowych. Rozebrano do końca mury obronne, bramę wjazdową i basztę w narożniku północno-zachodnim. Zeszpeciło to architekturę założenia, które w tej formie pozostaje do dziś.
W okresie międzywojennym rozpoczęto na zamku prace rekonstrukcyjne, które z przerwami trwają do chwili obecnej.

</doc>
<doc id="848259" url="https://pl.wikipedia.org/wiki?curid=848259" title="Bretoński Narodowo-Socjalistyczny Ruch Robotniczy">
Bretoński Narodowo-Socjalistyczny Ruch Robotniczy

Bretoński Narodowo-Socjalistyczny Ruch Robotniczy (fr. Mouvement Ouvrier Social-National Breton) – bretońskie faszystowskie, nacjonalistyczne i separatystyczne ugrupowanie polityczne istniejące w 1941 r.
Partia została założona w 1941 r. w Rennes z inicjatywy Théophile’a Jeusseta, który wystąpił z Bretońskiej Partii Narodowej. Działała na obszarze departamentu Ille-et-Vilaine w okupowanej przez wojska niemieckie Bretanii. Reprezentowała poglądy klasy robotniczej w separatystycznym ruchu bretońskim. Jej 25-punktowy program, opierający się na powstaniu nowego porządku europejskiego, zawierał odrzucenie gaullismu, jako idei wyrażanej przez bretońską burżuazję oraz eksponował hasła "chleba dla Bretończyków, pokoju dla Europy i wolności dla Bretanii". Miał do tego doprowadzić wysiłek samego narodu bretońskiego, bez wsparcia Wielkiej Brytanii, Francji, czy hitlerowskich Niemiec. Nieliczni członkowie partii rekrutowali się spośród robotników fabryk i warsztatów w miastach Ille-et-Vilaine. W Rennes były urządzane spotkania partyjne. T. Jeusset podjął bezpośrednie akcje wraz z małą grupą komunistów-separatystów, którzy poparli jego działalność. Przeprowadzili oni kampanię malowania na murach domów napisów wymierzonych przeciwko François Ripertowi, prefektowi Ille-et-Vilaine. Próbowali także rozbić – stojący w ogrodzie botanicznym w Rennes – pomnik bretońskiego i francuskiego rycerza z XIV wieku, Bertranda du Guesclin, którego uznali za zdrajcę. Jeszcze w 1941 r. partia zaprzestała działalności.

</doc>
<doc id="848261" url="https://pl.wikipedia.org/wiki?curid=848261" title="Juliet Gellatley">
Juliet Gellatley

Juliet Gellatley – brytyjska pisarka promująca wegetarianizm i obrończyni praw zwierząt.
W październiku 1994 roku założyła fundację Viva! (Vegetarians International Voice for Animals); wcześniej była dyrektorką brytyjskiego Towarzystwa Wegetariańskiego.
Została wegetarianką w wieku 15 lat. Większą część swojego życia spędza, prowadząc kampanie na rzecz zwierząt.
Jest autorką książek: "Milcząca arka. Mięso – zabójca świata, Viva! Wegetarianizm."

</doc>
<doc id="848263" url="https://pl.wikipedia.org/wiki?curid=848263" title="Moszczenica Pomorska">
Moszczenica Pomorska

Moszczenica Pomorska – przystanek kolejowy w Moszczenicy, w województwie pomorskim, w Polsce. Stacja znajduje się przy strategicznie ważnej do 1945 roku magistrali kolejowej Berlin-Królewiec (tzw. Ostbahn). W pobliżu dworca znajduje się przystanek MZK Chojnice do którego kursuje autobus LN (dworzec pkp Chojnice - Doręgowice).
W roku 2017 przystanek obsługiwał 0–9 pasażerów na dobę.

</doc>
<doc id="848266" url="https://pl.wikipedia.org/wiki?curid=848266" title="Prosper Guéranger">
Prosper Guéranger

Dom Prosper Guéranger (ur. 4 kwietnia 1805 w Sablé-sur-Sarthe, zm. 30 stycznia 1875 w Solesmes) – francuski benedyktyn, Sługa Boży Kościoła katolickiego, odnowiciel zakonu we Francji po kasacie podczas Rewolucji francuskiej, opat klasztoru św. Piotra w Solesmes, jeden z inicjatorów ruchu odnowy liturgicznej.
Życiorys.
W 1837 został mianowany przez papieża Grzegorza XVI opatem klasztoru św. Piotra w Solesmes oraz przełożonym generalnym odnowionej kongregacji benedyktyńskiej we Francji. Następnie wznowił działalność kilku opactw benedyktynów i sióstr benedyktynek - m.in. razem z matką Cécile Bruyère doprowadził do powstania opactwo św. Cecylii w Solesmes.
Publikował wiele artykułów i książek z zakresu liturgiki (ceniony "L'Année liturgique", pol. "Rok liturgiczny") i historii Kościoła.
Guéranger organizował też w Solesmes rekolekcje zamknięte dla świeckich i duchownych, w których uczestniczyli m.in. Henri Lacordaire i Charles de Montalembert.
Był życzliwy sprawom polskim i utrzymywał kontakty z powstańcami i emigrantami, np. Bogdanem Jańskim, Hieronimem Kajsiewiczem i Piotrem Semenenką.

</doc>
<doc id="848268" url="https://pl.wikipedia.org/wiki?curid=848268" title="Arthur Benton">
Arthur Benton

Arthur Lester Benton (ur. 16 października 1909 w Nowym Jorku, zm. 27 grudnia 2006 w Glenview) – amerykański neuropsycholog, pracownik Uniwersytetu Iowa w Stanach Zjednoczonych.
Życiorys.
W latach 40. XX wieku założył laboratorium neuropsychologiczne na Uniwersytecie Iowa (funkcjonujące do dziś pod jego imieniem) i skąd odszedł z tytułem profesora emerytowanego. Był autorem licznych badań, artykułów i książek w zakresie neuropsychologii, z których wiele jest cytowanych po dziś dzień. Był również autorem wielu metod psychometrycznych służących eksperymentalnej bądź klinicznej ocenie zaburzeń procesów poznawczych powstałych w wyniku uszkodzenia mózgu, w tym Testu Pamięci Wzrokowej Bentona (BVMT), stosowanego do oceny sprawności wzrokowo-motorycznej (grafomotorycznej), umiejętności wzrokowo-przestrzennych, bezpośredniej pamięci wzrokowej i generalnie zdolności do spostrzegania. W Polsce (i nie tylko) test ten wszedł w zakres tzw. triady organicznej.

</doc>
<doc id="848274" url="https://pl.wikipedia.org/wiki?curid=848274" title="Kyle Christener">
Kyle Christener



</doc>
<doc id="848281" url="https://pl.wikipedia.org/wiki?curid=848281" title="Jim Crow">
Jim Crow



</doc>
<doc id="848282" url="https://pl.wikipedia.org/wiki?curid=848282" title="Port lotniczy Edynburg">
Port lotniczy Edynburg

Port lotniczy Edynburg ("Edinburgh Airport") – port lotniczy położony 13 km na zachód od centrum Edynburga, w Szkocji. W 2016 roku obsłużył 12,3 miliona pasażerów. Posiada jeden terminal pasażerski, a w nim 27 gate'ów. 

</doc>
<doc id="848290" url="https://pl.wikipedia.org/wiki?curid=848290" title="Internalizacja">
Internalizacja

Internalizacja (ang. "internalization", z łac. "internus" – wewnętrzny; pow. z "inter" – między) – mechanizm występujący w wielu dziedzinach nauki. 
Ekonomia i zarządzanie.
Internalizacja – ekonomiczna teoria laureata Nagrody Nobla w dziedzinie ekonomii R. Coase’a polegająca na dokonywaniu transakcji wewnętrznych w ramach tego samego przedsiębiorstwa, jest przeciwieństwem eksternalizacji (czyli jednej z form internacjonalizacji przedsiębiorstwa), warunkiem procesu internalizacji jest przejęcie kontroli nad dostawcą lub odbiorcą, stosując internalizację dane przedsiębiorstwo może omijać rynek, który jest nieatrakcyjny. Internalizacja częściowo pokrywa się z insourcingiem.
Finanse.
Internalizacja – w nauce o finansach – to realizacja zlecenia przez brokera w ramach własnych zapasów (ang. "firms' own inventory") zamiast realizacji zlecenia na rynku. W efekcie internalizacji broker może zarabiać również na spreadach, co jest dla niego niewątpliwie korzystne.
Nauki społeczne.
Internalizacja, uwewnętrznianie – mechanizm polegający na przyjmowaniu za własne narzucanych z zewnątrz postaw, poglądów, norm i wartości. W socjologii fenomenologicznej Petera Bergera i Thomasa Luckmanna jest składową triady, na którą składają się także obiektywizacja i eksternalizacja. W psychologii jest rozumiana jako mechanizm obronny. 
Na początku główną rolę w tym procesie pełnią rodzice dziecka (szczególnie gdy jest ono w wieku przedszkolnym i w pierwszych latach uczęszczania przez nie do szkoły), później wychowawcy oraz grupy rówieśnicze, a po osiągnięciu przez daną osobę wieku dorosłego grupy społeczne i jednostki, z którymi się ona identyfikuje i które są dla niej autorytetem.
W wyniku internalizacji normy heteronomiczne (ustanowione nie przez tych, których mają obowiązywać) przekształcają się w normy autonomiczne (ich przestrzeganie nie wymaga już kontroli z zewnątrz). Internalizacja jest więc jednym z najważniejszych mechanizmów socjalizacji i społecznego rozwoju człowieka.

</doc>
<doc id="848296" url="https://pl.wikipedia.org/wiki?curid=848296" title="Internalizacja (socjologia)">
Internalizacja (socjologia)



</doc>
<doc id="848297" url="https://pl.wikipedia.org/wiki?curid=848297" title="Port lotniczy Lizbona">
Port lotniczy Lizbona

Lotnisko Humberto Delgado w Lizbonie ("Aeroporto Humberto Delgado") – międzynarodowe lotnisko położone 7 km na północ od centrum Lizbony. Jest największym portem lotniczym Portugalii. W 2019 roku obsłużył 31 173 000 pasażerów, wzrost liczby pasażerów w porównaniu w rokiem 2018 wyniósł 7,3%. 15 maja 2016 roku lotnisko zmieniło nazwę na Aeroporto Humberto Delgado.

</doc>
<doc id="848300" url="https://pl.wikipedia.org/wiki?curid=848300" title="Paweł Rożyński">
Paweł Rożyński

Paweł Rożyński (ur. 13 marca 1976) – polski urzędnik państwowy, w 2007 I wicewojewoda wielkopolski.
Życiorys.
W 1994 rozpoczął pracę w firmie z branży reklamowej. W 2000 ukończył studia w Poznaniu, uzyskując tytuł zawodowy magistra prawa. Pełnił funkcję dyrektora Zakładu Obsługi Administracji Wielkopolskiego Urzędu Wojewódzkiego. Związany z Prawem i Sprawiedliwością. W lutym 2007 został I wicewojewodą wielkopolskim. Stanowisko to zajmował do 30 listopada tego samego roku.

</doc>
<doc id="848301" url="https://pl.wikipedia.org/wiki?curid=848301" title="Kronika Miasta Kalisz">
Kronika Miasta Kalisz

Kronika Miasta Kalisz – Kalischer Stadt-Chronik, dwujęzyczny (polsko-niemiecki) tygodnik społeczno-kulturalny wydawany w 1805 w Kaliszu.

</doc>
<doc id="848306" url="https://pl.wikipedia.org/wiki?curid=848306" title="S-Bahn">
S-Bahn

S-Bahn – systemy kolei obsługujące aglomeracje miejskie szybkimi elektrycznymi zespołami trakcyjnymi w krajach niemieckojęzycznych.
Systemy tego typu charakteryzują się najczęściej pociągami kursującymi w regularnych, stałych odstępach czasu, po oddzielnych torach lub po liniach przeznaczonych do ruchu regionalnego i towarowego, często też w tunelach pod centrami miast, np. w Berlinie czy w Monachium.

</doc>
<doc id="848310" url="https://pl.wikipedia.org/wiki?curid=848310" title="Antropologia religii">
Antropologia religii

Antropologia religii – dział antropologii kulturowej zajmujący się zależnością między cechami społeczeństw, a wyznawaną przez nie religią. Często mylona jest z antropologią religijną.
Jedną z bardziej aktywnych uczonych na polu antropologii religii w XX w. była zmarła w 2007 r. w wieku 86 lat Brytyjka Mary Douglas, profesor najstarszej londyńskiej uczelni University College. Należała do szkoły, zwanej „antropologiczną nowoczesnością” ("Antropologiacal modernism"), której inicjatorem był Bronisław Malinowski, prof. londyńskiej School of Economics. W Polsce antropologią religii zajmował się m.in. prof. Andrzej Wierciński. W jego zainteresowania wchodziła m.in. analiza rozwoju świadomości religijnej człowieka. Według niego dokonywał się on według następujących etapów:

</doc>
<doc id="848311" url="https://pl.wikipedia.org/wiki?curid=848311" title="Adrenalektomia">
Adrenalektomia

Adrenalektomia – zabieg operacyjny polegający na chirurgicznym usunięciu nadnercza. 
Metody operacyjne.
Po obustronnej adrenalektomii konieczna dożywotnia suplementacja niezbędnych do życia hormonów kory nadnerczy (kortyzol, mineralokortykoidy).

</doc>
<doc id="848313" url="https://pl.wikipedia.org/wiki?curid=848313" title="Antropologia religijna">
Antropologia religijna

Antropologia religijna lub teologiczna – część doktryny religijnej, teologii, której przedmiotem jest natura człowieka, pochodzenie, sens jego istnienia, ukazane w relacji do Stwórcy, Boga, Absolutu. Z kwestiami antropologicznymi ściśle związana jest doktryna zbawcza danej religii i zagadnienia eschatologiczne.
Zagadnienia.
Wśród podstawowych zagadnień antropologii religijnej znajduje się struktura metafizyczna ludzkiej osoby, m.in. kwestia natury i pochodzenia duszy i jej związku z ciałem. 
Przykładowo doktryna buddyjska, nauczająca o wędrówce dusz zakłada zupełnie odmienną koncepcję antropologiczną niż np. chrześcijaństwo, które uznaje eschatologiczne zmartwychwstanie ciał i jedność duchowo-cielesną osoby.
Antropologia chrześcijańska.
Wyłonienie antropologii teologicznej jako osobnej dziedziny teologii chrześcijańskiej spowodowane było, według Battisty Mondin, zwrotem ku człowiekowi w refleksji chrześcijańskiej w wyniku tendencji sekularyzacyjnych w kulturze europejskiej, które pojawiły się wraz z Renesansem. Ten zwrot antropocentryczny miał swe początki w XV w., jednak jego pełna realizacja dokonała się dopiero w XX w. 
Biblia.
Antropologia biblijna postrzega człowieka jako dynamiczną jedność w relacji z innymi, ze światem – zawsze w obecności Boga. Triada, użyta przez św. Pawła, „duch, dusza i ciało” (1 Tes 5,23) wyraża różne aspekty tej samej osoby. Ciało ukazuje relację z innymi ludźmi, dusza siłę życiową, duch zaś relację z Bogiem, jako byt wolny i odpowiedzialny.
Katolicyzm.
Podstawową cechą antropologii chrześcijańskiej jest jej chrystologiczny charakter. Według wiary chrześcijańskiej powołanie człowieka najlepiej ukazane jest w osobie Jezusa Chrystusa. Wyraził to m.in. Sobór watykański II odnosząc tajemnicę osoby ludzkiej do tajemnicy Słowa, które stało się człowiekiem (por. J 1,14):
Najwyższym powołaniem człowieka, które ukazuje Chrystus jest zdolność do więzi z Bogiem. Zdolność tę osoba ludzka ma dzięki temu, że została stworzona na obraz Boga (por.Rdz 1,26-27), jest istotą rozumną, wolną i zdolną do miłości.
Ta istotna prawda o antropologii chrześcijańskiej była w centrum nauczania Jana Pawła II w czasie jego pierwszej pielgrzymki do Polski w czerwcu 1979. Na pl. Zwycięstwa (dziś Piłsudskiego) w Warszawie mówił: 
W przemówieniu do młodzieży akademickiej przed kościołem św. Anny w Dniu Zesłania Ducha Świętego papież mówił o godności człowieka, o tym jaka jest miara jego wielkości. Stwierdził, że są różne miary człowieka, różne kryteria, np. miara "sił fizycz­nych, którymi dysponuje", miara "zmysłów, które umożliwiają mu kontakt z zewnętrznym światem", a także miara "inteligencji, która sprawdza się poprzez wielorakie testy czy egzaminy". Jednak według papieża najbardziej o wielkości człowieka decyduje to, że ma on serce, które napełnić może tylko Duch Święty:
Papież wskazywał również, że dostrzeżenie tej godności i wielkości człowieka może się dokonać jedynie dzięki wrażliwości, którą nazwał "teologiczną", mając na myśli cnoty teologalne.
Znaczące są różnice w nauczaniu, między katolickim postrzeganiem duszy jako nieśmiertelnej, a doktryną Świadków Jehowy, którzy nauczają, że dusza umiera wraz z ciałem. Z koncepcjami antropologicznymi związany jest dystans tych ostatnich do transfuzji krwi.

</doc>
<doc id="848314" url="https://pl.wikipedia.org/wiki?curid=848314" title="Aplet Javy">
Aplet Javy

Aplet Javy – aplet dostarczany w postaci kodu bajtowego Javy. Może zostać uruchomiony w przeglądarce internetowej wykorzystując wirtualną maszynę Javy albo w samodzielnej aplikacji AppletViewer służącej do testowania "apletów Javy". Mogą być pisane zarówno w Javie, jak i innych językach kompilowanych do kodu bajtowego - na przykład Python.
W 2016 technologia apletów została oficjalnie oznaczona przez producenta jako "do wycofania" (ang. deprecated).
Ze względu na porzucenie wsparcia NPAPI nie jest możliwe uruchomienie apletów Javy w większości współczesnych przeglądarek.
Historia.
Aplety Javy pojawiły się wraz z pierwszą wersją Javy w 1995.
Wykorzystanie.
Aplety Javy używane są w celu dostarczenia funkcji (np. interakcji), które nie mogą być uzyskane przy stosowaniu HTML-a. Ponieważ kod bajtowy Javy jest wieloplatformowy, to aplety mogą być uruchamiane w wielu systemach operacyjnych, włączając w to Windows, Unix/Linux czy Mac OS. Przy pomocy aplikacji "applet2app" mogą zostać przekształcone do postaci samodzielnych programów, które można uruchomić poza przeglądarką.
Sposób wykonywania.
Większość przeglądarek internetowych wykonuje aplety Javy w piaskownicy, co uniemożliwia pobranie przez nie danych lokalnych.
Cykl życia.
Działanie apletu oparte jest na kilku głównych metodach: init(), start(), stop(), destroy(). Po załadowaniu strony przeglądarka wykonuje metodę init(), która zapewnia inicjalizację apletu. Następnie wykonywana jest metoda start() uruchamiająca wczytany aplet. Metoda ta jest wykonywana za każdym razem, gdy wczytana strona stanie się aktywna. Przy opuszczaniu strony wywoływana jest metoda stop(). Bezpośrednio przed zakończeniem pracy apletu wywoływana jest metoda destroy(), która zwalnia zasoby zajęte przez uruchomiony aplet.

</doc>
<doc id="848328" url="https://pl.wikipedia.org/wiki?curid=848328" title="Copa del Atlántico 1956">
Copa del Atlántico 1956

Copa del Atlantico 1956 - turniej towarzyski o puchar del Atlantico odbył się po raz pierwszy w 1956 roku. W turnieju uczestniczyły zespoły: Argentyny, Brazylii i Urugwaju.
Końcowa tabela.
Triumfatorem turnieju Copa del Atlantico 1956 został zespół Brazylii.

</doc>
<doc id="848335" url="https://pl.wikipedia.org/wiki?curid=848335" title="Mikrosfery">
Mikrosfery



</doc>
<doc id="848337" url="https://pl.wikipedia.org/wiki?curid=848337" title="Wieża Leandra">
Wieża Leandra

Wieża Leandra (tur. "Kız Kulesi", dosł. "Wieża Panny") – latarnia morska na niewielkiej wysepce w cieśninie Bosfor.
Pierwotnie (od 408 r. p.n.e.) grecka strażnica mająca ostrzegać przed okrętami perskimi, pełniąca również funkcję rogatki miejskiej. Słynny żelazny łańcuch, broniący wejścia do cieśniny, rozpinano ponoć między wieżą a Półwyspem. W XII w. przebudowana na latarnię morską, rozbudowana przez Turków w 1509. Niekiedy służyła za więzienie lub miejsce kwarantanny. Dzisiejszy wygląd zawdzięcza przebudowie z 1763 oraz wzmocnieniom konstrukcyjnym z 1998/99. Obecnie w wieży znajduje się stacja kontroli ruchu na Bosforze oraz kawiarnia i restauracja.
Leży na skałach na otwartym morzu, około 200 m od brzegu, w dzielnicy Salacak, w Üsküdar. Ma powierzchnię 1250 metrów kwadratowych.
Legenda.
Z turecką nazwą wieży związane są różne legendy, z których najpopularniejsza jest następująca:
Córce sułtańskiej wyrocznia przepowiedziała śmierć od ukąszenia węża. Przerażony ojciec chcąc uniknąć nieszczęścia postanowił zamknąć córkę w miejscu niedostępnym dla węży i wybrał w tym celu małą wysepkę na Bosforze. Na wysepkę dotarł jednak sprzedawca owoców, od którego panna zakupiła pełen ich kosz. W koszu – pośród owoców – skrył się wąż i tak wyrocznia się spełniła.
Przyjęta w polskiej literaturze turystycznej nazwa "wieża Leandra" kojarzona jest czasem błędnie z legendą o Leandrze, który co noc przepływał cieśninę do swojej ukochanej – ta jednak dotyczy odległej o ponad 300 km cieśniny Dardanele.

</doc>
<doc id="848341" url="https://pl.wikipedia.org/wiki?curid=848341" title="UCI Pro Tour">
UCI Pro Tour



</doc>
<doc id="848350" url="https://pl.wikipedia.org/wiki?curid=848350" title="Sonic Drift">
Sonic Drift

Sonic Drift – gra wyścigowa z serii Sonic the Hedgehog wydana w 1994 r. w Japonii na przenośną konsolę Game Gear. W grze występują Sonic the Hedgehog, Miles „Tails” Prower, Amy Rose i Doktor Eggman. Gracz ściga się ze swoimi przeciwnikami w gokartach.

</doc>
<doc id="848357" url="https://pl.wikipedia.org/wiki?curid=848357" title="Blond">
Blond



</doc>
<doc id="848360" url="https://pl.wikipedia.org/wiki?curid=848360" title="Wiener Zeitung">
Wiener Zeitung

Wiener Zeitung – austriacki dziennik istniejący od początku XVIII wieku. Został założony w 1703 roku przez drukarza Johanna Baptistę Schönwettera i dziennikarza Hieronymusa Gmainera jako "Wiennerisches Diarium". Pierwszy numer ukazał się 8 sierpnia 1703 roku. Wiener Zeitung jest więc jedną z najstarszych dziś istniejących gazet na świecie.
Pierwszy numer miał około 1500 egzemplarzy nakładu. Dwustronicową gazetę o wymiarach 16x20 centymetrów rozprowadzono po wiedeńskich kawiarniach. Kosztowała 7 krajcarów i podawano ją z darmową kawą.
Jak wiele gazet tej epoki "Wiennerisches Diarium" zaczął od publikowania wiadomości lokalnych. Dodatkowo zamieszczano różne nowiny ze świata arystokracji jak narodziny i śluby. Typowo lokalne wieści ogłaszali wysłannicy rządowi i towarzyszący im werbliści.
Od roku 1780 WD został nazwany "Wiener Zeitung" (Gazeta Wiedeńska), a w 1812 została oficjalną gazeta rządową. W roku 1857 rząd przejął cały druk, i do roku 1997 austriacki Urząd Drukarski zajmował się jej wydawaniem. Pierwsza edycja po II wojnie światowej wyszła 21 IX 1945 roku. W roku 1855 wychodziło 4,5 tys. egzemplarzy, obecnie około 24 tys. (w niedziele 55 tys.). W roku 1998 gazetę sprywatyzowano, choć do dziś publikuje ona czasem informacje rządowe. 

</doc>
<doc id="848377" url="https://pl.wikipedia.org/wiki?curid=848377" title="Wiennerisches Diarium">
Wiennerisches Diarium

Wiennerisches Diarium – austriacki dziennik istniejący od początku XVIII wieku. Został założony w 1703 roku. Jak wiele gazet tej epoki Wiennerisches Diarium zaczął od publikowania wiadomości lokalnych. Dodatkowo zamieszczano różne nowiny ze świata arystokracji, jak narodziny i śluby. Typowo lokalne wieści ogłaszali wysłannicy rządowi i towarzyszący im werbliści.
Zgodnie z napisem na pierwszej stronie, każdego wydania "WD", gazetę można było nabyć w Oberży "Zum Roten Igel" ("Pod Czerwonym Jeżozwierzem"). Gazeta miała formę dwustronicowej broszury (z czasem grubszej)donoszącej o bieżących wydarzeniach. Zawierała też listę przybyłych do Wiednia w danym dniu osobistości. Pierwszym redaktorem był Hieronymus Gmainer (ok. 1663–1729). Wydawcą był do roku 1721 Johann Baptist Schönwetter. Jego następcą został znany wiedeński literat i poliglota Johann Peter van Ghelen (1673–1754). Treść gazety dotycząca Imperium i krajów Europy Wschodniej i Środkowej była ściśle kontrolowana przez państwo. (mimo iż do 1857 WZ była gazetą prywatną), jedynie raporty z Londynu i Paryża były pisane swobodniej. 
Do gazety dołączano czasem, zgodnie z duchem Oświecenia, naukowe dodatki, jak zamieszczona w 1766 roku "Gelehrte Nachrichten".
W roku 1780 "WD" został nazwany "Wiener Zeitung" (Gazeta Wiedeńska) i pod tą nazwą istnieje do dziś.

</doc>
<doc id="848393" url="https://pl.wikipedia.org/wiki?curid=848393" title="Copa del Atlántico 1960">
Copa del Atlántico 1960

Copa del Atlantico 1960- drugą edycję turnieju piłkarskiego Copa del Atlantico zorganizowano w 1960 roku. Uczestniczyły w nim cztery reprezentacje: Argentyny, Brazylii, Paragwaju i Urugwaju.
Końcowa tabela.
Zwycięzcą turnieju Copa del Atlantico 1960 została reprezentacja Brazylii.

</doc>
<doc id="848396" url="https://pl.wikipedia.org/wiki?curid=848396" title="The Daily Universal Register">
The Daily Universal Register



</doc>
<doc id="848404" url="https://pl.wikipedia.org/wiki?curid=848404" title="Siarhiej Amieljanczuk">
Siarhiej Amieljanczuk

Siarhiej Piatrowicz Amieljanczuk (, , "Siergiej Pietrowicz Omieljanczuk"; ur. 8 sierpnia 1980 w Homlu) – białoruski piłkarz rosyjskiego pochodzenia występujący na pozycji obrońcy, reprezentant Białorusi w latach 2002–2011.
Kariera klubowa.
Wychowanek akademii FK Homel. Następnie reprezentował barwy RWAR Mińsk oraz Tarpiedy-MAZ Mińsk. W pierwszym sezonie w Tarpiedzie nie rozegrał żadnego spotkania, będąc wypożyczonym do Realu Mińsk, ale w następnym roku był już podstawowym zawodnikiem swojego klubu. Po trzech latach gry wyjechał do Polski, gdzie grał w Legii Warszawa. Debiut w naszej lidze zaliczył 11 marca 2001 w przegranym spotkaniu z Zagłębiem Lubin 1:3. W sezonie 2001/02 zdobył z Legią Warszawa Mistrzostwo Polski i Puchar Ligi. W połowie sezonu 2002/03 odszedł do ukraińskiego Arsenału Kijów. W Kijowie był wyróżniającym się zawodnikiem, więc po dwóch latach odszedł do Lokomotiwu Moskwa (Priemjer-Liga). Tu nie wiodło mu się jednak najlepiej, więc po roku został oddany do słabszego Szynnika Jarosław. Wraz z zespołem spadł do II ligi, lecz Białorusin prezentował się przyzwoicie i na jego wykupienie zdecydował się pierwszoligowy FK Rostów. W 2008 roku odszedł do Tereka Grozny, gdzie zaliczył 96 ligowych występów, w których zdobył 1 bramkę.
Kariera reprezentacyjna.
W latach 2002–2011 Amieljanczuk był podstawowym zawodnikiem reprezentacji Białorusi. Rozegrał w niej 74 meczów i strzelił jednego gola.

</doc>
<doc id="848412" url="https://pl.wikipedia.org/wiki?curid=848412" title="Więzienie Joliet">
Więzienie Joliet

Joliet Correctional Center (powszechnie znane jako Joliet Prison) – więzienie znajdujące się od 1858 do 2002 w Joilet w stanie Illinois. Jego mury pojawiają się w "Blues Brothers" jako więzienie, z którego zostaje wypuszczony Jake Blues w początkowych scenach filmu. Pełni również rolę więzienia stanowego Fox River w serialu telewizyjnym "Skazany na śmierć".
Historia.
Więzienie zostało zbudowane tuż za ówczesnymi granicami miasta Joliet. Przy jego budowie pracowali więźniowie, a całkowity koszt zamknął się w 75 tysiącach dolarów. Więzienie było planowane na 761 skazanych. Otwarto je w 1858 roku i zastąpiło więzienie Alton, które otwarto w 1830 roku i zamknięto w 1860.
Zbudowane z piaskowca budynki zaprojektował William W. Boyington (był również autorem projektów Chicago Water Tower, Hegeler Carus Mansion i Illinois State Capitol w Springfield). Projekt oparł na modelu idealnego więzienia stworzonym przez Jeremy'ego Benthama. W tamtym czasie było to największe więzienie w kraju i stało się wzorcem dla podobnych projektów powstających w USA.
Pierwszych 33 więźniów osadzono w maju 1858 roku. Byli wśród nich zarówno zwykli kryminaliści, jak i jeńcy wojenni z wojny secesyjnej.
W 1865 roku w trakcie służby zginął strażnik Joseph Clark. Była to pierwsza śmierć oficera straży więziennej.
Od początku lat 70. XIX wieku więzienie podpisywało kontrakty na wykorzystywanie więźniów do prac w okolicznych przedsiębiorstwach. W 1872 liczba osadzonych osiągnęła 1239 osób, co było rekordową liczbą jeśli chodzi o pojedyncze więzienie.
W 1896 roku po przeciwnej stronie drogi, przy której stało Joliet Correctional Center otworzono więzienie dla kobiet, jednak zamknięto je w 1932 roku.
Konstrukcja więzienia uniemożliwiała łatwą adaptację do podwyższających się standardów więziennictwa. Nie było w nim bieżącej wody, oraz toalet w celach aż do 1910 roku. Rozpoczęcie budowy pobliskiego Stateville Correctional Center w 1917 (otwarte w marcu 1925) miało umożliwić szybkie zastąpienie przestarzałego Joliet.
Liczba więźniów osiągnęła 1300 w 1990 i pozostawała praktycznie niezmienna (1156 w 2000), jednak więzienie przystosowano do takiej liczby dopiero w latach 1999-2000 (wcześniej było to 1180). W 2000 więzienie zatrudniało 541 pracowników. Od lat 90. XX wieku więzienie pracowało głównie jako miejsce umożliwiające klasyfikację więźniów i ich rejestrację przed wyruszeniem dalej do północnego Illinois. Więźniowie przebywali w Joliet nie dłużej niż miesiąc, a przechodziło ich przez nie około 20 tys. rocznie.
Joliet bywało często mylone z Stateville Correctional Center, ze względu na bliskie położenie w Crest Hill. W rzeczywistości są to zupełnie odrębne więzienia. Stateville, podobnie jak Joliet, zostało zbudowane w oparciu o ideę „panoptikonu”.
Zamknięcie.
Więzienie Joliet zostało zamknięte w lutym 2002. Przyczyną były cięcia budżetowe oraz brak możliwości dostosowania budynków więzienia do wymagań współczesnego więziennictwa. Wszyscy więźniowie i większość pracowników została przeniesiona do Stateville, nowo wybudowanej placówki o zaostrzonym rygorze w Crest Hill. Budynki Joliet służyły jeszcze hrabstwu do marca 2004, głównie do obsługi nowych obywateli.
Joliet Prison w mediach.
Piosenki.
Nagrany przez Boba Dylana w czasie sesji nagraniowej albumu "The Times They Are A-Changin"' utwór "Percy's Song" opowiadający o człowieku, który czyni starania aby uchylono wyrok 99 lat więzienia wydany na jego przyjaciela. W drugiej zwrotce pojawia się:
Także piosenkarz folkowy Steve Goodman w piosence "Lincoln Park Pirates" opowiadającej o cieszącej się złą sławą firmie z Chicago Lincoln Park Towing (usługi pomocy drogowej):
Telewizja/Film.
Joliet Prison pojawiło się w filmie Johna Landisa z 1980 "The Blues Brothers" zarówno jako miejsce jak i przezwisko głównego bohatera, 'Joliet' Jake Blues' granego przez Johna Belushi.
Więzienie pojawia się również w:

</doc>
<doc id="848415" url="https://pl.wikipedia.org/wiki?curid=848415" title="Borodziej próchnik">
Borodziej próchnik

Borodziej próchnik, borodziej cieśla, cieśla próchnik ("Ergates faber") – gatunek chrząszcza z rodziny kózkowatych.

</doc>
<doc id="848424" url="https://pl.wikipedia.org/wiki?curid=848424" title="Przegląd Twórczości Bogusława Schaeffera – Schaefferiada">
Przegląd Twórczości Bogusława Schaeffera – Schaefferiada

Przegląd Twórczości Bogusława Schaeffera – Schaefferiada – festiwal poświęcony twórczości muzycznej i dramatycznej Bogusława Schaeffera, organizowany od 2000 co dwa lata przez Polską Filharmonię „Sinfonia Baltica” w Słupsku. Druga edycja festiwalu odbyła się wyjątkowo w roku 2001. 
Wśród uczestników przeglądu znajdują się m.in.: Teatr STU z Krakowa, Teatr Dramatyczny im. Jerzego Szaniawskiego z Płocka, Teatr Syrena z Warszawy. 

</doc>
<doc id="848428" url="https://pl.wikipedia.org/wiki?curid=848428" title="Vespula germanica">
Vespula germanica



</doc>
<doc id="848432" url="https://pl.wikipedia.org/wiki?curid=848432" title="Aleksandr Popow">
Aleksandr Popow

Poniższy wykaz jest listą osób płci męskiej, noszących rosyjskie imię i nazwisko Aleksandr Popow (ros. Александр Попов). Żeńskim odpowiednikiem jest Aleksandra Popowa (ros. Александра Попова).

</doc>
<doc id="848434" url="https://pl.wikipedia.org/wiki?curid=848434" title="Wielki Upłaz">
Wielki Upłaz

Wielki Upłaz – trawiaste połacie południowego stoku masywu Giewontu, dawniej wypasane (wchodziły w skład Hali Kondratowej), a pierwotnie porośnięte kosówką, która obecnie rośnie powyżej i poniżej Wielkiego Upłazu. Z upłazu do Doliny Małego Szerokiego i Piekła opadają kolejno od zachodu Kurski Żleb, Świński Żleb (pod wierzchołkiem Wielkiego Giewontu), Koński Żleb (poniżej Szczerby), Krówski Żleb, Suchy Żleb, Urwany Żleb i Żleb z Wrótek. Upłaz rozciąga się ok. 200–400 m ponad dnem Doliny Kondratowej.

</doc>
<doc id="848436" url="https://pl.wikipedia.org/wiki?curid=848436" title="Vespula vulgaris">
Vespula vulgaris



</doc>
<doc id="848443" url="https://pl.wikipedia.org/wiki?curid=848443" title="Stefania Radziwiłł">
Stefania Radziwiłł

Stefania Radziwiłłówna (ur. w 1809 w Paryżu, zm. w 1832 w Bad Ems) – dziedziczka ogromnej fortuny radziwiłłowskiej, tzw. schedy wittgensteinowskiej. Była córką Dominika Radziwiłła (1786-1813) XI ordynata na Nieswieżu i IX ordynata na Ołyce i jego drugiej żony Teofilii Morawskiej.
Sprawy spadkowe Radziwiłłów.
Ojciec Stefanii, choć ożeniony z Elżbietą z Mniszchów, podczas ślubu kuzynki Teofilii Morawskiej uciekł razem z nią do swoich posiadłości na Litwie. Zanim obydwa małżeństwa unieważniono, urodził im się syn Aleksander. W 1809 roku Dominik poślubił wreszcie Teofilię i wkrótce potem urodziła się im córka Stefania.
Dramat rodzinny rozegrał się, gdy książę Dominik zginął walcząc po stronie Napoleona. Status jego przedślubnego syna nie był jasny, i np. w Austrii uznano go za sukcesora ojca. W Rosji, gdzie znajdowało się gross majątków rodzinnych Radziwiłłów, na skutek intryg kuzyna Michała Hieronima Radziwiłła, car uznał za ślubne i legalne dziecko jedynie Stefanię, jako urodzoną po ślubie rodziców. Miało to doniosłe znaczenie, gdyż zgodnie z prawem, Stefania nie mogła dziedziczyć ordynacji rodowych Radziwiłłów, ale przysługiwały jej majątki nieordynackie. Wymagało to oddzielenia jednych od drugich, co ze względu na skomplikowaną historię, zadłużenie ordynacji, i spory prawne ciągnęło się latami i zostało ostatecznie zakończone dopiero po jej śmierci.
Po wydzieleniu majątków ordynackich i sprzedaży innych na poczet pokrycia długów po ojcu, scheda Stefanii wyniosła grubo ponad milion hektarów (więcej niż powierzchnia województwa opolskiego w 2020 r.), położonych głównie na Litwie właściwej i Żmudzi, ale także i na terenie Białorusi. Czyniło to ze Stefanii jedną z najbogatszych dziedziczek w ówczesnej Europie.
Małżeństwo i rodzina.
Na skutek nacisków cara, młodą Stefanię wydano w 1828 roku za hrabiego Ludwika von Wittgensteina (1799-1866), carskiego generała, protestanta, urodzonego z Polki. Od jego nazwiska dziedzictwo Stefanii było nazywane tzw. „schedą wittgensteinowską”. Państwo młodzi za rezydencję wybrali sobie litewskie Werki. Jej mąż otrzymał w 1861 roku dziedziczny tytuł książęcy.
Niestety, Stefania zmarła kilka lat po ślubie osierocając dwoje dzieci:
Mąż Stefanii po jej śmierci poślubił znaną z piękności Leonillę z książąt Bariatyńskich (1816-1918), która przeszła na katolicyzm i została zmuszona do opuszczenia Rosji i osiedlenia się w Rzymie. Ich potomkowie stanowili do 1918 roku najwyższą arystokrację rosyjską i niemiecką.
Losy majątków.
Po śmierci Stefanii, „scheda wittgensteinowska” przypadła dwójce jej dzieci. Zarządzana w większości przez Polaków, była źródłem utrzymania dla wielu rodzin ziemiańskich. Jeszcze w latach 80. XIX wieku liczyła grubo ponad milion hektarów. Jej kres nadszedł, gdy car Aleksander III wydał zarządzenie, że osoby z niemieckim obywatelstwem nie będą mogły odziedziczyć majątków w Rosji, chyba że przyjmą obywatelstwo rosyjskie, w przeciwnym razie będą musieli sprzedać swoje majątki. Księżna Hohenlohe, ufna w swoje koneksje, nie zrobiła nic w tym kierunku. W 1891 roku car osobiście zaproponował jej, że zwolni ją z rygorów tego prawa, jeśli odda jednego ze swoich czterech synów do armii carskiej. Według tradycji rodzinnej, księżna odpowiedziała sucho carowi po francusku „pomyślę o tym”, co doprowadziło cara do takiej pasji, że nakazał jej sprzedać wszystkie majątki w ciągu 2 lat. Wyprzedawano je za bezcen, a że w tzw. „guberniach zachodnich’’ nie mogli ich kupować Polacy, oznaczało to, że dostały się one w większości w ręce spekulantów lub Rosjan.

</doc>
<doc id="848448" url="https://pl.wikipedia.org/wiki?curid=848448" title="Związek Faszystów">
Związek Faszystów

Związek Faszystów – polska organizacja faszystowska utworzona w Warszawie w 1924, zaprzestała działalności w 1927.
W roku 1925 utworzyła skrajnie antysemicką "Unię Nacjonalistyczną - Honor i Ojczyzna" razem z takimi organizacjami jak Rycerze Orła Białego, Rycerze Monarchizmu, Pogotowie Patriotów Polskich.
Kontynuacją tych organizacji była Stronnictwo Faszystów Czarna Falanga, rozwiązana w 1929. 

</doc>
<doc id="848452" url="https://pl.wikipedia.org/wiki?curid=848452" title="Viola reichenbachiana">
Viola reichenbachiana



</doc>
<doc id="848457" url="https://pl.wikipedia.org/wiki?curid=848457" title="Blair Waldorf">
Blair Waldorf



</doc>
<doc id="848461" url="https://pl.wikipedia.org/wiki?curid=848461" title="La Gazette">
La Gazette

La Gazette – najstarsza gazeta francuska założona w roku 1631. Założył ją Théophraste Renaudot, medyk Ludwika XIII. "La Gazette" była tygodnikiem (ukazywała się w czwartek) i zawierała 4 strony. Była wydawana do roku 1915.
Ancien régime.
"La Gazette" miała informować o zdarzeniach w polityce międzynarodowej, w dyplomacji i o wydarzeniach na dworze. W roku 1762, rozbudowano jej tytuł na: "Gazette de France", dodając podtytuł: "Organe officiel du Gouvernement royal". W roku 1787 Charles-Joseph Panckouke przejął "Gazette" i dołączył ją do innej posiadanej już przez siebie "Mercure de France" i do "Moniteur universel" który później założył.
Podczas Rewolucji.
"La Gazette" ograniczała się głównie do wydawania rozporządzeń rządu. W 1791 przejęli ją żyrondyści. Od maja 1792 "La Gazette" zmieniła nazwę na: "Gazette nationale de France". Po tym jak ścięty został Ludwik XVI (21 stycznia 1793) stawała się coraz bardziej apolityczna i ostrożna. 

</doc>
<doc id="848465" url="https://pl.wikipedia.org/wiki?curid=848465" title="Balve">
Balve

Balve – miasto w Niemczech, w kraju związkowym Nadrenia Północna-Westfalia, w rejencji Arnsberg, w powiecie Märkischer Kreis, liczy 11 955 mieszkańców (2010).
Współpraca.
Miejscowości partnerskie:

</doc>
<doc id="848469" url="https://pl.wikipedia.org/wiki?curid=848469" title="Gazette de France">
Gazette de France



</doc>
<doc id="848477" url="https://pl.wikipedia.org/wiki?curid=848477" title="Journal des débats">
Journal des débats

Journal des débats (fr. wym. []; dosł. dziennik debat) – gazeta francuska utworzona w czasie Rewolucji Francuskiej w 1789 roku.
Historia.
Początkowo ukazywała się jako główne źródło informacji o debatach Zgromadzenia Narodowego. Na życzenie Napoleona jej nazwa została zmieniona na „Journal de l’Empire” („Dziennik Cesarstwa”). Wraz z powrotem Burbonów w roku 1814 (Pierwsza Restauracja) zmieniono jej tytuł na „Journal des débats politiques et littéraires” (nazwa ta utrzymała się do 1864).
W okresie Restauracji i monarchii lipcowej popularność gazety była ogromna; dopiero pojawienie się masowej prasy Émile’a de Girardin w 1834 spowodowało, że zaczęła tracić na znaczeniu. Ukazywała się podczas okupacji Francji przez Niemcy, co spowodowało jej zamknięcie w 1944 wraz z wyzwoleniem Francji.

</doc>
<doc id="848479" url="https://pl.wikipedia.org/wiki?curid=848479" title="Beckum (Nadrenia Północna-Westfalia)">
Beckum (Nadrenia Północna-Westfalia)

Beckum – miasto w Niemczech, w kraju związkowym Nadrenia Północna-Westfalia, w rejencji Münster, w powiecie Warendorf. Liczy 36 736 mieszkańców (2010).
W mieście rozwinął się przemysł cementowy, maszynowy oraz meblarski.
Współpraca.
Miejscowości partnerskie:

</doc>
<doc id="848480" url="https://pl.wikipedia.org/wiki?curid=848480" title="Vespula rufa">
Vespula rufa



</doc>
<doc id="848483" url="https://pl.wikipedia.org/wiki?curid=848483" title="Gazety rewolucji francuskiej">
Gazety rewolucji francuskiej

Lista gazet, które stworzyła lub wykorzystała Rewolucja Francuska

</doc>
<doc id="848484" url="https://pl.wikipedia.org/wiki?curid=848484" title="Operacja Dunaj">
Operacja Dunaj

Operacja Dunaj – kryptonim, który nadano interwencji członków Układu Warszawskiego w Czechosłowacji, rozpoczętej 20 sierpnia 1968 o godzinie 23:00.
Siły zbrojne państw Układu Warszawskiego dokonały inwazji na Czechosłowację w celu zatrzymania politycznych reform liberalizacji zwanej Praską Wiosną forsowanej przez Alexandra Dubčeka. W operacji wzięło udział od 175 do 500 tysięcy żołnierzy Związku Radzieckiego, Bułgarii, NRD, Węgier i Polski. Operacja skutecznie zatrzymała reformy liberalizacji i wzmocniła władzę Komunistycznej Partii Czechosłowacji. Polityka zagraniczna ZSRR w tym czasie była znana jako doktryna Breżniewa.
Radziecka Centralna Grupa Wojsk utworzona z wojsk wprowadzonych na terytorium Czechosłowacji podczas operacji Dunaj pozostała na terytorium tego państwa do 1991. 
Geneza.
Przemiany polityczne w Czechosłowacji, zapoczątkowane w styczniu 1968 spowodowały falę niezadowolenia wśród władz państw socjalistycznych, zwłaszcza ZSRR. Przywódcy części partii komunistycznych z Europy Środkowo-Wschodniej obawiali się rewolucji czechosłowackiej, która mogłaby negatywnie oddziaływać na inne społeczeństwa państw demokracji ludowej. Wybrany 4 stycznia 1968 I sekretarz Komitetu Centralnego Komunistycznej Partii Czechosłowacji (KSČ) Alexander Dubček zapowiedział głębokie reformy społeczne i gospodarcze, uniezależniające państwo od politycznej podległości ZSRR (budowa „socjalizmu z ludzką twarzą”). Liberalizacja forsowana przez Dubčeka obejmowała zwiększenie wolności prasy, wolności słowa, swobody przemieszczenia się, większy nacisk gospodarczy na dobra konsumpcyjne, możliwość wprowadzenia wielopartyjnego rządu i ograniczenie władzy tajnej policji, a także potencjalne wycofanie się z Układu Warszawskiego. Tak zwana „Praska Wiosna” dla I sekretarza KC KPZR Leonida Breżniewa miała charakter kontrrewolucji, której natychmiast należało zapobiec. Duże naciski na jej stłumienie wywierali także przywódcy PRL Władysław Gomułka oraz NRD Walter Ulbricht, którzy obawiali się, że po wyjściu Czechosłowacji z Układu Warszawskiego RFN może zakwestionować powojenny układ granic.
Dwustronne rozmowy radziecko-czechosłowackie nie przyniosły spodziewanych efektów. 17 sierpnia w Moskwie podjęto decyzję o interwencji wojsk Układu Warszawskiego na terenie Czechosłowacji. 21 sierpnia Minister Obrony Narodowej CSRS wydał zakaz użycia broni wobec wojsk interwencyjnych. Prezydent Czechosłowacji Ludvík Svoboda nakazał uczynić wszystko, co pomogłoby zapobiec rozlewowi krwi.
Przygotowania.
Generalną próbą gotowości sił Układu Warszawskiego, zintegrowania wojsk i sztabów oraz zapoznania z terenem operacji, było ćwiczenie frontowo-sztabowe „Szumawa”. Początkowo w manewrach miały brać udział jedynie jednostki Armii Radzieckiej i Czechosłowackiej Armii Ludowej. Naciski ze strony Kremla na stronę czechosłowacką sprawiły, że w ćwiczeniach „Szumawa” wzięły udział jednostki Wojska Polskiego i Węgierskiej Armii Ludowej ("Magyar Néphadsereg"). Ćwiczenia „Szumawa” trwały od 18 czerwca do 2 lipca 1968.
W maju rozpoczęto przegrupowania wojsk przeznaczonych do interwencji, między innymi z rejonu Lwowa przeniesiono 24 Gwardyjską Dywizję Zmotoryzowaną, rozmieszczoną później w rejonie Cieszyna, Bielska-Białej i Pszczyny. Jednocześnie trwały prace sztabowe nad przebiegiem interwencji. Przygotowane do operacji wojska ZSRR, NRD, Polski, Węgier i Bułgarii skoncentrowane w pobliżu granic z Czechosłowacją rozpoczęły także manewry „Pochmurne lato 68”, mające przejść w końcu lipca w operację Dunaj, czyli inwazję na Czechosłowację. Sztab wojsk interwencyjnych rozmieszczono w Legnicy. Dowódcą został radziecki marszałek Iwan Jakubowski.
Organizacja jednostek wojskowych podczas interwencji.
W pierwszym rzucie wojska inwazyjne liczyły 250 tysięcy żołnierzy, 4200 czołgów. Po drugim rzucie liczba ta wzrosła do 450 tysięcy żołnierzy i 6500 czołgów. Polski kontyngent liczył 24 tysiące oficerów i żołnierzy, 647 czołgów, 566 transporterów, 191 dział i moździerzy, 84 działa przeciwpancerne, 96 dział przeciwlotniczych, 4798 samochodów i 36 śmigłowców (była to największa powojenna operacja wojskowa sił LWP, aż do Grudnia 1970).
Grupa Armii „Północ”, dowodzona przez generała armii Iwana Pawłowskiego (sztab w Legnicy), mająca wkroczyć z terenu NRD i Polski, opanowując północne i zachodnie Czechy, zwłaszcza trójkąt Karlowe Wary-Pilzno-Czeskie Budziejowice.
Grupa Armii „Południe”, dowodzona przez generała pułkownika Konstantina Prowałowa (sztab w Mátyásföld koło Budapesztu) mająca wkroczyć z Węgier, NRD i Ukrainy Zakarpackiej, zajmując Słowację oraz południowo-środkowe Czechy wraz z Pragą.
Wojska powietrznodesantowe:
Jednostki Narodowej Armii Ludowej NRD, które miały wziąć udział w interwencji (7 Dywizja Pancerna z Drezna i 11 Dywizja Zmotoryzowana z Halle), postawione w stan gotowości bojowej w lipcu 1968, nie wkroczyły do Czechosłowacji 21 sierpnia 1968. W sztabie wojsk interwencyjnych w Milovicach znajdowało się kilku oficerów niemieckich i wydzielona grupa z 2 pułku łączności Narodowej Armii Ludowej.
Straty.
W czasie operacji około 500 Czechów i Słowaków zostało rannych, a 108 zostało zabitych. 7 września 1968 w Jiczynie pijany polski żołnierz Stefan Dorna zastrzelił 2 czeskich cywilów, a kilka innych osób (w tym 2 kolegów z jednostki) ranił. W trakcie inwazji z Czechosłowacji wyemigrowało około 300 tysięcy Czechów i Słowaków, a po niej następne 70 tysięcy. Od 21 sierpnia do 20 września 1968 Armia Radziecka straciła 12 żołnierzy i 25 zostało rannych. Niebojowe straty w tym samym okresie to 84 zabitych i zmarłych oraz 62 rannych i poszkodowanych. W katastrofie helikoptera w pobliżu miasta Teplice zginęło dwóch radzieckich reporterów. Armia węgierska straciła 4 żołnierzy (wszystkie straty – niebojowe: wypadki, choroby, samobójstwa). Wojska bułgarskie – dwóch żołnierzy; jeden zginął na posterunku zastrzelony przez nieznane osoby (skradziono pistolet), a drugi żołnierz zastrzelił się. 2 Armia Wojska Polskiego straciła dziesięciu żołnierzy.
Protesty wobec interwencji.
Interwencja wywołała protesty ze strony rządów Jugosławii, Rumunii i Chin oraz ze strony zachodnioeuropejskich partii komunistycznych. Rumunia i Jugosławia udzieliły bezpośredniego wsparcia rządowi Czechosłowacji. Ponadto Rumunia rządzona przez Nicolae Ceaușescu w praktyce wycofała się z działań Układu Warszawskiego i zaczęła szukać nowych sojuszników poza blokiem wschodnim w tym bardzo aktywnie pośród państw bloku zachodniego. Ceaușescu w okresie kryzysu czechosłowackiego zdecydował o tworzeniu ochotniczych oddziałów mających bronić niepodległości kraju w przypadku zagrożenia radziecką interwencją. Albania wystąpiła z Układu Warszawskiego we wrześniu 1968.

</doc>
<doc id="848490" url="https://pl.wikipedia.org/wiki?curid=848490" title="Twierdzenie Radona-Nikodýma">
Twierdzenie Radona-Nikodýma

Twierdzenie Radona-Nikodýma – twierdzenie teorii miary mówiące o reprezentacji pewnych σ-addytywnych funkcjonałów na przestrzeniach mierzalnych, czyli miar. Twierdzenie sformułowane przez Johanna Radona zostało uogólnione przez Ottona M. Nikodýma w 1930 r.
David Fremlin opisuje to twierdzenie oraz środki techniczne potrzebne do jego dowodu jako znajdujące się wśród sześciu najważniejszych wyników teorii miary.
Oznaczenia i podstawowe definicje.
formula_1 jest dowolnym zbiorem, natomiast formula_2 jest σ-ciałem jego podzbiorów. Na σ-ciele formula_2 ustalone są z kolei pewne funkcje formula_4
Twierdzenie Radona-Nikodýma.
Niech formula_5 będzie σ-addytywną funkcją zbioru oraz formula_8 będzie miarą σ-skończoną. Jeśli formula_5 jest absolutnie ciągła względem formula_18 to istnieje taka funkcja formula_19 (zob. przestrzeń "Lp"), że dla formula_20
Funkcja formula_22 wyznaczona formula_8-prawie wszędzie, nazywana jest pochodną Radona-Nikodýma funkcji formula_5 względem formula_8 i oznaczana jest symbolem
Własności.
Jeżeli formula_27 jest σ-addytywną funkcją zbiorów bezwzględnie ciągłą względem formula_8 oraz formula_29 to
o ile formula_32 stale lub formula_33 stale dla liczb rzeczywistych formula_34
Twierdzenie o zamianie miary.
Pod założeniami twierdzenia Radona-Nikodýma, jeżeli formula_20 oraz formula_36 to formula_37 oraz

</doc>
<doc id="848494" url="https://pl.wikipedia.org/wiki?curid=848494" title="Partia Narodowych Socjalistów">
Partia Narodowych Socjalistów

Partia Narodowych Socjalistów – polska partia narodowo-socjalistyczna założona 22 czerwca 1933 przez zwolenników wieloletniego działacza Narodowego Związku Robotniczego i Narodowej Partii Robotniczej - Kazimierza Dagnana. 
Działalność.
Pierwszym prezesem został Fryderyk Fiałkiewicz. PNS powstała jako grupa secesyjna z Narodowej Partii Robotniczej - Lewicy. Później przyłączyła się do niej grupa bielskiego Stronnictwa Narodowo-Socjalistycznego oraz krakowscy działacze rozwiązanej po rozłamie Narodowo-Socjalistycznej Partii Robotniczej.
Organem prasowym partii był „Narodowy Socjalista”. Dodatkowo wydawano „Zwycięstwo” w Krakowie, „Front Narodowego Socjalisty” w Wilnie, „Polską Błyskawicę” w Katowicach, „Wczoraj, Dziś i Jutro” we Lwowie i „Trybunę Ludu” w Łodzi. Statutowym umundurowaniem były stalowo-szare koszule. Symbolem oficjalnym partii były powiązane na tarczy biało-czerwonej miecz, sierp i młot. Grupa krakowska symbol ten odrzucała jako nawiązujący do marksizmu i posługiwała się symbolem białej trójramiennej jarzenicy (trójskręt) z krzyżem na czerwonym polu. Jarzenica miała wskazywać na przynależność do świata aryjskiego, poszanowanie tradycji pogańskich przodków, krzyż dodano tak jak dodawano krzyż w polskich herbach szlacheckich do przedchrześcijańskich symboli.
W 1935 r. PNS podjęła nieudaną próbę połączenia się z Narodowym Stronnictwem Pracy i NPR w Narodowy Obóz Pracy. W maju 1938 r. PNS połączyła się z częścią Narodowego Stronnictwa Pracy w Ruch Narodowej Spólnoty, a w październiku tego roku do RNS przyłączyła się Narodowa Partia Społeczna tworząc Obóz Narodowo-Społeczny.
W czasie okupacji hitlerowskiej niektórzy działacze (np. Antoni Szadkowski, Roman Kuchciak) ponieśli śmierć z powodu swojej postawy patriotycznej przeciwko niemieckiemu agresorowi.
Ideologia.
PNS stworzyła własny wariant narodowego socjalizmu o charakterze antyniemieckim i (deklaratywnie) demokratycznym, nie czerpiącym inspiracji z nazizmu. W poszukiwaniu swoich protoplastów odwoływała się m.in. do dziewiętnastowiecznej Gminy Narodowo-Socjalistycznej i Adama Mickiewicza (m.in. "Socjalizm, aby się kiedyś stać wszechludzkim, powinien wprzódy stać się narodowym"). 
Partia jako cel stawiała „zwycięstwo pracy nad zachłannym kapitalizmem”. W polityce wewnętrznej PNS domagała się „niepodzielnej władzy w państwie dla polskiej klasy pracującej”, co zapewnić miała reforma rolna, nacjonalizacja wielkiego przemysłu oraz demokracja parlamentarna. W stosunku do słowiańskich mniejszości narodowych postulowała tolerancję, natomiast problem żydowski chciała rozwiązać poprzez emigrację Żydów. W polityce zagranicznej postulowała powstanie bloku państw słowiańskich. W skali światowej postulowano powołanie powszechnego związku narodowosocjalistycznych republik gdzie w harmonii miała się dokonywać współpraca kulturalna i gospodarcza z zachowaniem odrębności narodowo-politycznej.

</doc>
<doc id="848495" url="https://pl.wikipedia.org/wiki?curid=848495" title="Cinema4D">
Cinema4D



</doc>
<doc id="848496" url="https://pl.wikipedia.org/wiki?curid=848496" title="Bockenem">
Bockenem

Bockenem – miasto w Niemczech, w kraju związkowym Dolna Saksonia, w powiecie Hildesheim, obecnie liczy ok. 10,8 tys. mieszkańców.

</doc>
<doc id="848499" url="https://pl.wikipedia.org/wiki?curid=848499" title="Schaefferiada">
Schaefferiada



</doc>
<doc id="848500" url="https://pl.wikipedia.org/wiki?curid=848500" title="Polska Partia Narodowo-Socjalistyczna">
Polska Partia Narodowo-Socjalistyczna

Polska Partia Narodowo-Socjalistyczna – partia narodowosocjalistyczna założona w 1934 przez adwokata Władysława Obrębskiego, zdelegalizowana w 1937.
Pod koniec 1937 Ministerstwo Spraw Wewnętrznych „odmówiło
zezwolenia Polskiej Partii Narodowo-Socjalistycznej na używanie odznaki w kształcie swastyki, munduru, składającego się z czapki, maciejówki zielonej, z czarnym daszkiem, bluzy sportowej, lub frencza, zapinanego na guziki z wyobrażeniem na lewym rękawie swastyki biało-czerwonej”.
Przywódcami PPNS byli Polacy: Władysław Obrębski, F. Ambroziak, H. Bartoszewicz, B. Kwieciński, P. Maślanka, oraz Niemcy – A. Brandt, J. Hiller, A. Kling, i V. Laus. W 1934 oddziały PPNS zorganizowano m.in. w Łęczycy, Kutnie i Radogoszczy.
Partia wydawała pismo „Swastyka”.

</doc>
<doc id="848501" url="https://pl.wikipedia.org/wiki?curid=848501" title="Dywizja Piechoty Schlageter">
Dywizja Piechoty Schlageter

Dywizja Piechoty Schlageter (1 Dywizja RAD, "niem. Infanterie-Division Schlageter") – jedna z niemieckich dywizji Reichsarbeitsdienstu. Utworzona pod koniec marca 1945 roku na poligonie Munsterlager, w 35 fali mobilizacyjnej. Składała się z oddziałów wycofanej z Prus Wschodnich 299 Dywizji Piechoty i 7,500 ludzi Reichsarbeitsdienstu. Podczas tworzenia przerzucona w okolice Ludwigslust, od końca kwietnia podlegała 3 Armii Pancernej. Z początkiem maja dostała się do niewoli amerykańskiej. Nazwa pochodzi od niemieckiego terrorysty skazanego na śmierć przez Francuzów Alberta Leo Schlagetera.

</doc>
<doc id="848503" url="https://pl.wikipedia.org/wiki?curid=848503" title="1 Dywizja RAD">
1 Dywizja RAD



</doc>
<doc id="848504" url="https://pl.wikipedia.org/wiki?curid=848504" title="Aviso, Relation oder Zeitung">
Aviso, Relation oder Zeitung



</doc>
<doc id="848508" url="https://pl.wikipedia.org/wiki?curid=848508" title="Aviso">
Aviso

Aviso – prawdopodobnie najstarsza gazeta niemieckojęzyczna, obok wydawanej w Strasburgu "Relation aller Fuernemmen und gedenckwuerdigen Historien".
Pierwsze wydanie „Aviso” pojawiło się 15 stycznia 1609 w Wolfenbüttel. „Aviso” nosiło bardzo długi barokowy i opisowy podtytuł: "Was sich begeben und zugetragen hat / in Deutsch: und Welschland / Spannien / Niederlandt / Engellandt / Franckreich / Ungern / Osterreich / Schweden / Polen / und in allen Provintzen / in Ost: unnd West-Indien etc.." (Co zdarzyło się w Kraju Niemców i Włochów / Hiszpanii / Niderlandach / Anglii / Francji / na Węgrzech etc).
„Aviso” znaczy „wiadomość” lub „raport”. Wydawcą i właścicielem gazety był Julius Adolph von Söhne. Po raz ostatni ukazała się prawdopodobnie 15 grudnia 1632 roku.
Czytelnikami gazety byli przede wszystkim prawnicy.
W zbiorach Gottfried-Wilhelm-Leibniz-Bibliothek w Hanowerze znajduje się świetnie zachowany egzemplarz z 1609 roku.

</doc>
<doc id="848511" url="https://pl.wikipedia.org/wiki?curid=848511" title="Blond (kolor)">
Blond (kolor)

Blond – kolor włosów, występujący u niektórych ssaków, wywołany przez niewielką ilość barwnika – melaniny. Zazwyczaj przez kolor ten rozumie się odcienie od jasnego brązu poprzez żółty aż do niemalże białego. Ocenia się, że w populacji ludzkiej na całym świecie występuje ok. 26.3% osób z różnymi odmianami jasnych włosów. Oprócz człowieka włosy blond spotyka się u m.in. kotów.
Etymologia słowa.
Samo słowo "blond" wywodzi się ze starofrancuskiego – "blont", które pierwotnie oznaczało barwę pomiędzy złotym a jasnokasztanowym odcieniem. Co do pochodzenia samego określenia "blont" istnieją dwie koncepcje. Według pierwszej słowo to pochodzi ze zniekształconej "średniowiecznej łaciny" – a dokładniej od wyrazu "blundus", który znaczy "żółty". Według drugiej początek słowu blond dało starofrankijskie "blund", oznaczające kolor siwy.
Wykształcenie się jasnej pigmentacji.
Jasne włosy występują naturalnie prawie we wszystkich grupach etnicznych, jako rodzaj rzadkiej mutacji, która jest jednak trudno zauważalna u większości populacji albo zauważalna tylko u dzieci. Jednakże, szczególnie w Europie, w pewnych grupach ludności, zamieszkujących określone rejony geograficzne (np. Skandynawia), włosy koloru blond często spotyka się u ludzi już dorosłych. Przy czym nie należy z tego wysuwać mylnego wniosku, że włosy tej barwy są cechą charakterystyczną dla Europejczyków. Według ostatnich badań genetycznych stwierdzono, iż prawdopodobnie ludzie z jasnymi włosami pojawili się w znacznej liczbie w Europie ok. 11-10 tys. lat temu w czasie epoki lodowcowej oraz wraz z kolejnymi falami osadnictwa ludności indoeuropejskiej. Przedtem jej mieszkańcy byli w większości czarnowłosi i ciemnoocy, tak jak ludzie zamieszkujący inne regiony świata.
Co do przyczyn wykształcenia się takiej różnorodności biologicznej u człowieka, obejmującej różne barwy tęczówki oka, jasne włosy i jasną pigmentację skóry, nie ma obecnie w świecie naukowym zgody. Istnieją różne poglądy tłumaczące w jaki sposób doszło do tak znaczących zmian w wyglądzie zewnętrznym człowieka, w tak krótkim czasie po jego przybyciu z Afryki (35-40 tys. lat temu), gdy zazwyczaj cechy takie wykształcające się w procesie ewolucji powstają po okresie znacznie dłuższym.
Zdaniem kanadyjskiego antropologa – Petera Frosta (w badaniach opublikowanych w dzienniku "Evolution and Human Behavior"), włosy blond wykształciły się w tak krótkim okresie w wyniku zaistnienia określonych preferencji seksualnych.
Według autorów publikacji – "The History and Geography of Human Genes", jasne włosy stały się dominującą cechą u mieszkańców obszaru współczesnej Litwy. Miało się tak stać ok. 3 tys. lat p.n.e., wśród dopiero co wtedy przybyłych praindoeuropejskich osadników. Z tego rejonu zawędrowali oni do Skandynawii. Częstsze występowanie blond włosów miało być wywołane większą atrakcyjnością kobiet z takimi włosami w oczach ówczesnych mężczyzn.
Częstość występowania.
Jasne włosy często spotyka się u niemowląt i dzieci. Dzieci z takimi włosami mogą się rodzić nawet w grupach etnicznych, u których cecha taka nie występuje u dorosłych. Z reguły włosy te ciemnieją wraz z wiekiem i przyjmują kolor jasnobrązowy lub ciemnobrązowy.
Blond włosy są charakterystyczne dla ludności północnej i środkowej Europy, na południu osoby takie są w zdecydowanej mniejszości, chociaż spotyka się je w takich regionach jak choćby północne Włochy. Poza nierdzennymi mieszkańcami na innych kontynentach cecha ta jest dużo rzadziej spotykana.
U Aborygenów w Australii, występują czasami żółtobrązowe włosy, w szczególności u kobiet i dzieci. Również Guanczowie, zamieszkujący Wyspy Kanaryjskie, mieli według przybyłych tu w XIV wieku Hiszpanów posiadać jasne włosy i niebieskie oczy. W środkowej i południowej Azji tego typu cechy znaleźć można było u wędrujących plemion indoeuropejskich, które zostały wchłonięte przez miejscową ludność. Pewne pozostałości po nich można znaleźć u ludności w północnym Pakistanie i u niektórych Afgańczyków.
Zasięg występowania jasnego owłosienia w przeszłości.
Obecnie jasne włosy są cechą charakterystyczną niemal wyłącznie dla części populacji europejskiej i części obszarów skolonizowanych przez Europejczyków. W przeszłości owłosienie koloru blond spotykane było powszechnie także na innych terenach, zarówno tam, gdzie obecnie występuje sporadycznie (np. Bliski Wschód), jak i tam, gdzie u rdzennej ludności nie występuje już ono zupełnie (np. Pakistan, Indie, Turkiestan Wschodni). Zanikanie występowania jasnych włosów w poszczególnych populacjach związane jest z faktem, iż geny odpowiedzialne za tę cechę (podobnie jak za barwę oczu) mają charakter recesywny, co oznacza, iż potomstwo 2 osób, spośród których 1. ma włosy jasne, a 2. – czarne, z prawdopodobieństwem 3:4 odziedziczy czarne włosy. W kolejnych pokoleniach liczba jasnowłosych nie spada tak szybko, jednak jasna barwa traci swe nasilenie i staje się coraz ciemniejsza. W konsekwencji z czasem wśród danej populacji spada liczba osób jasnowłosych, zaś kolor włosów tych, u których wciąż występuje blond owłosienie, ma coraz ciemniejszy odcień.
W przeszłości zasięg występowania jasnych w obrębie basenu Morza Śródziemnego był znacznie większy. Z przekazów historycznych oraz na podstawie analizy malunków wynika, że w krajach jak Grecja, południowe Włochy, a zwłaszcza kraje Maghrebu (Tunezja, Maroko, Algieria), gdzie obecnie osoby mające (ciemno)blond włosy stanowią kilkupromilową – kilkuprocentową mniejszość, jeszcze dwa tysiące lat temu blondyni żyli w dużej ilości, jednak wraz z mieszaniem się ich genów z genami populacji wywodzących się z południa (często Negroidami), blond włosy zanikały. W XVIII i XIX w. na terenie Tunezji nadal żyła liczna jasnowłosa populacja, co stało się podstawą do przedstawienia teorii o germańskim (wandalskim) pochodzeniu tamtejszej ludności; teorie te nie znalazły potwierdzenia – jakkolwiek nie można zaprzeczyć, że żyjący tam niegdyś Wandalowie pozostawili po sobie jakąś spuściznę genetyczną, to badania wykazały, że blondyni zamieszkiwali te obszary w głębokiej starożytności, na długo przed inwazją wandalską. Także w Egipcie, w którym w wyniku napływu genów z Nubii nie ma już rdzennych mieszkańców o jasnym kolorze włosów, niegdyś cecha ta występowała, o czym świadczą liczne mumie Egipcjan sprzed kilku tysięcy lat (rudawym blondynem był m.in. faraon Ramzes II).

</doc>
<doc id="848513" url="https://pl.wikipedia.org/wiki?curid=848513" title="Narodowo-Socjalistyczna Partia Robotnicza">
Narodowo-Socjalistyczna Partia Robotnicza

Narodowo-Socjalistyczna Partia Robotnicza – powstała w drugiej połowie 1933 roku polska partia narodowosocjalistyczna. "Wodzem partii" był Wacław Kozielski, były członek zarządu okręgowego Stronnictwa Narodowego w województwie kieleckim, wyrzucony zeń za radykalizm. Udało mu się zwerbować do NSPR kilku działaczy Obozu Wielkiej Polski. Do NSPR przyłączyły się dwie partie o zbliżonym profilu ideologicznym, Niezależna Partia Narodowych Socjalistów i Stronnictwo Narodowo-Socjalistyczne.
We wrześniu 1933 r. w NSPR doszło do rozłamu na frakcje Kozielskiego (centrala w Sosnowcu, pismo „Jedna Karta”) i Józefa Grałły (centrala w Katowicach, pismo „Błyskawica”). Partię rozwiązano 13 czerwca 1934 roku. Po delegalizacji frakcja Kozielskiego utworzyła w 1935 r. Narodowo-Socjalistyczną Partię Miast i Wsi, która przetrwała do 1939 r. Zwolennicy Grałły tworzyli Narodowo-Społeczną Partię Radykalną (1934-1935), Polską Partię Faszystowską (1935-1938) i Narodową Partię Społeczną (1937-1938). 
Pod względem ideologicznym program NSPR stanowił imitację (choć utrzymywał antyniemieckie stanowisko). Frakcja Kozielskiego stanowiła radykalne społecznie skrzydło ruchu.

</doc>
<doc id="848516" url="https://pl.wikipedia.org/wiki?curid=848516" title="Relation aller Fuernemmen und gedenckwuerdigen Historien">
Relation aller Fuernemmen und gedenckwuerdigen Historien

Relation aller Fuernemmen und gedenckwuerdigen Historien – gazeta wydawana w Strasburgu od 1605 roku, jedna z najstarszych gazet świata i pierwsza w nowoczesnym znaczeniu tego słowa. 
Jej redaktorem był Johann Carolus.
Założona w roku 1948 organizacja World Association of Newspapers uznaje oficjalnie "Relation aller Fuernemmen und gedenckwuerdigen Historien" za najstarsza gazetę świata.

</doc>
<doc id="848518" url="https://pl.wikipedia.org/wiki?curid=848518" title="Madsen M1903">
Madsen M1903



</doc>
<doc id="848523" url="https://pl.wikipedia.org/wiki?curid=848523" title="Karabin maszynowy Madsen M1929">
Karabin maszynowy Madsen M1929

Madsen M1929 – duński ciężki karabin maszynowy skonstruowany w okresie międzywojennym. Była to wersja rozwojowa rkm-u Madsen M1903, podobnie jak on zasilana z magazynków, ale osadzona na podstawie trójnożnej. Madsen M1929 był w armii duńskiej oznaczony jako "8 mm Maskingevær M/1929". .

</doc>
<doc id="848526" url="https://pl.wikipedia.org/wiki?curid=848526" title="Uśmiech (singel Voo Voo)">
Uśmiech (singel Voo Voo)

Uśmiech to singel zespołu Voo Voo i muzykującej rodziny Trebunie Tutki pochodzący z albumu "Tischner" (określanej mylnie na okładce singla tytułem "Colloquia Tischneriana" czyli tak jak płyta ta miała nazywać się pierwotnie).
Lista utworów.
Nagrań dokonano w studio S3 i S4 Radia Kraków.
Muzyka: Karim Martusewicz
Tekst: Roman Kołakowski
Realizacja nagrań i mix: Piotr "Dziki" Chancewicz, Sławomir Gładyszewski - Media Studio.
Asystent: Wojtek Gruszka

</doc>
<doc id="848527" url="https://pl.wikipedia.org/wiki?curid=848527" title="Ficca">
Ficca

Ficca – trzeci album studyjny zespołu Virgin, wydany 24 października 2005.
W listopadzie 2016 zyskał status potrójnej platynowej płyty.
Album posiadał dwie reedycje. Pierwsza oprócz utworów zawierała filmy z wakacji Dody i Radosława Majdana oraz teledyski „Znak pokoju” i „2 bajki”. Druga oprócz tego zawierała premierowy singel „Szansa”, wersję koncertową piosenki „Nie zawiedź mnie” (z albumu "Bimbo") i wersje karaoke „Znaku pokoju” i „2 bajek”.
Lista utworów.
Edycja specjalna.
Multimedia:
OLiS.
Historia statusów:

</doc>
<doc id="848528" url="https://pl.wikipedia.org/wiki?curid=848528" title="Post- och Inrikes Tidningar">
Post- och Inrikes Tidningar

Post- och Inrikes Tidningar – oficjalny organ państwowy Szwecji, założony w 1645 roku.
PoIT założyła w 1645 roku Krystyna Waza i jej kanclerz Axel Oxenstierna, przez co jest ona najstarszą ukazującą się do dziś gazetą świata.
Pierwszy numer ukazał się w styczniu 1645 roku pod tytułem "Nya Wekutidender ifrån. Breslaw och andra platser i thet Romersche Rijket" (Nowe Wiadomości z Wrocławia i innych miejsc Imperium Rzymskiego). Wiadomości dotyczyły Wrocławia, Wiednia i Jutlandii. Przez pierwszy rok działalności wydane zostały 53 numery. Sześć lat gazeta ukazywała się pod tytułem "Ordinari Post Tider", regularnie raz w tygodniu, publikując wiadomości z całej Europy.
Na przestrzeni wieków gazeta kilkukrotnie zmieniała tytuł:
W roku 1791 król Gustaw III przekazał przywilej wydawania czasopisma nowo powołanej Akademii Szwedzkiej.
Od 2007 roku gazeta wydawana jest wyłącznie w wersji cyfrowej.

</doc>
<doc id="848529" url="https://pl.wikipedia.org/wiki?curid=848529" title="L6">
L6



</doc>
<doc id="848532" url="https://pl.wikipedia.org/wiki?curid=848532" title="Nocna Zmiana Bluesa">
Nocna Zmiana Bluesa

Nocna Zmiana Bluesa - polski zespół bluesowy pochodzący z Torunia, założony przez Sławomira Wierzcholskiego w 1982 roku. W swoim dorobku zespół posiada 15 płyt. Swoimi występami otwierał koncerty m.in. B.B. Kinga i zespołu Blues Brothers. 5 sierpnia 2007 roku podczas koncertu na Scenie Letniej w „Lapidarium” Muzeum Warszawy zespół świętował 25-lecie istnienia.

</doc>
<doc id="848536" url="https://pl.wikipedia.org/wiki?curid=848536" title="Dywizja Piechoty Friedrich Ludwig Jahn">
Dywizja Piechoty Friedrich Ludwig Jahn

Dywizja Piechoty Friedrich Ludwig Jahn (2 Dywizja RAD, niem. "Infanterie-Division Friedrich Ludwig Jahn") – jedna z dywizji Reichsarbeitsdienstu. Utworzona pod koniec marca 1945 roku, w ramach 35 fali mobilizacyjnej, na poligonie Jüterbog. W jej skład weszła część oddziałów 251 Dywizji Piechoty i 7500 członków Reichsarbeitsdienstu. Dywizja została umiejscowiona na południe od Berlina przy 12 Armii. Nad Łabą w okolicach Ferchlandu dostała się do niewoli amerykańskiej, została jednak przekazana Armii Czerwonej.

</doc>
<doc id="848541" url="https://pl.wikipedia.org/wiki?curid=848541" title="2 Dywizja RAD">
2 Dywizja RAD



</doc>
<doc id="848548" url="https://pl.wikipedia.org/wiki?curid=848548" title="Einkommende Zeitungen">
Einkommende Zeitungen

Die „Einkommende Zeitungen” – pierwsza gazeta codzienna (dziennik) na świecie, ukazująca się w latach 1650–1921.
Die „Einkommenden Zeitungen” zostały wydane po raz pierwszy 1 lipca 1650 w Lipsku jako następczyni „Wöchentliche Zeitung”.
Lipski drukarz i księgarz Timotheus Ritzsch (1614–1678) drukował i rozprowadzał od 1643 w Lipsku „Wöchentliche Zeitung” (Cotygodniowe Wiadomości), które pojawiały się 4 razy w tygodniu. Od 1650 Ritzsch zaczął wydawać je 6 razy w tygodniu i nazwał „Einkommende Zeitungen”, czyli (nadchodzące wiadomości) ponieważ „Zeitungen” (dziś niem. gazety) oznaczało wówczas tyle co "Nachrichten" (wiadomości).
Strony miały format 13,5 x 17 cm. Ówczesne wydanie miało cztery strony i liczyło nie więcej niż 200 egz.
Od 1734 gazeta ukazywała się jako „Leipziger Zeitungen”, od 1810 jako „Leipziger Zeitung” z podtytułem "Hervorgegangen aus den Leipziger Post-Zeitungen". W 1921 gazetę zlikwidowano.

</doc>
<doc id="848558" url="https://pl.wikipedia.org/wiki?curid=848558" title="Maria Fiodorowna Romanowa">
Maria Fiodorowna Romanowa



</doc>
<doc id="848561" url="https://pl.wikipedia.org/wiki?curid=848561" title="Daily Courant">
Daily Courant

The Daily Courant była pierwszą gazetą codzienną w Wielkiej Brytanii.
Pierwszy numer wyszedł 11 marca 1702. Redaktorem była Elizabeth Mallet mająca swe biuro na piętrze nad pubem "White Hart" na Fleet Street w Londynie. Gazetę drukowano do 1735.
Historia.
Gazeta składała się tylko z jednej stronicy z dwiema kolumnami. Mallet miała zamiar publikować jedynie doniesienia o sprawach zagranicznych.
Mallet sprzedała gazetę Samuelowi Buckleyowi, który przeniósł redakcję niedaleko St Bartholomew's Hospital. Buckley drukował potem gazetę „The Spectator” dla Josepha Addisona. The Daily Courant połączył się z „Daily Gazetteer” w roku 1735.
Możliwe, ze starsza od "Daily Courant" jest inna gazeta codzienna „The Norwich Post”, która według niektórych historyków wychodziła od roku 1701.

</doc>
<doc id="848563" url="https://pl.wikipedia.org/wiki?curid=848563" title="Charlotta Pruska">
Charlotta Pruska



</doc>
<doc id="848564" url="https://pl.wikipedia.org/wiki?curid=848564" title="Mistrzyni międzynarodowa">
Mistrzyni międzynarodowa



</doc>
<doc id="848565" url="https://pl.wikipedia.org/wiki?curid=848565" title="Zespół Mayera-Rokitansky’ego-Küstera-Hausera">
Zespół Mayera-Rokitansky’ego-Küstera-Hausera

Zespół Mayera-Rokitansky’ego-Küstera-Hausera (agenezja przewodów Müllera, łac. "uterus bipartitus solidus rudimentarius cum vagina solida") – zespół wad wrodzonych występujący u kobiet, charakteryzujący się agenezją pochwy i macicy, pierwotnym brakiem miesiączki i bezpłodnością. Eponimiczna nazwa zespołu upamiętnia Georges’a André Hausera, Hermanna Küstera, Augusta Mayera i Karla von Rokitansky’ego, którzy niezależnie od siebie przedstawili pierwsze opisy zespołu.
Nazewnictwo.
Synonimy zespołu to:
Epidemiologia.
Częstość występowania zespołu ocenia się na 1:4000-1:5000 żywych urodzeń. Rozpoznanie zwykle jest ustalane przy wyjaśnianiu braku menarche. Opisano autosomalne dominujące dziedziczenie choroby.
Objawy i przebieg.
Zespół wad charakteryzuje się wrodzonym brakiem pochwy i macicy, pierwotnym brakiem miesiączki, szczątkowo rozwiniętymi rogami macicy, prawidłowo rozwiniętymi jajnikami i jajowodami o prawidłowej czynności. II- i III-rzędowe cechy płciowe są dobrze rozwinięte: gruczoły sutkowe rozwijają się prawidłowo, owłosienie jest typu kobiecego. Niekiedy w obrazie klinicznym zespołu towarzyszą wady układu moczowego, zaburzenia rozwojowe układu kostnego, wrodzone wady serca, przepuklina pachwinowa. Przyczyną zespołu jest dysplazja przewodów okołośródnerczowych Müllera w życiu płodowym.
Aspekt seksuologiczny.
Ogólnie, na podstawie pojedynczego studium przypadku, można wysnuć wniosek, że choroba nie ma wpływu na preferencje seksualne. U 31-letniej pacjentki zmieniły się potrzeby seksualne na mniej fizyczne (niższe dążenie do konfrontacji), są one jednak najprawdopodobniej spowodowane strachem przed odrzuceniem przez najbliższych. Pacjentka odnajdywała się w swojej płci (płeć psychologiczna „kobieca kobieta”), czując się przywiązana do związanych z nią norm i stereotypów. Kobieta tworzy obrazy kompensacyjne poprzez m.in. budowanie pozytywnego obrazu kobiecości opartego na stereotypach i ogólnie przyjętych normach społecznych. Do głównych potrzeb pacjentki są potrzeby kompensacji (zastąpienia dysfunkcji anatomicznej relacją wyższą) i afiliacji (chęć odnalezienia się i uznania).

</doc>
<doc id="848566" url="https://pl.wikipedia.org/wiki?curid=848566" title="Aleksandra Fiodorowna Romanowa">
Aleksandra Fiodorowna Romanowa



</doc>
<doc id="848569" url="https://pl.wikipedia.org/wiki?curid=848569" title="I liga paragwajska w piłce nożnej (1996)">
I liga paragwajska w piłce nożnej (1996)

Mistrzem Paragwaju został klub Cerro Porteño, natomiast wicemistrzem Paragwaju – Club Guaraní.
Pierwszy raz w historii ligi paragwajskiej sezon podzielony został na dwa turnieje – Apertura i Clausura. Zwycięzcy obu turniejów mieli zmierzyć się o mistrzostwo kraju, a zwycięzca miał zdobyć tytuł mistrza, natomiast przegrany tytuł wicemistrza Paragwaju.
Do turniejów międzynarodowych zakwalifikowały się następujące kluby:
Do drugiej ligi spadł klub Humaitá Asunción. Na jego miejsce z drugiej ligi awansował klub Cerro Corá Asunción.
Torneo Apertura 1996.
Tabela końcowa Apertura 1996.
W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabeli w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.
Ze względu na równa liczbę punktów konieczne było rozegranie meczów barazowych.
Przed Liguillą czołowe 6 klubów otrzymało dodatkowe bonusy w zależności od zajętego miejsca – klub na pierwszym miejscu otrzymał 3 punkty, na drugim – 2,5 punktu, na trzecim – 2 punkty, czwarty – 1,5 punktu, piąty – 1 punkt i szósty – 0,5 punktu.
Liguilla Apertura.
Grupa A
Grupa B
W poniższych tabelach uwzględniono otrzymane wcześniej bonusy za pozycję w tabeli pierwszej fazy turnieju Apertura. W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabelach w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.
Grupa A
Grupa B
Finał.
Zwycięzcą turnieju Apertura w roku 1996 został klub Club Guaraní.
Torneo Clausura 1996.
Tabela końcowa Clausura 1996.
W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabeli w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.
Przed Liguillą czołowe 6 klubów otrzymało dodatkowe bonusy w zależności od zajętego miejsca – klub na pierwszym miejscu otrzymał 3 punkty, na drugim – 2,5 punktu, na trzecim – 2 punkty, czwarty – 1,5 punktu, piąty – 1 punkt i szósty – 0,5 punktu.
Liguilla Clausura.
W poniższych tabelach uwzględniono otrzymane wcześniej bonusy za pozycję w tabeli pierwszej fazy turnieju Clausura. W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabelach w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.
Grupa A
Grupa B
Finał.
Zwycięzcą turnieju Clausura w roku 1996 został klub Cerro Porteño.
Campeonato Paraguay 1996.
O tytuł mistrza Paragwaju zmierzył się mistrz turnieju Apertura klub Club Guaraní z mistrzem turnieju Clausura klubem Cerro Porteño.
Mistrzem Paragwaju w roku 1996 został klub Cerro Porteño.
Sumaryczna tabela sezonu 1996.
Połączenie fazy ligowej turnieju Apertura oraz fazy ligowej turnieju Clausura. W przypadku remisów rozgrywano rzuty karne. Zwycięzca w rzutach karnych zdobywał 2 punkty, a przegrany – 1 punkt. W tabeli w kolumnie z remisami podane są remisy z wygranymi rzutami karnymi, a po ukośniku / remisy z przegranymi karnymi.

</doc>
<doc id="848570" url="https://pl.wikipedia.org/wiki?curid=848570" title="Zofia Dorota Wirtemberska">
Zofia Dorota Wirtemberska



</doc>
<doc id="848575" url="https://pl.wikipedia.org/wiki?curid=848575" title="Paladin II">
Paladin II



</doc>
<doc id="848578" url="https://pl.wikipedia.org/wiki?curid=848578" title="Maria von Hessen-Darmstadt">
Maria von Hessen-Darmstadt



</doc>
<doc id="848579" url="https://pl.wikipedia.org/wiki?curid=848579" title="Wifon">
Wifon

Przedsiębiorstwo Nagrań Wideo-Fonicznych „Wifon” – polska wytwórnia płytowa działająca w latach 1978–1996. Dyrektorem był Dariusz Retelski, kierownikiem Redakcji Programowej Korneliusz Pacuda.
Historia.
Przedsiębiorstwo Nagrań Wideo-Fonicznych „Wifon” zajmowało się działalnością wydawniczą, produkcyjną i handlową w zakresie płyt winylowych, kaset magnetofonowych i płyt kompaktowych. Od 26 marca 1992 roku prowadzony był program naprawczy przedsiębiorstwa pod nadzorem Komitetu do Spraw Radia i Telewizji i w maju 1995 został złożony wniosek o prywatyzację. Po ogłoszeniu przetargu na kupno przedsiębiorstwa zgłosiło się jedynie Polskie Radio S.A., jednak we wrześniu 1995 wycofało swoją ofertę.
Postanowieniem z dnia 29 kwietnia 1996 r. Sąd Rejonowy dla m.st. Warszawy XVII Wydział Gospodarczy ogłosił upadłość przedsiębiorstwa „Wifon” z zadłużeniem 2 mln złotych. Majątek przedsiębiorstwa został zlicytowany, właścicielem nieruchomości został Zakład Ubezpieczeń „Warta”.

</doc>
<doc id="848584" url="https://pl.wikipedia.org/wiki?curid=848584" title="The Tatler">
The Tatler

The Tatler („Plotkarz”) – gazeta wydawana w Wielkiej Brytanii przez dwa lata od 12 kwietnia 1709 do 2 stycznia 1711. Cała kolekcja została wydana w roku 1711, pod tytułem "The Lucubrations of Isaac Bickerstaff", Esq. Gazetę założył Irlandczyk Richard Steele, który prowadził ją pod pseudonimem "Isaac Bickerstaff". Pomagał mu Anglik Joseph Addison. Pisywał do niej Jonathan Swift.
W gazecie jako nagłówków używano nazw kawiarni ówcześnie istniejących w Londynie.
Dziś istnieje pismo kobiece o tym samym tytule.

</doc>
<doc id="848587" url="https://pl.wikipedia.org/wiki?curid=848587" title="Pratt &amp; Whitney F119">
Pratt &amp; Whitney F119

F119-PW-100 – silnik dwuprzepływowy (ang. low-bypass turbofan engines) z dopalaczem wyprodukowany na potrzeby programu Zaawansowanego Myśliwca Taktycznego przez firmę Pratt &amp; Whitney. Obecnie używany przez myśliwiec Lockheed F-22 Raptor. Silnik posiada 35 000 lbf (156 kN) ciągu i jest przeznaczony do lotu naddźwiękowego bez użycia dopalacza. Jego ciąg jest o 22% większy oraz jest zbudowany z 40%
mniejszą liczbą części w porównaniu z silnikami 4 generacji samolotów wojskowych. Potrafi rozpędzić do prędkości 1,6 Macha samolot F-22 bez użycia dopalacza oraz posiada wychylane dysze wylotowe do góry i na dół o kąt maksymalny 20° w czasie mniejszym od 1 sekundy, co czyni samolot F-22 bardzo manewrowym.
Silnik Pratt &amp; Whitney F135 o ciągu 40 000 lbf (180 kN), użyty w myśliwcu Lockheed F-35 Lightning II, jest zmodyfikowanym modelem F119.

</doc>
<doc id="848588" url="https://pl.wikipedia.org/wiki?curid=848588" title="Linia B metra w Pradze">
Linia B metra w Pradze

Trasa linii B metra w Pradze wiedzie zasadniczo w kierunku południowy zachód-północny wschód miasta, linia oznaczana jest kolorem żółtym. Jest najdłuższą, a zarazem najmłodszą linią sieci. Obejmuje 24 stacje (nie jest planowana budowa kolejnych), długość linii to 25,5 km, a ogólny czas przejazdu to 41 minut.
Historia.
I.B.
Budowa pierwszego odcinka linii B rozpoczęła się w 1979 roku, otwarty został 2 listopada 1985 roku. Obejmuje siedem stacji, począwszy od Dworca Smichowskiego (Smíchovské nádraží) do stacji Florenc (wówczas Sokolovská), jego całkowita długość wynosi 4,9 km. Szczególnie trudnymi do wykonania, ze względu na złożone podłoże geologiczne, były odcinki koło stacji Můstek i pod Wełtawą.
III.B.
Drugi otwarty odcinek linii B połączył stację Smíchovské nádraží z Nowymi Butowicami. Trasa otwarta 26 października 1988 roku o długości 4,9 km (podobnie jak I.B) obejmuje trzy stacje: Radlická, Jinonice (wówczas Švermova) i Nové Butovice (wtedy Dukelská). Warto zauważyć, że pierwsze dwie z wymienionych stacji są słabo wykorzystywane – szczególnie Radlická, co spowodowane jest tym, że stacja była przemyślana pod budowę nowego osiedla, której po upadku reżimu komunistycznego zaniechano.
Zmiana nazw stacji – luty 1990.
22 lutego 1990 roku przemianowano stacje, których nazwy były związane mniej lub bardziej z ideologią socjalistyczną: stacja Dukelská została przemianowana na Nové Butovice, Švermova na Jinonice, Moskevská → Anděl, Sokolovská → Florenc.
II.B.
22 listopada 1990 roku otwarty został odcinek II.B, który przedłużył linię o 4,4 km i cztery nowe stacje (od Florenc do Czeskomorawskiej). Po aksamitnej rewolucji zmieniono nazwy budowanych wówczas stacji (tutaj planowane nazwy to: Zápotockého i Hakenova).
V.B.
Odcinek V.B, łączący stacje Nové Butovice i Zličín otwarty został 11 listopada 1994 roku. Tego samego dnia otwarto także nową zajezdnię Zličín. Nie wszystkie plany związane z budową zostały zrealizowane, czego przykładem jest nigdy nieukończony, dziś niszczejący westybul zachodni stacji Stodůlky, który budowany był z myślą o kolejnym wielkopłytowym osiedlu. Odcinek V.B jako jeden z dwóch w całej sieci biegnie częściowo nad ziemią (w tunelu nadziemnym między stacjami Hůrka i Lužiny).
IV.B.
Ostatnia wybudowana część linii B, oddana do użytku 8 listopada 1998 roku, połączyła stacje Českomoravská i Černý Most. Odcinek o długości 6,3 km początkowo obejmował jedynie trzy stacje, później zostały otwarte kolejne dwie stacje: Hloubětín (1999) i Kolbenova (2001). Podobnie jak na odcinku V.B, część trasy biegnie na powierzchni (między stacjami Rajská zahrada i Černý Most).
Od tego czasu linia B uważana jest za ukończoną, nie są obecnie planowane dalsze jej odcinki.

</doc>
<doc id="848592" url="https://pl.wikipedia.org/wiki?curid=848592" title="Agenezja">
Agenezja

Agenezja (łac. "agenesia", z gr. "a"- + "génesis" = powstanie) – zaburzenie rozwojowe polegające na niewykształceniu się zawiązka narządu, a w konsekwencji tegoż. &lt;br&gt;
Do częstszych patologii należą:

</doc>
<doc id="848593" url="https://pl.wikipedia.org/wiki?curid=848593" title="Furth (powiat Landshut)">
Furth (powiat Landshut)

Furth – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, siedziba wspólnoty administracyjnej Furth. Leży około 12 km na północny zachód od Landshut.
Współpraca.
Miejscowość partnerska:

</doc>
<doc id="848594" url="https://pl.wikipedia.org/wiki?curid=848594" title="SLR Bytków">
SLR Bytków

SLR Bytków (Stacja Linii Radiowych Bytków) – wieża RTV o wysokości 90 m przy ul. Walerego Wróblewskiego 75 w Siemianowicach Śląskich-Bytkowie, na granicy z Katowicami. Została ona oddana do użytku w 1970 roku. Właścicielem obiektu jest Emitel Sp. z o.o.

</doc>
<doc id="848595" url="https://pl.wikipedia.org/wiki?curid=848595" title="Richard Hooker">
Richard Hooker

Richard Hooker (ur. w marcu 1554 w Exter, zm. 3 listopada 1600 w Bishopsbourne) – duchowny i teolog anglikański. 
Autor dzieła "The Laws of Ecclesiastical Politie". 

</doc>
<doc id="848598" url="https://pl.wikipedia.org/wiki?curid=848598" title="Dąbrowa (osiedle w Łodzi)">
Dąbrowa (osiedle w Łodzi)



</doc>
<doc id="848602" url="https://pl.wikipedia.org/wiki?curid=848602" title="Obersüßbach">
Obersüßbach

Obersüßbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Furth. Leży około 20 km na północny zachód od Landshut.

</doc>
<doc id="848608" url="https://pl.wikipedia.org/wiki?curid=848608" title="Cold Fear">
Cold Fear

Cold Fear – gra komputerowa typu survival horror stworzona przez studio DarkWorks odpowiedzialne za stworzenie m.in. i wydana przez Ubisoft 29 marca 2005.
Fabuła.
Bohaterem gry jest Tom Hansen, oficer Amerykańskiej Straży Przybrzeżnej wysłany przez dowództwo w celu zbadania znajdującego się na radarze amerykańskiego statku tajemniczego obiektu, który został zidentyfikowany jako rosyjski statek wielorybniczy. Wcześniej, przed Hansenem, została tam wysłana inna ekipa ratownicza, ale ślad po niej zaginął. Tom przybywa na statek podczas sztormu. Okazuje się, że statkiem nikt nie steruje, a na powitanie Hansenowi wychodzą niebezpieczne zombie, które opanowały okręt. Wprawdzie na pokładzie znajduje się kilkunastu ocalałych członków załogi, ale nie mają dobrych zamiarów w stosunku do Hansena. Wkrótce wychodzi na jaw, że sprawą interesuje się CIA...
Rozgrywka.
Warunki atmosferyczne przy przejściu na statek stały się w tej grze głównym czynnikiem napędzającym klimat grozy. Na początku gry, kiedy Hansen przybywa na okręt, potężne fale rozszalałego sztormu uderzają w kadłub kołysząc statkiem na burty; trwa wściekła ulewa, woda zmywa pokład statku, a bohater ledwo się trzyma na nogach, usiłując nie wpaść w śmiercionośną kipiel oceanu. Trafienie w przeciwnika w takich warunkach jest oczywiście bardzo trudne, przez co gwałtownie podnosi się poziom adrenaliny u grającego. To zdecydowanie najmocniejszy punkt gry.
Jednak kiedy Tom schodzi pod pokład, klimat traci na wartości (warunki atmosferyczne nie są tam odczuwalne), a jedynie kołysanie przypomina nam, że znajdujemy się na statku. Bohater zajmuje się wtedy wyłącznie zabijaniem zombiaków stojących mu na drodze. Można w grze wprawdzie także zbierać dokumenty częściowo odsłaniające kulisy wydarzeń i zbierać dodatkową broń potrzebną do eliminowania wrogów (na początku Hansen dysponuje tylko pistoletem, później zyskuje m.in. miotacz ognia), ale nic więcej z fabuły grającego nie zaskoczy.
Odbiór gry.
Cold Fear cierpi pod względem technicznym na dolegliwości większości survival horrorów. Sterowanie nie zostało zbytnio przystosowane do potrzeb peceta (konsolowa konwersja). Kamera ma czasami skłonności do niewłaściwej pracy (pokazuje nie to, co chciałby widzieć gracz). Zapis stanu gry możliwy jest tylko w wyznaczonych punktach. Poza tym gracz cały czas musi podążać drogą wskazaną przez programistów. Te właśnie usterki stały się powodem dość przeciętnych ocen w Internecie.

</doc>
<doc id="848609" url="https://pl.wikipedia.org/wiki?curid=848609" title="Dextrocardia">
Dextrocardia



</doc>
<doc id="848612" url="https://pl.wikipedia.org/wiki?curid=848612" title="Weihmichl">
Weihmichl

Weihmichl – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Furth. Leży około 12 km na północny zachód od Landshut, przy drodze B299 i linii kolejowej Landshut – Rottenburg an der Laaber.

</doc>
<doc id="848614" url="https://pl.wikipedia.org/wiki?curid=848614" title="Kanał Odra-Sprewa">
Kanał Odra-Sprewa

Kanał Odra-Sprewa (niem. "Oder-Spree-Kanal") – kanał śródlądowy w Republice Federalnej Niemiec o długości 83,7 km, zbudowany w latach 1887–1891.
Kanał łączy Odrę koło miejscowości Eisenhüttenstadt z rzeką Dahme, który jest dopływem Sprewy, koło Berlina. Wchodzi w skład drogi wodnej Odra – Sprewa, która bierze początek przy połączeniu Sprewy z Hawelą, uchodzi do Odry powyżej Eisenhüttenstadt – śluza Zwillingsschachtschleuse (podnoszenie do 14,6 metra, w zależności od stanu wody w Odrze) na km 553,4, mniej więcej na wysokości wsi Kłopot.
Kanał składa się z następujących odcinków:
Na całej drodze siedem podwójnych śluz, jazda w górę w kierunku Odry.

</doc>
<doc id="848617" url="https://pl.wikipedia.org/wiki?curid=848617" title="Kit-Cat Club">
Kit-Cat Club

Kit-Cat Club – klub polityczno-literacki w Londynie, który założył brytyjski pisarz, dziennikarz i polityk Joseph Addison na początku XVIII wieku. Spotykali się w nim Wigowie; przedstawiciele zarówno świata sztuki jak i polityki; Richard Steele, Daniel Defoe, Robert Walpole, Charles Townshend i wielu innych. 
Nawa Kit-Cat Club pojawia się po raz pierwszy w 1705 roku, lecz możliwe, że jego poprzednim wcieleniem był założony ok. 1699 roku „Zakon Toastów” ("Order of the Toast"). Horatio Walpole, syn Sir Roberta, stwierdzał, że „choć o Kit-Cat Club uchodzi powszechnie za bandę wigów, była to grupa prawdziwych patriotów, którzy uratowali Brytanię”.

</doc>
<doc id="848619" url="https://pl.wikipedia.org/wiki?curid=848619" title="Gerzen">
Gerzen

Gerzen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, siedziba wspólnoty administracyjnej Gerzen. Leży około 21 km na wschód od Landshut, nad rzeką Vils.
Dzielnice.
W skład gminy wchodzą trzy dzielnice: Gerzen, Jesendorf i Lichtenhaag.

</doc>
<doc id="848621" url="https://pl.wikipedia.org/wiki?curid=848621" title="Czana żmija">
Czana żmija



</doc>
<doc id="848622" url="https://pl.wikipedia.org/wiki?curid=848622" title="Joey O’Brien">
Joey O’Brien

Joseph „Joey” Martin O’Brien (ur. 17 lutego 1986 w Dublinie) - irlandzki piłkarz grający na pozycji skrzydłowego pomocnika.
Joey urodził się w Dublinie, ale karierę zaczął w Bolton Wanderers F.C. Trafiając do niego został graczem kadry juniorskiej. Minęło zaledwie kilka tygodni i przedostał się o szczebel wyżej, gdzie zadebiutował 21 września 2004 w meczu przeciwko Yeovil Town FC. Młody nastolatek niedługo potem został pozyskany przez Sheffield Wednesday, do którego był wypożyczony dokładnie trzy miesiące po rozpoczęciu zawodowej kariery. W klubie z Sheffield spędził rok. Kiedy wypożyczenie na roczny transfer wygasło to w maju 2005 chciał go kupić do siebie zespół Everton FC. Klub jednak nie sprostał wymaganiom młodego gracza, który został w macierzystym zespole. Jest podstawowym graczem drużyny.
30 lipca 2011 roku podpisał kontrakt z West Hamem United.

</doc>
<doc id="848624" url="https://pl.wikipedia.org/wiki?curid=848624" title="Dimitri from Paris">
Dimitri from Paris

Dimitri from Paris, właśc. Dimitrios Yerasimos (ur. 27 października 1963 w Stambule) – francuski producent, DJ i prezenter radiowy greckiego pochodzenia.
Życiorys.
W 1986 rozpoczął pracę jako prezenter radiowy, najpierw w stacji Radio 7, potem w Skyrock, aż wreszcie w radiu NRJ. Jako jeden z pierwszych we Francji zaczął w swoich programach emitować muzykę house i różne jej odmiany. Rozpoczął również współpracę z domami mody, takimi jak: Chanel, Jean-Paul Gaultier czy Yves Saint-Laurent, tworząc muzyczne tło dla pokazów mody.
W 1996 wydany został jego debiutancki album "Sacrebleu", z którego pochodzi m.in. utwór „Une Very Stylish Fille”. Na tym albumie zawarta jest elektroniczna mieszanka stylów, od jazzu przez sambę, chill out po house. Płyta odniosła spory sukces, sprzedało się około 300 tysięcy egzemplarzy, została albumem roku brytyjskiego pisma "Mixmag". Później artysta wydał jeszcze kilkanaście płyt. Ponadto jest autorem setek remiksów utworów innych artystów.

</doc>
<doc id="848628" url="https://pl.wikipedia.org/wiki?curid=848628" title="Kanał Odra-Hawela">
Kanał Odra-Hawela

Kanał Odra-Hawela ("niem. Oder-Havel-Kanal") – kanał w Niemczech, w Brandenburgii, o długości 82,8 km, oddany do użytku 17 czerwca 1914 roku. Zastąpił Kanał Finow z XVII wieku. Całkowita długość drogi wodnej Hawela – Odra (niem. "Havel-Oder-Wasserstraße HOW") wynosi 101,6 km. Łączy Odrę koło Cedyni z Hawelą koło Oranienburga. Stanowi ważne połączenie dróg wodnych Niemiec i Polski i zachodnią Europą oraz Berlina ze Szczecinem.
Kanał swój początek ma na śluzie Spandau w Berlinie (kilometr 0) i przebiega przez berlińskie jeziora. Na jego 10 kilometrze znajduje się początek Kanału Haweli wybudowanego w 1952 w celu ominięcia Berlina Zachodniego. Dalej droga wodna jest kanałem lateralnym środkowej Haweli. Za śluzą Lehnitz osiąga największą wysokość nad poziomem morza. Dalszy odcinek kanału biegnie prosto na wschód, łączy się krótkim zachowanym odcinkiem kanału Malzer z Hawelą. W miejscowości Zerpenschleuse krzyżuje się z kanałem Finow.
Za miastem Eberswalde kanał przebiega na wysokim nasypie-akwedukcie Ragöser Damm, lustro wody znajduje się tu ponad 28 m powyżej doliny, przez którą akwedukt usypano. W chwili otwarcia kanału był to najwyższy akwedukt nasypowy na świecie.
Na 78,0 kilometrze znajduje się wybudowana w 1934 śluza windowa - podnośnia Niederfinow o wymiarach wanny 85 metrów na 12 metrów i wysokości podnoszenia 36 metrów. Pierwotnie znajdowały się tu cztery śluzy o podnoszeniu 9 m każda, tzw. schody śluzowe, zbudowane wraz z kanałem jako rozwiązanie tymczasowe, z góry przewidziane do zastąpienia podnośnią (do 1972 r. utrzymywane były w stanie gotowości do użycia na wypadek awarii podnośni). W 1992 r. zapadła decyzja o budowie większej i nowocześniejszej podnośni Niederfinow Nord, ale termin jej oddania w 2016 r. nie został dotrzymany i dopiero w roku 2022 weszła ona do eksploatacji.
Za podnośnią kanał biegnie starorzeczem Odry zwanym Wriezener Alte Oder (Stara Odra Wrzesińska) i kończy się wpływając do Odry na 667,0 km (kilometr 93) śluzami Hohensaaten, 3 kilometry na północ od Osinowa Dolnego. Śluza Hohensaaten Ost łączy kanał z Odrą, śluza Hohensaaten West z kanałem Hohensaaten – Friedrichsthal, który stanowi dalszy ciąg drogi wodnej Berlin – Szczecin (obie drogi mają wspólny kilometraż, kończący się ujściem kanału do Odry Zachodniej). Kanał Odra – Hawela posiada trzy śluzy i podnośnię o łącznej różnicy poziomów 45,7 / 46,7 metrów.
Kanał pierwotnie miał nosić nazwę "Grossschifffahrtweg Berlin-Stettin" (Wielka Droga Wodna Berlin – Szczecin), ale podczas otwarcia na cześć obecnego na uroczystości cesarze Wilhelma II nadano jej nazwę Hohenzollernkanal. Nazwa "Kanał Odra – Hawela" została wprowadzona w czasach NRD, w Berlinie Zachodnim używano nadal starej nazwy. Po zjednoczeniu Niemiec ostatecznie wybrano nazwę obecną.
Nad kanałem leżą, poza Berlinem, miasta Oranienburg, Eberswalde i Oderberg.

</doc>
<doc id="848629" url="https://pl.wikipedia.org/wiki?curid=848629" title="Aham (Bawaria)">
Aham (Bawaria)

Aham – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Gerzen. Leży około 22 km na wschód od Landshut, nad rzeką Vils.
Dzielnice.
W skład gminy wchodzą trzy dzielnice: Aham, Loizenkirchen i Neuhausen
Oświata.
W gminie znajduje się przedszkole (46 miejsc i 57 dzieci) oraz szkoła podstawowa (4 nauczycieli, 113 uczniów).

</doc>
<doc id="848631" url="https://pl.wikipedia.org/wiki?curid=848631" title="Umberto Caligaris">
Umberto Caligaris

Umberto Caligaris (ur. 26 lipca 1901 w Casale Monferrato, zm. 19 października 1940 w Turynie) – włoski piłkarz grający na lewej pomocy, a także trener piłkarski.
Kariera klubowa.
Urodził się w Casale Monferrato (Piemont). Pierwszych dziewięć lat swojej kariery spędził w klubie ze swojej rodzinnej miejscowości, Casale. Zadebiutował w nim 12 października 1919. Wówczas drużyna z Casale grała w pierwszej lidze włoskiej, a w 1914 roku zdobyła mistrzostwo.
Po letniej olimpiadzie w 1928 roku Caligaris przeniósł się z Casale do Juventusu. W tamtym okresie Juventus zdobył pięć mistrzostw Włoch z rzędu, w latach 1930–1935. Zakończył karierę w Brescii.
Kariera reprezentacyjna.
W drużynie narodowej Włoch, Caligaris zadebiutował w roku 1922, w meczu przeciwko Austrii. Zdobył brązowy medal na letniej olimpiadzie w 1928 roku. Ostatnim meczem w błękitnej koszulce "Azzurrich" był, podobnie jak pierwszy w karierze, mecz z reprezentacją Austrii. Było to 11 lutego 1934. Wystąpił w 59 reprezentacyjnych spotkaniach.
Kariera trenerska.
Jeszcze będąc piłkarzem Brescii łączył również funkcje trenerskie. Potem prowadził kluby Lucchese i Modena. Caligaris był trenerem Juventusu, od roku 1939 aż do śmierci. Zmarł w 1940 roku.

</doc>
<doc id="848635" url="https://pl.wikipedia.org/wiki?curid=848635" title="Théophraste Renaudot">
Théophraste Renaudot

Théophraste Renaudot (ur. w 1586 w Loudun, zm. 25 października 1653 w Paryżu) – francuski lekarz i filantrop uznawany za ojca francuskiego dziennikarstwa.
Studiował chirurgię w Paryżu, w wieku 19 lat uzyskał stopień doktora na uniwersytecie w Montpellier.
W 1612 r. Armand Jean Richelieu ściągnął go do Paryża. Został medykiem i historiografem króla Ludwika XIII. Renaudot miał za zadanie stworzyć program pomocy społecznej. 
W 1630 r. otworzył w Paryżu "bureau d’adresse". "Bureau" łączyło funkcje agencji zatrudnienia oraz organizacji charytatywnej, która kierowała chorych na bezpłatne leczenie do lekarzy. Zostało założone z myślą o gazecie "La Gazette", pełniło również funkcję drukarni.
Oprócz prowadzenia "bureau", Renaudot organizował także debaty oraz wykłady. 
Pod patronatem Richelieu założył w 1631 r. najstarszą francuska gazetę "La Gazette", której był wydawcą i redaktorem do swojej śmierci. Redagował m.in. "Mercure françois", publikował sprawozdania i broszury. W 1651 r. opublikowano "Recueil des conférences publiques" – sprawozdanie z wykładów i debat, które organizował w latach 1633–1642.
W 1635 r. otworzył bezpłatną aptekę. Jego działania w zakresie zdrowia publicznego spotkały się ze sprzeciwem innych paryskich medyków, m.in. Guya Patina. Dwa lata później do działalności swojego "bureau" dodał pierwszy bank pobożny w Paryżu. 
Po śmierci Richelieu oraz Ludwika XIII Renaudotowi odebrano prawo do praktykowania zawodu medyka w Paryżu.
Został mianowany historiografem króla Ludwika XIV przez Julesa Mazarina w 1646 r.
Od jego nazwiska wywodzi się nazwa Nagrody Renaudot – francuskiej nagrody literackiej przyznawanej od 1926 r.
Od 1932 roku jego imię nosi jedna z ulic 15. dzielnicy Paryża: "Rue Théophraste-Renaudot".

</doc>
<doc id="848638" url="https://pl.wikipedia.org/wiki?curid=848638" title="Bytom – szlakiem tradycji i kultury">
Bytom – szlakiem tradycji i kultury

Bytom – szlakiem tradycji i kultury – czerwony szlak turystyczny w Bytomiu.
Charakterystyka.
Szlak obejmuje punkty ściśle związane z historią Bytomia, jak np. pierwsze polskie gimnazjum, cmentarz Mater Dolorosa, czy wzgórze św. Małgorzatki.
Opis szlaku.
Wycieczka szlakiem rozpoczyna się na Rynku przy Biurze Promocji Miasta Bytomia.
Na prawo od Biura Promocji Bytomia Rynek 7 szlak skręca w ulicą Podgórną. Na rogu Rynku znajduje się wzniesiona w 1897 w stylu eklektycznym wedle projektu Alexandra Bohma kamienica obecnie przy ulicy Podgórnej 18. Po drugiej stronie ulicy znajduje się wybudowana w 1909 według projektu J. Uthlera eklektyczna kamienica przy Podgórnej 7/9. W latach 1909-1922 mieszkał tam i działał Michał Wolski, polski działacz narodowy i plebiscytowy, o czym wspomina pamiątkowa tablica. W latach 90. XX w. budynek był siedzibą Kabaretu Pod Egidą. Dalej szlak biegnie w dół ulicy Podgórnej, by wejść na Plac Grunwaldzki.
W zabytkowej kamienicy przy Placu Grunwaldzkim 6 przed wojną mieścił się hotel i restauracja Hamburger Hof. W miejscu wybudowanego w 1963 roku budynku przy Placu Grunwaldzkim 8-8a znajdowała się synagoga żydowska (1869-1938). Pośrodku placu znajduje się Słoneczny Zegar Analemmatyczny, wmurowany w chodnik w 2004 roku. Dalej trasa szlaku wiedzie w dół ulicą Podgórną, by wyjść na Placu Sobieskiego.
W centralnej części Placu Sobieskiego znajduje się gmach Miejskiej Biblioteki Publicznej wzniesiony w 1974 roku według projektu Emila Sudoła. Po lewej stronie placu widać gmach dawnej szkoły zawodowej-budowlanej z 1926 roku, a dziś Zespołu Szkół Mechaniczno-Samochodowych im. Gabriela Narutowicza, projektu architekta Goltza. Na prawo od MBP usytuowany jest wybudowany w latach 1929-30 budynek Muzeum Górnośląskiego według projektu Alberta Stütza i Herberta Hettlera. Za budynkiem muzeum szlak skręca w lewo w ulicę Korfantego.
Po prawej stronie ulicy Korfantego nr 34 znajduje się neogotycki pałacyk byłego starostwa z 1897 roku projektu K. Segnitza. Obecnie mieści się tam filia Muzeum Górnośląskiego.
Przy ulicy Sokoła 20 mieści się budynek Domu Narodowego „UL”, w latach 1910-1922 siedziba szeregu organizacji społecznych i kulturalnych walczących o zachowanie polskości na Górnym Śląsku.
Na rogu ulic Korfantego nr 36 i ulicy Sokoła znajduje się wzniesiona według projektu Teodora Ehla w 1905 roku secesyjna kamienica. Szlak biegnie ulicą Sokoła wzdłuż zabudowy mieszkaniowej z lat 50., a następnie skręca w lewo w ulicę Matejki.
Po prawej stronie ulicy Matejki znajduje się neoromański kościół św. Jacka, oddany do użytku w 1911 roku, projektu Maxa Giemzy. Przy kościele znajduje się budynek plebanii z 1920 roku, zbudowanego według projektu Teodora Ehla. Od kościoła św. Jacka szlak wiedzie na zachód ulicą Żeromskiego.
Po prawej stronie ulicy Żeromskiego przy skrzyżowaniu z ulicą Piekarską znajduje się cmentarz żydowski. Zaś po drugiej stronie przy ul. Piekarskiej 71 mieści się Mater Dolorosa I z 1868 roku wraz z zabytkowymi mauzoleum Goetzlerów, Hakuby, kaplicą grobową Carusów, Schastoków. Z ulicy Piekarskiej szlak wiedzie w prawo Aleją Legionów.
Na rogu Al. Legionów i ul. Kraszewskiego usytuowany jest wybudowany w 1900 roku w stylu neogotyckim według projektu Paula Jackischa budynek dawnego męskiego konwiktu (internat) biskupiego, a obecnie siedziba zamiejscowego wydziału Polsko-Japońskiej Akademii Technik Komputerowych. Przy Alei Legionów 4 znajduje się secesyjna willa Dr. Georga Brüninga, a za nią wzniesiony w 1904 budynek Szkoły Podstawowej nr 5 im. Poli Maciejowskiej (przed wojną patronem szkoły był Georg Brüning) i Przedszkola nr 5. Za ulicą Woźniaka ulokowany jest dawny szpital dla kalek św. Ducha, wybudowany w latach 1910-1912 według projektu Karla Bruggera. Po drugiej stronie ulicy, przy Alei Legionów 49 znajduje się budynek Szpitala Zakaźnego, wcześniej siedziba redakcji czasopisma „Katolik”, a od 1932 Prywatnego Gimnazjum Polskiego. Na rogu ulicy Ligonia i Alei Legionów szlak mija wzniesiony w latach 1936-37 według projektu Ottona Lindera ze Stuttgartu Kościół pw. Podwyższenia Krzyża Świętego. 8 października 1984 roku z okazji Dni Kultury Chrześcijańskiej w kościele wykład wygłosił ks. Jerzy Popiełuszko. Na pamiątkę jego śmierci na placu przy kościele usypano symboliczną mogiłę, a po prawej stronie świątyni ulokowano tablicę pamiątkową. Za kościołem, a dokładniej za pomnikiem „Nike” z 1977 autorstwa Joachima Krawczyka, szlak skręca na lewo w ulicę Strzelców Bytomskich.
Przy ul. Strzelców Bytomskich 25 znajduje się neorenesansowa willa z 1890 roku. Za skrzyżowaniem ulic Woźniaka, Piłsudskiego, Chrzanowskiego i Strzelców Bytomskich znajduje się wybudowany w 1929 roku budynek I LO. Z ulicy Strzelców Bytomskich szlak wiedzie dalej ulicą Chrzanowskiego.
Po obu stronach ul. Chrzanowskiego znajduje się Park Miejski im. Kachla z 1840 roku, wpisany na listę zabytków w 1992 roku. Przy ulicy Parkowej 2 mieści się wzniesiony w latach 1913-14 według projektu Karla Aronsona budynek Urzędu Miejskiego, do 1945 roku siedziba Sądu Okręgowego (Landgericht), a do 1966 roku siedziba Przedsiębiorstwa Budowy Szybów.
Na zachód od Urzędu Miejskiego ulokowany jest wybudowany w 1934 w stylu funkcjonalizmu zakład kąpielowy. Za zakładem, przy rogu ulic Strzelców Bytomskich i Wrocławskiej postawiona jest rzeźba Tadeusza Sadowskiego „Leżący mężczyzna” (zwana też „Leniuchem”) z 1971 roku. Po prawej stronie ulicy Wrocławskiej za skrzyżowaniem z ulicą Strzelców Bytomskich znajdują się zabudowania aresztu, wzniesione w II połowie XIX wieku w stylu neogotyckim. Za więzieniem szlak skręca w prawo na Plac Kościuszki.
Po lewej stronie, przy skrzyżowania ulic Kwietniewskiego i Piekarskiej znajduje się neogotycka świątynia pw. Św. Trójcy (1885). Na drodze szlaku znajdują się m.in. wzniesiony w 1894 roku w stylu neorenesansu według projektu J. Heise gmachu Sądu Rejonowego, zbudowany w stylu ekspresjonizmu biurowiec przy placu Kościuszki 11, obecnie siedziba Bytomskiego Przedsiębiorstwa Komunalnego i Banku PKO BP, wybudowana w 1910 kamienica przy ulicy placu Kościuszki 9, przed wojną siedziba restauracji Cafe Hindenburg, a po wojnie siedziba PSS Społem. Na budynku znajduje się tablica upamiętniająca 10 rocznicę wyzwolenia Bytomia przez Armię Czerwoną. Od Placu Kościuszki droga szlaku biegnie ulicą Dworcową.
Wzdłuż ulicy Dworcowej ulokowane są w większości zabytkowe kamienice z przełomu XIX i XX wieku. Jednakże na liście zabytków znajdują się tylko secesyjna kamienica przy ul. Dworcowej 10 z 1906 projektu Josefa Koenigsbergera, połączone w 1909 roku budynki przy ul. Dworcowej 12/14 (1866/1872), budynki dawnego hotel „Sanssouci” z 1858 roku (obecnie hotel „Bristol”) przy ul. Dworcowej 16 i dawnego hotelu „Reichof” (obecnie hotel „Bristol”) z 1905 roku w stylu secesyjnym według projektu Franza Sotzika przy ul. Dworcowej 19.
Przy Jagiellońskiej 23 znajduje się Ogólnokształcąca Szkoła Baletowa im. Ludomira Różyckiego. Na skrzyżowaniu ulic Moniuszki i Jagiellońskiej szlak skręca w prawo.
Przy ulicy Moniuszki 19 mieści się budynek dawnego Gimnazjum Katolickiego, a od 1948 roku Państwowej Szkoły Muzycznej, wybudowany w 1870 roku w stylu neogotyckim według projektu Paula Jackischa.
We wschodniej części placu usytuowany jest budynek dawnego Teatru i Domu Koncertowego, a obecnie Opery Śląskiej, wybudowany w latach 1899-1901 w stylu klasycystycznym według projektu Aleksandra Böhma z Berlina. Przed operą znajduje się popiersie Fryderyka Chopina z 1956 roku. Pośrodku placu mieści się gmach dawnego Liceum Realnego, a obecnie IV LO im. Bolesława Chrobrego, wzniesionego w 1901 roku w stylu secesyjnym według projektu Karla Bruggera. Po lewej stronie placu znajdują się XIX-wieczne budynki mieszkalne, m.in. neogotycka kamienica z 1896 projektu Alfonsa Powollika przy pl. Sikorskiego 6, czy neorenesansowa z 1892 według projektu Johanna Wygascha przy pl. Sikorskiego 10. Od Placu Sikorskiego szlak wiedzie na północ ulicą Piastów Bytomskich.
W miejscu oddanego do użytku w 1963 roku budynku przy ul. Piastów Bytomskich 3-5 znajdował się cmentarz żydowski, wzniesiony na średniowiecznym wale obronnym na początku XVIII wieku. Z ulicy Piastów Bytomskich szlak skręca w prawo w ulicę Wałową, by wyjść na Placu Klasztornym. Najważniejszym zabytkiem owego placu jest franciszkański Kościół Św. Wojciecha z XIII wieku, w latach 1833-1952 był własnością parafii ewangelicko-augsburskiej. Naprzeciw kościoła znajduje się wzniesiony przez ewangelików w 1901 budynek probostwa, zaś tuż obok (Plac Klasztorny 4a) wybudowany w 1898 roku dom dla sióstr diakonis zatrudnionych w szkole i parafii ewangelickiej, obecnie siedziba parafii ewangelicko-augsburskiej. Przy Placu Klasztornym 2 znajduje się wybudowana w 1911 roku według projektu Karla Bruggera w stylu secesji szkoła ewangelicka, obecnie Zespół Szkół Ogólnokształcących nr 6. Obok szkoły znajduje się wybudowany w 1930 roku budynek Urzędu Pracy, obecnie Zespół Szkół Elektryczno-Elektronicznych przy ulicy Katowickiej 35.
Z Placu Klasztornego szlak wiedzie ulicą Szymanowskiego a następnie skręca w lewo w rynek, po drodze mijając wieżowiec z 1932 r. przy Szymanowskiego 2 wzniesiony w stylu funkcjonalizmu (przed wojną mieściła się tam kawiarnia Capitol i kino Gloria), położone w południowej pierzei rynku modernistyczna kamienica przy Rynku 19 z 1925 roku, 4 secesyjne kamienice projektu Karla Mainki przy Rynku 20 (1903), 21 (1909), 22 (1903) i 23 (1903) oraz wzniesiona w 1925 roku w stylu secesyjno-modernistycznym kamienica przy Rynku 26 (obecnie siedziba Galerii Kronika). W północno-zachodniej części pierzei Rynku znajduje się gotycki kościół pw. Wniebowzięcia NMP. Na placu przed kościołem stoją 3 figury kamienne Świętego Floriana, Drogi Krzyżowej i Świętej Barbary, poświęcone w 1878 roku. Następnie za kościołem WNMP szlak skręca w prawo. Pod wieżowcem przy ulicy Strażackiej 8 (1964) znajdują się piwnice Domu Gorywodów (rozebranego w 1955 roku).

</doc>
<doc id="848639" url="https://pl.wikipedia.org/wiki?curid=848639" title="ADSL2+">
ADSL2+

ADSL2+ (zalecenie ITU-T G.992.5) jest ulepszoną wersją ADSL2, czyli technologii umożliwiającej asymetryczny dostęp do Internetu i będącej odmianą DSL. Pozwala osiągnąć większą prędkość niż ADSL2 przy tej samej długości linii, mimo to nadal ważną rolę gra tu odległość od urządzeń DSLAM (Digital Subscriber Line Access Multiplexer). Przepustowość ADSL2+ sięga 24Mb/s przy założeniu spełnienia wszystkich fizycznych wymagań (najbliższe położenie względem DSLAM). Ma szersze pasmo częstotliwości, tym samym szersze pasmo odpowiedzialne za wysyłanie danych (upstream) i pobieranie (downstream).

</doc>
<doc id="848640" url="https://pl.wikipedia.org/wiki?curid=848640" title="Kröning (gmina)">
Kröning (gmina)

Kröning – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Gerzen. Leży około 15 km na wschód od Landshut.
Dzielnice.
W skład gminy wchodzą następujące dzielnice: 
Oświata.
W gminie znajduje się przedszkole, szkoła podstawowa oraz pierwsze klasy Hauptschule.

</doc>
<doc id="848642" url="https://pl.wikipedia.org/wiki?curid=848642" title="Renato Cesarini">
Renato Cesarini

Renato Cesarini (ur. 11 kwietnia 1906 w Senigallia, zm. 24 marca 1969 w Buenos Aires) – włosko-argentyński piłkarz oraz trener piłkarski. Grał w takich zespołach jak: Borgata Palermo, Chacarita Juniors, Alvear, Ferrocarril Midland Buenos Aires, ponownie Chacarita Juniors, Juventus F.C., ponownie Chacarita Juniors i Club Atlético River Plate.
Życiorys.
Jako jeden z nielicznych piłkarzy grających we Włoszech w czasach rządów Benito Mussoliniego odmówił salutowaniu rzymskiemu.
Słynął ze strzelania dużej liczby goli w końcowych minutach meczów nawet wtedy, gdy jego drużyna wygrywała. Z tego powodu powstało we Włoszech określenie "Zona Cesarini" oznaczające wyczyn sportowy, w którym jeden zawodnik swoim heroizmem odwraca wynik spotkania w samej końcówce. Wyrażenie "Zona Cesarini" mocno zapisało się w kulturze włoskiej. Taką nazwę nosi m.in. piwo IPA i audycja radiowa na włoskim kanale Rai Radio 1.
Trofea.
Jako piłkarz:
Jako trener:
Renato Cesarini zmarł 24 marca 1969 roku, w wieku 62 lat, wkrótce po ciężkiej chorobie, w Buenos Aires.

</doc>
<doc id="848647" url="https://pl.wikipedia.org/wiki?curid=848647" title="Schalkham (Bawaria)">
Schalkham (Bawaria)

Schalkham – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Landshut, wchodzi w skład wspólnoty administracyjnej Gerzen. Leży około 20 km na wschód od Landshut, nad rzeką Vils.

</doc>
<doc id="848650" url="https://pl.wikipedia.org/wiki?curid=848650" title="Hoplites">
Hoplites

Hoplitodromos także Hoplites (gr. ὁπλιτοδρόμος) – bieg w zbroi na dystansie dwóch stadionów, jedna z konkurencji olimpijskich w starożytnej Grecji. Po raz pierwszy wprowadzony do programu LXV igrzysk olimpijskich w 520 p.n.e.
Opis.
Jeden z czterech biegów rozgrywanych w starożytnej Grecji – obok „biegu tam i z powrotem” – diaulos, biegu długodystansowego dolichos i sprintu – stadion. Hoplitodromos był rozgrywany na dystansie dwóch stadionow, jako ostatni z wszystkich biegów i konkurencji. 
Długość biegu była zależna od lokalizacji stadionu na którym się odbywał – stadion był równy 600 stopom, ale długość stopy była różna w różnych regionach Grecji: 
Zawodnicy biegali w uzbrojeniu hoplity: w hełmie, w nagolennikach i z tarczą (sgr. ὅπλον, pol. hoplon). Później zrezygnowano z nagolenników. Tarcze były najprawdopodobniej tej samej wagi i wielkości, i przechowywano je na terenie Olimpii. 
Historia.
Bieg w uzbrojeniu po raz pierwszy włączono do programu LXV Igrzysk w 520 r. p.n.e.
Lista zwycięzców.
Poniższa lista została stworzona na podstawie informacji w banku danych igrzysk olimpijskich Fundacji Świata Helleńskiego (gr. Ίδρυµα Μείζονος Ελληνισµού, (ΙΜΕ), ang. "Foundation of the Hellenic World", (FHW)):

</doc>
<doc id="848651" url="https://pl.wikipedia.org/wiki?curid=848651" title="Spacer po starym mieście w Bytomiu">
Spacer po starym mieście w Bytomiu

Spacer po starym mieście – zielony szlak turystyczny w Bytomiu.
Charakterystyka.
Szlak obejmuje najważniejsze zabytki bytomskiej starówki.
Opis szlaku.
Wycieczka szlakiem rozpoczyna się na Rynku przed zabytkowym budynkiem Biura Promocji Miasta Bytomia przy Rynku 7 z 1888 roku. Na lewo od biura przy Rynku 6 (1890) znajduje się Galeria "Kolor". Przed wyruszeniem w szlak uwagę przykuwają neorenesansowa kamienica z 1896 roku przy Rynku 12 projektu Johanna Uthlera, secesyjno-modernistyczny budynek z 1905 r. przy Krakowskiej 1 (obecnie siedziba Banku WBK BZ), wieżowiec z 1932 r. przy Szymanowskiego 2 wzniesiony w stylu funkcjonalizmu (przed wojną mieściła się tam kawiarnia Capitol i kino Gloria), modernistyczna kamienica przy Rynku 19 z 1925 roku, 4 secesyjne kamienice projektu Karla Mainki przy Rynku 20 (1903), 21 (1909), 22 (1903) i 23 (1903) oraz wzniesiona w 1925 roku w stylu secesyjno-modernistycznym kamienica przy Rynku 26 (obecnie siedziba Galerii Kronika).
Na prawo od Biura Promocji Bytomia szlak skręca w ulicą Podgórną. Na rogu Rynku znajduje się wzniesiona w 1897 w stylu eklektycznym wedle projektu Alexandra Bohma kamienica obecnie przy ulicy Podgórnej 18. Po drugiej stronie ulicy znajduje się wybudowana w 1909 według projektu J. Uthlera eklektyczna kamienica przy Podgórnej 7/9. W latach 1909-1922 mieszkał tam i działał Michał Wolski, polski działacz narodowy i plebiscytowy, o czym wspomina pamiątkowa tablica. Do października 2007 budynek był siedzibą Kabaretu Pod Egidą. Dalej szlak biegnie w dół ulicy Podgórnej, by wyjść na Placu Grunwaldzkim.
W zabytkowej kamienicy przy Placu Grunwaldzkim 6 przed wojną mieścił się hotel i restauracja Hamburger Hof. W miejscu wybudowanego w 1963 roku budynku przy Placu Grunwaldzkim 8-8a znajdowała się synagoga żydowska (1869-1938). Na pamiątkę jej istnienia 9 listopada 2007 roku wmurowano w chodnik tablicę pamiątkową w języku polskim, niemieckim, angielskim i hebrajskim. Pośrodku placu znajduje się Słoneczny Zegar Analemmatyczny, wmurowany w chodnik w 2004 roku. Dalej trasa szlaku wiedzie na biegnącą na prawo od Placu Grunwaldzkiego ulicą Rycerską.
W miejscu istniejącej obecnie ulicy Rycerskiej w średniowieczu znajdowały się mury okalające bytomski zamek, znajdujący się prawdopodobnie na dzisiejszym placu Grunwaldzkim. Za budynkiem przy ulicy Rycerskiej 17 (1905) znajdowała się fosa. W miejscu wybudowanych w 1959 roku budynków przy ulicy Rycerskiej 2, 4, 6, 8, 10, 12 i Krakowskiej 3 tuż po II wojnie światowej znajdował się przystanek autobusowy PKS. Wcześniejsze zabytkowe zabudowania zostały zniszczone w styczniu 1945 przy wkroczeniu Armii Czerwonej do Bytomia. Szlak dochodzi do skrzyżowania ulic Rycerskiej, Krakowskiej i Józefczaka, by dalej biec ulicą Józefczaka. Po drodze mija on odrestaurowaną neorenesansową kamienicę przy Krakowskiej 22 (1870) i puste miejsce po wyburzonej w listopadzie 2007 roku budynku starej bursy żydowskiej (1874) przy Krakowskiej 24.
120 metrów na lewo od skrzyżowania ulicy Rycerskiej, Krakowskiej i Józefczaka znajduje się wzniesiony w 1732 barokowy kościółek Świętego Ducha przy ulicy Krakowskiej 19. Naprzeciwko świątyni, w obecnym Zakładzie Opiekuńczo-Leczniczym (ul. Krakowska 30) prowadzonym przez Siostry Boromeuszki znajduje się wybudowana w 1863 roku i przebudowana w 1906 roku Kaplica Ducha Świętego.
Przy budynku z 1872 roku obecnie mieszczącego Zasadniczą Szkołą Zawodową nr 8 przy ulicy Józefczaka 40 szlak skręca w prawo. Po prawej stronie, przy Józefczaka 39, znajduje się neorenesansowy budynek – na początku XX wieku będący siedzibą bytomskiego starostwa powiatowego, obecnie znajduje się tam szkoła.
Na lewo od ulicy Józefczaka znajduje się Plac Klasztorny. Najważniejszym zabytkiem owego placu jest franciszkański Kościół Św. Wojciecha z XIII wieku, w latach 1833-1952 był własnością parafii ewangelicko-augsburskiej. Naprzeciw kościoła znajduje się wzniesiony przez ewangelików w 1901 budynek probostwa, obecnie siedziba Klasztoru Franciszkanów Prowincji WNMP w Bytomiu(Plac Klasztorny 5), zaś tuż obok (Pl. Klasztorny 4a) wybudowany w 1898 roku dom dla sióstr diakonis zatrudnionych w szkole i parafii ewangelickiej, obecnie siedziba parafii ewangelicko-augsburskiej. Przy Placu Klasztornym 2 znajduje się wybudowana w 1911 roku według projektu Karla Bruggera w stylu secesji szkoła ewangelicka, obecnie Zespół Szkół Ogólnokształcących nr 6. Obok szkoły znajduje się wybudowany w 1930 roku budynek Urzędu Pracy, obecnie Zespół Szkół Elektryczno-Elektronicznych przy ulicy Katowickiej 35. 
Szlak podąża dalej ulicą Józefczaka. Tutaj na uwagę zasługują m.in. zabytkowe kamienice przy Józefczaka 37 (1904), Józefczaka 32 (1882), Józefczaka 30 (1882), Józefczaka 28 (1882) czy Józefczaka 33 (1895). Po drodze szlak mija zbudowany w 1871 roku w stylu historyzmu budynek biurowy przy ulicy Józefczaka 29. 18 sierpnia 1919 roku powstańcy śląscy zaatakowali mieszczącą się tam komendę Grenzschutzu, o czym wspomina tablica pamiątkowa. Parędziesiąt metrów dalej szlak skręca w prawo w ulicę Piastów Bytomskich, a potem w lewo w ulicę Gliwicką.
Przed wojną, w miejscu wzniesionych w 1957 roku budynków przy ulicy Gliwickiej 17 i 19, znajdował się Hotel Lomnitz, siedziba m.in. Polskiego Komisariatu Plebiscytowego, o czym wspomina pamiątkowa tablica. Po drugiej stronie ulicy, przy Gliwickiej 12 znajdują się m.in. wybudowana w 1857 w stylu neorenesansu kamienica przy Gliwickiej 12 czy modernistyczna kamienica przy Gliwickiej 10 (1903). Następnie szlak wkracza na Plac Kościuszki.
Na drodze szlaku znajdują się m.in. zbudowany w 1930 roku w stylu ekspresjonizmu biurowiec przy placu Kościuszki 11, obecnie siedziba Bytomskiego Przedsiębiorstwa Komunalnego i Banku PKO BP, eklektyczna kamienica przy placu Kościuszki 10 z 1894 roku czy wybudowana w 1910 kamienica przy ulicy placu Kościuszki 9, przed wojną siedziba restauracji Cafe Hindenburg, a po wojnie siedziba PSS Społem. Na budynku znajduje się tablica upamiętniająca 10 rocznicę wyzwolenia Bytomia przez Armię Czerwoną. Na prawo od wspomnianej kamienicy droga szlaku wiedzie obok wzniesionego w 1860 i przebudowanego w 1894 roku w stylu neorenesansu gmachu Sądu Rejonowego. Zaś przy skrzyżowania ulic Kwietniewskiego i Piekarskiej znajduje się neogotycka świątynia pw. Św. Trójcy (1885).
50 metrów za kościołem Świętej Trójcy, przy ulicy Piekarskiej 8 znajduje się budynek Poczty Głównej wzniesiony ok. 1900 roku w stylu neorenesansu.
Od kościoła Świętej Trójcy szlak podąża prosto ulicą Jainty. Na jego drodze znajdują się m.in. zbudowana w 1880 w stylu modernizmu kamienica przy ulicy Jainty 26, neorenesansowe kamienice przy Jainty 18 (1902) i 16 (przełom XIX i XX wieku), secesyjne kamienice przy Jainty 24 (1911), 20 (1903), 15 (1906), wybudowany w 1890 roku w stylu historyzmu budynek dawnej piekarni przy Jainty 12 czy zabytkowa kamienica z 1882 roku przy Jainty 8. Wewnątrz XIX-wiecznej kamienicy przy ul. Jainty 17 znajduje się Galeria Sztuki Użytkowej "Stalowe Anioły".
Za ulicą Jainty na drodze szlaku znajduje się gotycki kościół pw. Wniebowzięcia NMP. Na placu przed kościołem stoją 3 figury kamienne Świętego Floriana, Drogi Krzyżowej i Świętej Barbary, poświęcone w 1878 roku. Następnie za kościołem WNMP szlak skręca w prawo. Pod wieżowcem przy ulicy Strażackiej 8 (1964) w czasach średniowiecza znajdowały się piwnice Domu Gorywodów (rozebranego w 1955 roku).

</doc>
<doc id="848656" url="https://pl.wikipedia.org/wiki?curid=848656" title="Berlin Westkreuz">
Berlin Westkreuz

Berlin Westkreuz – stacja S-Bahn w Berlinie, położona w okręgu administracyjnym Charlottenburg-Wilmersdorf. Stanowi jedną z dwóch (obok dworca Ostkreuz) stacji przesiadkowych między Koleją Obwodową a Stadtbahn.
W urzędowym spisie stacji dworzec Berlin-Westkreuz nosi oznaczenie "BWKR" z odmianami "BWKRR" dla Kolei Obwodowej oraz "BWKRV" dla Stadtbahn.
Położenie i architektura.
Westkreuz leży w bardzo słabo zamieszkanej okolicy, na granicy pomiędzy Charlottenburgiem i Wilmersdorfem. Droga do terenów targowych jest stosunkowo długa, lepszy dojazd do nich stanowią stacje "Messe Süd (Eichkamp)" (dawniej "Eichkamp") oraz "Messe Nord/ICC" (dawniej "Witzleben"), jak również linie metra i autobusową. Stacja służy zatem zasadniczo jako węzeł przesiadkowy.
Stacja ma formę dworca wieżowego, co umożliwia krótkie drogi przesiadki we wszystkich kierunkach. Peron Kolei Obwodowej znajduje się całkowicie w przeszklonej hali o długości 161 i szerokości 22 m, poprzecznie pod nią znajdują się dwa perony Stadtbahn, zadaszone na prawie całej długości wiatami. Projektantem budynku wejściowego ze zintegrowaną wieżą nastawni był Richard Brademann. Ze względów statycznych (podmokły teren) budynek umieszczony został w północno-zachodnim narożu krzyżujących się peronów.
Historia.
Stacja została uruchomiona 10 grudnia 1928 pod nazwą "Ausstellung" ("wystawa"), w 1932 otrzymała obecną nazwę. Od początku istniały problemy z podłożem, na którym zbudowano stację, ma ono bowiem formę wypełnionej piaskiem rynny polodowcowej. Już w czasie budowy pojawiły się pęknięcia związane z nierównomiernym osiadaniem budowli, nastawnia wykazywała wyraźne odchylenie od pionu. Hala peronowa Kolei Obwodowej wykazywała różnice w osiadaniu poszczególnych części dochodzące do 50 cm, stąd też w czasie eksploatacji stacji wykonywano liczne poprawki. W 1968 Reichsbahn zapoczątkowała największą jak dotąd renowację – hala Kolei Obwodowej została uniesiona przy pomocy siłowników hydraulicznych, po czym zbudowano pod nią nowe głębokie fundamenty. Prace te trwały do 1976 r.
Po strajku kolejarzy berlińskiej S-Bahn w 1980 zamknięto ruch na Kolei Obwodowej, zaś na Stadtbahn panował bardzo niewielki ruch, także po przejęciu S-Bahn przez BVG.
Dopiero w 1989 Senat Berlina rozpoczął odbudowę Kolei Obwodowej, stwierdzono przy tym, że na dworcu Westkreuz konieczne są bardzo rozległe prace remontowe. W 1993 zburzono budynek wejściowy i charakterystyczną nastawnię, która poprzez odchylenie od pionu o 30 cm stanowiła potencjalne zagrożenie dla użytkowników. Perony dworca wyposażono w schody ruchome oraz windy. 17 grudnia 1993 otwarto ponownie pierwszy odcinek Kolei Obwodowej, tym samym Westkreuz stał się po 13 latach przerwy ponownie stacją przesiadkową. Swoiste kuriozum stanowił prowizoryczny drewniany peron, zbudowany przy przebiegającym w pobliżu stacji torze towarowym i służący między 27 czerwca 1994 i 31 maja 1997 do odprawy pociągów regionalnych z zachodnich przedmieść Berlina.
W ramach generalnego remontu Stadtbahn na dworcu Westkreuz trwały od 2004 roboty budowlane, obejmujące przebudowę torów oraz obu dolnych peronów, co powodowało częste zamykanie odcinków linii lub ograniczony ruch na nich. Prace zakończono przed Mistrzostwami Świata w Piłce Nożnej w 2006 r.

</doc>
<doc id="848662" url="https://pl.wikipedia.org/wiki?curid=848662" title="Minutes to Midnight">
Minutes to Midnight

Minutes to Midnight – trzeci studyjny album kalifornijskiej grupy Linkin Park, którego premiera odbyła się 11 maja 2007 roku, w Stanach Zjednoczonych album został wydany 15 maja. 4 maja album wyciekł do Internetu.
Producentem "Minutes to Midnight" jest współzałożyciel zespołu Mike Shinoda i Rick Rubin.
Muzyka.
"Minutes to Midnight" jest odwołaniem do zegara zagłady. „In Between” to pierwszy utwór, gdzie śpiewa Mike Shinoda.
Listy przebojów i sprzedaż.
"Minutes to Midnight" zadebiutowało na 1. miejscu listy sprzedaży w Ameryce, znalazło się także w czołówce list większości państw, gdzie zostało wydane. W pierwszym tygodniu sprzedano rekordową liczbę 625 000 egz. płyt w USA, w tym samym czasie na całym świecie odnotowano rekordowy wynik sprzedaży ponad miliona sztuk.
Do tej pory album został sprzedany w prawie 7 mln nakładzie (z czego 2,3 mln kopii sprzedano w USA za co zespół otrzymał podwójnie platynową płytę).
W Polsce album dotarł do 2. miejsca listy OLiS i uzyskał status złotej płyty.
Album zajął pierwsze miejsce na węgierskiej liście Top 40 album- és válogatáslemez-lista, zdobył w tym kraju również status złotej płyty.

</doc>
<doc id="848663" url="https://pl.wikipedia.org/wiki?curid=848663" title="Julia Kapulet">
Julia Kapulet

Julia Kapulet, także Julia Capuleti (ang. "Juliet Capulet") – fikcyjna postać z tragedii Williama Szekspira pod tytułem "Romeo i Julia".
Rodzina, pochodzenie.
Julia pochodzi z Werony, ze znanej i szanowanej rodziny Kapuletów. Jest pierwszym dzieckiem swoich rodziców i jedynym pozostającym przy życiu w czasie akcji utworu (Kapulet wspomina, iż "Ziemia pochłonęła wszystkie me nadzieje, oprócz tej jednej"). Podczas trwania sztuki mają miejsce czternaste urodziny Julii, które – zgodnie z tekstem oryginału – przypadają na 31 lipca lub 1 sierpnia. W związku z tym, że uroczystości odbywają się na kilka dni przed tą datą, można wnioskować, że sama akcja rozgrywa się w połowie lipca. 
Tytułowa bohaterka "Romea i Julii" jest bardzo młoda – ma zaledwie czternaście lat. Mimo że w XVI wieku, kiedy Szekspir pisał tę sztukę, w wielu krajach Europy kobiety na tym etapie życia miały już męża i potomstwo, w Anglii przyjęte było, iż właściwym wiekiem dla kobiety na wyjście za mąż było 21 lat. W ten sposób ówczesny widz mógł łatwiej sobie wyobrazić sytuację, w której uczucie pomiędzy dwojgiem młodych ludzi może doprowadzić do kłopotów. Była to sztuka o Włochach – statystyczny ówczesny mieszkaniec Wysp Brytyjskich nigdy nie spotkał żadnego z nich, byli powszechnie uznawani za mieszkańców odległego, dość egzotycznego kraju, co także tłumaczyło zaobserwowane różnice. 
Charakter.
Akcja sztuki trwa nie dłużej niż tydzień. W tym czasie bohaterka przeżywa liczne trudności, związane z wejściem w dorosłość. Zakochuje się, doświadcza śmierci bliskiego sobie kuzyna, zdradza ją najwierniejsza opiekunka, wdowieje, w końcu popełnia samobójstwo. Mimo to wykazuje się odpornością psychiczną i dużą inteligencją. Jest opanowana, w przeciwieństwie do impulsywnego Romea. Do niej także należy inicjatywa w ich związku: to ona pozwala mu się pocałować, sugeruje małżeństwo, wybacza swojemu wybrankowi zabicie kuzyna. Julia jest wierna swoim ideałom, wierzy, że to, co robi, jest słuszne.
Julia w kulturze popularnej.
W The Sims 2 w Weronie (ang. "Veronaville") pojawia się simka o takim samym imieniu i nazwisku (w oryginale "Juliette Capp"). Jest nastoletnią córką zmarłych Kordeli ("Cordelia") i Kalibana ("Caliban") Kapuletów. Ma siostrę Hermię, brata Tybalta, kuzynów Mirandę, Hala, Desdemonę i Ariel. Są oni dziećmi ciotki Julii – Grażyny ("Goneril") i jej męża Albina ("Albany"). Ma także ciotkę Renatę ("Regan"), wujków: Kenta i męża Renaty Pankracego ("Cornwall"). Podkochuje się w Romeo Montekim. Julią, Hermią i Tybaltem zajmuje się ich dziadek Konstanty ("Consort"). Jest to nawiązanie do Romea i Julii.

</doc>
<doc id="848664" url="https://pl.wikipedia.org/wiki?curid=848664" title="Milan Begović">
Milan Begović

Milan Begović (ur. 19 stycznia 1876 we Vrlice, zm. 16 marca 1948 w Zagrzebiu) – chorwacki pisarz.
Kształcił się w Splicie, Zagrzebiu i Wiedniu. Był nauczycielem w Splicie. Później mieszkał w Hamburgu i Wiedniu, gdzie pracował w teatrach.

</doc>
<doc id="848666" url="https://pl.wikipedia.org/wiki?curid=848666" title="Haltery (ciężarki)">
Haltery (ciężarki)

Haltery – ciężarki używane do skoków z miejsca w dal. Początkowo były to półokrągłe, sierpowate kawały kamienia z wklęsłością pośrodku dla wygodniejszego uchwytu ciężarka dłonią. Później wykonywano je z brązu w kształcie czółenek wydrążonych w środku. Ciężarki trzymane w dłoniach, rozkołysane, miały zawodnikowi ułatwić uzyskanie dłuższego skoku.

</doc>
<doc id="848670" url="https://pl.wikipedia.org/wiki?curid=848670" title="Kościół Wszystkich Świętych w Krakowie (Stare Miasto)">
Kościół Wszystkich Świętych w Krakowie (Stare Miasto)

Kościół Wszystkich Świętych – pierwotnie romański, później gotycki kościół parafialny, który wznosił się na terenie obecnego placu Wszystkich Świętych na Starym Mieście w Krakowie, wybudowany w pierwszej połowie XIII wieku, rozebrany w pierwszej połowie XIX w. 
Historia.
Pierwsza wzmianka o kościele znajduje się w Żywocie większym św. Stanisława z ok. 1257 – znajduje się tam informacja o opętanym młodzieńcu, który miał zostać przywiązany przed tym kościołem i cudownie uzdrowiony przez świętego Stanisława. Być może opis ten został przepisany z wcześniejszego dokumentu z ok. 1253. Pewne jest, że kościół powstał przed połową XIII w., przypuszczalnie w pierwszej połowie tego stulecia. Z XIV w. pochodzi informacja, że kościół został ufundowany przez rycerza Jakuba Bobolę herbu Leliwa. Być może powstanie kościoła miało związek ze sprowadzeniem w latach 20. XIII w. do Krakowa zakonu dominikanów, którzy przejęli pełniący dotychczas funkcje parafialne kościół św. Trójcy, a jego funkcje parafialne przejął wówczas w części kościół mariacki i prawdopodobnie w części kościół Wszystkich Świętych, już istniejący lub zbudowany w tym celu. Do tutejszej parafii miały należeć domy w okolicy kościoła oraz teren Okołu. W 1305 kościół został uszkodzony wskutek pożaru.
Kościół (w kształcie nadanym mu zapewne po pożarze z 1305) był zbudowaną z kamienia i cegły gotycką świątynią o charakterze halowym, dwunawową (nawy oddzielały od siebie dwa filary), z korpusem nawowym na planie zbliżonym do kwadratu z węższym, dwuprzęsłowym prezbiterium od wschodu, zamkniętym wieloboczną apsydą. Od zewnątrz mury świątyni wspierały skarpy. Główny portal znajdował się w fasadzie zachodniej, zwieńczonej trójkątnym szczytem z blendami. Od południa przylegała do kościoła kaplica, którą już w XV w. określano jako "antiqua", co świadczy o jej znacznie dawniejszym pochodzeniu. Od północy do prezbiterium przylegała zakrystia i skarbiec. W 1591 od południa dobudowano do prezbiterium pięciokondygnacyjną wieżę, zwężającą się uskokowo ku górze. Z pochodzącego z końca XVI w. opisu kościoła wynika, że wewnątrz znajdowało się wówczas osiem ołtarzy, ponadto trzy znajdowały się w kaplicy. Kościół otaczał cmentarz parafialny. Badania archeologiczne wykazały obecność wtórnie użytych kostek oraz ułamków płytek romańskich, co może wskazywać na istnienie wcześniej budowli romańskiej.
W XIV wieku w tutejszej parafii funkcjonujonowało równolegle dwóch proboszczach – stan taki prawdopodobnie wynikał ze sporu między dwoma gałęziami rodu Leliwitów, potomków fundatora, o prawo patronatu nad świątynią. W 1490 dzięki staraniom Leliwitów kościół podniesiono do rangi kolegiaty. Przy tej okazji zniesiono podwójne probostwo – jeden z proboszczów został prepozytem, a drugi dziekanem kapituły. Przy kościele funkcjonowała (co najmniej od XIV w.) szkoła parafialna. Tumult tutejszych uczniów, który wybuchł w 1549 objął wszystkie szkoły parafialne w mieście i skutkował opuszczeniem Krakowa przez młodzież szkolną. W 1589 Leliwici przekazali swoje prawo patronatu Akademii Krakowskiej. Z akt wizytacji biskupiej z końca XVI w. wynika, że do obszaru tutejszej parafii należały także przedmieścia Krakowa, m.in. Stradom i Zwierzyniec. W 1607 i 1612 biskup krakowski Piotr Tylicki zorganizował w tym kościele dwa synody diecezjalne. W 1676 przeprowadzono restaurację kościoła polegającą przede wszystkim na wzmocnieniu oskarpowania kościoła – wewnątrz świątyni wykonano opilastrowane skarpy wewnętrzne. Z opisu wyposażenia kościoła z 1711 wynika, że wewnątrz znajdowało się nadal 9 ołtarzy, w kaplicy trzy stare ołtarze zastąpiono jednym, funkcjonowały dwie zakrystie (jedna od północy prezbiterium, druga w przyziemiu wieży), a w prezbiterium znajdowały się stalle dla kanoników kolegiaty. W jednym ołtarzy znajdował się słynący łaskami obraz Madonny sprowadzony z Węgier w 1646. 
W 1702 podczas burzy runął hełm wieży – zastąpiono go wówczas prowizorycznym daszkiem, a nowy barokowy hełm wzniesiono dopiero w 1775, wzmacniając przy tym konstrukcję wieży. W XVIII w. przebudowano także wnętrze kościoła – usunięto filary oddzielające nawy i korpus nawowy pokryto nowym sklepieniem kolebkowym (gotyckie sklepienie pozostało w prezbiterium). W 1763 pokryto wnętrze polichromią pędzla Walentego Janowskiego przedstawiającą sceny z życia Jezusa i dziejów Kościoła, w tym przedstawienia synodów, które odbyły się w tym kościele. Wymieniono część ołtarzy, a w głównym w 1763 umieszczono nowy obraz z przedstawieniem Wszystkich Świętych namalowany przez Łukasza Orłowskiego.
W ostatnich latach XVIII w. zlikwidowano cmentarz parafialny (w ramach akcji usuwania cmentarzy z miasta) i zburzono mur cmentarny. Na początku XIX w. kościół powoli niszczał. Około 1820 nabożeństwa parafialne ze względów bezpieczeństwa przeniesiono do sąsiedniego kościoła św. Franciszka, a ok. 1832 do kościoła św. Piotra i Pawła. W 1834 urządzono licytację wyposażenia kościoła. Budynek kościoła rozebrano w latach 1835–1838, a pozostałą wieżę w 1842. 
Liczne elementy dawnego wyposażenia kościelnego zachowały się w innych świątyniach – m.in. liczne obrazy (w tym obraz z ołtarza głównego), epitafia i chrzcielnicę z 1528 znajdują się w kościele św. Piotra i Pawła, przy którym działa także do dziś przeniesiona stąd parafia Wszystkich Świętych. Liczne epitafia trafiły też do innych krakowskich kościołów. Ołtarze z kościoła przeniesiono m.in. do kościoła św. Wincentego w podkrakowskim Pleszowie oraz do kościoła parafialnego w Jaworznie. Barokowy portal znalazł się w kościele św. Trójcy w Czernichowie, a organy w kościele parafialnym w Wadowicach.
Na miejscu kościoła powstał skwer na placu Wszystkich Świętych z pomnikiem Mikołaja Zyblikiewicza

</doc>
<doc id="848677" url="https://pl.wikipedia.org/wiki?curid=848677" title="Wołanie z Wołynia">
Wołanie z Wołynia

Wołanie z Wołynia – pismo religijno-społeczne rzymskokatolickiej diecezji łuckiej, wydawane od 1994 roku. Inicjatorem, redaktorem i jego wydawcą jest ks. Witold Józef Kowalów. Pismo wydawane jest po polsku i ukraińsku. W ramach serii wydawniczej Biblioteka „Wołania z Wołynia” (która wychodzi od 1997 roku) ukazało się 61 książek (2008).
W 2019 roku pismo zostało uhonorowane nagrodą „Semper Fidelis”, przyznawaną przez Instytut Pamięci Narodowej.

</doc>
<doc id="848679" url="https://pl.wikipedia.org/wiki?curid=848679" title="Brachymesophalangia">
Brachymesophalangia



</doc>
<doc id="848685" url="https://pl.wikipedia.org/wiki?curid=848685" title="Republika Ałtaj">
Republika Ałtaj



</doc>
<doc id="848688" url="https://pl.wikipedia.org/wiki?curid=848688" title="Flaga Republiki Ałtaj">
Flaga Republiki Ałtaj



</doc>
<doc id="848689" url="https://pl.wikipedia.org/wiki?curid=848689" title="Andrzej Krzyształowicz">
Andrzej Krzyształowicz



</doc>
<doc id="848693" url="https://pl.wikipedia.org/wiki?curid=848693" title="USS Theodore Roosevelt (CVN-71)">
USS Theodore Roosevelt (CVN-71)

USS Theodore Roosevelt (CVN-71) – amerykański lotniskowiec typu "Nimitz", czwarta jednostka serii. Okręt nosi imię 26 prezydenta USA Theodore Roosevelta.
Historia.
Historia okrętu rozpoczyna się 30 września 1980 kiedy to kontrakt na budowę jednostki otrzymuje stocznia Newport News Shipbuilding. Budowa jednostki rozpoczęła się 31 października 1981, kiedy to sekretarz obrony Caspar Weinberger podczas uroczystości położenia stępki symbolicznie zainicjował pierwszy spaw w dennej części okrętu. Chrzest jednostki miał miejsce w październiku 1984, a oddanie do służby nastąpiło 25 października 1986.
Zwyczajowo pierwsza jednostka nowej serii okrętów powinna przejść wszechstronne testy na morzu. USS „Nimitz” nie przeszedł tych testów, podobnie jak dwie kolejne jednostki. Wszechstronnym próbom poddano dopiero czwartą jednostkę tego typu – USS „Theodore Roosevelt”. Testy obejmowały min. detonację w pobliżu okrętu ładunków głębinowych na różnych głębokościach. Od 7 marca 2007 na okręcie prowadzone były prace modernizacyjne mające potrwać 9 miesięcy, w wyniku których dodane zostały m.in. wyrzutnie pocisków przeciwlotniczych RIM-116 RAM
Zastosowanie.
Samoloty pokładowe z USS „Theodore Roosevelt” wzięły udział w operacji Pustynna Burza. Następnie samoloty te kontrolowały przestrzeganie zakazu lotów nad północnym i południowym Irakiem. W latach 1992–1995 okręt brał udział w operacjach wymuszenia przestrzegania nałożonego przez ONZ zakazu lotów nad Bośnią i Hercegowiną „Deny Flight” i „Deliberate Force”. W 1999 okręt wziął udział w dwumiesięcznej kampanii nalotów przeciwko Serbom, związanej z kryzysem w Kosowie.
Stan obecny.
6 kwietnia 2008 okręt zaliczył trzytygodniowe ćwiczenia ewaluacyjne ("Tailored Ship’s Training Availability and Final Evaluation Problem)".

</doc>
<doc id="848695" url="https://pl.wikipedia.org/wiki?curid=848695" title="Liczba potrójna">
Liczba potrójna

Liczba potrójna – kategoria gramatyczna rzeczownika, czasownika i przymiotnika, niekiedy także zaimków rzeczownych i przymiotnych, używana w niektórych językach obok liczby pojedynczej, mnogiej i podwójnej. Stanowi odrębną formę gramatyczną, którą przyjmuje dana część mowy, kiedy odnosi się do trzech osób lub przedmiotów. Liczba potrójna we współczesnych językach występuje rzadko, spotyka się ją m.in. w niektórych językach austronezyjskich i australijskich, np. sursurunga (choć w tym przypadku odnosi się ona do tego, że są co najmniej 3 obiekty, a nie dokładnie 3) i kiriwina.

</doc>
<doc id="848697" url="https://pl.wikipedia.org/wiki?curid=848697" title="Marta da Silva">
Marta da Silva



</doc>
<doc id="848700" url="https://pl.wikipedia.org/wiki?curid=848700" title="Thomas Denman (3. baron Denman)">
Thomas Denman (3. baron Denman)

Thomas Denman, 3. baron Denman (ur. 16 listopada 1874, zm. 24 czerwca 1954) – brytyjski polityk, członek Partii Liberalnej, w latach 1911-1914 gubernator generalny Australii.
Życiorys.
Jego ojciec był urzędnikiem sądowym i początkowo nic nie zapowiadało, by młody Thomas miał zostać wpływowym arystokratą. Ukończył Królewską Akademię Wojskową w Sandhurst i zamierzał poświęcić się karierze w armii. W 1894 nieoczekiwanie odziedziczył po swym wujku i imienniku tytuł szlachecki, zaś rok później, po ukończeniu wymaganego prawem minimalnego wieku, zasiadł w Izbie Lordów. W 1903 poślubił córkę znanego przemysłowca, Weetmana Pearsona, co zapewniło mu dostęp do funduszy adekwatnych do posiadanego tytułu. W 1905 został jednym z whipów w Izbie, a dwa lata później głównym whipem i zarazem członkiem Tajnej Rady.
Według znacznej części badaczy, jego nominacja na gubernatora generalnego Australii była skutkiem rozgrywek wewnątrzpartyjnych i miała na celu przede wszystkim pozbycie się go z Londynu. Jako najbardziej lewicowy w swych przekonaniach z dotychczasowych gubernatorów generalnych, wyróżniał się na tle poprzedników skromnym i pozbawionym rozrzutności stylem bycia, co zaskarbiło mu sympatię opinii publicznej. Z drugiej strony Australia była już wtedy na tym etapie procesu uniezależniania się od Wielkiej Brytanii, iż jego faktyczny zakres kompetencji był stosunkowo niewielki. Pobyt na Antypodach negatywnie wpłynął na jego życie osobiste. Żona hrabiego ciężko znosiła rozłąkę z ojczyzną i ich małżeństwo znalazło się o krok od rozpadu. Sam Denman popadł w ciężką formę alergii na pyłki australijskiej akacji.
W maju 1914 podał się do dymisji i wrócił do Anglii, gdzie przeszedł na bardzo wczesną polityczną emeryturę. Żył jeszcze 40 lat, korzystając z odziedziczonego przez żonę majątku.

</doc>
<doc id="848704" url="https://pl.wikipedia.org/wiki?curid=848704" title="Dahme (rzeka)">
Dahme (rzeka)

Dahme (grn. łuż. Dubja) – rzeka w Brandenburgii w Niemczech o długości 95 km, lewy dopływ Sprewy. Źródło zlokalizowane jest koło miasta Dahme/Mark, a ujście znajduje się w Berlinie w dzielcy Köpenick, gdzie wpada do Sprewy. Rzeka przepływa przez takie miejscowości jak: Märkisch Buchholz i Königs Wusterhausen.
Od nazwy rzeki pochodzi nazwa powiatu Dahme-Spreewald.

</doc>
<doc id="848705" url="https://pl.wikipedia.org/wiki?curid=848705" title="Hamburgisches Magazin">
Hamburgisches Magazin

Hamburgisches Magazin oder gesammlete Schriften, zum Unterricht und Vergnügen, aus der Naturforschung und den angenehmen Wissenschaften überhaupt ("Hamburski magazyn, lub Pisma zebrane w celach naukowych i rozrywkowych, dotyczące Przyrodoznawstwa i nauk w ogóle") – czasopismo wydawane w formie magazynu corocznego wzorowanego nieco na brytyjskim „Gentleman's Magazine”. 
Pismo wychodziło w Hamburgu od roku 1747 do 1763. Było naczelnym organem Oświecenia w tym mieście i jednym z najważniejszych pism naukowych w Niemczech.

</doc>
<doc id="848706" url="https://pl.wikipedia.org/wiki?curid=848706" title="Region czemalski">
Region czemalski



</doc>
<doc id="848707" url="https://pl.wikipedia.org/wiki?curid=848707" title="Nestor kea">
Nestor kea

Nestor kea, kea ("Nestor notabilis") – gatunek wszystkożernej i drapieżnej papugi z rodziny nestorów (Nestoridae), będący endemitem Nowej Zelandii. Jeden z czterech gatunków z rodzaju "Nestor", które wyewoluowały z przodka żyjącego w lasach Nowej Zelandii 5 mln lat temu. Monotypowy (nie wyróżnia się podgatunków).
Opis.
Ubarwienie oliwkowo-zielone, pióra na skrzydłach i ogonie mieniące się niebieskim i zielonym połyskiem, pióra na wewnętrznej powierzchni skrzydeł jaskrawo pomarańczowe, a wewnętrzna strona ogona ciemnoczerwona. Reszta ogona ma kolor bladozielony. Pióra na policzkach oliwkowo-brązowe. Obwódki oczu i nogi szare. Młode ptaki są jasne, oliwkowożółte. Dziób długi, mocno zakrzywiony, wąski, szarobrązowy. Obie płci na pierwszy rzut oka wyglądają identycznie, samiec jest przeciętnie o 5% większy od samicy, i ma dłuższy o 12–14% dziób. Dziób kei jest przedstawiany jako podręcznikowy przykład preadaptacji – mocny, silnie zakrzywiony i ostry, u pozostałych papug stosowany do pobierania pokarmu roślinnego (owoców, nasion, nektaru), okazał się być sprawnym narzędziem do przecinania futra i skóry, i wydziobywania fragmentów tłuszczu owiec, które na Nową Zelandię zostały sprowadzone przez ludzi.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1856 roku angielski przyrodnik John Gould nadając mu nazwę "Nestor notabilis". Holotyp pochodził z dystryktu Murihiku, na Wyspie Południowej, na Nowej Zelandii. 
Etymologia.
Nazwa rodzaju ("Nestor") oznacza „mędrca”, „osobę doświadczoną”, epitet gatunkowy nazwy łacińskiej ("notabilis") oznacza „rzucający się w oczy”, „godny uwagi”. Nazwa zwyczajowa pochodzi z języka maori i jest onomatopeją wrzaskliwego nawoływania, jakie papugi wydają z siebie w sytuacji zagrożenia
Występowanie.
Występuje od nizinnych dolin rzecznych, lasów nadbrzeżnych, aż po lasy górskie i piętro alpejskie gór Wyspy Południowej. Związana jest jednak głównie z lasami bukowymi regionów podgórskich i zaroślami ponad górną granica lasu. Oszacowania wielkości populacji są niepewne, wynoszą od około 1000 do 15 tys. osobników.
Tryb życia.
Ptak towarzyski, tworzy stada („cyrki”) składające się z kilku-kilkunastu osobników. Jest ciekawa świata, w poszukiwaniu pożywienia często zbliża się chętnie do siedzib ludzkich. Wykazuje dużą, nawet jak na papugę, inteligencję i plastyczność behawioralną, co jest uważane za przejaw adaptacji do skrajnie niekorzystnych warunków środowiskowych. Skłonności kei do eksplorowania otoczenia i manipulowania obiektami nie ustępują podobnym skłonnościom u małp.
Dużo czasu spędza na ziemi, jest dobrym piechurem. Może dosyć szybko podbiegać. Papugi te uwielbiają zabawy zespołowe i naśladownictwo: latają w stadach, wykonują akrobacje powietrzne, podnosząc rozmaite przedmioty, ślizgają się po ośnieżonych zboczach, naśladując narciarzy, tarzają się w śniegu, a podczas upałów kąpią się w kałużach. Jako jedyne, oprócz niektórych naczelnych, lepią śnieżki i bawią się nimi (Keller 1956).
Pożywienie.
Jest wszystkożerna, w skład jej diety wchodzi ponad 40 gatunków roślin (owoce, liście, korzenie, nasiona, kwiaty), padlina, larwy chrząszczy, ptaki i drobne ssaki. Czasami, jak pozostałe papugi pędzelkojęzyczne, spija nektar z kwiatów. Kee w poszukiwaniu pokarmu odwiedzają śmietniki, nie gardzą też uprzejmością dokarmiających je turystów.
Rozmnażanie.
Kee są poligamiczne, samiec może utrzymywać harem złożony nawet z 4 samic. Dojrzałość płciową ptaki osiągają najwcześniej w 3 roku życia. Jaja wysiaduje samica, w tym czasie samiec karmi samicę i pilnuje gniazda. Papuga buduje gniazdo na drzewie, w dziupli lub w szczelinach skalnych. Gniazdo zbudowane jest z gałęzi, mchu i porostów. Oboje rodzice wspólnie wyściełają gniazdo gałązkami i porostami. Niektóre osobniki gniazdują regularnie w górach na wysokościach powyżej 1600 m n.p.m. Okres lęgowy przypada na lipiec – styczeń. Liczba składanych jaj: 2–4. Czas wysiadywania: 21–24 dni. Wychowanie młodych: 13–14 dni w gnieździe, do 94 dni opieka poza gniazdem. Czas życia: do 15–20 lat w naturze, w niewoli najstarszy osobnik (2008) osiągnął wiek ponad 50 lat. Śmiertelność w populacjach kei jest bardzo wysoka, mniej niż 40% ptaków przeżywa do osiągnięcia dojrzałości płciowej. 
Interakcje z ludźmi.
Kee są bardzo ciekawskimi ptakami. Zaglądają do szałasów pasterzy owiec lub chat dla turystów, gdzie potrafią zrobić bałagan, bowiem szukając czegoś do jedzenia lub zabawy wszystko rozrzucają i dziobią. Z tego powodu są one zmorą dla ludzi mieszkających w okolicach zasiedlanych przez kee, a zarazem atrakcją dla turystów. Kee przeszukują pozostawione bez nadzoru plecaki, części garderoby i obuwia, pojazdy mechaniczne, często powodując uszkodzenia i „kradnąc” drobne przedmioty. Nie obawiają się również odwiedzać ludzkich mieszkań. Te cechy, jak i skłonność do zabaw, zyskały jej przydomek „klowna z gór”. Brak dystansu wobec ludzi prowadzi często do sytuacji konfliktowych, które kończą się śmiercią uznanych za „wścibskie” osobników.
Od połowy lat 60. XIX wieku., dekadę po zaanektowaniu przez farmerów podgórskich rejonów Nowej Zelandii na pastwiska dla owiec, pasterze zaobserwowali owce cierpiące z powodu dziwnych ran na grzbiecie i bokach. Ponieważ na Nowej Zelandii nie ma drapieżników, początkowo uważano, że jest to jakaś nowa choroba. Jednakże wkrótce podejrzenie padło na kee. James McDonald, pasterz z posiadłości Wanaka, zaobserwował w 1868 roku kee atakujące owce i wydziobujące im tłuszcz z grzbietów. Wkrótce okazało się, że takich obserwacji jest więcej. Długo jednak w środowisku naukowym nie dawano wiary tym relacjom, traktując je jako anegdotyczne, co najwyżej dopuszczając możliwość żerowania przez kee na owczej padlinie. W końcu jednak nocne ataki kei na zdrowe owce zostały udokumentowane filmami, ostatecznie dowodząc, że przynajmniej niektóre kee mają w zwyczaju atakować i żerować na owcach. Pomimo tego, że ataki te nie kończyły się bezpośrednio śmiercią atakowanych owiec, poranione owce mogły umierać wskutek zakażeń lub podczas ucieczek przed prześladującymi je papugami.
Status, ochrona i zagrożenia.
Międzynarodowa Unia Ochrony Przyrody (IUCN) po raz pierwszy sklasyfikowała nestora keę w 1988 roku, uznając go za gatunek najmniejszej troski (LC – "least concern"); w 1994 roku podniesiono status do „bliski zagrożenia” (NT – "near threatened"), od 2000 roku gatunek uznawany był za narażony na wyginięcie (VU – "vulnerable"), a od 2017 roku za zagrożony (EN – "endangered"). Liczebność populacji, według szacunków, wynosi około 4000 dorosłych osobników. Trend liczebności populacji uznaje się za spadkowy.
Ze względu na złą reputację kei, wynikającą z podejrzeń o wyrządzanie szkód w inwentarzu, do roku 1970 rząd Nowej Zelandii wypłacał nagrody za każdy dziób kei zabitej w pobliżu siedzib ludzkich. Ponad 150 tys. osobników zostało zabitych, zanim polowania takie zostały zakazane. Okazało się bowiem, że liczebność populacji kei spadła do niebezpiecznie niskiego poziomu (mniej niż 5000 osobników podczas zliczenia w 1970 r.), a polowania na kee mają także miejsce na obszarach chronionych. Rząd zgodził się na rozpatrywanie każdego przypadku powodowania szkód przez kee i usuwania ptaków z terenów gospodarskich. Od 1986 roku kea jest gatunkiem pod całkowitą ochroną.
Zagrożeniem dla kei są kitanki, wyjadające jaja i młode papugi z gniazd.
Wysoką śmiertelność w populacji kei powoduje też zatrucie metalami ciężkimi – w niektórych populacjach większość lub wszystkie osobniki wykazują podwyższony poziom ołowiu we krwi, autopsje padłych osobników wykazują, że w wielu przypadkach przyczyną zgonu było zatrucie ołowiem. Przypuszcza się, że jest to konsekwencją skłonności kei do eksplorowania otoczenia i połykania intrygujących je przedmiotów (wśród których mogą być też przedmioty ołowiane).
Zagrożenie dla kei niosą również akcje eradykacji introdukowanych na wyspy Nowej Zelandii szczurów, gronostajów i kitanek – odnotowano przypadki zatrucia kei wykładanymi truciznami, znajdowano je też uwięzione w pułapkach na szkodniki.

</doc>
<doc id="848715" url="https://pl.wikipedia.org/wiki?curid=848715" title="Witold Józef Kowalów">
Witold Józef Kowalów

Witold Józef Kowalów, (ur. 29 maja 1967 w Zakopanem) – ksiądz katolicki, publicysta i wydawca, duszpasterz na Ukrainie.
Życiorys.
Syn Stefana Kowalów i Heleny z d. Stanek. Po ukończeniu Szkoły Podstawowej nr 2 w Białym Dunajcu, w 1982 rozpoczął naukę w I Liceum Ogólnokształcącym im. Oswalda Balzera w Zakopanem. Sympatyk 1 Drużyny Harcerskiej im. Księcia Józefa Poniatowskiego w Zakopanem. W latach 1983-1985 brał udział w pracach, zbierającego się systematycznie, seminarium historycznego 1 DH. Egzamin maturalny złożył w 1986. W tym samym roku wstąpił do Wyższego Seminarium Duchownego Archidiecezji Krakowskiej. W 1992 otrzymał święcenia kapłańskie i uzyskał stopień magistra historii Kościoła na Wydziale Teologicznym Papieskiej Akademii Teologicznej w Krakowie. 
Od 1992 pracował na Ukrainie. Od października 1992 jest proboszczem parafii Ostróg na Wołyniu (diecezja łucka), a od 1993 był także duszpasterzem parafii Kuniów (diecezja kamieniecka). W latach 1992-1995 był proboszczem parafii Zdołbunów i Klewań, które przekazał swemu następcy – ks. Andrzejowi Ścisłowiczowi. 
Członek Rady Głównej Synodu Archidiecezji Lwowskiej i Diecezji Łuckiej (1995-1997). Członek Rady Kapłańskiej Archidiecezji Lwowskiej (1993-1996). Założyciel i redaktor naczelny czasopisma religijno-społecznego rzymskokatolickiej diecezji Łuckiej „Wołanie z Wołynia”. W latach 1996-2000 członek Rady Kapłańskiej Diecezji Łuckiej. W 1999 został mianowany członkiem Komisji Episkopatu Rzymskokatolickiego Ukrainy ds. Środków Społecznego Przekazu. Laureat IX Polonijnej Nagrody im. Ireny i Franciszka Skowyrów za „całokształt twórczości nt. Kościoła katolickiego i Polaków na Wołyniu” (2002). Wykładowca Uniwersytetu Narodowego „Akademia Ostrogska” w Ostrogu (2002-2010).
11 lutego 2005 powołany na członka Komisji Historycznej dla procesu beatyfikacyjnego Sługi Bożego ks. Władysława Bukowińskiego. 18 grudnia 2006 mianowany kanonikiem ("expositorio canonicali").
Członek Rady Naukowej Instytutu Badań Kościelnych w Łucku (2009). 2 lutego 2010 mianowany kanonikiem honorowym Kapituły Katedralnej Łuckiej.
Wykładowca Wyższego Seminarium Duchownego pw. Najświętszego Serca Jezusa diecezji kijowsko-żytomierskiej w Worzelu (2016).

</doc>
<doc id="848717" url="https://pl.wikipedia.org/wiki?curid=848717" title="Region czojski">
Region czojski



</doc>
<doc id="848719" url="https://pl.wikipedia.org/wiki?curid=848719" title="Sasha Strunin">
Sasha Strunin

Sasha Strunin lub Alexandra Strunin, właściwie Aleksandra Igoriewna Strunina (ros. Александра Игоревна Струнина, ur. 27 października 1989 w Leningradzie) – polska piosenkarka i była modelka pochodzenia rosyjskiego; członkini Stowarzyszenia Artystów Wykonawców Utworów Muzycznych i Słowno-Muzycznych (SAWP).
Popularność zyskała dzięki występom w zespole The Jet Set (2005–2008), z którym wydała jeden album studyjny zatytułowany "Just Call Me" (2006) i reprezentowała Polskę z utworem „Time to Party” w Konkursie Piosenki Eurowizji 2007. W 2009 rozpoczęła solową działalność muzyczną i wydała popowy album "Sasha" zawierający przebój „To nic kiedy płyną łzy”. Po kilkuletniej przerwie w 2013 wydała niezależnie EP-kę "Stranger" z muzyką elektroniczną. W 2015 nawiązała współpracę z trębaczem jazzowym i kompozytorem Garym Guthmanem, z którym nagrała dwa albumy studyjne utrzymane w stylistyce jazzowej: "Woman in Black" (2016) i "Autoportrety" (2019).
Z wykształcenia fotograf, zajmuje się również tworzeniem sztuk wizualnych. Ponadto wzięła udział w kilku projektach aktorskich, między innymi grając w serialach "Pierwsza miłość" (2010) i "Na Wspólnej" (2018).
Życiorys.
Dzieciństwo i edukacja.
Urodziła się 27 października 1989 w Leningradzie, jako jedyne dziecko śpiewaków operowych: Rosjanina Igora Strunina i Ukrainki Wity Nikołajenko. Małżeństwo jej rodziców zakończyło się rozwodem. Poza korzeniami rosyjskimi i ukraińskimi ma również korzenie polskie i białoruskie. Jej prababcia ze strony ojca pochodziła z polskiej rodziny szlacheckiej Stankiewiczów, dziadek był fotografem i reżyserem teatralnym, zaś babcia, Nelli, aktorką teatralną.
Przez pierwsze dwa lata życia mieszkała na Ukrainie u dziadków ze strony matki, którzy ją wychowywali, podczas gdy rodzice szukali pracy poza granicami Związku Radzieckiego. W 1991 otrzymali angaż w Teatrze Wielkim im. Stanisława Moniuszki w Poznaniu i przeprowadzili się do Poznania, gdzie rok później dołączyła do nich córka. W jednym z wywiadów Strunin wyznała, że pomimo swojego pochodzenia, uważa się za Polkę: „Czuję się Polką, myślę po polsku, to mój pierwszy język. Miałam trzy lata, jak tu przyjechałam. Tu się wychowałam, tu chodziłam do przedszkola, szkoły”. Została wychowana w wierze prawosławnej.
W 2002 rozpoczęła naukę w poznańskim gimnazjum nr 22, a w 2008 zdała maturę w tamtejszym IV Prywatnym Liceum Ogólnokształcącym. Decyzję o wyborze liceum prywatnego podjęła, gdyż wymagała indywidualnego toku nauczania, aby móc pogodzić naukę z karierą. W latach szkolnych uczęszczała do podstawowej szkoły muzycznej, gdzie uczyła się gry na pianinie. W 2009 rozpoczęła studia licencjackie na Wydziale Fotografii Akademii Sztuk Pięknych w Poznaniu (od 2010 Uniwersytet Artystyczny), które ukończyła w 2013.
Kariera muzyczna.
Jako małe dziecko wystąpiła w kilku spektaklach, debiutując w przedstawieniu operowym w wieku dwóch lat. Od dziecięcych lat brała udział w przeglądach i festiwalach muzycznych, podczas których była nagradzana. W 2003 na 10. Festiwalu Piosenki Angielskiej w Brzegu wygrała w kategorii dziecięcej wykonaniem utworu „When You Told Me You Loved Me” z repertuaru Jessiki Simpson. W 2005 wzięła udział w czwartej edycji talent show "Idol", emitowanego w telewizji Polsat. Została wyeliminowana w jednym z odcinków półfinałowych, w którym zajęła trzecie miejsce w głosowaniu widzów po zaśpiewaniu „Była lubow” z repertuaru Waleriji.
W grudniu 2005 została wokalistką nowo powstałego zespołu The Jet Set. W jednym z wywiadów opowiedziała o okolicznościach, w jakich została do niego zaangażowana:
W swojej twórczości zespół wykorzystywał gatunki muzyczne, takie jak R&amp;B, pop, dance i rap i wzorował się m.in. na amerykańskiej grupie The Black Eyed Peas. Początkowo w jego skład poza Strunin wchodził pochodzący z Chicago raper Tray (Tracy Spencer Shipp). Duet wystąpił po raz pierwszy publicznie w styczniu 2006 w polskich eliminacjach do Konkursu Piosenki Eurowizji 2006; z piosenką „How Many People” zajęli trzecie miejsce. W połowie 2006 Traya zastąpił brytyjski wokalista i raper David Junior Serame. 24 lipca 2006 zespół wydał debiutancki album studyjny zatytułowany "Just Call Me", który przez pięć tygodni notowany był na polskiej liście sprzedaży, docierając do 35. miejsca. Album sprzedał się w nakładzie przekraczającym 15 tysięcy egzemplarzy i uzyskał status złotej płyty. We wrześniu 2006 z utworem „Just Call Me” wystąpili w polskich eliminacjach do finału konkursu Sopot Festival 2006. W lutym 2007 wygrali polskie preselekcje eurowizyjne z piosenką „Time to Party”, zostając reprezentantem Polski w Konkursie Piosenki Eurowizji 2007. 10 maja wystąpili w półfinale konkursu i zdobyli 75 punktów, plasując się na 14. miejscu, nie zapewniającym awansu do finału. W czerwcu 2007 podczas festiwalu opolskiego za „Time to Party” otrzymali Superjedynkę w kategorii "Przebój roku". W tym roku zostali nagrodzeni również statuetkami Eska Music Awards i Viva Comet Awards dla zespołu roku. 1 stycznia 2009 zespół oficjalnie zakończył działalność, był bowiem w zamierzeniu projektem stworzonym, aby nagrać jedną płytę.
Po rozwiązaniu The Jet Set Strunin podpisała solowy kontrakt fonograficzny z wytwórnią Sony Music. W trakcie prac nad debiutanckim albumem nagrała utwór „Emely” w duecie ze szwedzkim piosenkarzem Dannym. W czerwcu 2009 wydała pierwszy solowy singel „To nic kiedy płyną łzy”, który notowany był w pierwszej piątce polskiej listy airplay. Z piosenką brała udział w głosowaniu o awans do krajowego etapu konkursu Sopot Festival 2009, jednak ostatecznie uplasowała się poza pierwszą piątką premiowaną występem podczas festiwalu. 21 września 2009 wydała pierwszy solowy album studyjny pt. "Sasha". Nagrania na wydawnictwie zostały zaliczone do nurtu muzyki popularnej z elementami R&amp;B. Z albumem dotarła do 25. miejsca listy stu najlepiej sprzedających się płyt we wrześniu 2009 w Polsce. W listopadzie zaprezentowała drugi singel promujący wydawnictwo, „Zaczaruj mnie ostatni raz”. Kilka lat później wyznała, że nie utożsamiała się z repertuarem z płyty, ale była zobowiązana kontraktem do nagrywania materiału narzuconego jej przez wytwórnię płytową. Za solowy debiut była nominowana do nagród Telekamery, Złote Dzioby oraz Mikrofony Popcornu.
Na początku 2010 wraz z kilkoma innymi polskimi wykonawcami nagrała utwór „Muzyki moc” z okazji 10-lecia stacji telewizyjnej Viva Polska. W tym roku skupiła się głównie na aktorstwie oraz koncertowaniu, wydając jedynie ostatnie dwa single z albumu "Sasha": „Ucisz moje serce” i „Chcę zatrzymać czas”.
W maju 2011 zakończyła współpracę z dotychczasową wytwórnią płytową oraz menedżmentem, rozpoczynając niezależną działalność muzyczną. Zaczęła eksperymentować z różnymi stylami muzycznymi, jak również samodzielnie komponować i pisać teksty swoich piosenek. Chcąc mieć pełną kontrolę nad swoją karierą, wraz z producentem Andrzejem Prymuszewskim założyła firmę producencko-menedżerską A.S Music Production, pod szyldem której we wrześniu 2011 wydała singel „Game Over”. W 2012 opublikowała autorski utwór „Overrated Men”. Do czerwca 2013, wspólnie z The Jet Set oraz solowo, sprzedała prawie 30 tysięcy płyt i zagrała ponad 300 koncertów.
1 lipca 2013 wystąpiła jako support przed koncertem francuskiej wokalistki Zaz w warszawskiej Hali Koło, prezentując kilka nowych piosenek zwiastujących jej autorski album "Viscera". 29 października 2013 wydała cyfrowo EP-kę pt. "Stranger", będącą zapowiedzią tej płyty. Na minialbumie połączyła muzykę elektroniczną z elementami jazzu, psychodelii, operowego śpiewu i muzyki etnicznej. Projekt "Viscera" został ostatecznie zaprezentowany jedynie w formie wideoklipu jako praca dyplomowa artystki podczas wystawy "Podświadomość zdarzeń" w Galerii Spokojna przy warszawskiej ASP 23 października 2013. W grudniu tego roku Strunin wzięła udział w nagraniu piosenki świątecznej oraz teledysku pod tytułem „Magia Świąt” w ramach charytatywnego projektu reALICJA. 6 czerwca 2014 miała wziąć udział w konkursie "SuperDebiuty" na festiwalu w Opolu, jednak z powodu złamania regulaminu została zdyskwalifikowana.
W 2015 rozpoczęła pracę nad nowym materiałem na drugi solowy album studyjny. Do współpracy zaprosiła amerykańskiego trębacza jazzowego i kompozytora Gary’ego Guthmana, który napisał i skomponował wszystkie utwory na płycie. 14 października 2016 nakładem Agencji Muzycznej Polskiego Radia wydała album pt. "Woman in Black"; zawartą na nim muzykę określiła mianem „jazz noir” – jazz inspirowany filmami kryminalnymi z lat 40. i 50. XX wieku (kino noir). Album promowany był przez tytułowy singel oraz polskojęzyczną wersję pochodzącego z niego utworu „Don’t Tell Me No” zatytułowaną „Nie mów mi nie”. 14 lutego 2017 w Studio Koncertowym Polskiego Radia im. Witolda Lutosławskiego zagrała koncert promocyjny płyty.
21 czerwca 2019 wydała trzeci album studyjny pt. "Autoportrety", który ukazał się nakładem wytwórni Soliton. Wydawnictwo złożyło się na jazzowe kompozycje Guthmana do wierszy autorstwa Mirona Białoszewskiego. Krytyk Adam Baruch w swojej recenzji nazwał Strunin „jednym z największych skarbów polskiego jazzu”. Za ten album była nominowana do nagrody Koryfeusz Muzyki Polskiej w kategorii "Odkrycie roku". 24 listopada 2019 na deskach Basenu Artystycznego Warszawskiej Opery Kameralnej miał miejsce jej debiut teatralny w musicalu "List z Warszawy" Gary’ego Guthmana i Domana Nowakowskiego w reżyserii Natalii Kozłowskiej, w którym gra Alicję. Wykonywane w nim utwory nagrała w wersjach studyjnych na wydaną w 2020 ścieżkę dźwiękową.
Pozostała działalność.
Przed rozpoczęciem kariery muzycznej zajmowała się modelingiem. Poprzez konkurs „Elite Model Look” nawiązała półtoraroczną współpracę z agencją modelek Elite, która zakończyła się, kiedy Strunin dołączyła do zespołu The Jet Set. W ramach kontraktu pracowała między innymi w Paryżu i Japonii.
W 2008 uczestniczyła w piątej edycji reality show TV4 "Big Brother" z udziałem gwiazd. Na własne życzenie opuściła „Dom Wielkiego Brata”, tłumacząc swoją decyzję zobowiązaniami zawodowymi, które uniemożliwiały jej dalsze uczestnictwo w programie.
W 2010 dołączyła do obsady serialu Polsatu "Pierwsza miłość", w którym wcielała się w postać piosenkarki Kaliny Świętochowskiej. Łącznie wystąpiła w 26 odcinkach. W 2010 zagrała również w etiudzie filmowej Natalii Kostenko "Koniec świata", użyczyła głosu jednej z bohaterek gry na PlayStation 3 "TV Superstars" oraz wzięła udział w programie tanecznym "Królowie Densfloru" stacji Viva Polska.
W 2018 zagrała w dwóch serialach stacji TVN: "Na Wspólnej" i "Pułapka", wcielając się kolejno w rolę piosenkarki Nataszy Morozowej oraz w epizodyczną rolę sprzedawczyni. W 2020 wystąpiła w teledysku Sosnowskiego do utworu „Dalej”.
Tworzy sztuki wizualne.
Życie prywatne.
Była zaręczona z producentem muzycznym Markiem Piotrem Szumskim. W 2021 związała się z aktorem Piotrem Bajtlikiem.
Warsztat wokalny.
Jest mezzosopranem. W dzieciństwie śpiewu uczyła ją matka. Następnie uczęszczała na zajęcia wokalne w klasie Marzeny Osiewicz, która jak przyznała, „tak naprawdę pokazała mi, co mogę zrobić ze swoim głosem, jak nad nim zapanować”. W ramach przygotowań do nagrania albumu "Woman in Black" pod okiem Gary’ego Guthmana szkoliła się w śpiewie jazzowym poprzez wykonywanie standardów tego gatunku, m.in. „Misty” w wykonaniu Sary Vaughan. Komentując ten proces powiedziała: „śpiewanie swingu to zupełnie inne frazowanie, oddech, podejście do harmonii i rytmu. Szczerze mogę powiedzieć, że w dwa lata przećwiczyłam to, czego uczą się studenci na wydziale jazzu Katowickiej Akademii Muzycznej”.
Janusz Szrom recenzując "Autoportrety" napisał: „Na płycie brzmi znakomicie, z lekkością poddając się wyszukanym zmysłom aranżacyjnym, obfitującym w naprawdę niebanalną harmonię oraz wyrafinowane linie melodyczne. Wydaje się, że nie istnieją dla niej żadne granice, a dopełnieniem wszystkiego są, realizowane przez nią z dużą swobodą oraz punktualnością, czysto instrumentalne special chorusy”. Krzysztof Komorek pisząc dla „JazzPress” dostrzegł jej „charakterystyczny, mocny głos i wykonawczą charyzmę”, a Adam Baruch podkreślił, że „śpiewa skomplikowane teksty z elegancją, polotem i niesamowitą pasją. Jej głębia ekspresji i moc frazowania doprawdy mrożą krew w żyłach”.
Wizerunek medialny i odbiór.
Na początku jej kariery muzycznej „decyzje wizerunkowe były podejmowane przez management”. Stylizowana na „wampa”, często poddawana była krytyce ze względu na zbyt wyzywający wizerunek, uznawany przez niektórych oceniających za niestosowny do jej młodego wieku. Również jej wypowiedzi spotykały się z negatywnym odbiorem. Dziennikarz Jakub Żulczyk, komentując jedną z wypowiedzi piosenkarki w artykule dla „Wprost”, napisał: „Sasha Strunin to śliczna dziewczyna [...] Chyba czasami lepiej być ślicznym i milczącym”.
W trakcie trwania programu "Big Brother", w którym brała udział w 2008, była częstym tematem medialnych publikacji. Szeroko komentowana była wówczas jej relacja z bokserem Marcinem Najmanem, czy rzekome porwanie przez jej ojca z „Domu Wielkiego Brata” i wywiezienie na Syberię, czemu zaprzeczyła.
Wzięła udział w rozbieranych sesjach zdjęciowych, dwukrotnie pojawiając się na okładce czasopisma „CKM” (w 2008 i 2011). W 2008 została jedną z laureatek zorganizowanego przez ten magazyn plebiscytu na najseksowniejsze Polki dekady.
Po zakończeniu promocji płyty "Sasha" ograniczyła obecność w mediach. Zmieniła również wizerunek na bardziej stonowany, korespondujący z nowym kierunkiem muzycznym, jaki obrała. W jej strojach scenicznych zaczęła przeważać czerń, nawiązująca do tytułu oraz estetyki oprawy wizualnej jej drugiej solowej płyty "Woman in Black", utrzymanej w stylu amerykańskich filmów noir z lat 40. Zapytana o wcześniejszy „kontrowersyjny image wyzwolonej nastolatki” w 2017 odpowiedziała: „kiedy miałam szesnaście lat, wychodzenie na scenę w różowych szortach i brokatowych topach było jak najbardziej na miejscu. Tak samo ubierały się wtedy moje rówieśniczki w Stanach [...]. I to miało takie być: bardzo amerykańskie, prowokujące, odważne. Kiedyś Christina Aguilera też miała brzuszek na wierzchu, dziś nie wychodzi tak na scenę. Tak samo ze mną. Dlatego nie uważam, że to było kontrowersyjne – a raczej urocze”.

</doc>
<doc id="848720" url="https://pl.wikipedia.org/wiki?curid=848720" title="Nawal El Moutawakel">
Nawal El Moutawakel

Nawal El Moutawakel (arab. نوال المتوكل; ur. 15 kwietnia 1962 w Casablance) – marokańska lekkoatletka, płotkarka specjalizująca się w biegu na 400 m, mistrzyni olimpijska. 
El Moutawakel zdobyła złoty medal igrzysk olimpijskich w 1984. Została tym samym pierwszą muzułmanką i Afrykanką, która zdobyła tytuł mistrzyni olimpijskiej. A także pierwszą w historii, mistrzynią olimpijską na tym dystansie. Jej zwycięstwo było ważnym wydarzeniem dla sportu kobiet w Maroku i innych krajach muzułmańskich. Król Maroka nakazał wszystkim dziewczynkom urodzonym w dniu jej zwycięstwa nadać imię mistrzyni olimpijskiej.
W 1995 została członkiem rady Międzynarodowego Stowarzyszenia Federacji Lekkoatletycznych, w 1998 – członkiem Międzynarodowego Komitetu Olimpijskiego. El Moutawakel była również ambasadorem dobrej woli UNICEF.

</doc>
<doc id="848726" url="https://pl.wikipedia.org/wiki?curid=848726" title="Liczba poczwórna">
Liczba poczwórna

Liczba poczwórna – kategoria gramatyczna wyrażająca, że dana część mowy odnosi się do czterech osób lub przedmiotów. Formy liczby poczwórnej można odnaleźć w językach sursurunga (choć w tym przypadku odnosi się ona do tego, że są co najmniej 4 obiekty, a nie dokładnie 4) i kiriwina.

</doc>
<doc id="848727" url="https://pl.wikipedia.org/wiki?curid=848727" title="Region koszańsko-agaczański">
Region koszańsko-agaczański



</doc>
<doc id="848730" url="https://pl.wikipedia.org/wiki?curid=848730" title="Raport Lyttona">
Raport Lyttona

Raport Lyttona - 4 września 1932. Raport potępiający agresję japońską i zawierający propozycję uznania Mandżurii za strefę specjalnych interesów Japonii. 27 marca 1933 r. Japonia wystąpiła z Ligi Narodów.

</doc>
<doc id="848731" url="https://pl.wikipedia.org/wiki?curid=848731" title="Welcome to the Black Parade">
Welcome to the Black Parade

"Welcome to the Black Parade" - pierwszy singel zespołu My Chemical Romance z trzeciej płyty "The Black Parade". Zaprezentowany oficjalnie 28 października 2006 na festiwalu MTV Video Music Awards 2006, podczas koncertu zagranego przez nich na dachu wysokiego wieżowca z 10 największymi fanami.
Lista utworów.
"Wersja pierwsza"
"Wersja druga" (tylko winyl)
"Wersja trzecia" (Australia)
"Wersja czwarta" (dostępna tylko do ściągnięcia w serwisie iTunes.com)

</doc>
<doc id="848732" url="https://pl.wikipedia.org/wiki?curid=848732" title="Tony Sirico">
Tony Sirico

Tony Sirico, właśc. Gennaro Anthony Sirico Jr. (ur. 29 lipca 1942 w Nowym Jorku, zm. 8 lipca 2022 w Fort Lauderdale) – amerykański aktor pochodzenia włoskiego. Odtwórca roli Petera Paula „Paulie Walnutsa” Gualtieriego w serialu "Rodzina Soprano" (1999–2007). Występował wiele razy w filmach Woody’ego Allena. Dwukrotny laureat Nagrody Gildii Aktorów Ekranowych.

</doc>
<doc id="848733" url="https://pl.wikipedia.org/wiki?curid=848733" title="Region majmiński">
Region majmiński



</doc>
<doc id="848734" url="https://pl.wikipedia.org/wiki?curid=848734" title="Benvolio">
Benvolio

Benvolio – postać fikcyjna, występująca w tragedii Williama Shakespeare’a pt. Romeo i Julia.
Benvolio jest kuzynem Romea, zazwyczaj występuje w towarzystwie jego i Merkucja, cała trójka stanowi grupę przyjaciół. Młodzieniec ten jest powściągliwy, zawsze stara się unikać starć, dąży do zachowania pokoju pomiędzy skłóconymi rodzinami. Jednocześnie nie unika walki, gdy ta jest konieczna – tak dzieje się np. podczas pierwszego aktu, kiedy zostaje zmuszony do obrony przed Tybaltem.
Jego imię znaczy tyle, co "chcący dobra" – Benvolio wywiązuje się z tej roli, będąc tym, który łagodzi spory. Być może imię bohatera wywodzi się od angielskiego słowa "benevolent" – życzliwy, dobroduszny, co jest dość celnym opisaniem usposobienia Benvolio.
Postać pod takim imieniem występuje także w utworze Tragiczne dzieje doktora Fausta autorstwa Christophera Marlowe, będącego rówieśnikiem i inspiracją dla Szekspira.

</doc>
<doc id="848735" url="https://pl.wikipedia.org/wiki?curid=848735" title="Region ongudajski">
Region ongudajski



</doc>
<doc id="848737" url="https://pl.wikipedia.org/wiki?curid=848737" title="Region szebaliński">
Region szebaliński



</doc>
<doc id="848739" url="https://pl.wikipedia.org/wiki?curid=848739" title="Region turoczakski">
Region turoczakski



</doc>
<doc id="848740" url="https://pl.wikipedia.org/wiki?curid=848740" title="Ulica Polna w Warszawie">
Ulica Polna w Warszawie

Ulica Polna – ulica w dzielnicy Śródmieście w Warszawie.
Przebieg.
Ulica biegnie od placu Unii Lubelskiej w kierunku północnym do placu Politechniki. Spotyka i krzyżuje się z następującymi ulicami i placami:
Ze względu na przemiany w układzie urbanistycznym i komunikacyjnym tej części miasta, jakie miały miejsce po II wojnie światowej, ulica nie tworzy w tej chwili jednego ciągu. Przecina ją Trasa Łazienkowska i ulica Waryńskiego. Na odcinku północnym ulica jest częściowo jednokierunkowa, ruch od skrzyżowania z ulicą Jaworzyńską jest możliwy wyłącznie w stronę ronda Jazdy Polskiej.
Historia.
Ulica Polna powstała jako droga biegnąca wzdłuż usypanego w 1770 wału Lubomirskiego. Wał ten został zniwelowany w 1875. Wtedy też ulicę uregulowano i nadano jej obecną nazwą nawiązującą do topografii okolicy i sąsiedniego Pola Mokotowskiego.
Do dzisiaj jest jednak wyraźnie widoczna wyznaczona wcześniej granica ścisłej zabudowy miasta – wielkomiejskie kamienice po wschodniej stronie ulicy i swobodna, znacznie nowsza zabudowa po stronie zachodniej. W 1887 na miejscu dawnego placu ćwiczeń rosyjskiej kawalerii powstał tor wyścigów konnych, który niedługo przed II wojną światową przeniósł się na Służewiec (Tor wyścigów konnych Służewiec). Na początku XX wieku ulica w swojej wschodniej pierzei zabudowana została nowoczesnymi kamienicami; kolejne powstawały w okresie międzywojennym.
Około 1892 na działce położonej w klinie ulic Polnej i Marszałkowskiej wzniesiono zespół zabudowań fabryki dywanów Towarzystwa Akcyjnego Markus Baender i S-ka (od 1908 działającego pod nazwą Towarzystwa Akcyjnego Warszawskiej Fabryki Dywanów). W latach 1927–1929 wzniesiono tam (z wykorzystaniem części gmachu głównego fabryki) nowoczesny budynek Domu Prasy, zaprojektowany przez Maksymiliana Goldberga i Hipolita Rutkowskiego.
Ok. 1925 pod nr 30 wzniesiono budynek w kształcie rotundy, zaprojektowany przez Juliusza Nagórskiego, w którym mieściła się cukiernia i kawiarnia Lardellego.
W 1930 roku północny fragment ulicy został wyodrębniony jako ulica Noakowskiego.
W 1944 zabudowa ulicy została częściowo zniszczona.
W 1953 przy ulicy powstał bazar, na którym sprzedawano m.in. owoce, warzywa, nabiał i drób. Sprzedawano tam również po wysokich cenach produkty wysokiej jakości nieosiągalne w sklepach. W latach 60. na części terenu zajmowanego przez bazar wzniesiono nowy budynek Wydziału Elektroniki i Technik Informacyjnych Politechniki Warszawskiej, a pozostałą część ogrodzono, uporządkowano i ustawiono kioski dla sprzedawców.
W okresie powojennym dla ulicy zaszły bardzo poważne zmiany. Przebicie ulicy Waryńskiego, a później Trasy Łazienkowskiej spowodowało rozcięcie ulicy na dwie części. Wschodnia strona ulicy zachowała większość przedwojennej zabudowy. Po zachodniej stronie ulicy powstawały nowe obiekty, głównie budynki Politechniki Warszawskiej.

</doc>
<doc id="848741" url="https://pl.wikipedia.org/wiki?curid=848741" title="The End (zespół muzyczny)">
The End (zespół muzyczny)

The End – polski zespół rockowy założony w Nowej Dębie. Został laureatem pierwszej edycji przeglądu „Marlboro Rock In ’93”. Był także uczestnikiem festiwali: Krajowy Festiwal Piosenki Polskiej w Opolu i Jarocin. W 1993 r. zespół wydał album "The End" nakładem firmy Wifon.

</doc>
<doc id="848744" url="https://pl.wikipedia.org/wiki?curid=848744" title="Region ulagański">
Region ulagański



</doc>
<doc id="848745" url="https://pl.wikipedia.org/wiki?curid=848745" title="The Grudge – Klątwa 2">
The Grudge – Klątwa 2

The Grudge – Klątwa 2 (tytuł oryg. "The Grudge 2") – amerykański film fabularny (horror), sequel horroru "The Grudge – Klątwa" ("The Grudge", 2004). Podobnie jak część pierwszą, film ten wyreżyserował Japończyk Takashi Shimizu. Światowa premiera "The Grudge – Klątwy" odbyła się w piątek 13 października 2006. W Polsce film pojawił się w kinach 9 marca 2007 roku.
Treść.
Trzy młode dziewczyny wchodzą do dziwnego domu, owianego ponurą tajemnicą klątwy. Nie domyślają się jednak, jakie będą tego konsekwencje... W tym samym czasie Karen (Sarah Michelle Gellar), bohaterka części pierwszej, znajduje się w szpitalu po tragicznych wydarzeniach w domostwie. Odwiedza ją jej siostra, która jest świadkiem jej śmierci. Zastanawiając się jaka była tego przyczyna, odwiedza mroczny dom, po czym dosięga ją klątwa. Za wszelką cenę próbuje ocalić własne życie...

</doc>
<doc id="848748" url="https://pl.wikipedia.org/wiki?curid=848748" title="Region ustańsko-kański">
Region ustańsko-kański



</doc>
<doc id="848750" url="https://pl.wikipedia.org/wiki?curid=848750" title="Hydrocolpos">
Hydrocolpos



</doc>
<doc id="848751" url="https://pl.wikipedia.org/wiki?curid=848751" title="Region ustańsko-koksański">
Region ustańsko-koksański



</doc>
<doc id="848754" url="https://pl.wikipedia.org/wiki?curid=848754" title="Klątwa 2">
Klątwa 2



</doc>
<doc id="848756" url="https://pl.wikipedia.org/wiki?curid=848756" title="The Grudge 2">
The Grudge 2



</doc>
<doc id="848769" url="https://pl.wikipedia.org/wiki?curid=848769" title="Robert Campin">
Robert Campin

Robert Campin (ur. ok. 1380 w Valenciennes, zm. 1444 w Tournai) – malarz flamandzki, zwany również Mistrzem z Flémalle lub Mistrzem Tryptyku de Mérode od "Ołtarza Zwiastowania" (dawniej w kolekcji książąt De Mérode w Westerlo). Był jednym z twórców niderlandzkiej szkoły malarskiej. Tworzył obrazy o tematyce religijnej oraz portretowej.
We Frankfurcie zachowały się niesygnowane dzieła, które miały podobno pochodzić z opactwa Flémalle-lez-Liège. Jak potem stwierdzono, takie opactwo nigdy nie istniało. Pomimo to pod koniec XIX w. historyk sztuki Hugo von Tschudi wyodrębnił grupę dzieł, które wyszły spod pędzla jednego utalentowanego artysty nazwanego Mistrzem z Flémalle. Spierano się co do tożsamości tego malarza, lecz obecnie zdecydowana większość badaczy utożsamia go z Robertem Campinem. Wiadomo o nim, że był za życia cenionym twórcą, któremu w czasach nowożytnych długo nie przypisano żadnych dzieł. Koncepcja ta została zaprezentowana ok. 1910 przez Hulina de Loo.
Robert Campin mieszkał w Tournai, gdzie należał do rady miejskiej i angażował się w sprawy społeczne. W 1406 uzyskał tytuł mistrza i namalował w kościele St. Brice w Tournai fresk ze sceną "Zwiastowania", który został odkryty w 1940 roku. Artysta wprowadził do sztuki nowe przedstawienia ikonograficzne: "Trójcę Świętą" jako Pasję Boga Ojca (Ermitaż) oraz "Madonnę w komnacie" (Londyn). Stał się też jednym z pierwszych, którzy przemycali do obrazów religijnych „malarstwo rodzajowe”, przedstawiając wnętrza domów i życie codzienne.
Charakterystyka twórczości.
Roberta Campina uważa się za inicjatora północnego renesansu. Wczesne dzieła artysty zdradzają jeszcze wiele cech gotyku: konwencjonalność gestów i układów kompozycyjnych, posągowość postaci, u których nie odczuwa się masy ciała zatartej bogactwem łamanych bogato fałdów szat, niewłaściwe proporcje postaci we wnętrzu i nieumiejętność budowania przestrzeni. Jednak obrazy Campina pozbawione są hieratyczności, a wydarzenia rozgrywają się w konkretnych mieszczańskich domach lub w pejzażu. Ani Madonny o pospolitych rysach, ani Dzieciątka nie mają aureoli i ukazane są w izbach o belkowanym stropie, zastawionych prostymi sprzętami. Za oknem często rozciąga się widok na plac miasteczka. Mistrz z Flémalle posługiwał się światłocieniem, a w jego twórczości, poświęconej przede wszystkim tematom religijnym, znaleźć można zaczątki późniejszych gatunków malarstwa: pejzażu, portretu, scen rodzajowych, martwej natury.
Campin jako pierwszy z malarzy niderlandzkich przyjął trójwymiarowość za podstawę widzenia plastycznego. Punktem wyjścia jest u niego bryła przedmiotu. Stał się także prekursorem europejskiego portretu. Dotychczas malarze wybierali jedną lub dwie cechy i na nich skupiali uwagę, Campin natomiast troszczył się o oddanie całego zestawu cech charakterystycznych dla modela, a także o proporcjonalność twarzy. Widzimy też modela w ujęciu trzy czwarte, ze wzrokiem utkwionym gdzieś w przestrzeni.
Na jego twórczość miał wpływ światopogląd ukształtowany przez "devotio moderna".
Campin wprowadził także typowe dla malarstwa niderlandzkiego XV wieku imitacje malarskie rzeźb na zewnętrznych skrzydłach ołtarzy. Początkowo wszystkie ołtarze były rzeźbione. Gdy spopularyzowały się ołtarze ruchome, rzeźby na skrzydłach stały się zbyt ciężkie i zastąpiono je malowidłami.
Niektóre dzieła.
Galeria.
Obrazy religijne
Portrety

</doc>
<doc id="848771" url="https://pl.wikipedia.org/wiki?curid=848771" title="Główny Grzbiet Karkonoszy">
Główny Grzbiet Karkonoszy

Grzbiet Główny (1000-1400 m n.p.m.) – długi grzbiet górski w Sudetach Zachodnich, w partii szczytowej pasma Karkonoszy o łącznej długości około 50 km.
Położenie.
Rozciąga się między Przełęczą Szklarską (886 m n.p.m.) po zachodniej stronie, oddzielającą grzbiet od Gór Izerskich a Przełęczą Okraj (1046 m n.p.m.), na wschodzie oddzielającą go od Lasockiego Grzbietu. Od północy grzbiet ograniczony jest stokiem Karkonoszy, które przechodzi w Karkonoski Padół Śródgórski, a ten w Pogórze Karkonoskie, a następnie w Kotlinę Jeleniogórską.
Opis.
Główny Grzbiet Karkonoszy jest wyniesiony nad Kotlinę Jeleniogórską o ponad 1200 m. Ma on charakter rozległej, zrównanej i poprzecinanej przełęczami wierzchowiny, z której wznosi się większość karkonoskich szczytów. Główny Grzbiet Karkonoszy dzieli się na trzy części: Śląski Grzbiet, Czarny Grzbiet i Kowarski Grzbiet.
Śląski Grzbiet (czes. "Slezský hřebet") ciągnie się od Przełęczy Szklarskiej do Przełęczy pod Śnieżką (1394 m), podzielony jest Przełęczą Karkonoską (1198 m n.p.m.) i Przełęczą Dołek (1178 m n.p.m.) na dwie części – zachodnią oraz wschodnią.
Czarny Grzbiet ("Obří hřeben") ze Śnieżką (1602 m n.p.m. – najwyższym szczytem Sudetów) i Czarną Kopą (1407 m) dochodzi do Przełęczy Sowiej (1164 m n.p.m.).
Kowarski Grzbiet ("Stříeha") kończy się na Przełęczy Okraj (1046 m n.p.m.), gdzie łączy się z biegnącym południkowo Lasockim Grzbietem ("Pomezní hřeben") z Łysociną (1188 m n.p.m.) i Kopiną (910 m n.p.m.).
Czesi Śląski grzbiet nazywają "Západní Slezský hřbet", a Czarny i Kowarski Grzbiet – "Východní Slezský hřbet".
Równolegle do Śląskiego Grzbietu, oddzielony obszarem źródliskowym Łaby ("Sedmídolí"), biegnie po stronie czeskiej Czeski Grzbiet ("Český hřebet"), rozcięty w okolicach Szpindlerowego Młynu ("Špindlerův Mlýn") głęboką na kilkaset metrów doliną Łaby ("Důl Labé"). Oba grzbiety łączą się na Równi pod Śnieżką i Łabskiej Łące ("Labská louka"). Najwyższym wierzchołkiem Grzbietu Czeskiego i zarazem drugim co do wysokości w Karkonoszach jest Łączna Góra ("Lučni hora", 1555 m n.p.m.).
Rzeźba.
Rzeźbę wierzchowiny grzbietu stanowią kopulaste garby, niecki denudacyjne, formy peryglacjalne: gołoborza, ostańce skalne, ponadto rozległe torfowiska wysokie. Powierzchnia wierzchowinowa przechodzi wyraźnym załomem w północny stok Karkonoszy. W kilku miejscach wierzchowina podcięta jest karami lodowcowymi. Są to: Śnieżne Kotły (Wielki i Mały), Czarny Kocioł Jagniątkowski, Kocioł Wielkiego Stawu, Kocioł Małego Stawu i Kocioł Łomniczki, a po południowej stronie: Labský důl i Úpská jáma. Na północnym stoku, występują też nisze niwalne: Szrenicki Kocioł, Łabski Kocioł, kocioł pod Śmielcem, kocioł pod Tępym Szczytem, Kocioł Smogorni i Biały Jar.
Budowa geologiczna.
Główny Grzbiet Karkonoszy zbudowany jest ze skał magmowych oraz metamorficznych. Grzbiet Śląski w całości składa się z granitów, Czarny Grzbiet oraz Kowarski Grzbiet tworzą skały metamorficzne należące do wschodniej osłony granitu karkonoskiego. Są to gnejsy, łupki łyszczykowe, łupki łyszczykowe z granatami, łupki kwarcowe, skarny i inne. Masyw Śnieżki, przedw wszystkim wierzchołek, zbudowany jest w znacznej mierze z hornfelsów, niższe partie zachodnich i północnych stoków z granitu.
Klimat.
Grzbiet położony jest w strefie górnoreglowej i subalpejskiej. Występuje tu klimat ostry, subpolarny z niskimi temperaturami i dużą ilością opadów. Cechą klimatu są gwałtowne zmiany pogody i częste wiatry fenowe osiągające duże prędkości i powodujące w zimie i na wiosnę bardzo szybkie topnienie śniegu. Często w szczytowych partiach występuje mgła.
Wody.
Głównym Grzbietem przebiega dział wód między Morzem Bałtyckim a Morzem Północnym. W obrębie grzbietu mają swe źródła liczne potoki o gwałtownym spadku. Jedynie po stronie polskiej znajdują się jeziora polodowcowe Wielki Staw i Mały Staw oraz niewielkie Śnieżne Stawki.
Roślinność.
Wierzchowina w większości porośnięta jest kosodrzewiną, a ponad nią sterczą wierzchołki pokryte gołoborzami, gdzie jedyną roślinność stanowią porosty naskalne (wzorzec geograficzny). Niższe partie Grzbietu porastają górnoreglowe lasy świerkowe. Duże powierzchnie zarówno na wierzchowinie, jak i na zboczach zajmują torfowiska.
Ochrona przyrody.
Grzbiet położony jest na terenie Karkonoskiego Parku Narodowego oraz czeskiego Karkonoskiego Parku Narodowego (czes. "Krkonošský národní park, KRNAP"). Niższe partie zboczy po stronie polskiej nie są w większości chronione.
Turystyka.
Na samym Grzbiecie znajdują się schroniska turystyczne: „na Szrenicy”, „Odrodzenie”, „Dom Śląski” i „Na Przełęczy Okraj” oraz „Petrova bouda”, „Špindlerova bouda”, „Jelenka” i „Pomezní bouda”. Na zboczach są to: „na Hali Szrenickiej”, „Pod Łabskim Szczytem”, „Samotnia”, „Strzecha Akademicka”, „Nad Łomniczką”, „Vosecká bouda”, „Labská bouda”, „Martinova bouda”, „Moravska bouda”, „Luční bouda”, a w jego dolnych partiach „Kamieńczyk”.
Przez całą partię szczytową grzbietu wzdłuż granicy prowadzi szlak turystyczny:

</doc>
<doc id="848774" url="https://pl.wikipedia.org/wiki?curid=848774" title="Stary Łochów">
Stary Łochów



</doc>
<doc id="848775" url="https://pl.wikipedia.org/wiki?curid=848775" title="Parafia Świętych Apostołów Piotra i Pawła w Równem">
Parafia Świętych Apostołów Piotra i Pawła w Równem

Parafia pw. św. Apostołów Piotra i Pawła w Równem – rzymskokatolicka parafia, dekanat Równe w diecezji łuckiej na Ukrainie.
Miasto Równe na Wołyniu.
Murowany kościół parafialny zbudowany w 1934 r. Drugie wezwanie parafii to: Miłosierdzie Boże.
Miasto obwodowe w zachodniej części Ukrainy, nad rzeką Uście (dorzecze Prypeci) – 246 tys. mieszk. (1994). Wzmiankowane 1282; w XIII w. w Księstwie Halicko-Wołyńskim; w 2. poł. XIV w. włączone do Wielkiego Księstwa Litewskiego, 1569 do Korony; prawa miejskie w końcu XV w. (?); od XVI w., duża gmina żyd.; w XV–XVII w. często niszczone przez Tatarów i Kozaków; własność m.in. Ostrogskich i od 1723 Lubomirskich; od 1793 w zaborze ros.; od 1921 w Polsce; IX 1939–1941 pod okupacją sowiecką; deportacje ludności pol. w głąb ZSRR; 1941–1944 pod okupacją niemiecką, siedziba okręgu generalnego Wołyń i Podole Komisariatu Rzeszy Ukraina; ośr. konspiracji pol. i sowieckiej; Niemcy rozstrzelali ponad 100 tys. mieszkańców Równego i okolic, w tym ponad 28 tys. Żydów (1939 stanowili ok. 70% mieszkańców Równego) oraz jeńców wojennych; 1945–91 w Ukraińskiej SRR. 4 szkoły wyższe. Muzeum okręgowe w budynku dawnego gimnazjum (1. poł. XIX w.); pałac Lubomirskich (1. poł. XVIII w.) zbudowany na miejscu dawnego zamku Ostrogskich, rozebrany po 1945; dawna drewniana cerkiew greckokatolicka (1756).
Rys historyczny.
Neogotycki kościół pw. Narodzenia Najświętszej Maryi Panny i św. Antoniego Padewskiego powstał z inicjatywy księcia Kazimierza Lubomirskiego, który w 1858 r. zapoczątkował jego budowę. Jej kontynuację przerwał zakaz władz carskich. Dopiero w latach 1897-1899 powrócono do rozpoczętych działań, które finansował książę Roman Sanguszko. Kościół konsekrował w 1922 r. bp Ignacy Dubowski. W podziemnych kryptach kościoła pochowano członków rodziny Lubomirskich. W latach 1946-1958 Równe było siedzibą ostatniego proboszcza na Wołyniu, którym był o. Serafin Kaszuba OFM Cap. (1910-1977). Otaczał on gorliwą opieką duszpasterską wiernych niemal całej diecezji łuckiej. W samym Równem, mimo ekspatriacji, parafian miał sporo. W 1958 roku o. Kaszuba został pozbawiony możliwości wykonywania obowiązków duszpasterskich i nakazano mu opuścić miasto. Wierni czynili starania, by ich proboszczowi pozwolono sprawować duszpasterską opiekę; w odpowiedzi w sam dzień Święta Bożego Ciała władze miejskie w Równem zamknęły kościół parafialny. O. Serafin był świadkiem barbarzyńskiego spustoszenia świątyni. Ostatecznie umiejscowiono w niej filharmonię, galerię i sklep antykwaryczny. Tę funkcję pełni do chwili obecnej. Zmieniono wygląd kościoła poprzez zniesienie dwóch neogotyckich wież oraz przebudowę wnętrza (w miejscu ołtarza ustawiono organy). Przed tym kościołem modlili się w 1991 roku wierni ze swym duszpasterzem o zwrot swojej świątyni. Ks. Czajkę wspierał dojeżdżający ze Sławuty ks. Antoni Andruszczyszyn. Wówczas w lipcu 1991 roku ustawiono przed tym kościołem metalowy krzyż. Wspólnota katolicka w zasadzie nie zrezygnowała ze starań o powrót do tej świątyni.
W latach 70. i 80. XX wieku do Równego z posługą duszpasterską okazyjnie docierali O. Władysław Rafał Kiernicki z katedry lwowskiej i ks. Marcjan Trofimiak z Krzemieńca.
Od 1990 roku Równe znów ma swego duszpasterza, którym jest ks. Władysław Czajka. Od października 1991 roku czynny jest w Równem kościół pw. św. św. Piotra i Pawła, dawny garnizonowy, który pełni rolę kościoła parafialnego. 26 października 1991 roku został on poświęcony przez bpa Rafała Kiernickiego, biskupa pomocniczego we Lwowie. Dzięki staraniom i poświęceniu ks. Władysława Czajki kościół pw. Piotra i Pawła w stosunkowo krótkim czasie został wyremontowany i przywrócono mu funkcję świątyni.
20 stycznia 1998 roku przychylając się do prośby ks. Władysława Czajki Metropolita Lwowski i ówczesny administrator apostolski diecezji łuckiej Abp Marian Jaworski dekretem nr 18/98 ustanowił dla kościoła rówieńskiego drugi tytuł – Miłosierdzia Bożego – oraz nadał przywilej „Pełnego Odpustu” w pierwszą niedzielę po świętach wielkanocnych (2 niedziela wielkanocna).
Obecni duszpasterze.
Proboszcz – Ks. kan. Władysław Czajka, mgr, RM, 1990 – proboszcz, 1993 – dziekan
 Wikariusz – Ks. Grzegorz Józef Draus, mgr,
13. IX 2000
Zasięg parafii.
Obsługiwane parafie:
Równe, kościół pw. św. Apostołów Piotra i Pawła;
Kostopol, kaplica pw. Najświętszego Serca Pana Jezusa.

</doc>
<doc id="848776" url="https://pl.wikipedia.org/wiki?curid=848776" title="Karlsruher Verkehrsverbund">
Karlsruher Verkehrsverbund

Karlsruher Verkehrsverbund (KVV, z niem. dosłownie: Związek Komunikacyjny Karlsruhe) – stowarzyszenie podmiotów administracji publicznej zamawiających usługi przewozowe w regionie Środkowego Górnego Renu i miasta Karlsruhe, założone w 1994 roku.
W skład KVV wchodzą powiaty: Germersheim, Karlsruhe, Rastatt, Südliche Weinstraße oraz miasta Baden-Baden, Karlsruhe i Landau in der Pfalz. Strefa wspólnej taryfy KVV przekracza jednak obszar wymienionych podmiotów. Związkowi komunikacyjnemu dała początek wspólnota taryfowa między Verkehrsbetriebe Karlsruhe a Albtal-Verkehrs-Gesellschaft w Karlsruhe.
Karlsruher Verkehrsverbund odpowiada za planowanie publicznego transportu zbiorowego, taryfę przewozową, marketing oraz podział przychodów. Zamawianie przewozów stanowi jednak bezpośrednią kompetencję gmin względnie kraju związkowego Badenia-Wirtembergia.
Od 2 sierpnia 2006 r. kierownikiem KVV jest dr Walter Casazza, wcześniejszy dyrektor Innsbrucker Verkehrsbetriebe. Poprzednikiem Casazzy był Dieter Ludwig.
Z obszarem przynależnym do KVV graniczą następujące związki komunikacyjne:

</doc>
<doc id="848777" url="https://pl.wikipedia.org/wiki?curid=848777" title="Premierzy Walii">
Premierzy Walii



</doc>
<doc id="848779" url="https://pl.wikipedia.org/wiki?curid=848779" title="KVV">
KVV



</doc>
<doc id="848780" url="https://pl.wikipedia.org/wiki?curid=848780" title="Udana Naiwność (KV 51)">
Udana Naiwność (KV 51)



</doc>
<doc id="848791" url="https://pl.wikipedia.org/wiki?curid=848791" title="Nowa Wieś (powiat żyrardowski)">
Nowa Wieś (powiat żyrardowski)

Nowa Wieś – wieś w Polsce położona w województwie mazowieckim, w powiecie żyrardowskim, w gminie Wiskitki.
W latach 1975–1998 miejscowość administracyjnie należała do województwa skierniewickiego.

</doc>
<doc id="848801" url="https://pl.wikipedia.org/wiki?curid=848801" title="Cumann na nGaedhael">
Cumann na nGaedhael

Cumann na nGaedheal (irl. "Społeczeństwo Gaelów") – irlandzka partia polityczna.
Utworzona została w kwietniu 1923 roku z protraktatowej części Sinn Féin, przypieczętowując ostatecznie rozłam w tej partii, choć nieformalnie odłączyła się od Sinn Féin w grudniu 1922. Liderem partii został William Thomas Cosgrave, sprawujący wówczas urząd premiera Irlandii. Do marca 1932 sprawowała władzę w Wolnym Państwie Irlandzkim, kiedy to przegrała wybory z Fianna Fáil, kolejną partią oddzieloną od Sinn Féin.
W sierpniu 1933 połączyła się z National Centre Party i National Guard, tworząc nową partię – Fine Gael.

</doc>
<doc id="848806" url="https://pl.wikipedia.org/wiki?curid=848806" title="Rozszczep podniebienia">
Rozszczep podniebienia



</doc>
<doc id="848809" url="https://pl.wikipedia.org/wiki?curid=848809" title="Zespół Meckela">
Zespół Meckela

Zespół Meckela (zespół Meckela-Grubera, ang. Meckel syndrome, MKS) – rzadki, letalny, genetycznie uwarunkowany zespół wad wrodzonych. Należy on do grupy chorób zwanych ciliopatiami/rzęskopatiami, charakteryzujących się nieprawidłową budową i funkcją rzęski. Cechami charakteryzującymi ten zespół są wielotorbielowatość nerek, niedorozwój ośrodkowego układu nerwowego, polidaktylia, defekty rozwojowe wątroby oraz niedorozwój płuc. Okazjonalnymi cechami są również rozszczep podniebienia/wargi, wygięcie kości długich, prawostronne położenie serca/dekstrokardia oraz nisko osadzone uszy.
Epidemiologia.
Zespół jest niezwykle rzadki, częstość występowania choroby szacuje się na 0,07-0,7 na 10 000 żywych urodzeń.
Etiologia.
Zespół dziedziczony jest autosomalnie recesywnie. Niektóre z zaburzeń jest dziedziczonych autosomalnie dominująco, a jeszcze inne jako cecha dominująca lub recesywna sprzężona z chromosomem X.
Białka kodowane przez powyższe geny biorą udział w budowie i funkcjonowaniu rzęski nieruchliwej- niewielkiej włosopodobnej struktury, występującej na powierzchni większości komórek. Rzęska działa jak antena wychwytując sygnały z otoczenia komórki i przekazując je do jej wnętrza. Jeszcze 12 lat temu uważano, że rzęska jest strukturą szczątkową, nie pełniącą ważnych funkcji. Obecnie wiadomym jest, iż rzęska jest niezwykle ważna w rozwoju zarodkowym. 
Kompleks rzęskowy determinuje polarność komórki i odgrywa istotną rolę w migracji wczesnych neuronów w tylnym dole czaszki.
Objawy i przebieg.
Na obraz kliniczny zespołu Meckela składają się:

</doc>
<doc id="848811" url="https://pl.wikipedia.org/wiki?curid=848811" title="Herzberg">
Herzberg



</doc>
<doc id="848812" url="https://pl.wikipedia.org/wiki?curid=848812" title="Frynosoma rogata">
Frynosoma rogata

Frynosoma rogata ("Phrynosoma cornutum") – jaszczurka z rodziny Phrynosomatidae, dawniej uważanej za podrodzinę legwanów (i wciąż uznawanej za taką przez część naukowców).
Zasięg występowania.
Tereny Ameryki Północnej, od stanów Kolorado i Kansas na północy do północnego Meksyku na południu i od południowo-wschodniej Arizony na zachodzie do zachodniej części Missouri, Arkansas i Luizjany na wschodzie; introdukowane, izolowane populacje występują też w Karolinie Północnej i na Florydzie.
Budowa ciała.
Długość ciała 12-13 cm (w tym ogon 4 cm). Ciało bardzo silnie spłaszczone i szerokie. Zwężenie szyi niewidoczne, ogon spłaszczony i bardzo krótki. Na głowie dwa duże wyrostki, przypominające rogi. Wzdłuż boków tułowia i ogona biegnie pojedynczy rząd dużych, stożkowatych łusek, zaś cały grzbiet jest pokryty mniejszymi kolcami.
Ubarwienie ciała szarobrązowe. Wzdłuż kręgosłupa biegnie żółta linia, zaś w poprzek ciała biegnie kilka, również żółtych, poprzecznych, falistych linii.
Biologia i ekologia.
Tryb życia.
Występuje na terenach górzystych i suchych, piaszczysto-kamienistych. Prowadzi dzienny tryb życia. Porusza się wyjątkowo powoli i ociężale.
Zdenerwowana frynosoma może wystrzelić strumyk krwi z oczu, by odstraszyć drapieżniki. W takiej sytuacji przez pewien czas nie widzi w związku z zalaniem oczu krwią.
Odżywianie.
Ok. 70% jej diety stanowią mrówki z rodzaju "Pogonomyrmex", uzupełnia dietę innymi drobnymi stawonogami.

</doc>
<doc id="848815" url="https://pl.wikipedia.org/wiki?curid=848815" title="Jan Jarkowski">
Jan Jarkowski



</doc>
<doc id="848816" url="https://pl.wikipedia.org/wiki?curid=848816" title="Myrmica rubra">
Myrmica rubra



</doc>
<doc id="848817" url="https://pl.wikipedia.org/wiki?curid=848817" title="Sucha (powiat szczecinecki)">
Sucha (powiat szczecinecki)

Sucha – (do 1945 r. niem. "Zuch") wieś w Polsce położona w województwie zachodniopomorskim, w powiecie szczecineckim, w gminie Grzmiąca.
Majątek należał do rodziny von Glasenapp. Ostatnią właścicielką był Dorota von Gaudecker.
Ruiny pałacu neoklasycystycznego pochodzą z 1879 roku. Był to budynek dwuipółkondygnacyjny, o kubaturze 8000 m².
We wsi znajduje się zabytkowy park pałacowy (rejestr zabytków, Nr rej 1075).

</doc>
<doc id="848820" url="https://pl.wikipedia.org/wiki?curid=848820" title="John Rae">
John Rae

John Rae (ur. 30 września 1813 na wyspach Orkadzkich, zm. 22 lipca 1893 w Londynie) – szkocki podróżnik.
Był urzędnikiem Kompanii Zatoki Hudsońskiej i z jej polecenia odbywał liczne podróże w okolicach podbiegunowych. W 1847 odkrył przesmyk między zatokami Repulsa i Boothia, który został nazwany jego nazwiskiem. W latach 1853–1854 otrzymał od Eskimosów pierwsze wiadomości o losach wyprawy Franklina, za co otrzymał nagrodę 100 tys. funtów szterlingów. W 1850 opublikował "Narrative of an expedition to the shores of the Arctic Sea".

</doc>
<doc id="848822" url="https://pl.wikipedia.org/wiki?curid=848822" title="Clann na Poblachta">
Clann na Poblachta

Clann na Poblachta (irl. "Dzieci republiki") - irlandzka partia polityczna, założona w 1946 przez Seán MacBride'a, byłego szefa sztabu IRA. 
Partia powstała w opozycji do Eamona de Valery i Fianna Fáil, uznawanych przez część radykalnych republikanów za zbyt liberalnych.
W 1947 partia odniosła sukces wyborczy, przegrywając jedynie z Fianna Fáil. W nowym parlamencie utworzyła koalicyjny rząd z Fine Gael. Seán MacBride został ministrem spraw zagranicznych. Na skutek działań Clann na Poblachta Irlandia odrzuciła propozycję wejścia do NATO. Politycy partii zasłynęli z radykalnych antybrytyjskich wystąpień.
W wyborach w 1951 partia ponownie wprowadziła swoich deputowanych do parlamentu, jednak tym razem mniejszościowy rząd utworzyła Fianna Fáil. Po wyborach w 1954 rząd ponownie utworzyła Fine Gael, jednak tym razem Clann na Poblachta nie weszła w skład koalicji rządowej. Od tego czasu poparcie dla partii zaczęło drastycznie spadać.
W wyborach w roku 1961 Clann na Poblachta wprowadziła tylko jednego deputowanego do parlamentu. Sytuacja ta powtórzyła się w wyborach w 1965.
W kolejnych wyborach w 1969 partia poniosła klęskę, nie uzyskując ani jednego deputowanego. Na skutek tego podjęto decyzję o rozwiązaniu partii.

</doc>
<doc id="848826" url="https://pl.wikipedia.org/wiki?curid=848826" title="Atanazy Fic">
Atanazy Fic

Atanazy Urban Fic (ur. 21 maja 1901 w Nowej Wsi Szlacheckiej, zm. 2 lub 13 listopada 1943 we Lwowie) – polski archeolog biblista, dominikanin, teolog katolicki.
Życiorys.
Urodzony jako Urban Fic w ubogiej rodzinie wiejskiej Józefa i Zofii z Czekajów. W 1917 roku ukończył Gimnazjum św. Jacka w Krakowie i od razu potem wstąpił do zakonu oo. Dominikanów, w których internacie mieszkał już od kilku lat; otrzymał zakonne imię Atanazy. Studia filozoficzne i teologiczne odbywał w latach 1921–1923 w Krakowie i Lwowie oraz w latach 1923–1928 na Uniwersytecie Katolickim w Louvain, gdzie uzyskał tytuł lektora teologii, wraz ze związanymi z tym uprawnieniami nauczycielskimi. W latach 1928–1930 studiował archeologię biblijną w dominikańskiej Szkole Biblijnej w Jerozolimie, podróżując też szlakiem wydarzeń opisanych w Biblii odwiedził m.in. Azję Mniejszą, Kretę, Cypr, Delos i Patmos. W tym samym okresie, w 1929 roku uzyskał tytuł doktorski na Uniwersytecie Jana Kazimierza we Lwowie. Po powrocie na stałe do kraju w roku 1930 wykładał m.in. na Wydziale Teologicznym i Wydziale Humanistycznym tej uczelni, na Wydziale Teologicznym Uniwersytetu Jagiellońskiego (archeologię biblijną), gdzie w 1933 roku uzyskał habilitację oraz na Studium Dominikańskim Prowincji Polskiej (nauki biblijne oraz języki m.in. hebrajski, grecki, syryjski, arabski i angielski). Od 1934 roku członek Polskiego Towarzystwa Orientalistycznego, od 1935 roku Towarzystwa Prehistorycznego w Krakowie i Komisji Orientalistycznej Polskiej Akademii Umiejętności, prowadził intensywną działalność naukową, wykładając, publikując książki i artykuły w prasie oraz uczestnicząc w licznych konferencjach. W latach 1934–1935 był przeorem klasztoru Dominikanów we Lwowie. W październiku 1936 otrzymał prawo "veniam legendi" z zakresu studium biblijnego Starego Testamentu na Wydziale Teologicznym Uniwersytetu Jana Kazimierza we Lwowie.
Uważany był za wschodzącą gwiazdę polskiej biblistyki i jednego z najlepszych europejskich naukowców w tej dziedzinie; posiadał znany w świecie naukowym księgozbiór i kolekcję fotograficzną, a nawet własne muzeum biblijne. Kres jego karierze położyła wojna: począwszy od 1939 roku pracował głównie przy tajnym nauczaniu kleryków w Krakowie, Lwowie i Częstochowie. 
Zginął tragicznie wskutek nieszczęśliwego wypadku we Lwowie 13 listopada 1943 (Jan Draus podał datę śmierci 2 listopada 1943 w wyniku wybuchu bomby lotniczej. Został pochowany na Cmentarzu Łyczakowskim. 
W pamięci współczesnych pozostał jako naukowiec obdarzony wybitnie trzeźwym umysłem, erudyta i poliglota, a także człowiek głęboko oddany działalności charytatywnej. 

</doc>
<doc id="848827" url="https://pl.wikipedia.org/wiki?curid=848827" title="Pyramiden">
Pyramiden

Pyramiden (, „Piramida”) – radziecka (później rosyjska) opuszczona osada górnicza na archipelagu Svalbard, na wyspie Spitsbergen. W pobliżu w latach 1911-1998 wydobywano węgiel kamienny. W 1998 roku osada została ewakuowana i opuszczona.
Położenie.
Pyramiden leży nad fiordem Billefjord, będącym odnogą Isfjorden, wcinającego się w centralną część Spitsbergenu; przez to osada leży praktycznie w centrum wyspy. Nazwa pochodzi od góry w kształcie piramidy przyległej do miejscowości. Osada leży w odległości 120 km na północny wschód od Barentsburga; stolica Svalbardu, Longyearbyen, znajduje się w odległości ok. 60 km w kierunku południowo-zachodnim od Pyramiden. Połączenie ze światem jest możliwe drogą morską (latem) lub skuterem śnieżnym (zimą).
Historia.
Prawa do wydobycia węgla w tym miejscu w 1910 roku nabyli Szwedzi, którzy rok później rozpoczęli budowę pierwszej kopalni. W 1927 roku prawa do wydobycia węgla zostały sprzedane Związkowi Radzieckiemu, od 1931 roku posiada je państwowe przedsiębiorstwo Arktikugol (, „Arktyczny węgiel”). Mieszkańcy zajmowali się głównie pracą w kopalni węgla kamiennego; budowa radzieckiej kopalni rozpoczęła się w 1939 i została przerwana w 1941 w związku z rozpoczęciem wojny niemiecko-radzieckiej w ramach II wojny światowej. Działania wojenne ominęły Pyramiden, jednak spustoszenia dokonał pożar związany z akcją ewakuacji. W 1946 roku Rosjanie wrócili do Pyramiden, rok później powstał port i pierwsza ulica.
W latach 1947–50 podczas prac rozpoznawczych w okolicy Pyramiden wydobyto 70 tysięcy ton węgla. W 1956 otwarta została druga kopalnia „Siewiernaja” o projektowanej wydajności 235 tys. ton rocznie. W 1997 podjęto decyzję o zamknięciu tej kopalni; wydobywała ona wówczas 135 tys. ton węgla na rok. Do 1998 roku była to wysunięta najdalej na północ czynna kopalnia na świecie, niemniej wydobycie węgla od początku nie było opłacalne. Koniec prac nastąpił w marcu 1998, po czym w lecie osada została ewakuowana; ostatni mieszkaniec opuścił ją w październiku. Część pracowników wróciła do Rosji, część przeniosła się do Barentsburga.
W czasach rozkwitu osady w latach 80. mieszkało w niej ponad 1000 mieszkańców, był tam basen pływacki, szklarnie, hodowano też zwierzęta gospodarskie. Poziom życia był wysoki jak na standardy radzieckie i praca w Pyramiden była traktowana jako awans i przywilej. Miejscowość miała stanowić wizytówkę Związku Radzieckiego na Zachodzie; dla stworzenia wrażenia „doskonałego radzieckiego miasta” sprowadzono z Ukrainy żyzną ziemię, umożliwiającą stworzenie w centrum osady rozległego trawnika, który nie przetrwałby na słabej arktycznej glebie. Dużą część ludności stanowili ukraińscy górnicy z Donbasu i personel z Wołynia. Oprócz względów finansowych i przemian związanych z rozpadem ZSRR do likwidacji Pyramiden przyczyniła się katastrofa lotnicza z 1996, w której zginęło wielu członków rodzin pracowników firmy Arktikugol.
Obecnie.
Pyramiden jest dostępne dla turystów; w celu rozwinięcia turystyki firma Arktikugol przeprowadziła naprawy systemu ogrzewania i dostarczania wody, umożliwiono też zakwaterowanie. Dostępność osady przyczyniła się jednak do tego, że część przedmiotów pozostawionych przez mieszkańców została zniszczona lub rozkradziona. W miejscowości pojawiła się fauna spitsbergeńska, w tym gniazdujące mewy, a na ulicach można czasem spotkać niedźwiedzie polarne, niebezpieczne dla turystów. W glebie na centralnym placu wciąż żyją ukraińskie roztocze.

</doc>
<doc id="848835" url="https://pl.wikipedia.org/wiki?curid=848835" title="Park Ujazdowski">
Park Ujazdowski



</doc>
<doc id="848836" url="https://pl.wikipedia.org/wiki?curid=848836" title="Zamek Ujazdowski">
Zamek Ujazdowski



</doc>
<doc id="848843" url="https://pl.wikipedia.org/wiki?curid=848843" title="Skowyt (poemat)">
Skowyt (poemat)

Skowyt (ang. "Howl") – poemat amerykańskiego poety Allena Ginsberga, wydany w roku 1956. Tematem dzieła jest chylące się ku zagładzie społeczeństwo konsumpcyjne, któremu przeciwstawiona zostaje nieśmiertelność sztuki oraz miejsce outsiderów w epoce ścierania się tych dwóch przeciwstawnych kategorii.
"Skowyt" określa się jako dzieło awangardowe, które łączy liryczny patos z wulgaryzmami i karykaturalnym przedstawieniem świata. Epilog poematu ma formę psalmu. Utwór wzbudził w latach 50. i 60. XX wieku sporo kontrowersji, głównie z powodu występowania wielu niecenzuralnych słów i szokującej metaforyki. Dzięki temu "Skowyt" jest niejako prekursorski względem współczesnych tendencji w poezji egzystencjalnej.
W 2010 roku Rob Epstein i Jeffrey Friedman wyreżyserowali film "Skowyt", oparty na poemacie poety i udzielanych przez niego wywiadach. Ginsberga zagrał James Franco.
Przegląd i struktura.
Wiersz składa się z trzech części, z dodatkowym przypisem.
Część I.
Nazywany przez Ginsberga „lamentem dla Owieczki w Ameryce z przypadkami niezwykłych młodych jagniąt”, część I jest prawdopodobnie najbardziej znana i ukazuje sceny, postacie i sytuacje płynące z osobistego doświadczenia Ginsberga, jak również ze społeczności poetów, artystów, radykałów politycznych, muzyków jazzowych, uzależnionych od narkotyków i pacjentów psychiatrycznych, których spotkał pod koniec lat 40. i na początku lat pięćdziesiątych XX wieku. Ginsberg odnosi się do tych ludzi, którzy byli niedowartościowanymi wyrzutkami, w tym, co poeta uważał za okrutnie konformistyczną i materialistyczną erę, jako „najlepszych umysłów mojego pokolenia”. Opisuje swoje doświadczenia w graficznych szczegółach, otwarcie dyskutuje w wielu miejscach o używaniu narkotyków i aktywności homoseksualnej.
Większość wersów w tej sekcji zawiera anaforę – „którzy”. W „Notatkach napisanych przy końcowym nagrywaniu "Skowytu"”, Ginsberg pisze: „zdałem się na słowo ‘którzy’, aby utrzymać rytm, podstawę do utrzymania metrum”.
Część II.
Ginsberg mówi, że część II, w odniesieniu do części I, „nazywa potwora świadomości umysłowej, która poluje na owieczkę”. Część druga dotyczy stanu cywilizacji przemysłowej, określanej w wierszu jako „Moloch”. Ginsberg zainspirował się do napisania części II w okresie świadomości wizjonerskiej wywołanej przez pejotl, w której widział fasadę hotelową jako okropną i straszną minę, którą zidentyfikował z Molochem, biblijnym idolem w Księdze Kapłańskiej, któremu Kaneńczycy poświęcili dzieci.
Ginsberg chce, aby postacie, które ukazuje w części I, były zrozumiałe jako złożone w ofierze temu idolowi. Moloch to także nazwa przemysłowej, demonicznej postaci w "Metropolis" Fritza Langa, filmu, któremu Ginsberg przypisuje wpływ na „Skowyt, część II” w swoich adnotacjach do wiersza. Większość wersów w tej sekcji zawiera stałą bazę „Moloch”. Ginsberg mówi o części II: „Tutaj długa linia jest używana jako forma zwrotki podzielona na wykrzyknikowe jednostki, przerywane podstawowym powtórzeniem: Moloch”.
Część III.
Część III, w odniesieniu do części I, II i IV jest „litanią afirmacji Baranka w jego chwale” – twierdzi Ginsberg. Jest skierowana bezpośrednio do Carla Salomona, którego Ginsberg spotkał podczas krótkiego pobytu w szpitalu psychiatrycznym w 1949 roku (szpital w poemacie nazywany „Rockland”, w rzeczywistości Columbia Presbyterian Psychological Institute. W tej sekcji refren, „Jestem z tobą w Rockland” stanowi coś reprezentuje coś w rodzaju punktu zwrotnego w stosunku do ponurego tonu sekcji „Moloch”. O strukturze Ginsberg mówi, że część III jest „piramidalny, ze stopniowaną dłuższą odpowiedzią na stałą podstawę”.
Przypis.
Sekcją zamykającą wiersz jest „Przypis”, charakteryzujący się powtórzeniem „Święty!” mantrą, ekstatycznym twierdzeniem, że wszystko jest święte. Ginsberg mówi: „Przypomniałem sobie archetypiczny rytm ‘Święty Święty Święty’ płacząc w autobusie przy ulicy Kearny i napisałem większość w notatniku... Ustawiłem to jako „Przypis do Skowytu”, ponieważ był dodatkową wariacją części II.
Rytm.
Często cytowane i często parodiowane wersy otwierające utwór ustalają motyw i rytm dla wiersza: I saw the best minds of my generation destroyed by madness, starving hysterical naked,dragging themselves through the negro streets at dawn looking for an angry fix,Angel-headed hipsters burning for the ancient heavenly connectionto the starry dynamo in the machinery of night,"Widziałem najlepsze umysły mego pokolenia zniszczone szaleństwem, głodne histeryczne nagie,""włóczące się o świcie po murzyńskich dzielnicach w poszukiwaniu wściekłej dawki haszu,""anielogłowych hipstersów spragnionych pradawnego niebiańskiego podłączenia do gwiezdnej prądnicy w maszynerii nocy,"Ginsberg komentuje pracę jako eksperyment z „długim wersem”. Na przykład część I jest skonstruowana jako pojedyncze zdania z powtarzającym refrenem dzielonym na oddech. Ginsberg powiedział: „Idealnie każdy wers ‘Skowytu’ jest jednym oddechem. Mój oddech jest długi – to jest miara, jedna fizycznie-mentalna inspiracja myśli zawarta w elastyczności oddechu”.
Przy innej okazji wyjaśnił: „długość linii ... zauważysz, że są one zbudowane na bopie – możesz pomyśleć o nich jako bop-refren – refren po refrenie po refrenie – idealnym bycie, powiedzmy, Lester Young w Kansas City w 1938 roku, dący 72 refreny „The Man I Love”, dopóki wszyscy w hali nie wyjdą mu z głowy...”.
Proces o obsceniczność w 1957.
„Howl” zawiera wiele odniesień do nielegalnych narkotyków i praktyk seksualnych, zarówno heteroseksualnych, jak i homoseksualnych. Na podstawie jednej linii w szczególnościwho let themselves be fucked in the ass by saintly motorcyclists, and screamed with joyktórzy dawali się pieprzyć w zadek świątobliwym motocyklistom i wrzeszczeli z uciechy,urzędnicy celni przechwycili 520 egzemplarzy wiersza 25 marca 1957 roku, przywożonych z drukarni w Londynie.
3 czerwca Shig Murao, kierownik księgarni, został aresztowany i uwięziony za sprzedaż "Skowytu i innych wierszy" tajnemu policjantowi z San Francisco. Lawrence Ferlinghetti z City Lights Publisher został następnie aresztowany za publikację książki. W trakcie procesu o obsceniczność dziewięciu ekspertów literackich zeznało w sprawie wiersza. Popierany przez Amerykańską Federację Wolności Obywatelskich Ferlinghetti wygrał sprawę.
Sprawa została szeroko nagłośniona. (Artykuły pojawiły się w czasopismach "Time" i "Life"). Sprawozdanie z procesu zostało opublikowane przez wiodącego obrońcę Ferlinghiego Jake’a Ehrlicha w książce "Howl of the Censor." Film z 2010 roku Skowyt przedstawia zdarzenia z procesu. James Franco występuje jako młody Allen Ginsberg i Andrew Rogers przedstawia Ferlinghettiego.
Odbiór krytyków.
New York Times wysłał Richarda Eberharta do San Francisco w 1956 roku, aby zdać relację z tamtejszej sceny poetyckiej. Wynikiem wizyty Eberharta był artykuł opublikowany 2 września 1956 w "New York Times Book Review" zatytułowany „West Coast Rhythms”. Fragment Eberharta pomógł zwrócić narodową uwagę na „Skowyt” jako „najpiękniejszy wiersz młodej grupy” poetów, którzy stali się znani jako rzecznicy Generacji Bitników.
7 października 2005 r. w San Francisco, w Nowym Jorku i w Leeds w Wielkiej Brytanii odbyły się uroczystości związane z 50. rocznicą pierwszego czytania wiersza. Wydarzeniu Howl for Now towarzyszyła książka z esejami o tym samym tytule, wydana przez Simona Warnera i opublikowana przez Route Publishing "Howl for Now" , która odzwierciedla trwały wpływ utworu.
Radiowe nadanie w 1997.
Niezależna stacja radiowa w Bostonie WFNX stała się pierwszą komercyjną stacją radiową, która nadała „Skowyt” w piątek, 18 lipca 1997 r., pomimo przepisów federalnych Komisji Łączności (FCC) Safe Harbor.
Nadanie w 2007.
Pod koniec sierpnia 2007 r. Ron Collins, Lawrence Ferlinghetti, Nancy Peters, Bill Morgan, Peter Hale, David Skover, Al Bendich (jeden z adwokatów Ferlinghettiego z 1957 roku w sprawie "Skowytu") oraz Eliot Katz złożyli petycję do Pacifica Radio, aby wydać wywiad z Ginsbergiem w dniu 3 października 2007 r. w celu upamiętnienia 50. rocznicy werdyktu uznającego wiersz za chroniony w ramach pierwszej poprawki przeciwko zarzutom obscenizacji. Obawiając się grzywny z FCC, stacja Pacifica New York, WBAI zdecydowała się nie nadawać wiersza. Stacja wybrała zamiast tego przedstawienie wiersza 3 października 2007 r. w specjalnym webcastowym programie, uzupełnionym komentarzem (Boba Holmana, Reginy Weinreich i Rona Collinsa, narratorem był Janet Coleman).

</doc>
<doc id="848844" url="https://pl.wikipedia.org/wiki?curid=848844" title="Mistrz z Flémalle">
Mistrz z Flémalle



</doc>
<doc id="848845" url="https://pl.wikipedia.org/wiki?curid=848845" title="Mistrz z Flemalle">
Mistrz z Flemalle



</doc>
<doc id="848852" url="https://pl.wikipedia.org/wiki?curid=848852" title="Plac Na Rozdrożu w Warszawie">
Plac Na Rozdrożu w Warszawie

Plac Na Rozdrożu – plac w śródmieściu Warszawy.
Układ.
Zbiegają się tutaj ulice:
Układ dwupoziomowego placu został podporządkowany poprowadzonej tędy Trasie Łazienkowskiej. Biegnie ona dolnym poziomem w tunelu pod placem, natomiast górnym poprowadzono al. Jana Chrystiana Szucha i Al. Ujazdowskie oraz pozostałe dwie ulice, mające jednak charakter w całym układzie drugorzędny. Obydwa poziomy łączy ze sobą system zjazdów, który nie jest jednak kompletny – tj. ruch nie we wszystkich kierunkach jest w obrębie placu możliwy.
W czasie modernizacji plac został wyposażony w liczne połączenia podziemne dla pieszych, w zachodniej jego części powstał również placyk z fontanną.
Historia.
Plac powstał w 1768 jako część Osi Stanisławowskiej i wielkiego założenia, tzw. Ujazdowskiego, w ramach którego powstać miał system gwiaździstych placów z główną osią przecinającą Zamek Ujazdowski. Autorem jego założenia był August Moszyński. Od wyznaczonego na przecięciu Traktu Królewskiego z Drogą Królewską (ob. aleja Wyzwolenia i ulica Nowowiejska) placu wytyczono cztery aleje, z których trzy przetrwały do dziś (al. Wyzwolenia, ul. Koszykowa i al. Szucha). 
W wieku XIX plac, znajdujący się poza ścisłą zabudową miejską, był wraz z placem Ujazdowskim miejscem zabaw i wystaw. Pod koniec wieku wzniesiona tam cerkiew św. Michała Archanioła, służąca rosyjskiemu garnizonowi, stacjonującemu w rozległym zespole koszarowym u podnóża skarpy. Cerkiew została rozebrana w latach 20. XX wieku.
Po 1935 na placu planowano wznieść monumentalny pomnik Józefa Piłsudskiego będący elementem projektowanej na Polu Mokotowskim Dzielnicy Marszałka Józefa Piłsudskiego
Przed wybuchem II wojny światowej plac nosił nazwę "placu Wolności".
Wraz z budową w latach 1971–1974 Trasy Łazienkowskiej układ placu uległ istotnym zmianom. Na potrzeby stworzenia nowoczesnego węzła komunikacyjnego uzyskał obecną, dwupoziomową formę wraz z placykiem z fontanną w części zachodniej. Pod placem przebito tunel o długości 46 metrów. Skośna w stosunku do placu Trasa zniekształciła czytelność Osi Stanisławowskiej. 
Na placu planowano wzniesienie pomnika Józefa Piłsudskiego i w 1990 wmurowano tam stosowną tablicę informacyjną.
10 listopada 2006 u zbiegu alei Szucha i Alei Ujazdowskich odsłonięto pomnik Romana Dmowskiego, który stał się przedmiotem protestów.
W 2018 na placu urządzono miejski ogród warzywny.
W 2021 na placu miał zostać odsłonięty pomnik Bitwy Warszawskiej 1920.

</doc>
<doc id="848859" url="https://pl.wikipedia.org/wiki?curid=848859" title="Secondo Pia">
Secondo Pia

Secondo Pia (ur. 9 września 1855 w Asti, zm. 7 września 1941 w Turynie) – włoski prawnik - adwokat. Fotograf amator, który jako pierwszy, dnia 28 maja 1898 roku, wykonał fotografię Całunu Turyńskiego, odkrywając wizerunek Jezusa na całunie.

</doc>
<doc id="848862" url="https://pl.wikipedia.org/wiki?curid=848862" title="Diprion pini">
Diprion pini



</doc>
