<doc id="851494" url="https://pl.wikipedia.org/wiki?curid=851494" title="Dzisna (miasto)">
Dzisna (miasto)

Dzisna (biał. "Дзісна́", ros. "Дисна́", lit. "Dysna") – miasto na Białorusi, w obwodzie witebskim, w rejonie miorskim; do 1945 w Polsce, w województwie wileńskim, w powiecie dziśnieńskim.
Dzisna położona jest na lewym brzegu Dźwiny, u ujścia Dzisny.
Miasto królewskie położone było w końcu XVIII wieku w województwie połockim.
Liczba mieszkańców wynosi 2,0 tys. (2010).
Historia.
W I Rzeczypospolitej.
Dzisna posiada prawa miejskie od 1563 roku. Pod zaborami oraz w II Rzeczypospolitej istniał powiat dziśnieński w woj. wileńskim. Siedzibą powiatu było Głębokie.
W Dziśnie w centrum miejscowości na Dźwinie znajduje się duża wyspa nazywana „Wyspą Batorego”, gdzie stał zamek, z którego pozostał widoczny zarys wału. Zamek wzniesiony w 1563 przy przeprawie przez rzekę na rozkaz króla Zygmunta Augusta po zajęciu przez Rosjan 12 lutego Połocka w czasie wojny litewsko-rosyjskiej. W 1569 Dzisna otrzymała od Zygmunta Augusta prawa miejskie magdeburskie i herb. Ranga warowni wzrosła w czasie wojny polsko-rosyjskiej Stefana Batorego z Iwanem Groźnym, gdy odbyła się tu koncentracja armii Rzeczypospolitej.
4 sierpnia 1579 w Dziśnie hołd lenny Batoremu złożył książę Kurlandii Gotthard Kettler, po czym po przeglądzie wojska (popisie) dokonanego następnego dnia, ruszyli na Połock. W 1583 stanął tu kościół parafialny z fundacji króla Batorego, który powierzył nad nim opiekę jezuitom z Połocka. W 1630 roku ziemianin z Połocczyzny, Krzysztof Malchiwicz-Chełchowski ufundował tu klasztor franciszkanów, którzy zastąpili jezuitów sprowadzonych przez Batorego. Podczas okupacji moskiewskiej, w marcu 1661 roku ludność miasta obezwładniła moskiewską załogę, powiesiła na bramie zdrajcę burmistrza, który wcześniej poddał Rosjanom miasto i otworzyła bramy żołnierzom regimentarza litewskiego Mikołaja Judyckiego. Miasto spłonęło podczas wojny północnej w 1700 roku.
Pod zaborami.
Po II rozbiorze Polski miasto znalazło się na terytorium Rosji. Do 1809 w miejscowości funkcjonował męski klasztor prawosławny, zamknięty decyzją cara Aleksandra I. W dniu 13 kwietnia 1831 w mieście Łużki w powiecie dziśnienskim ogłoszono akt przystąpienia powiatu do powstania listopadowego i powołano komitet powstańczy z Romualdem Podbipiętą z Plisy na czele. Wojskiem dowodził płk Walenty Brochocki z Głębokiego, który wraz z 3 tys. ochotników wyzwolił Dzisnę.
W II Rzeczypospolitej.
Według Powszechnego Spisu Ludności z 1921 roku miasto zamieszkiwało 4413 osób, 879 było wyznania rzymskokatolickiego, 780 prawosławnego, 2 ewangelickiego, 2.742 mojżeszowego a 10 staroobrzędowego. Jednocześnie 2180 mieszkańców zadeklarowało polską przynależność narodową, 515 białoruską, 1 niemiecką, 1.645 żydowską, 65 rosyjską, 5 małoruską a 2 litewską. Było tu 844 budynków mieszkalnych. Miejscowość należała do miejscowej parafii rzymskokatolickiej i prawosławnej. Podlegała pod Sąd Grodzki w Dziśnie i Okręgowy w Wilnie; mieścił się tu właściwy urząd pocztowy.
W okresie międzywojennym w Dziśnie funkcjonowało m.in. Gimnazjum im. Ks. Grzegorza Piramowicza. Miasto przynależało administracyjnie do powiatu dzisnieńskiego województwa wileńskiego.
II wojna światowa.
17 września 1939 roku grupka żołnierzy Korpusu Ochrony Pogranicza oraz polskich uczniów miejscowego gimnazjum pod dowództwem nauczyciela geografii por. rez. mgr Zygmunta Giergowicza (później zamordowany w Katyniu) podjęła się obrony miasta. Walki rozpoczęły się około 3 w nocy i trwały do około 7 rano. Po wkroczeniu NKWD miejscowi komuniści wskazywali zasłużonych Polaków do aresztowań. Wieczorem rozbito popiersie Józefa Piłsudskiego.
Od 5 lipca 1941 do 4 lipca 1944 miasto było pod okupacją niemiecką; hitlerowcy założyli tu obóz zagłady. W czerwcu 1942 r. w mieście zginęło 2181 osób.
Urodzeni w Dziśnie.
Z okolic Dzisny pochodzili przodkowie premiera Polski Mateusza Morawieckiego.

</doc>
<doc id="851495" url="https://pl.wikipedia.org/wiki?curid=851495" title="Dzisna">
Dzisna

Dzisna to nazwa miejscowości w Polsce, miejscowości i jeziora na Litwie, miejscowości na Białorusi oraz rzeki płynącej przez Białoruś i Litwę.

</doc>
<doc id="851496" url="https://pl.wikipedia.org/wiki?curid=851496" title="Dzisna (Litwa)">
Dzisna (Litwa)



</doc>
<doc id="851497" url="https://pl.wikipedia.org/wiki?curid=851497" title="Johann Mattheson">
Johann Mattheson

Johann Mattheson (ur. 28 września 1681 w Hamburgu, zm. 17 kwietnia 1764 tamże) – niemiecki kompozytor, śpiewak, krytyk muzyczny, teoretyk muzyki, pisarz i leksykograf. Jego życie związane było z Hamburgiem.
Mattheson był uznawany za drugiego kompozytora Hamburga. Pierwszym był dla ówczesnej publiczności Reinhard Keiser, trzecim Georg Philipp Telemann, a czwartym młody Georg Friedrich Händel. Dziś muzykolodzy szacują kompozytorów w dokładnie odwrotnej kolejności.
1681-1704.
Mattheson urodził się i zmarł w Hamburgu. Kształcił się w "Johanneum", gdzie uzyskał wszechstronne wykształcenie w dziedzinie literatury, poezji, muzyki, języków obcych (poznał francuski, angielski, łacinę i włoski) i polityki. Od wieku lat 6 kształcił się w grze na klawesynie. Lekcji udzielał mu znany i zdolny klawesynista i organista Johann Nicolaus Hanff (1665-1711).
Muzyczną karierę rozpoczął jako śpiewak chóru operowego w Hamburgu. W roku 1699 spróbował swych sił w tworzeniu muzyki, komponując pierwsza swą operę. Jego bliskim przyjacielem był od roku 1703 Georg Friedrich Händel, chociaż Mattheson prawie go zabił w pojedynku (ostrze szpady zatrzymało się na mosiężnym guziku surduta Händla), który wywiązał się z powodu kłótni o wystawienie opery Matthesona "Cleopatra" w roku 1704. Szybko się jednak pojednali.
W tym samym roku obaj kompozytorzy pojechali do Lubeki, aby ubiegać się o stanowisko organisty w tym mieście (w Marienkirche). Piastujący je dotąd Dietrich Buxtehude był już stary. Warunkiem nominacji na jego następcę był jednak ślub z jego brzydką i nudną córką. Ani Mattheson, ani Händel nie skorzystali więc z oferty. Bach przybył tam dwa lata później (w 1705) i też nie zdecydował się ożenić z córką Buxtehudego.
1704-1728.
Po powrocie do Hamburga obaj poświęcili się komponowaniu. Mattheson dostał posadę korespondenta i wysłannika-sekretarza angielskiego dworu, co znacznie podniosło jego prestiż w oczach hamburczyków. Posadę tę otrzymał, ponieważ muzyki uczył się u niego młody Anglik Cyrill Wich, syn oficjalnego wysłannika angielskiego w Hamburgu. Sir John Wich uczynił Matthesona - oczytanego i bystrego poliglotę swym prywatnym sekretarzem w 1706 roku. Gdy Sir John zmarł (1715) Mattheson został sekretarzem jego syna Cyrilla, który odziedziczył po ojcu funkcję.
Johann Mattheson, już jako osobistość, poczuł się obrażony, że Johann Sebastian Bach nie przyszedł go odwiedzić podczas swej wizyty w Hamburgu (1708), więc nie wsparł go swym piórem, a momentami nawet mocno wytykał błędy w technice Bacha.
W roku 1713 wydał pracę z teorii muzyki: "Das neu-eröffnete Orchestre".
W 1715 roku Mattheson został "director musicus" w katedrze miejskiej. Miejsce to utrzymał do roku 1728, gdy jego słuch uległ pogorszeniu.
W latach (1722-1725) Mattheson wydawał pierwsze niemieckie czasopismo muzyczne "Critica musica". Podobnie jak późniejsze czasopisma wydawane sporadycznie do połowy XVIII w., wypełniały go komentarze jednej osoby - tj. Matthesona - poświęcone rozmaitym tematom związanym z muzyką.
1728-1764.
Przez resztę życia Mattheson był głuchy i nie mógł komponować, pisał więc o teorii muzyki. Wśród jego prac były:
Napisał też i wydał zbiór artykułów biograficznych o 149 niemieckich muzykach; "Grundlage einer Ehren-Pforte" (1740). Wszyscy ci muzycy byli mu znani osobiście. Bach nie przysłał materiałów, mimo iż wiemy, że został o to poproszony, więc Mattheson nie mógł o nim napisać.
Jeszcze w roku 1760 kierując się pamięcią muzyczną zdołał napisać oratorium "Das fröhliche Sterbelied" z okazji własnego pogrzebu, którym cztery lata później dyrygował Telemann.
W roku 1761 Mattheson wydał tłumaczenie pierwszej biografii Händla, którą po angielsku napisał John Mainwaring, (chodzi o "Memoirs of the Life of the Late George Frederic Handel"). Była to pierwsza biografia jakiegoś kompozytora w ogóle, co pokazuje jak sławny był zmarły w 1759 roku Händel i jak dumny zeń jego przyjaciel Mattheson.
Dzieła.
Mattheson skomponował 6 oper i wiele dzieł sakralnych i instrumentalnych. Większość znajduje siedzibie w Hamburskiej Stadtbibliothek aufbewahrt. Podczas II wojny znalazły się w Armenii, skąd wróciły dopiero w 1998.
Pasje i oratoria.
Inne utwory

</doc>
<doc id="851499" url="https://pl.wikipedia.org/wiki?curid=851499" title="Alessandro Marcello">
Alessandro Marcello

Alessandro Ignazio Marcello (ur. 1 lutego 1673 w Wenecji, zm. 19 czerwca 1747 tamże) – włoski kompozytor okresu baroku.
Był weneckim szlachcicem. Poza muzyką zajmował się też poezją, filozofią i matematyką.
Skomponował wiele koncertów, w tym 6 koncertów na obój zatytułowanych "La Cetra". 
Komponował wiele pod pseudonimem Eterio Stinfalico, którego używał również jako członek prestiżowej Akademii Arkadyjskiej.
Jego doskonała pozycja finansowa nie zmuszała go do zarabiania na swej muzyce. Zasadniczym celem komponowania były koncerty w jego domu Palazzo Marcello, w których brali udział zaproszeni arystokraci. Ponieważ nie byli oni profesjonalnymi muzykami, Marcello unikał skomplikowania technicznego i muzycznej wirtuozerii; niemniej jednak jego utwory do dziś są dostępne wyłącznie dla bardzo wprawnych wykonawców. Pod względem estetycznym kompozycje Marcella należą do najwyższej klasy dzieł powstałych w epoce późnego baroku włoskiego.
Brat Alessandra Benedetto Marcello również był kompozytorem.

</doc>
<doc id="851500" url="https://pl.wikipedia.org/wiki?curid=851500" title="Benedetto Marcello">
Benedetto Marcello

Benedetto Marcello (ur. 31 lipca lub 1 sierpnia 1686 w Wenecji, zm. 24 lipca 1739 w Brescii) – włoski kompozytor okresu baroku. Był weneckim szlachcicem, studiował prawo.
Marcello nie był zawodowym muzykiem, choć jako członek rodziny arystokratycznej odebrał solidną edukację muzyczną. Komponował w czasie wolnym od obowiązków publicznych. Jest twórcą m.in. oratoriów, oper, serenad scenicznych i ponad 400 kantat. Jego ostatnim dziełem jest "Estro poetico-armonico", seria kompozycji wokalnych do tekstu pierwszych pięćdziesięciu psalmów, Marcello wykorzystał w nim motywy zaczerpnięte z muzyki liturgicznej weneckich Żydów. 
Komponował przede wszystkim muzykę kościelną. Dlatego nazywany jest czasem Michałem Aniołem muzyki. Jego starszy brat Alessandro Marcello również komponował, lecz raczej muzykę świecką.
Jest autorem satyry "Il teatro alla moda" (ok. 1720), w której krytykował muzykę współczesnych mu oper barokowych, tworzoną zgodnie z wymogami aktualnej mody.
Imię Benedetta Marcella nosi konserwatorium w Wenecji.

</doc>
<doc id="851503" url="https://pl.wikipedia.org/wiki?curid=851503" title="Teodoryk I (król Wizygotów)">
Teodoryk I (król Wizygotów)



</doc>
<doc id="851504" url="https://pl.wikipedia.org/wiki?curid=851504" title="Powiat kosowski">
Powiat kosowski



</doc>
<doc id="851506" url="https://pl.wikipedia.org/wiki?curid=851506" title="Radek">
Radek



</doc>
<doc id="851507" url="https://pl.wikipedia.org/wiki?curid=851507" title="Anatolij Łagietko">
Anatolij Łagietko

Anatolij Nikołajewicz Łagietko (ros. Анатолий Николаевич Лагетко, ur. 18 sierpnia 1936 w Wielkim Tokmaku, zm. 13 sierpnia 2006 w Rostowie nad Donem) – rosyjski bokser, reprezentant ZSRR, brązowy medalista olimpijski w wadze lekkiej (1956).
Boks trenował od 1950. W 1955 osiągnął swój pierwszy sukces - zdobył mistrzostwo RFSRR. Był także mistrzem RFSRR w 1957, 1959 i 1964. Trzykrotnie zdobywał wicemistrzostwo ZSRR (w 1955 i 1956 w wadze lekkiej oraz w 1961 w wadze piórkowej).
Na igrzyskach olimpijskich w Melbourne w 1956 wywalczył brązowy medal w wadze lekkiej, przegrywając w półfinale z późniejszym mistrzem olimpijskim Richardem McTaggartem. Startował w tej samej wadze w Mistrzostwach Europy w 1957, ale przegrał pierwszą walkę z Kazimierzem Paździorem. W sumie w swojej karierze stoczył 286 walk, z których 265 wygrał.
Po zakończeniu kariery zawodniczej pracował jako trener, piastując m.in. stanowisko głównego szkoleniowca kadry Północnokaukaskiego Okręgu Wojskowego. Wśród jego podopiecznych był Wiktor Uljanicz (mistrz Europy 1973). 
Łagietko został odznaczony m.in. tytułem Zasłużonego Mistrza Sportu ZSRR (1955) i Zasłużonego Trenera Białoruskiej SRR (1975).

</doc>
<doc id="851511" url="https://pl.wikipedia.org/wiki?curid=851511" title="Monrose">
Monrose

Monrose – niemiecki girlsband powstały w roku 2006 z inicjatywy programu "Popstars".
Debiutancki album artystek, Temptation, wydany w grudniu 2006 pokrył się platyną w Niemczech, Austrii i Szwajcarii. Zespół stał się popularny w Europie Środkowej dzięki takim hitom jak "Shame" czy "Hot Summer".
W skład zespołu wchodziły trzy dziewczyny pochodzenia włoskiego, marokańskiego i tureckiego: Mandy Capristo, Senna Guemmour i Bahar Kizil.
Historia.
Formacja.
Zespół powstał z inicjatywy niemieckiej wersji programu "Popstars"; grupa miała być odzwierciedleniem innego girlsbandu założonego w poprzedniej edycji tego programu, który odniósł ogromny sukces na arenie krajów niemieckojęzycznych — No Angels. Zasady show były niezmienne jak przy tworzeniu zespołu No Angels; jury złożone z niemieckiej gwiazdy Niny Hagen, producenta muzycznego oraz choreografa, spośród ponad 5 tysięcy wokalistek, które zgłosiły się na casting, wybrało 20 najzdolniejszych dziewcząt nadające się na stworzenie prawdziwego, popowego zespołu. W każdym odcinku programu jedna z kandydatek odpadała formując w ten sposób zespół. Nagrodą show było nagranie studyjnego albumu na wybrane rynki europejskie. Gdy pozostało sześć zawodniczek zaczęto nagrywać alternatywne wersje na debiutancki album "Temptation" oraz zaczęły się zdjęcia na okładkę i teledysk pierwszego singla „Shame”.
W ostatnim odcinku programu, we wtorek 23 listopada 2006 roku, jury spośród sześciu potencjalnych dziewcząt mogących zrobić karierę międzynarodową wybrało trzy najzdolniejsze — Mandy Capristo, Sennę Guemmour oraz Bahar Kızıl, które utworzyły zespół "Monrose". Pozostałe: Arjeta Zuta, Katarzyna Zinkiewicz i Romina Reinhardt odpadły.
Temptation.
1 grudnia 2006 roku Monrose wydało swój debiutancki singel „Shame”. Piosenka osiągnęła wielki sukces zajmując pozycję #1 w Austrii, Niemczech i Szwajcarii oraz zdobywając tytuł „najbardziej sukcesywnego debiutu roku”. 3/4 sprzedaży singli w Niemczech zajęła właśnie ta piosenka, zdobywając kolejno tytuły: „najczęściej kupowanego CD singla” i „najczęściej ściąganej piosenki przez legalny digital download (w Niemczech od 2004 roku)”. Debiutancki album zespołu, "Temptation" został wydany tydzień po premierze singla, czyli 8 grudnia we wszystkich niemieckojęzycznych krajach. Płyta zadebiutowała bardzo wysoko na austriackich, niemieckich i szwajcarskich notowaniach albumów i uzyskała tytuł platynowej płyty od organizacji IFPI, sprzedając się w 200 tysiącach egzemplarzy w ciągu dwóch tygodni po premierze. Ostatecznie album sprzedał się w 400 tysiącach kopii. Krytycy przyjęli "Temptation" pozytywnie, jeden z nich — Stefan Johannesburg (laut.de) ocenił album za „bardzo brytyjski i chwytliwy”, a zespół porównał do takich grup jak Pussycat Dolls czy Destiny’s Child.
W styczniu 2007 roku zespół wziął udział w niemieckich eliminacjach do Konkursu Piosenki Eurowizji 2007. Jako kontynuację promocji albumu, zespół wydał drugi singel „Even Heaven Cries”, piosenka ta została zaśpiewana na gali konkursu. Ostatecznie otrzymała 900 tysięcy głosów telefonicznych, jednak to było za mało by pokonać Rogera Cicero`ego i jego piosenkę „Frauen regier'n die Welt”. Drugi singel zespołu zajął najwyżej pozycję #6 w Niemczech i utrzymywał się w Top 20 w Austrii oraz Szwajcarii. Kolejnym pomysłem na promocję była trasa koncertowa — "Venus Temptation Tour" składająca się z siedemnastu występów. Zaczęła się koncertem w Hanowerze 29 kwietnia 2007 roku. Głównym sponsorem była firma Global Gillette.
Strictly Physical.
W czasie trwania i po zakończeniu trasy koncertowej zespół nagrywał materiał na drugi album studyjny, "Strictly Physical", album promuje singel „Hot Summer”, drugi hit zespołu w Austrii, Niemczech i Szwajcarii oraz pierwszy najczęściej kupowany singel (w roku 2007) w Niemczech poprzez sklepy internetowe. Piosenka odniosła sukces również w Skandynawii, Europie Wschodniej i państwach Beneluksu. Singel zapoczątkował zwiększanie się popularności zespołu w Europie. Drugim etapem było wydanie albumu "Strictly Physical" w wielu krajach europejskich — 21 września 2007 roku. Dzięki duńskim producentom muzycznym — Remee i Thomas Troelsen, którzy profesjonalnie zmiksowali kilka piosenek album otrzymał kolejne, lecz nie tak dobre oceny jak debiutancka płyta Pozostałe single z albumu: „Strictly Physical” i „What You Don’t Know” zajęły niższe pozycje w Top 10.
1 września Monrose wystąpiło w Polsce na Sopot Festival 2007, gdzie zaśpiewały piosenkę „Shame”. Zespół rywalizował głównie z takimi artystami, jak September (pozycja #3), Emmanuellem Moirem (pozycja #2) i zwycięzcą, polskim zespołem popowym Feel i ich piosenką „A gdy jest już ciemno”. Ostatecznie grupa zajęła pozycję #6 (na siedmiu wykonawców uczestniczących w konkursie).
Monrose zostało nominowane do niemieckich nagród VIVA Comet 2008 w dwóch kategoriach: "Besten Band (Najlepszy zespół)" i "Besten Song (Najlepsza piosenka)". Trio wygrało w kategorii "Najlepsza piosenka".
I Am.
20 marca 2008, piosenka „We Love”, która nie znalazła się na żadnym albumie, została wydana na singlu w formacie digital download. Zadaniem utworu była promocja niemieckiej stacji telewizyjnej – ProSieben. Trio zakończyło już wówczas pracę nad trzecim albumem zatytułowanym "I Am", którego premiera odbyła się 26 września 2008 roku. Produkcją zajęli się Ryan Tedder, Jiant i Snowflakers oraz inni.
Pierwszym singlem z albumu została piosenka „Strike the Match”, wydana 6 czerwca 2008 roku, i która weszła do pierwszej dziesiątki niemieckiego notowania singli. Kolejny singel, „Hit ’N’ Run”, został wydany tydzień po premierze albumu – 3 października 2008 roku. Trzecim singlem została ballada „Why Not Us”, która początkowo miała być drugim singlem. Premiera teledysku odbyła się w programie Viva Live! na kanale niemieckiej VIVY 14 listopada 2008 roku, a piosenka została wydana w formie CD i Download dnia 28 listopada 2008 roku. Singiel zajął 27. miejsce w Niemczech, 57. w Austrii, 55. w Szwajcarii, natomiast w Polsce 69. miejsce.
Ladylike i rozpad zespołu.
28 maja 2010 roku ukazał się singiel "Like a Lady" z czwartego studyjnego albumu Monrose "Ladylike". Album został wydany 11 czerwca 2010 roku. Drugi singiel z tej płyty to "This Is Me", wydany 27 sierpnia 2010 roku. Trzeci singiel z tej płyty to "Breathe You In", został wydany 3 grudnia 2010 roku. W 2010, dwa dni po obchodzeniu 4-lecia zespołu, wytwórnia nie przedłużyła już kontraktu płytowego z dziewczynami, powodem były źle sprzedające się dwie ostatnie płyty.

</doc>
<doc id="851518" url="https://pl.wikipedia.org/wiki?curid=851518" title="Czworolist">
Czworolist

Czworolist ("Paris") – rodzaj roślin zaliczany w zależności od ujęcia systematycznego do rodziny trójlistowatych ("Trilliaceae") lub melantkowatych ("Melanthiaceae"). Należy do niego ok. 26 gatunków. Występują one głównie w Azji Środkowej i Wschodniej (od Rosyjskiego Dalekiego Wschódu po Himalaje i Półwysep Indochiński), z centrum zróżnicowania w Chinach, gdzie występują 22 gatunki, w tym 12 endemitów. Poprzez Syberię i Kazachstan do Europy sięga jeden gatunek – czworolist pospolity ("Paris quadrifolia"), będący zarazem typem nomenklatorycznym rodzaju. Jest to też jedyny przedstawiciel rodzaju we florze Polski.
Kłącza wielu gatunków używane są w chińskiej medycynie ludowej. Niektóre gatunki uprawiane są jako ozdobne, zwłaszcza czworolist wielolistny "Paris polyphylla". Gatunek ten wyróżnia się największymi znanymi chromosomami w świecie roślin. Z kolei "Paris japonica" to gatunek o największym znanym genomie wśród eukariontów – długość łańcucha DNA w każdej z jego komórek wynosi ok. 100 m, podczas gdy dla porównania u człowieka osiąga 2 m. 
Systematyka.
Rodzaj czworolist wraz z 5–6 innymi rodzajami łączony jest w grupę o różnej randze w zależności od ujęcia systematycznego. Według APWeb rodzaje te stanowią plemię "Parideae" w obrębie rodziny melantkowatych ("Melanthiaceae") i do tej rodziny zaliczają też te gatunki system APG IV oraz system Reveala z 2007 r. W systemach, z założenia wyróżniających liczne i drobne rodziny (system Reveala z lat 1994–99 i system Takhtajana) grupa ta podnoszona jest do rangi odrębnej rodziny trójlistowatych ("Trilliaceae") i nawet rzędu trójlistowców ("Trilliales"). 

</doc>
<doc id="851519" url="https://pl.wikipedia.org/wiki?curid=851519" title="Silnia podwójna">
Silnia podwójna



</doc>
<doc id="851521" url="https://pl.wikipedia.org/wiki?curid=851521" title="Silnia wielokrotna">
Silnia wielokrotna



</doc>
<doc id="851522" url="https://pl.wikipedia.org/wiki?curid=851522" title="Johann Gustav Bernhard Droysen">
Johann Gustav Bernhard Droysen

Johann Gustav Bernhard Droysen (ur. 6 lipca 1808 w Trzebiatowie, zm. 19 czerwca 1884 w Berlinie) – niemiecki historyk, prekursor tzw. "pruskiej szkoły historycznej", twórca określenia „epoka hellenistyczna”.
Urodził się w Trzebiatowie. Uczęszczał do gimnazjum w Szczecinie, a następnie studiował na Uniwersytecie w Berlinie. W roku 1833 uzyskał na tym uniwersytecie tytuł privatdozent, a w 1835 profesora. W swojej pracy zajmował się głównie historią starożytną, a w szczególności okresem panowania Aleksandra Wielkiego i późniejszym. Właśnie w pracach na temat tego okresu po raz pierwszy użył określenia epoka hellenistyczna.
Był dwukrotnie żonaty, miał dwóch synów:

</doc>
<doc id="851527" url="https://pl.wikipedia.org/wiki?curid=851527" title="Kolumna Henneickego">
Kolumna Henneickego

Kolumna Henneickego (nid. "Colonne Henneicke"), zwana też Grupą Poszukiwawczą Henneickego – ochotnicza kolaboracyjna grupa złożona z Holendrów podczas II wojny światowej.
Kolumna Henneickego była częścią Biura Zentralstelle für Jüdische Auswanderung, działającego w okupowanej Holandii i zajmującego się przejmowaniem własności ludności żydowskiej. Liczyła ponad 50 członków. Pomiędzy 1942 r. a październikiem 1943 r. grupa – kierowana przez i , członków Narodowo-Socjalistycznego Ruchu Holenderskiego – poszukiwała ukrywających się Żydów i aresztowała ich. Była odpowiedzialna za przekazanie niemieckim władzom okupacyjnym 8–9 tys. Żydów. Za każdego schwytanego Żyda członkowie "Kolonne Henneicke" dostawali od Niemców 7,5 guldena (tzw. "kopgeld"). Po jej rozwiązaniu 1 października 1943 r., przywódcy grupy nadal działali w ramach Zentralstelle für Jüdische Auswanderung. Wim Henneicke został zabity przez ruch oporu, zaś Willem Briedé zbiegł do Niemiec.
Historię "Kolonne Henneicke" odkrył holenderski dziennikarz i w 2002 r. opublikował ją w książce pt. "Kopgeld. Nederlandse premiejagers op zoek naar joden, 1943".

</doc>
<doc id="851528" url="https://pl.wikipedia.org/wiki?curid=851528" title="Grandes éxitos (album Jarabe de Palo)">
Grandes éxitos (album Jarabe de Palo)

Grandes éxitos (zapis stylizowany: ¿Grandes éxitos?) – piąty album muzyczny zespołu Jarabe de Palo, wydany w 2003 roku. Był to zarazem pierwszy album kompilacyjny tego zespołu.
Utwory.
"Opracowano na podstawie materiału źródłowego:" 

</doc>
<doc id="851532" url="https://pl.wikipedia.org/wiki?curid=851532" title="1 m2">
1 m2

1 m2, Un Metro Cuadrado – piąty album studyjny zespołu Jarabe de Palo (szósty, wliczając album kompilacyjny Grandes éxitos), nagrywany w 2004 roku, a wydany w 2005 roku przez WEA Latina / WEA International.
Lista utworów.
Źródło:

</doc>
<doc id="851535" url="https://pl.wikipedia.org/wiki?curid=851535" title="Wola Park">
Wola Park

Wola Park – centrum handlowe znajdujące się przy ul. Górczewskiej 124 w dzielnicy Wola w Warszawie. 
Historia.
Centrum zostało zlokalizowane na granicy z Bemowem, na terenie dawnych Zakładów Ogrodniczych Ulrychów.
Centrum zostało otwarte jesienią 2002 roku. W latach 2014–2015 zostało zmodernizowane i rozbudowane; zwiększono powierzchnię o ponad 17 000 m², otworzono nowe sklepy i market budowlany Castorama. W 2020 działało w nim 180 sklepów, w tym największy w Polsce dwukondygnacyjny hipermarket Auchan, 27 restauracji i barów, a w części rozrywkowej kino Multikino i klub fitness z pełnowymiarowym kortem do squasha. Posiada także dwa dwukondygnacyjne parkingi na ponad 4000 samochodów.
Przed centrum znajduje się "park Ulricha", pozostałość po wcześniejszym gospodarstwie ogrodniczym. Po gruntownym remoncie budynków (szklarnie, budynek biurowy i jeden z kilku budynków gospodarczych z przeznaczeniem na restaurację), rewaloryzacji parku (dawny park pokazowy, w drzewostanie m.in. buk szkarłatny, buk zwisły, klon czerwony, dąb błotny i inne), popiersia Jana Krystiana Ulricha i budowie fontanny park otwarto dla zwiedzających. Park zyskał też nowe stylowe ogrodzenie i liczne rzeźby ogrodowe.
Przy centrum w okresie letnim funkcjonuje kino samochodowe, boisko do koszykówki i siatkówki plażowej - zamieniane w okresie zimowym na ogólnodostępne lodowisko. Odbywają się tu też m.in. koncerty i pokazy mody.

</doc>
<doc id="851536" url="https://pl.wikipedia.org/wiki?curid=851536" title="How Could Hell Be Any Worse?">
How Could Hell Be Any Worse?

How Could Hell Be Any Worse? – pierwszy regularny album amerykańskiego zespołu punk-rockowego Bad Religion. Wydany w 1982. Został nagrany za 1000 dolarów przez ojca gitarzysty zespołu Bretta Gurewitza. Płyta okazała się niespodziewanym sukcesem - w ciągu roku rozeszło się ponad 10 000 kopii. Bez wątpienia na ten fakt wpłynęło brzmienie, które znacznie poprawiło się od czasu poprzedniego wydawnictwa, EPki Bad Religion. Nagranie zostało wznowione w roku 1982, jako płyta winylowa. Reedycji na CD doczekało się dwa razy: najpierw w roku 1991 jako część kompilacji 80 – 85, a następnie jako zremasterowany album w roku 2004.
Na wydawnictwie tym możemy po raz pierwszy usłyszeć Pete’a Finestone’a, który nagrał niektóre piosenki w zastępstwie nieobecnego perkusisty Jaya Ziskourta. Natomiast solówkę w utworze "Part III" zagrał Greg Hetson, członek m.in. zespołu Circle Jerks, który w późniejszym czasie na stałe dołączy do Bad Religion.
"We're Only Gonna Die," i "Fuck Armageddon... This Is Hell" nadal są często grane na koncertach grupy. Wiele znanych zespołów punkowych (i nie tylko - wystarczy tu wspomnieć o Biohazard) tworzy covery wyżej wspomnianych piosenek. Również bardzo dużo grup punk - rockowych jako swoją inspirację wskazuje tę płytę.
Okładka wydawnictwa inspirowana jest Boską komedią Dantego.

</doc>
<doc id="851540" url="https://pl.wikipedia.org/wiki?curid=851540" title="Jacek Łuczak (muzyk)">
Jacek Łuczak (muzyk)

Jacek Łuczak (ur. 1950) – polski artysta, twórca i wykonawca z nurtu piosenki autorskiej i poezji śpiewanej, gitarzysta. Uczestnik festiwali i przeglądów piosenki na terenie całego kraju: Bazuna (Gdańsk), Yapa (Łódź), OPPA (Warszawa), Smak (Myślibórz), czy FPiPS (Kraków).
Kariera artystyczna.
Swoją działalność artystyczną oraz twórczą rozpoczynał w klubie Wydziału Elektroniki Politechnika Warszawskiej „Amplitron”. Zadebiutował, tworząc wraz z Michałem Lorencem tzw. "Koalicję Wschodnią" z Wolną Grupą Bukowina na Jesiennym Ogólnopolskim Studenckim Przeglądzie Piosenki Turystycznej Bazuna '73. Następnie stał się współzałożycielem zespołu o nazwie "Ludzie z Boomu", działającego na terenie klubu Politechniki Warszawskiej BOOM. Na przełomie lat 70. i 80. artysta związał się z klubem Uniwersytetu Warszawskiego Sigma, gdzie współtworzył program poetycki zatytułowany "Jak liście". Z tej grupy twórców w roku 1981 wyłonił się zespół Nasza Chata Skraja w składzie: Dorota Dobosz, Marek Majewski, Antoni Muracki, Jacek Łuczak, Bogusław Rynkowski.
Jacek Łuczak podczas Ogólnopolskich Spotkań Twórców i Wykonawców Piosenki Amatorskiej – Myślibórz '79 został nagrodzony "Hebanowym szczeblem do kariery" (I Nagroda). Otrzymał też I Nagrodę na III Ogólnopolskim Przeglądzie Piosenki Autorskiej (OPPA '80) oraz Wyróżnienie za piosenkę o ochronie środowiska pt. "Makabreska" na Ogólnopolskim Studenckim Przeglądzie Piosenki Turystycznej Yapa '75. Od roku 1980 jest członkiem ZAKR.
Jest twórcą wielu piosenek – m.in.: "Mruczanka Blues", "Na sprzedaż", "Solo na smyczki i perkusję", "Blues nie tylko dla żony", czy "Pancerna Bossanova". Uczestniczył w wielu audycjach zarówno radiowych, m.in.: magazynie "Zgryz" Macieja Zębatego (Program III Polskiego Radia), "Gitarą i piórem" Janusza Deblessema (Program III Polskiego Radia), "Bar Bardów" Artura Górskiego-Motyla (Radio S), jak i telewizyjnych: "Powrót Bardów" Piotra Bukartyka (TVP 1).

</doc>
<doc id="851543" url="https://pl.wikipedia.org/wiki?curid=851543" title="Gęstość masy">
Gęstość masy



</doc>
<doc id="851546" url="https://pl.wikipedia.org/wiki?curid=851546" title="Jarosław Sokół">
Jarosław Sokół

Jarosław Sokół (ur. 1960 w Świnoujściu) – polski scenarzysta i pisarz, a także anglista, literaturoznawca, tłumacz i wydawca.
Członek Polskiej Akademii Filmowej.
Filmografia.
Scenariusz:
Obsada aktorska
Autor książek:
Nagrody.
W 2006 roku na 31. Festiwalu Polskich Filmów Fabularnych w Gdyni zdobył nagrodę za scenariusz do filmu "Statyści".
W 2007 roku uzyskał nominację do filmowej Nagrody "Orły" za scenariusz do filmu "Statyści".
W 2012 roku otrzymał (wspólnie z Jerzym Hoffmanem) Węża za scenariusz do filmu "1920 Bitwa warszawska".

</doc>
<doc id="851548" url="https://pl.wikipedia.org/wiki?curid=851548" title="Autostrada A21">
Autostrada A21



</doc>
<doc id="851549" url="https://pl.wikipedia.org/wiki?curid=851549" title="Autostrada A22">
Autostrada A22



</doc>
<doc id="851550" url="https://pl.wikipedia.org/wiki?curid=851550" title="Autostrada A23">
Autostrada A23



</doc>
<doc id="851551" url="https://pl.wikipedia.org/wiki?curid=851551" title="Autostrada A24">
Autostrada A24



</doc>
<doc id="851552" url="https://pl.wikipedia.org/wiki?curid=851552" title="Autostrada A241">
Autostrada A241



</doc>
<doc id="851553" url="https://pl.wikipedia.org/wiki?curid=851553" title="Autostrada A27">
Autostrada A27



</doc>
<doc id="851554" url="https://pl.wikipedia.org/wiki?curid=851554" title="Autostrada A31">
Autostrada A31



</doc>
<doc id="851555" url="https://pl.wikipedia.org/wiki?curid=851555" title="Autostrada A314">
Autostrada A314



</doc>
<doc id="851556" url="https://pl.wikipedia.org/wiki?curid=851556" title="Autostrada A315">
Autostrada A315



</doc>
<doc id="851557" url="https://pl.wikipedia.org/wiki?curid=851557" title="Autostrada A320">
Autostrada A320



</doc>
<doc id="851558" url="https://pl.wikipedia.org/wiki?curid=851558" title="Autostrada A40">
Autostrada A40



</doc>
<doc id="851559" url="https://pl.wikipedia.org/wiki?curid=851559" title="Hiperpowierzchnia">
Hiperpowierzchnia

Hiperpowierzchnia – pojęcie z zakresu geometrii wielowymiarowej, uogólnienie pojęcia hiperpłaszczyzny. Hiperpowierzchnia to rozmaitość formula_1 wymiarowa zanurzona w przestrzeni będącej rozmaitością formula_2-wymiarową, czyli podrozmaitość o kowymiarze 1.
Hiperpowierzchnie często pojawiają się w geometrii analitycznej jako rozwiązania równań typu formula_3.
W przypadku, gdy równanie to jest liniowe, tzn. ma postać:
hiperpowierzchnię nazywa się hiperpłaszczyzną.

</doc>
<doc id="851560" url="https://pl.wikipedia.org/wiki?curid=851560" title="Autostrada A45">
Autostrada A45



</doc>
<doc id="851561" url="https://pl.wikipedia.org/wiki?curid=851561" title="Autostrada A65">
Autostrada A65



</doc>
<doc id="851562" url="https://pl.wikipedia.org/wiki?curid=851562" title="Autostrada A652">
Autostrada A652



</doc>
<doc id="851563" url="https://pl.wikipedia.org/wiki?curid=851563" title="Autostrada A6a">
Autostrada A6a



</doc>
<doc id="851564" url="https://pl.wikipedia.org/wiki?curid=851564" title="Autostrada A6b">
Autostrada A6b



</doc>
<doc id="851567" url="https://pl.wikipedia.org/wiki?curid=851567" title="Zakłady Ogrodnicze C. Ulrich">
Zakłady Ogrodnicze C. Ulrich

Zakłady Ogrodnicze C. Ulrich – spółka będąca właścicielem gospodarstwa ogrodniczego w Warszawie w dzielnicy Wola, założona w 1805 przez Jana Bogumiła Traugotta Ulricha. W 1876 gospodarstwo zostało przeniesione na grunty wsi Górce przez Jana Krystiana Ulricha. Grunty należące do spółki zostały w 1945 znacjonalizowane, a sama spółka upaństwowiona w 1958.
Historia.
Rodzina Ulrichów przybyła do Polski w XVIII wieku. Jan Bogumił Ulrich, ogrodnik Ogrodu Saskiego w 1805 zakłada własny ogród i rozpoczyna produkcję rzadkich warzyw i owoców, z czasem specjalizując się w kwiatach. Pierwsza lokalizacja gospodarstwa to ulica Ceglana (obecnie Pereca). W tym miejscu do 2014 znajdował się budynek Mennicy Polskiej.
W rejonie gospodarstwa przy Ceglanej w połowie XIX wieku intensywnie zaczyna rozwijać się warszawski przemysł i budownictwo czynszowe, wobec czego syn Bogumiła, Jan Krystian Ulrich w roku 1876 kupuje ziemię we wsi Górce pod nowe gospodarstwo przy ulicy Górczewskiej. Powstał tam wzorcowy zakład ogrodniczy, szkółki ogrodnicze, szklarnie i ogród pokazowy.
Po wojnie grunty należące do spółki w Warszawie zostały upaństwowione. 
W 1958, po śmierci ostatniej z Ulrichów, Krystyny Machlejdowej, przedsiębiorstwo zostało upaństwowione. Zachowały się niektóre budynki i fragment parku. W nazwie centrum handlowego Wola Park znalazło się słowo „Park”.
Po kapitalnym remoncie części budynków i rewaloryzacji parku został on znów, pod nazwą parku Ulricha, udostępniony publiczności.
W latach 90. spółka Zakłady Ogrodnicze C. Ulrich została reaktywowana przez Ryszarda Krauzego, a w latach 1996 i 2012 ministrowie rolnictwa unieważnili decyzje o przejęciu przez Skarb Państwa części gruntów należących do przedsiębiorstwa przed 1945. W 2016 miasto Warszawa wystąpiło do Ministerstwa Rolnictwa i Rozwoju Wsi o wznowienie postępowania w sprawie zwrotu reaktywowanej firmie działek o łącznej powierzchni ponad 4 ha w rejonie planowanej stacji metra Księcia Janusza.

</doc>
<doc id="851569" url="https://pl.wikipedia.org/wiki?curid=851569" title="Ogrody Ulrichów">
Ogrody Ulrichów



</doc>
<doc id="851572" url="https://pl.wikipedia.org/wiki?curid=851572" title="Muzeum Historyczne w Przasnyszu">
Muzeum Historyczne w Przasnyszu

Muzeum Historyczne w Przasnyszu, powołane po upaństwowieniu społecznego Muzeum Ziemi Przasnyskiej, mieści się pośrodku rynku, na parterze XVIII-wiecznego ratusza. Od czerwca 1983 do maja 2013 było oddziałem Muzeum Kultury Kurpiowskiej w Ostrołęce.
Historia.
Muzeum Ziemi Przasnyskiej założone zostało pod patronatem Towarzystwa Przyjaciół Ziemi Przasnyskiej. Największe zasługi w jego utworzeniu miał Włodzimierz Rykowski - wieloletni prezes Towarzystwa. Oficjalne otwarcie Muzeum Ziemi Przasnyskiej nastąpiło 14 lipca 1980. We wrześniu 1982 TPZP zadecydowało o upaństwowieniu placówki. Z dniem 1 czerwca 1983 stała się ona oddziałem Muzeum Okręgowego w Ostrołęce (dziś Muzeum Kultury Kurpiowskiej).
Zbiory.
Muzeum gromadzi zbiory w dwóch podstawowych działach: archeologicznym i historycznym. 
Zabytki archeologiczne pochodzą zarówno z przypadkowych znalezisk jak też prac wykopaliskowych prowadzonych w Przasnyszu i okolicy. Są wśród nich neolityczne siekierki, toporki, groty krzemienne i kamienne, odłupki krzemienne, naczynia ceramiczne kultury łużyckiej i przeworskiej, średniowieczne topory bojowe i groty do włóczni oraz naczynia aptekarskie z XVII w.
W dziale historycznym gromadzone są eksponaty i archiwalia dotyczące historii Przasnysza i regionu ze szczególnym uwzględnieniem dziejów rzemiosła i handlu. Do najcenniejszych zabytków zaliczyć należy sztandary cechów przasnyskich z XIX i 1. połowy XX w. 
Zbiory ikonograficzne reprezentują m.in. obrazy z plenerów malarskich, obrazy olejne Olgierda Vetesco, płaskorzeźby Edmunda Majkowskiego i grafiki Wojciecha Ciesielskiego z cyklu "Stary Przasnysz", fotografie w technice chromianowej-guma Tadeusza Myślińskiego. 
Z archiwaliów do najciekawszych należą dokumenty rzemieślnicze z 1. połowy XIX w. Gromadzone są również dyplomy rzemieślników przasnyskich z okresu międzywojennego, dokumenty wystawione przez różne instytucje przasnyskie na początku XX wieku i w II RP, fotografie obrazujące przejawy życia kulturalnego i społecznego oraz zdjęcia dawnego Przasnysza z 1. poł. XX w. Dużą grupę stanowią archiwalia związane z martyrologią mieszkańców Przasnysza i okolic (np. listy, karty z więzień i obozów). 
W ostatnich latach istotne znaczenie przywiązuje się do dokumentowania przejawów kultu św. Stanisława Kostki (zwłaszcza na terenie Mazowsza) oraz życia i działalności wybitnych przasnyszan: artysty plastyka Stanisława Ostoi-Kotkowskiego, pasjonisty o. Bernarda Kryszkiewicza, przyrodnika i działacza społecznego Stanisława Chełchowskiego i in.
Działalność oświatowa i popularyzatorska.
Równolegle z gromadzeniem i opracowywaniem zbiorów prowadzona jest działalność wystawiennicza i popularyzatorska. Ważną formą działalności Muzeum jest organizowanie wystaw czasowych (ze względów lokalowych nie ma ekspozycji stałej). 
W 2000 Muzeum zorganizowało w Rostkowie stałą Galerię Św. Stanisława Kostki i sprawuje nad nią pieczę merytoryczną. 
Obok wystaw Muzeum Historyczne organizuje spotkania autorskie i promocje książek, od 2002 odbywają się tu "Stragany z Poezją" – spotkania miejscowego środowiska literackiego.

</doc>
<doc id="851576" url="https://pl.wikipedia.org/wiki?curid=851576" title="Grandes Exitos">
Grandes Exitos



</doc>
<doc id="851582" url="https://pl.wikipedia.org/wiki?curid=851582" title="Mio P550">
Mio P550

Mio P550 jest palmtopem produkowanym przez Mio Technology z serii "Digiwalker". Do jego obsługi używany jest system "Microsoft Windows Mobile 5.0".

</doc>
<doc id="851584" url="https://pl.wikipedia.org/wiki?curid=851584" title="Owca jukońska">
Owca jukońska

Owca jukońska ("Ovis dalli") – dzika owca zamieszkująca góry w Ameryce Północnej (Kanada, Alaska).
Okolice gór Ivyah i Chigwaazraii to obszar zapoczątkowanych w 2018 badań nad owcą jukońską.

</doc>
<doc id="851590" url="https://pl.wikipedia.org/wiki?curid=851590" title="Bayerbach (powiat Rottal-Inn)">
Bayerbach (powiat Rottal-Inn)

Bayerbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn, wchodzi w skład wspólnoty administracyjnej Bad Birnbach. Leży około 15 km na wschód od Pfarrkirchen, nad rzeką Rott, przy linii kolejowej Pocking – Mühldorf am Inn.
Dzielnice.
W skład gminy wchodzą trzy dzielnice: Bayerbach, Kindlbach i Steinberg.
Oświata.
W gminie znajduje się przedszkole (50 miejsc i 47 dzieci).

</doc>
<doc id="851595" url="https://pl.wikipedia.org/wiki?curid=851595" title="Ering">
Ering

Ering – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn, siedziba wspólnoty administracyjnej Ering. Leży około 20 km na południowy wschód od Pfarrkirchen, nad rzeką Inn, przy drodze B12.
Dzielnice.
W skład gminy wchodzą trzy dzielnice: Ering, Münchham, Kirn.
Oświata.
W gminie znajduje się przedszkole (75 miejsc i 59 dzieci) oraz szkoła podstawowa (7 nauczycieli, 100 uczniów).

</doc>
<doc id="851596" url="https://pl.wikipedia.org/wiki?curid=851596" title="Funkcja regularna">
Funkcja regularna

Funkcja regularna – funkcja różniczkowalna określoną liczbę razy w swojej dziedzinie.
Dokładniej:
Niech będzie dana funkcja formula_1 gdzie formula_2 oraz formula_3
Funkcję formula_4 nazywamy funkcją regularną rzędu formula_5 na formula_6 jeżeli:
Mówimy też, że funkcja jest klasy formula_11 i piszemy formula_12
Regularność formula_13 oznacza, że funkcja formula_4 jest ciągła. Funkcję formula_15 nazywa się funkcją gładką; jest ona dowolnie wysokiej regularności, to znaczy istnieją pochodne wszystkich rzędów i są ciągłe. Ponadto dla klasy funkcji analitycznych stosuje się oznaczenie formula_16

</doc>
<doc id="851597" url="https://pl.wikipedia.org/wiki?curid=851597" title="Boża krówka">
Boża krówka



</doc>
<doc id="851600" url="https://pl.wikipedia.org/wiki?curid=851600" title="Zagadnienie dobrze postawione">
Zagadnienie dobrze postawione



</doc>
<doc id="851601" url="https://pl.wikipedia.org/wiki?curid=851601" title="Stubenberg (Bawaria)">
Stubenberg (Bawaria)

Stubenberg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn, wchodzi w skład wspólnoty administracyjnej Ering. Leży około 18 km na południowy wschód od Pfarrkirchen.
Oświata.
W gminie znajduje się przedszkole (25 miejsc i 32 dzieci) oraz szkoła podstawowa (4 nauczycieli, 111 uczniów).

</doc>
<doc id="851603" url="https://pl.wikipedia.org/wiki?curid=851603" title="Autostrada D1">
Autostrada D1



</doc>
<doc id="851604" url="https://pl.wikipedia.org/wiki?curid=851604" title="Autostrada D11">
Autostrada D11



</doc>
<doc id="851606" url="https://pl.wikipedia.org/wiki?curid=851606" title="Autostrada D2">
Autostrada D2



</doc>
<doc id="851607" url="https://pl.wikipedia.org/wiki?curid=851607" title="Autostrada D3">
Autostrada D3



</doc>
<doc id="851608" url="https://pl.wikipedia.org/wiki?curid=851608" title="Autostrada D4">
Autostrada D4



</doc>
<doc id="851609" url="https://pl.wikipedia.org/wiki?curid=851609" title="Autostrada D47">
Autostrada D47



</doc>
<doc id="851610" url="https://pl.wikipedia.org/wiki?curid=851610" title="Autostrada D5">
Autostrada D5



</doc>
<doc id="851611" url="https://pl.wikipedia.org/wiki?curid=851611" title="Autostrada D8">
Autostrada D8



</doc>
<doc id="851612" url="https://pl.wikipedia.org/wiki?curid=851612" title="Autostrada M0">
Autostrada M0



</doc>
<doc id="851614" url="https://pl.wikipedia.org/wiki?curid=851614" title="Autostrada M1">
Autostrada M1



</doc>
<doc id="851615" url="https://pl.wikipedia.org/wiki?curid=851615" title="Autostrada M10">
Autostrada M10



</doc>
<doc id="851617" url="https://pl.wikipedia.org/wiki?curid=851617" title="Autostrada M15">
Autostrada M15



</doc>
<doc id="851618" url="https://pl.wikipedia.org/wiki?curid=851618" title="Herb Austro-Węgier">
Herb Austro-Węgier

Herb Austro-Węgier w dużej wersji składa się z dwóch jednakowych wielkości tarcz herbowych:
Pomiędzy nimi znajduje się herb rodowy "Domu Habsbursko-Lotaryńskiego", czyli trójdzielna tarcza herbowa, na której widnieją po herbowej prawej lew czerwony z błękitną koroną i takimi pazurami na złotym (Habsburg); na środkowym na czerwonym srebrny pas (Austria); po lewej herbowej na złotym pas skośny czerwony, na którym trzy srebrne orły (Lotaryngia). Herb rodowy otoczony jest Orderem Złotego Runa. Poniżej znajdują się inne ordery Austro-Węgier – m.in. Order Marii Teresy oraz Order Świętego Stefana. U podstawy herbu widnieje szarfa z łacińskim napisem „"Indivisibiliter ac Inseparabiliter"” – „Niepodzielna i Nierozdzielna” – będącym ostatnią dewizą Austro-Węgier (a właściwie dewizą cesarza Karola I).
Widoczny herb duży używany był w latach 1915–1918. Wprowadzony został "Obwieszczeniem c.k. Prezydenta Ministrów z dnia 3 listopada 1915 r. w sprawie herbu, przeznaczonego do używania we wspólnych instytucyach austryacko-węgierskiej Monarchii". Mały wspólny herb został zmieniony "Obwieszczeniem c. k. Prezydenta Ministrów z dnia 27 kwietnia 1916 r. w sprawie ustanowienia nowej formy małego wspólnego herbu, przeznaczonego dla instytucyi Monarchii austryacko-węgierskiej".
Herb mały z 1916 po prawej herbowej miał mały herb Austrii – dwugłowego orła z tarczą w kolorach arcyksięstwa Austrii (dawne barwy Babenbergów i późniejsze Republiki), po lewej mały herb Węgier – do symboli węgierskich dodano chorwacką szachownicę. Pośrodku – trójdzielna tarcza herbowa Habsburgów. W herbie małym nie występują herby poszczególnych królestw i krajów koronnych (z wyjątkiem wspomnianej Chorwacji), nie ma też orderów.
W poprzednim okresie herb Austrii i Węgier najczęściej występowały osobno. Wspólnie pojawiały się na nielicznych dokumentach, szczególnie często od 1915.
Protoplaści Herbu Austro-Węgier.
Cesarstwo
Królestwo Węgier
Wielki herb z 1915.
Cesarstwo Austrii
Królestwo Węgier

</doc>
<doc id="851620" url="https://pl.wikipedia.org/wiki?curid=851620" title="Autostrada M2">
Autostrada M2



</doc>
<doc id="851621" url="https://pl.wikipedia.org/wiki?curid=851621" title="Autostrada M3">
Autostrada M3



</doc>
<doc id="851622" url="https://pl.wikipedia.org/wiki?curid=851622" title="Ten sam dzień">
Ten sam dzień

Ten sam dzień / W pętli czasu () – serial telewizyjny, wyemitowany przez amerykańską telewizję ABC i kanadyjską Global. Zrealizowano tylko jedną serię, na którą składa się 13 odcinków, jednak z powodu małej oglądalności stacja ABC wyemitowała jedynie 6, a resztę odcinków udostępniła poprzez internet.
Główną rolę gra detektyw Brett Hopper, który zostaje fałszywie oskarżony o morderstwo asystenta prokuratora Alberta Garzy. Podczas pobytu w więzieniu zostaje porwany z celi przez tajemniczych ludzi, lecz następnego dnia budzi się w swoim łóżku. Z niewiadomych przyczyn wpada w pętlę czasową – przeżywa cały czas ten sam dzień. Nie mogąc racjonalnie wyjaśnić dlaczego tak się stało, postanawia rozwiązać sprawę zabójstwa prokuratora i odnaleźć ukryte związki pomiędzy wieloma postaciami, które spotyka na swojej drodze. W każdej kolejnej wersji tego samego dnia odkrywa następne elementy starannie zaplanowanej intrygi, mając nadzieję, że jeśli ją rozwiąże, uda mu się wydostać z pętli czasowej.
Opis fabuły.
Akcja dzieje się w Los Angeles. Detektyw Brett Hopper budzi się rano w mieszkaniu swojej dziewczyny. Przygotowuje się do pracy, lecz gdy wchodzi do swojego mieszkania, zostaje zaaresztowany pod zarzutem zabójstwa asystenta prokuratora Alberta Garzy. Po przesłuchaniu zostaje osadzony w areszcie aż do czasu rozprawy. W nocy zostaje siłą wyciągnięty ze swojej celi i przewieziony do kamieniołomu na obrzeżach miasta. Otoczony przez nieznanych mu ludzi, których twarzy nie może dostrzec, słyszy od jednego z nich, że ma przyznać się do zabójstwa Garzy. Jako ostrzeżenie zostaje mu pokazany film, na którym jego dziewczyna Rita zostaje zastrzelona. Zostaje zaszantażowany, że jeśli nie wykona polecenia, jego siostrę wraz z całą rodziną spotka to samo. Następnie dostaje zastrzyk i traci przytomność. Budzi się jednak w swoim łóżku, o tej samej porze co poprzedniego dnia – 6:18. Okazuje się, że jest to ten sam dzień. Detektyw wpada w pętlę czasową. Mają miejsce te same wydarzenia, choć Brett wpływa na nie tak, że za każdym razem obserwuje ich alternatywny przebieg. Hopper próbuje na różne sposoby zakończyć ciągle powtarzający się dzień, by w końcu nadszedł następny, jednak każdego ranka wszystko zaczyna się od początku. Jeśli ktoś zginie, w kolejnej wersji tego samego dnia detektyw ma szansę na uratowanie tej osobie życia. Jednak jego własne obrażenia przenoszą się w czasie razem z nim. Hopper, z nadzieją wydostania się z pętli czasowej, próbuje znaleźć prawdziwych sprawców morderstwa i rozwikłać skomplikowaną intrygę. Każdego dnia odkrywa kolejne jej elementy. Z biegiem czasu dowiaduje się, że częścią intrygi są nawet członkowie jego rodziny (w tym jego nieżyjący już ojciec), a także jego dziewczyna Rita.
Daty emisji.
Zaplanowano trzynaście odcinków serialu i tyle zrealizowano. Pierwszy odcinek wyemitowała telewizja ABC dnia 15 listopada 2006 roku. Jednak popularność „Day Break” gwałtownie spadła i zaprzestano jego dalszego emitowania – 15 grudnia 2006 premierę miał 6 odcinek, choć ABC miała wyprodukowany już cały sezon, czyli 13 epizodów. 14 stycznia 2007 telewizja ogłosiła, że reszta odcinków będzie dostępna w internecie pod koniec lutego. Jednak już 29 stycznia na ABC.com udostępnione zostały odcinki 7, 8, 9 i 10. Kolejne dwa odcinki (11 i 12) miały swoją premierę w ciągu kolejnych dwóch tygodni. Ostatni (13) odcinek miał mieć premierę 19 lutego, jednak termin był ciągle przesuwany. W końcu, po 3 tygodniach oczekiwania, 13 odcinek ukazał się 2 marca 2007.
Postacie.
Główne postacie.
Brett Hopper, grany przez Taye Diggsa, główny bohater serialu. Jest detektywem, który został fałszywie oskarżony o zamordowanie zastępcy prokuratora Alberta Garzy.
Rita Shelten, grana przez Moon Bloodgood, dziewczyna Bretta. Jest pielęgniarką. Grozi jej nieustanne niebezpieczeństwo ze strony prawdziwych zabójców Alberta Garzy.
Jennifer Mathis, grana przez Metę Golding, siostra Bretta. Jest nauczycielką w szkole.
Andrea Battle, grana przez Victorię Pratt, to aktualna policyjna partnerka Bretta. Ma romans z Eddiem Reyesem, uzależnionym od narkotyków byłym policjantem.
Damien Ortiz, grany przez Ramona Rodrigueza, jest informatorem Bretta. Był członkiem gangu, jednak postanowił zwrócić się przeciwko niemu i współpracować z policją. Jego kryjówka została zaatakowana dzień przed powtarzającym się dniem Bretta, lecz Damien zdołał uciec.
Chad Shelten, grany przez Adama Baldwina, były partner Bretta. Jest detektywem w wydziale wewnętrznym policji, a także byłym mężem Rity.
Odcinki.
Średnia oglądalność w USA (pierwszych sześć odcinków w telewizji) – 6,5 miliona widzów

</doc>
<doc id="851623" url="https://pl.wikipedia.org/wiki?curid=851623" title="Autostrada M30">
Autostrada M30



</doc>
<doc id="851626" url="https://pl.wikipedia.org/wiki?curid=851626" title="Autostrada M31">
Autostrada M31



</doc>
<doc id="851627" url="https://pl.wikipedia.org/wiki?curid=851627" title="Autostrada M35">
Autostrada M35



</doc>
<doc id="851628" url="https://pl.wikipedia.org/wiki?curid=851628" title="Autostrada M43">
Autostrada M43



</doc>
<doc id="851630" url="https://pl.wikipedia.org/wiki?curid=851630" title="Autostrada M5">
Autostrada M5



</doc>
<doc id="851631" url="https://pl.wikipedia.org/wiki?curid=851631" title="Autostrada M56">
Autostrada M56



</doc>
<doc id="851632" url="https://pl.wikipedia.org/wiki?curid=851632" title="Autostrada M6">
Autostrada M6



</doc>
<doc id="851634" url="https://pl.wikipedia.org/wiki?curid=851634" title="Autostrada M7">
Autostrada M7



</doc>
<doc id="851635" url="https://pl.wikipedia.org/wiki?curid=851635" title="Jorge Costa">
Jorge Costa

Jorge Paulo Costa Almeida (wym. ; ur. 14 października 1971 w Porto) – portugalski piłkarz występujący na pozycji środkowego obrońcy, oraz trener piłkarski.
Kariera klubowa.
Jest wychowankiem FC Porto, ale w Superlidze zadebiutował w barwach FC Penafiel, gdzie został wypożyczony w sezonie 1990-1991. Po zakończeniu tych rozgrywek zdobył z reprezentacją Portugalii U-20, prowadzoną przez Carlosa Queiroza, młodzieżowe mistrzostwo świata. W 1992 roku ponownie trafił do Porto, tym razem do pierwszej drużyny, w której występował przez trzynaście lat, z kilkumiesięczną przerwą spędzoną w Charltonie Athletic (musiał odejść po konflikcie ze trenerem Octávio Machado). Z zespołem ze stolicy kraju wywalczył osiem tytułów mistrza Portugalii, a pod koniec swojej piłkarskiej kariery zapisał także sukcesy na arenie międzynarodowej; był jednym z kilku starszych graczy, którzy pod trenerskim okiem José Mourinho, zdobyli w 2003 roku Puchar UEFA, a rok później - Ligę Mistrzów. Od 1998 roku pełnił obowiązki kapitana zespołu, aż do 2005 roku, kiedy stracił miejsce w pierwszej jedenastce. W grudniu tego roku podpisał kontrakt ze Standardem Liège, a sześć miesięcy później zakończył karierę.
Kariera reprezentacyjna.
W reprezentacji Portugalii rozegrał 50 meczów. Przez wiele lat tworzył wraz z Fernando Couto duet środkowych obrońców drużyny narodowej. Uraz kolana wyeliminował go z udziału w Euro 1996, ale na Euro 2000, gdzie podopieczni Humberto Coelho zdobyli brązowy medal, oraz na Mundialu 2002 grał we wszystkich spotkaniach. Po tym ostatnim turnieju postanowił zakończyć karierę reprezentacyjną.

</doc>
<doc id="851637" url="https://pl.wikipedia.org/wiki?curid=851637" title="Autostrada M70">
Autostrada M70



</doc>
<doc id="851640" url="https://pl.wikipedia.org/wiki?curid=851640" title="Kroszela">
Kroszela



</doc>
<doc id="851642" url="https://pl.wikipedia.org/wiki?curid=851642" title="Biedronka dwudziestokropka">
Biedronka dwudziestokropka



</doc>
<doc id="851644" url="https://pl.wikipedia.org/wiki?curid=851644" title="Butygejd">
Butygejd

 
Budzikid (Budikid) (lit. "Butigeidis", biał. "Будзікід", zm. ok. 1291) - wielki książę litewski w latach 1285-1291, brat Butywida (Pukuwera), protoplasty dynastii Giedyminowiczów. Według J. Ochmańskiego rządził prawdopodobnie Żmudzią.
Prowadził wojny z zakonem krzyżackim. W 1289 roku, na czele 8000 zbrojnych, dokonał najazdu na Sambię. W celu osłony Litwy przed rejzami krzyżackimi zbudował sieć zamków nad Niemnem. 
Za cenę zabezpieczenia Litwy od strony Rusi Halicko-Wodzimierskiej oddał w 1289 roku Wołkowysk Mścisławowi Daniłowiczowi.

</doc>
<doc id="851645" url="https://pl.wikipedia.org/wiki?curid=851645" title="Budikid">
Budikid



</doc>
<doc id="851646" url="https://pl.wikipedia.org/wiki?curid=851646" title="Funkcja gładka">
Funkcja gładka



</doc>
<doc id="851651" url="https://pl.wikipedia.org/wiki?curid=851651" title="Życie (ujednoznacznienie)">
Życie (ujednoznacznienie)



</doc>
<doc id="851652" url="https://pl.wikipedia.org/wiki?curid=851652" title="Droga I/58 (Czechy)">
Droga I/58 (Czechy)

Droga krajowa nr 58 (Silnice I/58) – czeska droga I kategorii prowadząca z Roznova pod Radhostem do granicy z Polską w Chałupkach. Droga ta stanowi kontynuację dla podróżujących z Polski drogą krajową 78 w kierunku Ostrawy czy dalej w kierunku Austrii i Włoch. Jest również bardzo ważną drogą dla całego przemysłowego kraju morawsko-śląskiego łącząc go z krajem zlińskim. Stanowi również łącznik pomiędzy polską DK78 a czeską autostradą D1 na węzłach autostradowych w Boguminie i Ostrawie.

</doc>
<doc id="851659" url="https://pl.wikipedia.org/wiki?curid=851659" title="Purda Wielka">
Purda Wielka



</doc>
<doc id="851660" url="https://pl.wikipedia.org/wiki?curid=851660" title="Sir Paul McCartney">
Sir Paul McCartney



</doc>
<doc id="851661" url="https://pl.wikipedia.org/wiki?curid=851661" title="Sir James Paul McCartney">
Sir James Paul McCartney



</doc>
<doc id="851665" url="https://pl.wikipedia.org/wiki?curid=851665" title="Gilberto Madaíl">
Gilberto Madaíl

Dr Gilberto Parca Madaíl (ur. 14 grudnia 1944 roku), portugalski działacz piłkarski, od 1997 roku prezes Portugalskiego Związku Piłki Nożnej. Był jednym z głównych inicjatorów starań (zakończonych sukcesem) Portugalii o organizację Euro 2004 oraz - na rok przed tym turniejem - zwolennikiem zatrudnienia pierwszego od 1983 roku obcokrajowca na stanowisku selekcjonera reprezentacji A. Jego wybór padł na Brazylijczyka Luiza Felipe Scolariego, który w 2002 roku doprowadził do tytułu mistrza świata rodzimą kadrę. W czasie kadencji Madaíla portugalska drużyna narodowa przeżywa najlepsze dni w całej swojej historii - od 2000 roku jest obecna na każdym międzynarodowym turnieju; po dwa razy grała w finałach mistrzostw świata (w 2006 roku zdobyła IV miejsce) i Europy (bilans: srebrny medal w 2004 roku i brązowy w 2000). 
Od maja 2004 roku Madaíl jest członkiem Komitetu Wykonawczego UEFA.

</doc>
<doc id="851666" url="https://pl.wikipedia.org/wiki?curid=851666" title="Gilberto Madail">
Gilberto Madail



</doc>
<doc id="851668" url="https://pl.wikipedia.org/wiki?curid=851668" title="Kabát">
Kabát

Kabát – czeski zespół muzyczny grający muzykę rockową założony w 1983 roku przez basistę Milana Špalka oraz gitarzystę Tomáša Krulicha.
W 2007 roku zespół reprezentował Czechy w 52. Konkursie Piosenki Eurowizji.
Historia.
Na początku Kabát działał w Cieplicach jako lokalny zespół rockowy. W 1991 roku grupa wydała debiutancki album zatytułowany "Má jí motorovou", który zapewnił zespołowi rozpoznawalność w kraju. Pod koniec 1992 roku premierę miała pierwsza płyta koncertowa muzyków pt. "Živě!", która została nagrana podczas wrześniowej trasy koncertowej zespołu.
Wkrótce zespołem zainteresowało się kierownictwo czeskiego oddziału wytwórni EMI, z którym muzycy ostatecznie podpisali kontrakt płytowy. W 1993 roku nakładem wytwórni ukazał się ich kolejny album pt. "Děvky ty to znaj". W kolejnych latach wydane zostały następne płyty zespołu: "Colorado" (we wrześniu 1994), "Země plná trpaslíků" (listopad 1995), "Čert na koze jel" (październik 1997), "MegaHu" (1999) i "Go Satane Go" (grudzień 2000).
W 2002 roku zespół obchodził jubileusz dziesięciu lat od premiery swojego pierwszego albumu. Z tej okazji muzycy wydali podwójny album kompilacyjny zatytułowany "Suma sumárum", który zawierał najpopularniejsze piosenki grupy oraz uzyskał status platynowej płyty w Czechach. W tym samym roku premierę miało koncertowe DVD zespołu zawierające najlepsze fragmenty z koncertu w Pradze w ramach trasy koncertowej o nazwie "GSG Tour".
Pod koniec września 2003 roku ukazał się ósmy album studyjny zespołu zatytułowany "Dole v dole". Na początku grudnia 2006 roku premierę miała kolejna płyta grupy pt. "Corrida". Na albumie znalazł się m.in. utwór „Malá dáma”, z którym muzycy zakwalifikowali się do finału krajowych eliminacji eurowizyjnych. 10 marca wygrali finał selekcji, zdobywając największe poparcie telewidzów, dzięki czemu zostali wybrani na reprezentantów Czech w 52. Konkursie Piosenki Eurowizji organizowanym w Helsinkach. 10 maja wystąpili w pierwszym półfinale widowiska, zajmując w nim ostatnie (28.) miejsce z jednym punktem otrzymanym od Estonii.
12 września 2009 roku Kabát zagrał w Pradze koncert "Po certech velkej koncert", podczas którego zespół miał oficjalnie zakończyć działalność. Zapis z tego wydarzenia ukazał się na płycie koncertowej wydanej pod koniec listopada tego samego roku. Na początku 2010 roku muzycy zapowiedzieli pracę nad nową płytą zatytułowaną "Banditi di Praga", która ukazała się w grudniu. W tym czasie muzycy odbyli także trasę koncertową po kraju, z której zapis ukazał się na płycie koncertowej wydanej w listopadzie 2011 roku.
W połowie listopada 2013 roku ukazała się reedycja debiutanckiego albumu kompilacyjnego zespołu pt. "Suma sumárum", która została wzbogacona o dwie dodatkowe płyty (jedną z nowymi piosenkami oraz jedną z teledyskami do wybranych singli). W 2015 roku album ukazał się także w wersji winylowej. W maju tego samego roku zespół wydał swoją nową płytę studyjną zatytułowaną "Do pekla/Do nebe".

</doc>
<doc id="851672" url="https://pl.wikipedia.org/wiki?curid=851672" title="Propylea quatuordecimpunctata">
Propylea quatuordecimpunctata



</doc>
<doc id="851690" url="https://pl.wikipedia.org/wiki?curid=851690" title="Roślinność solniskowa">
Roślinność solniskowa



</doc>
<doc id="851699" url="https://pl.wikipedia.org/wiki?curid=851699" title="Elżbieta Niewiadomska-Bogusławlewicz">
Elżbieta Niewiadomska-Bogusławlewicz

Elżbieta Niewiadomska-Bogusławlewicz (ur. w 1918 we Lwowie, zm. 7 listopada 1986 w Buenos Aires) – polska aktorka, tancerka, choreograf, działaczka emigracyjna w Argentynie.
Życiorys.
Urodziła się we Lwowie w 1918. Była córką Mirosława Prus Niewiadomskiego (1886-1925, syn Mieczysława i Ludmiły z bar. Smirzic) i Wandy Gryf Skrzyszowskiej (1897-1989, córka Władysława i Heleny z domu Łabędź Horoszewicz) oraz siostrą Krystyny (1921-1997).
Po zdaniu egzaminu dojrzałości odbyła studia w Szkole Sztuki Dramatycznej i Tańca Klasycznego we Lwowie. W latach 30. debiutowała w zespole baletowym opery i operetki lwowskiej. Po wybuchu II wojny światowej została aresztowana przez NKWD i za działalność w Związku Walki Zbrojnej skazana na karę 10 lat pracy, po czym zesłana na Syberię. Po ogłoszeniu amnestii odzyskała wolność w 1941 z łagru trafiła do Buzułuku do formowanych Polskich Sił Zbrojnych. Występowała w wojskowym teatrze w Tockoje, a po ewakuacji armii gen. Andersa następnie w Teheranie w ramach występów „Polskiej Parady”, gdzie była czołową tancerką. 
W zespole rewiowym Feliksa Konarskiego (Ref-Ren) przemierzała Bliski Wschód (Irak, Syria, Palestyna, Egipt) po czym dotarła z 2 Korpusem w kampanii włoskiej 1944 do Campobasso (Melchior Wańkowicz wspomniał o niej w książce „Monte Cassino”). Tam szczególnie zapamiętała :
Po wojnie przez Niemcy i Anglię wyjechała w 1948 do Argentyny. 6 lipca 1956 wyszła za mąż za wychowanka Korpusu Kadetów i tancerza Mariana Edmunda Bogusławlewicza. Pracowała jako ekspert w firmie kosmetycznej Helen Rubinstein. Początkowo należała do zespołu teatru dramatycznego i pracowała jako tancerka. W 1949 założyła szkołę baletową uczącą dzieci i młodzież polskich tańców narodowych, przyczyniając się tym samym do pielęgnowania polskiej kultury i tradycji narodowych. W 1949 założyła w Buenos Aires zespół taneczny „Nasz Balet”. Zespół założono pod egidą Polskiej Macierzy Szkolnej, z czasem stał się częścią Stowarzyszenia Polskich Kombatantów. Kierowała nim wraz z mężem nieprzerwanie przez 35 lat, pełniąc funkcje kierownika i choreografa. Odnosili sukcesy artystyczne w całej Argentynie. Występowali m.in. w Córdobie, Santa Fe, Rosario, Mar del Plata, Venado Tuerto, Misiones, Olivos. Zdobywali przychylność Argentyńczyków i szerzyli sympatię dla Polski. 
Zmarła 7 listopada 1986 w Buenos Aires. Była żegnana przez tysiące rodaków. Powiedziano, że „… do słownictwa polskiego w Argentynie należałoby dodać słowo Ela jako synonim wielkiego patriotyzmu, wielkiej ofiarności, wielkiego poświęcenia i wielkiego talentu…”. Została pochowana na cmentarzu Jardin w Pablo Nogues.

</doc>
<doc id="851700" url="https://pl.wikipedia.org/wiki?curid=851700" title="Spotkania z Zabytkami">
Spotkania z Zabytkami

Spotkania z Zabytkami (do końca 2009 wraz z podtytułem Kultura, tradycje, pamiątki) – miesięcznik popularnonaukowy wydawany w Warszawie od 1977 w numerach łączonych po dwa. Jest on poświęcony zabytkom i obiektom dziedzictwa narodowego.
Historia.
Pierwszy nienumerowany zeszyt „Spotkań z Zabytkami” ukazał się w 1977 jako informator popularnonaukowy. Wydawnictwo to zostało wyróżnione I nagrodą w dorocznym konkursie Ministerstwa Kultury i Dziedzictwa Narodowego za najlepsze prace popularyzatorskie w dziedzinie ochrony zabytków. Założycielami i pierwszymi redaktorami pisma byli: Krzysztof Nowiński (redaktor naczelny), Lidia Bruszewska (sekretarz redakcji), Ryszard Brykowski i Tomasz Jurasz. Kiedy „Spotkania z Zabytkami” uzyskały status czasopisma, zaczęły ukazywać się najpierw jako kwartalnik (od 1983), później dwumiesięcznik (od 1986), wreszcie od 1992 jako miesięcznik, a w 2010 znów nadano mu status dwumiesięcznika.
Od 1977 do 1995 pismo wydawane było przez Ośrodek Dokumentacji Zabytków, a od 1996 do 2009 wydawcą było Towarzystwo Opieki nad Zabytkami. Od 2010 produkcję dwumiesięcznika przejęła Fundacja Hereditas.
Od 2003 skład redakcji tworzą: Wojciech Przybyszewski (redaktor naczelny), Lidia Bruszewska (zastępca redaktora naczelnego), Ewa A. Kamińska (sekretarz redakcji), Jarosław Komorowski.
W 2009 w okresie kryzysu gospodarczego Ministerstwo Kultury i Dziedzictwa Narodowego zmniejszyło dotację dla czasopisma o 1/3, w wyniku czego ostatni numer miał ukazać się we wrześniu 2009.
Do końca 2009 ukazały się kolejne numery miesięcznika, wszystkie o charakterze monograficznym:
Od stycznia 2010 wydawcą „Spotkań z Zabytkami” jest Fundacja Hereditas w Warszawie. Zmieniła się też formuła miesięcznika, który ukazuje się co dwa miesiące (numery łączone).
Tematyka.
„Spotkania z Zabytkami” adresowane są do szerokiej rzeczy odbiorców – ludzi, którym nie jest obojętny los zabytków i szeroko pojmowanego dziedzictwa kulturowego w Polsce. Stałe działy miesięcznika: Artykuły (teksty podejmujące ogólną problematykę z dziedziny ochrony zabytków), Spotkania na wschodzie, Zabytki w krajobrazie, To też są zabytki, Z warsztatu konserwatora, Wokół tradycji, Zbiory i zbieracze, Z wizytą w muzeum, Zabytki i młodzież, Polskie zabytki na świecie, Z zagranicy, Rozmaitości. Na łamach pisma prowadzone są też akcje: Akcja dwory, Akcja cmentarze, Akcja ogrody, Akcja drewno.
Pismo upowszechnia wiedzę o zabytkach architektury i sztuki oraz o szeroko rozumianej kulturze materialnej. Przybliża ich dzieje, pokazuje ich stan aktualny, opisuje sposoby konserwacji. Wśród autorów są historycy sztuki, kultury, muzealnicy, konserwatorzy. Miesięcznik publikuje dokumentację dworów, ogrodów i cmentarzy. W piśmie zamieszczane są odpowiedzi ekspertów na pytania czytelników dotyczące przedmiotów znajdujących się w ich zbiorach. Redakcja organizuje konkursy poświęcone zabytkom (np. jeden z tematów to sztuka romańska).
Numery monograficzne.
Niektóre numery pisma stanowiły opracowania monograficzne wybranych miast, regionów lub tematów:

</doc>
<doc id="851703" url="https://pl.wikipedia.org/wiki?curid=851703" title="Sliotar">
Sliotar

Sliotar (czasem sliothar; irl. ang. wym. , irl. wym. ) – twarda piłka z korkowym rdzeniem obszytym dwoma kawałkami skóry, podobna do używanej w baseballu, którą za pomocą kija gra się w hurling. Czasami nazywana „puck”, albo „hurling ball”. Nazwa pochodzi prawdopodobnie od irlandzkiego "sliabh", „góra” – tu w znaczeniu „na drugą stronę”.

</doc>
<doc id="851704" url="https://pl.wikipedia.org/wiki?curid=851704" title="Nausicaä z Doliny Wiatru">
Nausicaä z Doliny Wiatru

 – film anime z 1984 roku, wyreżyserowany przez Hayao Miyazakiego na podstawie mangi jego autorstwa.
Serwis Rotten Tomatoes przyznał mu wynik 86%.
Opis fabuły.
Historia rozgrywa się w przyszłości, prawdopodobnie po wojnie jądrowej. Większość Ziemi pokryta jest zabójczym dla ludzi Ugorem, w którym żyją ogromne rośliny i owady. W Dolinie Wiatrów, chronionej przed toksynami przez silny wiatr, mieszka księżniczka Nausicaä.
Pewnej nocy w Dolinie rozbija się samolot z obcego królestwa, którego wojsko szybko opanowuje Dolinę Wiatrów, i zabiera księżniczkę jako zakładnika. Wkrótce okaże się, że na jego pokładzie znajduje się straszliwa broń, której przybysze chcą użyć przeciwko swoim wrogom. Mieszkańcy Doliny nie chcą dopuścić do użycia broni, wiedząc, że zaburzy to wątłą równowagę między człowiekiem a naturą, której zawdzięczają swoje życie w Dolinie.
O filmie.
Film powstał przed formalnym stworzeniem Studia Ghibli, jednak jako że pracowali przy nim twórcy, którzy później założyli studio, ich wcześniejsze animacje zalicza się do prac Ghibli.
"Nausicaä z Doliny Wiatru" powstała na podstawie siedmiotomowej mangi pod tym samym tytułem, stworzonej przez Miyazakiego. Film skupia się jedynie na wydarzeniach z dwóch pierwszych tomów, zmieniając nieco opowiedzianą historię tak, aby pasowała do dwugodzinnego filmu. Niektóre wątki zostały wycięte, a inne odpowiednio przekształcone. W obydwu zachowano jednak pacyfistyczną i ekologiczną wymowę.
Filmowa Nausicaä różni się od swojej mangowej odpowiedniczki. W wersji komiksowej posiada ona znacznie więcej zdolności, których pochodzenie nie jest wytłumaczone (rozmowy z drzewami, zdolność „wyczuwania” wiatru czy telepatia).
Interpretacje.
"Nausicaä z Doliny Wiatru" interpretowana jest przede wszystkim jako film o wymowie ekologicznej. Świat zniszczony przez ludzi i przyroda, która z wolna odbudowuje go, to jeden z ulubionych motywów w twórczości dwudziestego wieku. Konflikt i próba szukania równowagi między człowiekiem a naturą to jeden z najważniejszych motywów twórczości samego Miyazakiego. Najpełniej konflikt ten został przedstawiony w późniejszym jego filmie, "Księżniczka Mononoke". Film propaguje również poglądy pacyfistyczne, pokazując okrucieństwo wojny i bezsens przelewania krwi dla zysku.
"Warriors of the Wind".
W latach 80. New World Pictures wprowadził do amerykańskich kin przerobioną wersję filmu, noszącą tytuł "Warriors of the Wind" (Wojownicy wiatru), emitowaną następnie przez HBO i wydaną na wideokasetach. Film został zdubbingowany na język angielski i ocenzurowany, zaś fabuła zmieniona, aby bardziej spodobała się dzieciom. Zmieniono również imiona większości bohaterów, przykładowo Nausicaä stała się księżniczką Zandrą. Na okładce wydania wideokasetowego znalazły się postaci mężczyzn niewystępujących w filmie, ujeżdżających zmartwychwstałego boga wiatru. Zmieniona wersja amerykańska wyświetlana była również w innych krajach.
Hayao Miyazaki, niezadowolony ze zmian, jakie wprowadzili Amerykanie, zasugerował widzom, żeby zapomnieli o zmienionej wersji. Po premierze "Warriors of the Wind" Studio Ghibli wprowadziło restrykcyjną zasadę „żadnych cięć”, w myśl której zagraniczni dystrybutorzy nie mogą wprowadzać do filmów żadnych zmian. Gdy w latach 90. Harvey Weinstein z Miramaksu wyraził chęć ocenzurowania "Księżniczki Mononoke" celem uzyskania niższej kategorii wiekowej, w odpowiedzi otrzymał prawdziwą katanę z wiadomością: „Żadnych cięć”. Amerykańskie zmiany w animacjach Studia Ghibli dotyczą spraw formalnych – japońskie napisy (w tym m.in. tytuł i obsada głosowa) zastępowane są angielskimi, zaś w filmach, które posiadają plansze wprowadzające w fabułę, zastąpione zostają one narratorem.
Dystrybucja w Polsce.
Film nigdy nie doczekał się w Polsce szerokiej dystrybucji kinowej. Po raz pierwszy oficjalnie zobaczyć można było go we wrześniu 2007 roku w ramach Przeglądu Filmów ANIMEwanych, organizowanego przez Monolith Films z okazji premiery na DVD pakietu filmów Studia Ghibli. W ramach Przeglądu w okresie od 28 września do 28 października 2007 roku "Nausicaä z Doliny Wiatru" wraz z innymi filmami Ghibli ("", "Mój sąsiad Totoro", "Laputa – podniebny zamek" i "Opowieści z Ziemiomorza") wyświetlana była w kinach studyjnych w Warszawie, Krakowie, Łodzi, Poznaniu, Wrocławiu, Katowicach, Gdańsku i Szczecinie.14 listopada tego samego roku film wydany został w Polsce na DVD.

</doc>
<doc id="851706" url="https://pl.wikipedia.org/wiki?curid=851706" title="TP53">
TP53



</doc>
<doc id="851708" url="https://pl.wikipedia.org/wiki?curid=851708" title="Amalia Oldenburg">
Amalia Oldenburg

Amalia Maria Fryderyka (ur. 21 grudnia 1818 w Oldenburgu; zm. 20 maja 1875 w Bambergu) – księżniczka Oldenburgu, królowa Grecji.
Jej rodzicami byli wielki książę Oldenburgu – Paweł Fryderyk August oraz jego pierwsza żona – Adelajda Anhalt-Bernburg-Schaumburg-Hoym.
Amalia wyszła za mąż za Ottona I Wittelsbacha. Jej mąż był synem króla Bawarii – Ludwika I oraz jego żony – Teresy Sachsen-Hildburghausen. W 1832 Otton został wybrany na króla Grecji. Uroczystość ślubna odbyła się 22 listopada 1836, w Oldenburgu. Z biegiem lat okazało się, że Amalia cierpi, na rzadką wrodzoną anomalię anatomiczną, przez co królewska para nie mogła mieć potomków.
Postrzegana jako szczególnie silny charakter, jeszcze silniejszy od męża, jednocześnie bardziej odeń elastyczna politycznie, decydująco wpływała na kluczowe decyzje państwa. Zwolenniczka silnej władzy absolutnej. Po buncie poddanych i powołaniu parlamentu, akceptowała jedynie jego rolę służebną wobec monarchy. Przy fałszerstwach, przemocy i prywacie, w trakcie wszystkich, kolejnych wyborów parlamentarnych, łącznie po trzydziestu latach rządów, Otton został zdetronizowany, po czym z żoną powrócili do Niemiec.. Amelia zmarła w wieku 56 lat w Bambergu. Została pochowana w kościele teatynów w Monachium.

</doc>
<doc id="851709" url="https://pl.wikipedia.org/wiki?curid=851709" title="Hurley (kij)">
Hurley (kij)

Hurley (także hurl lub ) – kij do gry w hurling. Jest wykonany z drewna jesionowego i służy do podbijania, uderzania lub przenoszenia (na płaskiej swej części) piłki.

</doc>
<doc id="851710" url="https://pl.wikipedia.org/wiki?curid=851710" title="Port Vale F.C.">
Port Vale F.C.

Port Vale Football Club – angielski klub piłkarski, grający obecnie w League One. Ich lokalnym rywalem jest Stoke City oraz Crewe Alexandra. W 2006 roku posiadaczem części udziałów klubu stał się Robbie Williams.

</doc>
<doc id="851712" url="https://pl.wikipedia.org/wiki?curid=851712" title="Slither">
Slither



</doc>
<doc id="851714" url="https://pl.wikipedia.org/wiki?curid=851714" title="Port Vale">
Port Vale



</doc>
<doc id="851717" url="https://pl.wikipedia.org/wiki?curid=851717" title="Hipoteza łowiecka">
Hipoteza łowiecka

Hipoteza łowiecka – zespół przekonań należących do nurtu psychologii ewolucyjnej i antropologii, w którym twierdzi się, że przejście ludzi pierwotnych ze zbieractwa jako głównego sposobu pozyskiwania jedzenia do polowań (zwłaszcza na duże zwierzęta) stało się silnym impulsem stymulującym ewolucję człowieka.
Wiele danych pokazuje, że człowiek rozumny, w odróżnieniu od innych naczelnych, od dawna żywi się mięsem – je znacznie więcej mięsa niż jakiekolwiek inne naczelne. Budowa przewodu pokarmowego (małe i cienkie jelita nieobecne u małp) i zębów (skamieliny ludzkich zębów miały cienkie szkliwo, które nie nosiło śladów tarcia, pojawiającego się przy spożywaniu dużej ilości pokarmów roślinnych). Człowiek ma olbrzymie trudności z pozyskaniem niezbędnych składników pokarmowych bez diety mięsnej (np. tylko w oparciu o dietę wegetariańską). Organizm ludzki nie produkuje bowiem pewnych witamin, które znajdują się w mięsie (witamina A i witamina B12). 
Zdobywanie pokarmu przez polowania było znacznie bardziej wydajnym sposobem pozyskiwania żywności niż zbieractwo. Wymuszało także: 
Poprzez hipotezę łowiecką próbuje się wyjaśnić to, że mężczyźni dbają o swoje dzieci znacznie bardziej niż samce zwierząt roślinożernych. Jeśli bowiem głównym sposobem pozyskiwania żywności jest polowanie to, aby potomstwo mężczyzny przeżyło musi on mięso przynosić z polowania. Ssaki roślinożerne nie stoją przed taką koniecznością.
Hipoteza łowiecka próbuje także wyjaśnić odmienne zdolności kobiet i mężczyzn. Na przykład mężczyźni musieli rozwinąć wyobraźnię przestrzenną (np. zdolność rotowania w wyobraźni przedmiotów – aby trafić biegnącego zająca, mężczyzna musiał umieć przewidzieć – wyobrazić sobie gdzie będzie on za chwilę) oraz sprawności w zakresie motoryki (np. siła, rzut małym obiektem i in.). Rzeczywiście, mężczyźni posiadają znacznie wyższe niż kobiety wyniki w zakresie tych umiejętności. Kobiety natomiast posiadają większe zdolności w komunikacji niewerbalnej i werbalnej (wymagane do porozumiewania się z dziećmi) oraz umiejętności zapamiętywania położenia małych obiektów, co przydawało się w zbieractwie (w pierwotnych plemionach zbieractwem trudniły się przede wszystkim kobiety – zobacz hipoteza zbieracka).
Hipotezę łowiecką bardzo trudno jest udowodnić. Wiele zjawisk, które próbuje wyjaśnić można także tłumaczyć inaczej (na przykład współdziałanie mężczyzn mogło być związane z agresją innych grup społecznych na terytorium, co wymagało tworzenia męskich koalicji zarówno obrońców jak i agresorów).
Hipoteza łowiecka jest też uważana jako częściowo konkurencyjna wobec hipotezy zbierackiej oraz hipoteza czyszczenia.

</doc>
<doc id="851723" url="https://pl.wikipedia.org/wiki?curid=851723" title="George Polya">
George Polya



</doc>
<doc id="851727" url="https://pl.wikipedia.org/wiki?curid=851727" title="Naima (piosenkarka)">
Naima (piosenkarka)

Naima (właśc. Natalie Pütz; ur. 1981 w Hamburgu) – niemiecka modelka i piosenkarka.
W 1999 roku była współtwórcą sukcesu piosenki "So bist Du" Oli.P, gdzie śpiewała kobiecą partię wokalną w refrenie. Wydała później 4 single, w tym jeden z Aymanem – "Nur die Wahrheit zählt" – piosenkę tytułową do trzeciej edycji niemieckiej wersji programu Big Brother. W 2001 roku ukazała się jej debiutancka płyta. 

</doc>
<doc id="851730" url="https://pl.wikipedia.org/wiki?curid=851730" title="Hurl">
Hurl



</doc>
<doc id="851732" url="https://pl.wikipedia.org/wiki?curid=851732" title="12 Brygada Kawalerii Pancernej">
12 Brygada Kawalerii Pancernej

12 Złocieniecka Brygada Kawalerii Pancernej im. gen. Ludwika Kmicic-Skrzyńskiego (12 BKPanc) – jednostka pancerna Wojska Polskiego.
Formowanie i zmiany organizacyjne.
Brygadę utworzono w lipcu 1995 na bazie 33 Pułku Zmechanizowanego, jako jednostkę 2 Dywizji Zmechanizowanej.
Poprzednikiem 33 Pułku Zmechanizowanego utworzonego w 1989 r. był 68 Pułk Czołgów Średnich z Budowa.
W 2001 12 Brygada Kawalerii Pancernej została rozformowana, a w jej koszarach rozlokowana została 2 Brygada Zmechanizowana z Wałcza.
12 BKPanc stacjonowała w Budowie – Złocieniec.
Tradycje.
Brygada przejęła tradycje:
oraz wiąże swój rodowód z formacjami kawalerii wywodzącymi się z Podlaskiej Brygady Kawalerii:
Batalion zmechanizowany dziedziczył tradycje po pułkach piechoty, a bataliony czołgów po pułkach kawalerii

</doc>
<doc id="851734" url="https://pl.wikipedia.org/wiki?curid=851734" title="Knut (bat)">
Knut (bat)

Knut (bat) – rodzaj bicza, harap. Jest to kilka splecionych ze sobą rzemieni przymocowanych do drewnianej rękojeści. 
Wyraz podobnie jak kajdany zapożyczony w XVI wieku z języka rosyjskiego.

</doc>
<doc id="851735" url="https://pl.wikipedia.org/wiki?curid=851735" title="Spotkania z zabytkami">
Spotkania z zabytkami



</doc>
<doc id="851739" url="https://pl.wikipedia.org/wiki?curid=851739" title="Tobin Bell">
Tobin Bell

Tobin Bell, właśc. Joseph Henry Tobin Jr. (ur. 7 sierpnia 1942 w Nowym Jorku) – amerykański aktor.
Zasłynął rolą psychopaty o pseudonimie Jigsaw, w którego wcielił się w ośmiu filmach z serii "Piła", w latach 2004–2017.

</doc>
<doc id="851741" url="https://pl.wikipedia.org/wiki?curid=851741" title="Ayman">
Ayman



</doc>
<doc id="851751" url="https://pl.wikipedia.org/wiki?curid=851751" title="Carlisle United F.C.">
Carlisle United F.C.

Carlisle United Football Club – angielski klub piłkarski z siedzibą w Carlisle, grający obecnie w rozgrywkach League Two.
Obecny skład.
"Stan na 31 stycznia 2023 roku."

</doc>
<doc id="851752" url="https://pl.wikipedia.org/wiki?curid=851752" title="Ayman (imię)">
Ayman (imię)

Ayman (arab. َأيْمَن) – arabskie imię męskie, oznaczające: błogosławiony, szczęśliwy. Bywa zapisywane także jako Ajman, Aiman, Aimen, Aymen. 

</doc>
<doc id="851753" url="https://pl.wikipedia.org/wiki?curid=851753" title="Carlisle United">
Carlisle United



</doc>
<doc id="851757" url="https://pl.wikipedia.org/wiki?curid=851757" title="Dekanat Radom-Północ">
Dekanat Radom-Północ

Dekanat Radom-Północ – jeden z 29 dekanatów w rzymskokatolickiej diecezji radomskiej. 
Parafie wchodzące w skład dekanatu.
Poza Radomiem:

</doc>
<doc id="851763" url="https://pl.wikipedia.org/wiki?curid=851763" title="Mediolan-Turyn">
Mediolan-Turyn

Mediolan-Turyn wł. Milano-Torino – najstarszy, do dziś istniejący klasyk w historii kolarstwa. Pierwszy wyścig z Mediolanu do Turynu zorganizowano w roku 1876, co czyni go dużo starszym, niż francuskie imprezy Paryż-Brest-Paryż oraz Bordeaux-Paryż (po raz pierwszy zorganizowane w 1891). Jednak po raz drugi wyścig rozegrano dopiero w roku 1894, a regularnie odbywał się on od roku 1911.
Mediolan-Turyn jest organizowany przez koncern mediowy RCS, który stoi również za organizacją Giro d’Italia oraz jest wydawcą "La Gazzetta dello Sport".
Do dziś wyścig ten zalicza się do najważniejszych włoskich klasyków, a przez UCI została mu nadana ranga „1.HC”, najwyższa dla wyścigów nie należących do cyklu ProTour. Obecnie organizowany jest na przełomie września i października.
Rozstrzygającym podjazdem dla liczącego ok. 200 km wyścigu jest liczące 600 m wzniesienie Superga u bram Turynu. Względnie płaski profil całej trasy czyni wyścig jednym z najszybszych w całym kolarstwie – w 1999 Markus Zberg uzyskał przeciętną prędkość 45,75 km/h.
Lista zwycięzców jest silnie naznaczona przez kolarzy włoskich. Dotychczas było jedynie 18 triumfatorów spoza Włoch i to przeważnie w ostatnich latach. Rekordzistą jest Costante Girardengo z pięcioma zwycięstwami na koncie. 
W 2013 i 2015 drugie miejsce w tym wyścigu zajął polski kolarz Rafał Majka reprezentujący Team Saxo-Tinkoff, a w 1994 trzeci był Zenon Jaskuła.
Zwycięzcy.
Opracowano na podstawie:

</doc>
<doc id="851766" url="https://pl.wikipedia.org/wiki?curid=851766" title="Bø w Nordland">
Bø w Nordland



</doc>
<doc id="851769" url="https://pl.wikipedia.org/wiki?curid=851769" title="Ketogeneza">
Ketogeneza



</doc>
<doc id="851770" url="https://pl.wikipedia.org/wiki?curid=851770" title="Bø w Telemark">
Bø w Telemark



</doc>
<doc id="851772" url="https://pl.wikipedia.org/wiki?curid=851772" title="Os w Hedmark">
Os w Hedmark



</doc>
<doc id="851774" url="https://pl.wikipedia.org/wiki?curid=851774" title="Antioch IX Kyzikenos">
Antioch IX Kyzikenos

Antioch IX Kyzikenos lub Filopator (ur.?, zm. 95 p.n.e.) - król Syrii z dynastii Seleukidów. Syn Antiocha VII Sidetesa i Kleopatry Thea, przyrodni brat Antiocha VIII Gryposa. Przydomek Antiocha IX wziął się od miasta Kyzikos, gdzie się wychowywał.
Ok. 114 p.n.e. pojawia się na arenie politycznej jako pretendent do tronu, w czym popiera go żona Kleopatra IV. Po śmierci matki wyniknęła między Antiochem IX a jego bratem Antiochem VIII Gryposem wojna domowa. W toku walk Kyzikenos kilkukrotnie utrwalał i tracił władzę nad pasem nadbrzeżnym i Celesyrią.
Antioch IX Kyzikenos zginął po przegranej bitwie z Seleukosem VI Epifanesem, synem Antiocha VIII Gryposa. Zależnie od źródeł miał został otruty lub zabity poprzez egzekucję.

</doc>
<doc id="851775" url="https://pl.wikipedia.org/wiki?curid=851775" title="Os w Hordaland">
Os w Hordaland



</doc>
<doc id="851778" url="https://pl.wikipedia.org/wiki?curid=851778" title="Dekanat lipski">
Dekanat lipski

Dekanat lipski – jeden z 29 dekanatów w rzymskokatolickiej diecezji radomskiej. Składa się z następujących parafii:

</doc>
<doc id="851785" url="https://pl.wikipedia.org/wiki?curid=851785" title="Lei Sheng">
Lei Sheng

Lei Sheng (; ur. 7 marca 1984) - chiński florecista, złoty medalista olimpijski, wicemistrz świata.
Największym indywidualnym sukcesem tego zawodnika jest srebrny medal mistrzostw świata w Paryżu w 2010 roku. W finale przegrał z Peterem Joppichem 11:15. Wraz z drużyną zdobył złoty medal mistrzostw świata w 2011 roku.

</doc>
<doc id="851787" url="https://pl.wikipedia.org/wiki?curid=851787" title="Ignacy Komorowski (kompozytor)">
Ignacy Komorowski (kompozytor)

Ignacy Marceli Komorowski (ur. 13 stycznia 1824 w Warszawie, zm. 14 października 1857 tamże) – polski kompozytor i wiolonczelista.
Życiorys.
Uczył się u znanych polskich wiolonczelistów i skrzypków: J. Hornziela w zakresie gry na skrzypcach i J. Szablińskiego oraz A. Hermana w zakresie gry na wiolonczeli. Od 1850 pracował jako wiolonczelista w Teatrze Wielkim w Warszawie, a także wykonawca w gronach kameralnych części ze swoich pieśni.
Komorowski zmarł na gruźlicę. Pochowany na cmentarzu Powązkowskim w Warszawie (kw. 13-IV-29).
Był bratem Józefa Walentego, znanego aktora sceny warszawskiej.
Jan Lechoń zanotował w swym dzienniku pod datą 16 sierpnia 1950: 
Twórczość.
W swojej twórczości starał się naśladować ryt Stanisława Moniuszki. Jest autorem kilku popularnych w XIX wieku pieśni:

</doc>
<doc id="851791" url="https://pl.wikipedia.org/wiki?curid=851791" title="Ignacy Komorowski">
Ignacy Komorowski



</doc>
<doc id="851792" url="https://pl.wikipedia.org/wiki?curid=851792" title="Choro (ułus wierchniewilujski)">
Choro (ułus wierchniewilujski)

Choro (ros. Хоро) – wieś położona w Rosji, Republice Sachy (Jakucji), ułusie wierchniewilujskim, w pobliżu rzeki Wiluj. W 2000 liczyła ok. 1,3 tys. mieszkańców.
Historia.
Pierwsza wzmianka o miejscowości Bułgunniachtach pochodzi z 1634 roku. W 2003 roku miejscowość zmieniła nazwę z Bułgunniachtach na Choro.

</doc>
<doc id="851802" url="https://pl.wikipedia.org/wiki?curid=851802" title="Siłownik elektryczny">
Siłownik elektryczny



</doc>
<doc id="851803" url="https://pl.wikipedia.org/wiki?curid=851803" title="Rak płuca">
Rak płuca

Rak płuca (inaczej rak oskrzela) – najczęstszy nowotwór złośliwy, na który umiera rocznie na całym świecie 1,6 mln osób. Jest jednym z najgorzej rokujących nowotworów. Stanowi on najczęstszą przyczynę zgonów z powodu raka u mężczyzn i jest na 2. miejscu pod tym względem u kobiet. Obecny stan wiedzy wskazuje na to, że największy wpływ na ryzyko zachorowania na raka płuca ma długotrwałe narażenie na wdychane karcynogeny, a zwłaszcza dym tytoniowy. Wydaje się, że w rzadkich przypadkach zachorowań na raka płuca u osób, które nigdy nie paliły tytoniu, do zachorowania dochodzi najczęściej przez połączenie czynników genetycznych oraz ekspozycji na bierne palenie. Poza tym radon oraz zanieczyszczenie powietrza także mają wpływ na powstawanie raka płuca.
Głównymi objawami choroby przy rozpoznaniu są: kaszel, duszność, ból w klatce piersiowej i krwioplucie. Podstawą rozpoznania jest ocena histopatologiczna pobranych wycinków guza, np. podczas bronchoskopii. Leczenie i rokowanie zależy od typu histologicznego raka oraz stopnia klinicznego zaawansowania i ogólnego stanu zdrowia pacjenta. W leczeniu stosuje się przede wszystkim metody operacyjne (wybrane postacie raka płuc) oraz leczenie ogólnoustrojowe (radioterapię i chemioterapię). Efekty leczenia raka płuca są niezadowalające i najważniejsze znaczenie w zmniejszeniu śmiertelności z jego powodu ma zwalczanie nałogu palenia tytoniu i innych zagrożeń środowiskowych, w tym reżimu BHP, np. podczas utylizacji azbestu.
Epidemiologia.
Jest najczęstszym nowotworem złośliwym w Polsce i na świecie. Według danych z 2002 roku zachorowania na raka płuca stanowią 12,3% wszystkich nowych przypadków raka w ciągu roku. Rak płuca występuje kilka razy częściej u mężczyzn niż u kobiet. W 2002 roku podawano, że rak płuca jest pierwszym pod względem umieralności z powodu chorób nowotworowych wśród mężczyzn i drugim wśród kobiet. Od połowy lat osiemdziesiątych XX wieku obserwuje się zahamowanie zachorowalności wśród mężczyzn. Wśród kobiet liczba zachorowań nadal rośnie. Najwięcej zachorowań na raka płuc występuje w wieku około 60-70 lat.
Etiologia.
Palenie tytoniu.
Najbardziej znanym czynnikiem ryzyka zachorowania na raka płuc jest palenie tytoniu. Uważa się, że ponad 90% przypadków tej choroby związanych jest z kancerogennym działaniem dymu tytoniowego. Ryzyko zachorowania podnosi także palenie bierne. W dymie tytoniowym występuje ponad 3000 rakotwórczych substancji, należą do nich chlorek winylu, metan, chinolina, hydrazyna, alkaloidy, akroleina, węglowodory aromatyczne, metale ciężkie (np. kadm, ołów, nikiel, polon) oraz szereg różnorodnych amin, fenoli, alkoholi, estrów, eterów, aldehydów czy amidów. Ponadto w skład dymu wchodzą toksyczne gazy takie jak tlenek węgla, cyjanowodór, formaldehyd, amoniak, dwutlenek azotu. Głównymi kancerogenami są węglowodory aromatyczne (benzopiren, dibenzoantracen), które powodują mutacje antyonkogenu p-53. Ryzyko wystąpienia raka płuca jest zależne od liczby wypalanych papierosów w ciągu doby, a także od czasu trwania nałogu.
Inne.
Innym istotnym czynnikiem zwiększającym ryzyko zachorowania na raka płuca jest narażenie zawodowe na szkodliwe substancje m.in.
Znaczenie mają ponadto:
Radon.
Radon jest bezbarwnym i bezzapachowym gazem powstającym w wyniku rozpadu radioaktywnego radu, który z kolei jest produktem rozpadu uranu znajdującego się w skorupie ziemskiej. Produkty rozpadu promieniotwórczego jonizują materiał genetyczny, co wywołuje mutacje które czasami mogą doprowadzić do powstania nowotworu. Ekspozycja na radon jest po paleniu tytoniu drugim głównym czynnikiem sprawczym raka płuc.
Stężenia radonu wahają się miejscowo w zależności od składu miejscowej gleby i skał. Przykładowo w Kornwalii (w Wielkiej Brytanii), gdzie pod warstwą gleby występuje granit, radon jest poważnym problemem i budynki muszą być dobrze wentylowane, aby obniżyć stężenie radonu. Amerykańska Agencja Ochrony Środowiska (EPA) podaje, że jeden na 15 domów w USA ma podniesiony poziom radonu powyżej normy wyznaczonej na 4 pikokiury na litr (pCi/l). Stan Iowa ma najwyższe średnie stężenia radonu w Stanach Zjednoczonych. Wykonane tam badania wykazały o 50% większe ryzyko wystąpienia raka płuca przy dłuższej ekspozycji na aktywność promieniotwórczą ponad wyznaczone przez EPA 4 pCi/l.
Azbest.
Azbest może powodować różne choroby płuc, zwiększa także ryzyko raka płuc. Azbest i palenie papierosów działają synergistycznie w wywoływaniu raka płuca.
Azbest może także wywoływać nowotwór złośliwy opłucnej, zwany międzybłoniakiem opłucnej.
Niektóre badania naukowe wykluczają azbest chryzotylowy jako przyczynę zwiększenia śmiertelności z powodu raka płuc i międzybłoniaka opłucnej.
Wirusy.
Wirusy są znanymi czynnikami sprawczymi raka płuc u zwierząt, a niedawne badania sugerują podobny potencjał u ludzkich wirusów. Do podejrzewanych wirusów należą: ludzki wirus brodawczaka, wirus JC, simian virus 40 (SV40), wirus BK oraz cytomegalowirus.
Patofizjologia.
Podobnie jak w przypadku innych raków, rak płuca jest inicjowany przez aktywację onkogenów lub inaktywację genów supresorowych.
Onkogeny to jedne z genów odpowiedzialnych za powstanie nowotworu. Protoonkogeny przekształcają się w onkogeny w wyniku ekspozycji na określone karcynogeny. Mutacje protoonkogenu K-ras są odpowiedzialne za 20-30% niedrobnokomórkowych raków płuca.
Uszkodzenia chromosomów mogą doprowadzić do utraty heterozygotyczności. To z kolei może spowodować inaktywację genów supresorowych. Uszkodzone chromosomy 3p, 5q, 13q i 17p są szczególnie powszechne w raku drobnokomórkowym płuca. Gen supresorowy TP53, zlokalizowany na chromosomie 17p jest często nieprawidłowy (zmutowany).
Mutacje genów skutkują zmianami ekspresji białek takich jak: p53, Bcl-2 czy Bax, które to zmiany według niektórych autorów mają wpływ na rokowanie u chorych na raka płuca.
Z rakiem płuca jest powiązanych kilka polimorfizmów genetycznych. Dotyczą one m.in. genu kodującego interleukinę 1, cytochrom P450, promotory apoptozy, takie jak kaspaza-8. oraz cząsteczki naprawiające DNA, jak XRCC1. Ludzie posiadający pewne formy tych genów mają zwiększone ryzyko wystąpienia raka płuca po wystąpieniu ekspozycji na karcynogeny.
Klasyfikacja.
Rak płuca wywodzi się z nabłonka oskrzelowego.
Podział kliniczny.
Klinicznie wyróżniamy dwa typy pierwotnych nowotworów złośliwych płuc:
Przerzuty.
Płuca są miejscem, gdzie często przerzutują nowotwory z innych części ciała. Można określić miejsce ich pochodzenia i dlatego przerzut raka sutka do płuca jest dalej nazywany rakiem sutka. Posiadają one charakterystyczny okrągły kształt na zdjęciach rentgenowskich.
Pierwotne nowotwory płuca najczęściej przerzutują do nadnerczy, wątroby, mózgu i kości.
Ocena zaawansowania choroby.
Klasyfikacja TNM.
Od 2010 roku międzynarodową klasyfikację TNM zaleca się stosować w ocenie stopnia zaawansowania zarówno niedrobnokomórkowego, jak i drobnokomórkowego raka płuca, a ponadto rakowiaków. W klasyfikacji tej bierze się pod uwagę cechy guza pierwotnego w płucu, obecność przerzutów w węzłach chłonnych oraz obecność przerzutów odległych. W poprzedniej wersji, obowiązującej do 2010 roku, klasyfikację tę stosowano jedynie do oceny zaawansowania raka niedrobnokomórkowego.
Stopień zaawansowania klinicznego niedrobnokomórkowego raka płuca.
Stopień zaawansowania klinicznego (ang. "staging") zależy od stopnia poszczególnych cech w klasyfikacji TNM i ma znaczenie w wyborze metody leczenia choroby, a szczególnie w kwalifikacji pacjenta do leczenia operacyjnego.
Objawy.
Objawy podmiotowe.
Objawy raka płuca pojawiają się często dopiero w zaawansowanym stadium choroby; w większości przypadków są to objawy niecharakterystyczne.
Badania dodatkowe.
Diagnostyka obrazowa.
W rozpoznawaniu i monitorowaniu przebiegu raka płuca wykorzystuje się następujące badania obrazowe:
Badanie RTG klatki piersiowej.
Zmiany radiologiczne w raku płuca:
Prawidłowy obraz RTG klatki piersiowej nie wyklucza raka płuca.
Pozytonowa tomografia emisyjna (PET i PET-CT).
Badanie szczególnie przydatne w:
Istotnym problemem w wykorzystaniu badania jest zagadnienie interpretacji wyników PET, która będąc metodą bardzo czułą potrafi stwarzać problemy diagnostyczne (zdarzają się niekiedy wyniki fałszywie dodatnie). Ponadto ta metoda diagnostyczna obarczona jest wysokim kosztem.
Bronchoskopia.
Badanie bronchoskopowe umożliwia m.in.:
Badania morfologiczne.
Badania te służą wykrywaniu komórek nowotworowych w różnego typu materiale tkankowym:
Wykorzystanie badań morfologicznych ma też znaczenie w opracowaniu metod wczesnego wykrywania raka płuca. Prowadzone były między innymi badania, na podstawie których uznano, że wykazana metodami immunohistochemicznymi nadekspresja białka p-53 w ogniskach dysplazji, w materiale pobranym z nabłonka oskrzela w trakcie bronchoskopii, może być wykorzystywanym klinicznie markerem wczesnego raka.
Badania laboratoryjne.
Znaczenie tych badań w diagnostyce raka płuca jest niewielkie. Wykonuje się:
Leczenie.
Leczenie niedrobnokomórkowego raka płuca.
Metoda leczenia zależy od:
Leczenie operacyjne.
Jest to podstawowa metoda terapii w stopniu I i II zaawansowania oraz w niektórych przypadkach stopnia IIIA (stopień ten stanowi tzw. granicę operacyjności, uważa się, że bardziej zaawansowane stadia choroby w zdecydowanej większości przypadków nie kwalifikują się już do leczenia chirurgicznego). Zabieg operacyjny polega na doszczętnej resekcji guza wraz z otaczającym miąższem płucnym. Wyróżnia się zabiegi operacyjne o różnym zakresie:
Ocena stopnia doszczętności resekcji:
Doszczętność makroskopowa oznacza pewność co do usunięcia całego guza na podstawie oceny dokonanej za pomocą wzroku. Oceny tej dokonuje chirurg w czasie operacji lub patomorfolog podczas wstępnego oglądania materiału operacyjnego. Natomiast doszczętność mikroskopowa oznacza brak stwierdzenia komórek nowotworowych w badaniu histopatologicznym w linii wycięcia usuniętej tkanki z zachowaniem odpowiedniego marginesu tkanki zdrowej między nowotworem a linią cięcia.
Radioterapia.
Metoda leczenia u chorych niezakwalifikowanych z różnych względów do operacji. Stosuje się radioterapię radykalną, której celem jest całkowite zniszczenie komórek nowotworowych oraz radioterapię paliatywną służącą zmniejszeniu wymiarów guza, a przez to poprawie komfortu życia pacjenta przez zmniejszenie nasilenia dolegliwości.
Zastosowanie w leczeniu niedrobnokomórkowego raka płuca mają następujące typy radioterapii radykalnej:
Chemioterapia.
Leki stosowane w monoterapii lub leczeniu skojarzonym raka płuca to między innymi: cisplatyna, karboplatyna, mitomycyna, ifosfamid, winblastyna, erlotynib.
Chemioterapeutyki nowej generacji stosowane w leczeniu niedrobnokomórkowego raka płuca to taksany (paklitaksel oraz docetaksel), winorelbina i gemcytabina. Stosowane nawet w monoterapii wykazują większą siłę działania niż leki starsze podawane w skojarzonych schematach leczenia. Winorelbina oraz gemcytabina są ponadto lepiej tolerowane przez pacjentów. Uważa się, że wzrost skuteczności nowoczesnych leków może wiązać się nie tylko z ich właściwościami, ale również z możliwością indywidualnego doboru programu leczenia w zależności od oceny czynników molekularnych, lepszą niż w przeszłości diagnostyką, dobrym leczeniem wspomagającym.
Leczenie skojarzone.
Łączy się chemioterapię z radioterapią co wydłuża przeżycie, ale zwiększa toksyczność leczenia. Chemioterapię lub radioterapię można również łączyć z leczeniem operacyjnym.
Pewne nadzieje są wiązane z uzupełnieniem chemioterapii zastosowaniem zmiennego pola elektrycznego (ang. "tumor-treating fields")
W maju 2018 roku w ramach aktualizacji listy leków refundowanych przez Narodowy Fundusz Zdrowia polscy pacjenci zyskali dostęp w ramach programu lekowego do leczenia immunoterapią (niwolumab, pembrolizumab) zaawansowanego niedrobnokomórkowego raka płuca.
Leczenie przerzutów.
W każdym przypadku należy pamiętać o stosowaniu leków przeciwbólowych zgodnie z zasadami leczenia bólu nowotworowego.
Leczenie drobnokomórkowego raka płuca.
Podstawą leczenia tej najbardziej agresywnej postaci raka płuca jest chemioterapia. Najczęściej stosuje się następujące, silnie działające cytostatyki: cisplatyna, etopozyd, cyklofosfamid, doksorubicyna, winkrystyna. Ważną rolę odgrywa lek pomocniczy – ondansetron, który hamując odruchy wymiotne poprawia komfort chorego. W wielu przypadkach konieczne jest podanie czynnika wzrostu granulocytów, celem zwalczenia neutropenii. Chemioterapeutyki zwykle podaje się w skojarzeniu przez kilka miesięcy. Pomimo dobrej odpowiedzi na leczenie rokowanie jest poważne. Wiąże się to ze znacznym stopniem złośliwości nowotworu i działaniem ubocznym cytostatyków, szczególnie ich mielotoksyczności.
Istnieją hipotezy o możliwym, korzystnym wpływie heparyny drobnocząsteczkowej u chorych na drobnokomórkowego raka płuca, przyjmujące taką biologiczną przesłankę, że te leki mogą mieć większą skuteczność przeciwnowotworową w zakresie hamowania angiogenezy i szerzenia się nowotworu na wcześniejszych etapach choroby.
Oceny skuteczności chemioterapii dokonuje się za pomocą systemu RECIST wyróżniając remisję całkowitą, częściową, stabilizację lub progresję choroby:
Leczenie postaci rozsianej.
Stosuje się chemioterapię paliatywną, o ile nie ma przeciwwskazań.
Rokowanie.
Rak płuca jest nowotworem rokującym źle. Wynika to głównie z powodu wykrycia choroby w zaawansowanym stadium i dużej złośliwości samego nowotworu. Odsetek przeżyć 5-letnich jest niższy niż 10%. W przypadku raka niedrobnokomórkowego za jedyną, dającą szansę na całkowite wyleczenie metodę terapii, uznaje się prawidłowo przeprowadzony zabieg operacyjny. W stopniu I odsetek 5-letnich przeżyć wśród pacjentów operowanych sięga 70%, ale chorzy z tak niskim stopniem zaawansowania choroby stanowią mniejszość. W stopniu IIIA (granica operacyjności) wspomniany odsetek wynosi maksymalnie 30%. W stopniu IV przeżycia 5-letnie się nie zdarzają. Rak drobnokomórkowy od samego początku rokuje bardzo źle, 5 lat przeżywa około 2% chorych. Nawet w przypadku pomyślnego rokowania skutkiem agresywnego leczenia jest poważne upośledzenie wydolności organizmu, co rodzi niepełnosprawność i niezdolność do pracy.
Profilaktyka.
Profilaktyka pierwotna.
Profilaktyka pierwotna polega na wszelkich działaniach, które zapobiegają rozwojowi raka płuca. Zwalczanie raka płuca na szeroką skalę przez politykę zdrowotną państw i organizacji o zasięgu ponadnarodowym polega przede wszystkim na zwalczaniu palenia tytoniu i narażania na działanie dymu tytoniowego (palenie bierne) w środowisku pracy i w miejscach publicznych. Jedną z metod walki z nikotynizmem jest ograniczenie, bądź też zakaz reklamy wyrobów tytoniowych obowiązujący między innymi w Unii Europejskiej. Zakaz reklamy oraz obowiązek umieszczania napisów ostrzegawczych na opakowaniach wyrobów tytoniowych reguluje również obowiązująca od 27 lutego 2005 roku Ramowa Konwencja o Ograniczaniu Zdrowotnych Następstw Palenia Tytoniu (ang. Framework Convention on Tobacco Control – FCTC) przygotowana przez Światową Organizację Zdrowia. Niektóre kraje, w tym i kraje UE wprowadzają coraz bardziej ostre restrykcje związane z paleniem w miejscach publicznych (np. puby i restauracje).
Do działań mających na celu ograniczenie liczby zachorowań na nowotwory płuc należy również zakaz produkcji wyrobów z azbestu oraz usuwanie ze środowiska wytworzonych w przeszłości. W Polsce działania takie prowadzone są na podstawie ustawy z dnia 19 czerwca 1997 roku o zakazie stosowania wyrobów zawierających azbest oraz uchwały Rady Ministrów RP z dnia 14 lipca 2009 w sprawie sposobów bezpiecznego użytkowania oraz warunków usuwania wyrobów zawierających azbest.
Profilaktyka wtórna, screening.
Są to wszelkie działania polegające na wykrywaniu wczesnych stadiów nowotworu u osób zdrowych, bez objawów:
W badaniu naukowym z 2006 przeprowadzonym przez Presbyterian Hospital i Weill Medical College z Cornell University w Nowym Jorku wykazano przydatność wykonywania przesiewowych badań profilaktycznych
za pomocą spiralnej tomografii komputerowej o niskiej dawce promieniowania. Badanie to wykazało, że wykonywanie tego typu badań screeningowych jest tak samo lub bardziej uzasadnione jak wykonywanie mammografii piersi w celu wykrywania raka sutka.
Historia.
Rak płuca był bardzo rzadki przed pojawieniem się palenia papierosów. W 1878 raki płuc stanowiły 1% wszystkich nowotworów złośliwych, jakie spotykano w sekcji zwłok, ale procent ten wzrósł do 10-15% na początku XX wieku. Liczba przypadków znanych w literaturze medycznej w 1912 wyniosła tylko 374 przypadki na całym świecie. Badanie wśród brytyjskich lekarzy przeprowadzone w latach 1950. jako pierwsze dostarczyło dobry dowód na związek pomiędzy paleniem a rakiem płuca.
Radon powiązano z rakiem płuca po raz pierwszy w związku z przypadkami wśród górników z Rudaw niedaleko Schneebergu w Saksonii. Wydobywano tam srebro od 1470, jednakże złoża są bogate w uran i rad, w chodnikach jest wysokie stężenie radonu. U górników rozwijała się nieproporcjonalna liczba chorób płuc, które zostały ostatecznie rozpoznane jako rak w latach 1870. Około 75% górników zmarło z powodu raka płuc. Pomimo odkrycia kontynuowano wydobycie do lat 1950 z powodu zapotrzebowania ZSRR na uran.

</doc>
<doc id="851809" url="https://pl.wikipedia.org/wiki?curid=851809" title="Blackpool F.C.">
Blackpool F.C.

Blackpool Football Club – angielski klub piłkarski z miasta Blackpool. Ich lokalnym rywalem jest Preston North End. W klubie tym grał kiedyś zdobywca pierwszej Złotej Piłki Stanley Matthews. W 1953 roku Blackpool pokonało w finale FA Cup Bolton Wanderers 4:3.

</doc>
<doc id="851811" url="https://pl.wikipedia.org/wiki?curid=851811" title="Sumariusz">
Sumariusz

Sumariusz - spis, rejestr, wyciąg z aktów, dokumentów, ze zbiorów archiwalnych, z różnych dzieł. W sumariuszu kościelnym znajduje się m.in. alfabetyczny spis osób ochrzczonych lub tych, które zawarły małżeństwo.

</doc>
<doc id="851818" url="https://pl.wikipedia.org/wiki?curid=851818" title="Walenrodyzm">
Walenrodyzm



</doc>
<doc id="851822" url="https://pl.wikipedia.org/wiki?curid=851822" title="Kościół Santa Maria del popolo">
Kościół Santa Maria del popolo



</doc>
<doc id="851831" url="https://pl.wikipedia.org/wiki?curid=851831" title="Rak oskrzela">
Rak oskrzela



</doc>
<doc id="851835" url="https://pl.wikipedia.org/wiki?curid=851835" title="Puszcza Nidzicka">
Puszcza Nidzicka

Puszcza Nidzicka - kompleks leśny w południowo-zachodniej części Pojezierza Mazurskiego, między Szczytnem a Nidzicą.
Powierzchnia: ok. 590 tys. ha.
Charakteryzuje się urozmaiconą, polodowcową rzeźbą terenu - pagóry wałów morenowych i równiny sandrowe. Porastają ją drzewostany sosnowe, z domieszką dębów na siedliskach żyźniejszych. W miejscach wilgotnych spotyka się domieszkę świerka.
Na terenie Puszczy Nidzickiej znajduje się kilka rezerwatów przyrody (m.in. ze stanowiskiem ginącego żółwia błotnego).
W obrębie Puszczy znajdują się liczne jeziora (Łańskie, Omulew, Dłużek).

</doc>
<doc id="851840" url="https://pl.wikipedia.org/wiki?curid=851840" title="Sztuczny egzoszkielet">
Sztuczny egzoszkielet



</doc>
<doc id="851852" url="https://pl.wikipedia.org/wiki?curid=851852" title="Serial Copy Management System">
Serial Copy Management System



</doc>
<doc id="851853" url="https://pl.wikipedia.org/wiki?curid=851853" title="Crewe Alexandra F.C.">
Crewe Alexandra F.C.

Crewe Alexandra Football Club – angielski zespół piłkarski z siedzibą przy Gresty Road w Crewe (Cheshire, Anglia), grający obecnie w League Two. Klub został założony w 1877 roku, a jego nazwa pochodzi rzekomo od księżniczki Aleksandry. Przydomek klubu "The Railwaymen (Kolejarze)" związany jest z przemysłem kolejowym działającym w mieście.
Crewe Alexandra.
"Stan na 1 lutego 2023"

</doc>
<doc id="851863" url="https://pl.wikipedia.org/wiki?curid=851863" title="Sliotar (zespół muzyczny)">
Sliotar (zespół muzyczny)

Sliotar - trzyosobowa grupa muzyków z Dublina, grająca tradycyjną muzykę irlandzką.

</doc>
<doc id="851865" url="https://pl.wikipedia.org/wiki?curid=851865" title="Mirosław Golon">
Mirosław Golon

Mirosław Tadeusz Golon (ur. w 1964 w Olsztynie) – polski historyk.
Życiorys.
W 1984 zdał maturę w IV Liceum Ogólnokształcącym im. Marii Skłodowskiej-Curie w Olsztynie i podjął studia historyczne na Uniwersytecie Mikołaja Kopernika w Toruniu. Ukończył je z wyróżnieniem (Najlepszy Absolwent UMK) w 1989 pod opieką Teresy Gilas.
Po studiach został zatrudniony jako asystent stażysta, a od 1991, po służbie wojskowej – asystent w Instytucie Historii i Archiwistyki UMK.
Stopień doktora nauk humanistycznych w zakresie historii uzyskał w 1999. Tematem rozprawy doktorskiej była "Polityka radzieckich władz wojskowych i policyjnych na Pomorzu Nadwiślańskim w latach 1945-1947", a promotorem Ryszard Kozłowski.
Jest dyrektorem Oddziału Instytutu Pamięci Narodowej - Komisji Ścigania Zbrodni przeciwko Narodowi Polskiemu w Gdańsku, członkiem PTH, TNT. Od 2018 do 2022 członek Rady przy Muzeum II Wojny Światowej w Gdańsku.
Jego zainteresowania badawcze dotyczą stosunków polsko-radzieckich w latach 1944-1956, historii Pomorza Nadwiślańskiego po 1945 roku, konspiracji niepodległościowej w latach 1944-1956 oraz mniejszości narodowych w Polsce w XX wieku.
Jest autorem ok. 90 pozycji: książek, monografii w pracach zbiorowych, książki pod współredakcją, ponad 50 artykułów i innych publikacji. Wydał także kilkanaście artykułów i notatek popularyzatorskich.
W 2010 odznaczony Złotym Krzyżem Zasługi "za zasługi w dokumentowaniu i upamiętnianiu prawdy o najnowszej historii Polski". W 2020 otrzymał Krzyż Kawalerski Orderu Odrodzenia Polski.

</doc>
<doc id="851867" url="https://pl.wikipedia.org/wiki?curid=851867" title="Adam Zieliński (pisarz)">
Adam Zieliński (pisarz)

Adam Zieliński (ur. 22 czerwca 1929 w Drohobyczu, zm. 26 czerwca 2010 w Wiedniu) – polski prozaik, politolog i publicysta, od 1957 mieszkający w Austrii. 
Życiorys.
Urodził się w Drohobyczu, wychował w Stryju, udało mu się przeżyć okres Holokaustu. Po wojnie znalazł się w Krakowie. Ukończył filologię na Uniwersytecie Jagiellońskim oraz dziennikarstwo na Uniwersytecie Warszawskim. W latach 1952−1956 pracował jako dziennikarz w Polskim Radiu w Krakowie. W 1957 r. wraz z rodziną wyemigrował do Austrii, gdzie po kilku latach rozwinął działalność biznesową. Sprowadzał, głównie z Azji, towary na rynek europejski, w późniejszym okresie jego firma zadomowiła się także na Bałkanach. Nostryfikował dyplom studiów dziennikarskich na Uniwersytecie Wiedeńskim. W 1982 r. uzyskał stopień doktora na Kensington University (USA) i pracował na stanowisku profesora. Członek polskiego oraz austriackiego PEN-Clubu (do 2002 pełnił funkcję członka prezydium, po czym uzyskał godność senatora). 
Na początku lat 90. chwycił za pióro – co było od dawna jego marzeniem. Jego książki (zob. poniżej) szybko pojawiały się na rynku polskim, były tłumaczone na niemiecki (niektóre z nich w tym języku powstawały), angielski, ukraiński oraz na kilka języków azjatyckich. Zieliński był prozaikiem swojej epoki. Jego prace koncentrują się wokół trzech tematów: Holokaustu, totalitaryzmu i Kresów wschodnich. O tych ostatnich pisał jak o Atlantydzie, z traumą, ale i z czułością oraz z emocjami. Dzięki swym podróżom poznał z autopsji różne wymiary totalitaryzmu zarówno w wersji europejskiej (faszyzm i komunizm) jak i azjatyckiej. Z jego świetnych nowel pisanych na ten temat emanuje wołanie o tolerancję i poszanowanie inności. 
Z miejsc w których mieszkał i pracował, najbardziej ukochał Kraków i Wiedeń. Był kolekcjonerem sztuki i melomanem. Czynnie uczestniczył w życiu Polonii austriackiej. Był także hojnym donatorem na rzecz wielu instytucji, np. Uniwersytetu Jagiellońskiego. Wielokrotnie honorowany międzynarodowymi i krajowymi odznaczeniami literackimi. Pochowany wraz z żoną Zofią z Wernerów (1929-2015) na Cmentarzu Centralnym w Wiedniu (Stare Arkady, krypta 22).

</doc>
<doc id="851871" url="https://pl.wikipedia.org/wiki?curid=851871" title="Autobus niskopodłogowy">
Autobus niskopodłogowy

Autobus niskopodłogowy – pojazd klasy I, II lub A, w którym co najmniej 35% powierzchni dostępnej dla pasażerów stojących (lub w jego przedniej części w przypadku pojazdów przegubowych bądź na pokładzie dolnym w przypadku pojazdów dwupokładowych) stanowi powierzchnię bez stopni i zapewnia dostęp do co najmniej jednych drzwi głównych.
Autobus, który nie ma stopni wejściowych, co jest ułatwieniem przy wymianie podróżnych na przystankach oraz dla osób z niepełnosprawnością, starszych i z wózkami dziecięcymi. Część autobusów niskopodłogowych umożliwia swobodny przewóz osób z niepełnosprawnością poruszających się na wózkach inwalidzkich.
Konstrukcja.
Wysokość podłogi w tego typu autobusach wynosi ok. 32–35 cm nad jezdnią (po zastosowaniu przyklęku ok. 24–28 cm). W tych pojazdach zazwyczaj znajduje się miejsce na wózek inwalidzki. Autobus ma w 100% niską podłogę na całej długości autobusu lub w 3/4. Silnik umiejscowiony może być z tyłu poziomo – wówczas autobus jest w 90% niskopodłogowy, lub pionowo w zabudowie wieżowej – wówczas zajmuje pół tylnej ściany pojazdu.

</doc>
<doc id="851876" url="https://pl.wikipedia.org/wiki?curid=851876" title="Lincoln City F.C.">
Lincoln City F.C.

Lincoln City Football Club – jest to angielska drużyna piłkarska grająca obecnie w League One. Zespół rozgrywa swoje mecze na mogącym pomieścić 10,127 widzów Sincil Bank. Przydomek klubu: The Imps (Skrzaty) pochodzi prawdopodobnie od kamiennej figurki znajdującej się w katedrze miejskiej. Lincoln tradycyjnie gra w czerwono-białych koszulkach w paski, czarnych spodenkach i czerwono-białych getrach.
W 2011 roku klub zajął przedostatnie – 23.miejsce w League Two i spadł do Conference.

</doc>
<doc id="851878" url="https://pl.wikipedia.org/wiki?curid=851878" title="Paulie Pennino">
Paulie Pennino



</doc>
<doc id="851882" url="https://pl.wikipedia.org/wiki?curid=851882" title="Johann Grugger">
Johann Grugger

Johann "Hans" Grugger (ur. 13 grudnia 1981 w Bad Hofgastein) – austriacki narciarz alpejski, wicemistrz świata juniorów.
Kariera.
Po raz pierwszy na arenie międzynarodowej pojawił się 25 listopada 1996 roku w Hochgurgl, gdzie w zawodach FIS Race zajął 59. miejsce w gigancie. W 2001 roku wystartował na mistrzostwach świata juniorów w Verbier, zdobywając srebrny medal w tej samej konkurencji. Na tych mistrzostwach był też między innymi szesnasty w zjeździe.
W zawodach Pucharu Świata zadebiutował 29 listopada 2003 roku w Lake Louise, zajmując siódme miejsce w zjeździe. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 14 lutego 2004 roku w St. Anton, kończąc zjazd na trzeciej pozycji. W zawodach tych wyprzedzili go jedynie dwaj rodacy: Hermann Maier i Stephan Eberharter. Łącznie dziewięć razy plasował się w czołowej trójce, odnosząc przy tym cztery zwycięstwa: 29 grudnia 2004 roku w Bormio i 8 stycznia 2005 roku w Chamonix wygrywał zjazdy, a 16 grudnia 2005 roku w Val Gardena i 11 marca 2007 roku w Kvitfjell był najlepszy w supergigantach. Najlepsze wyniki osiągnął w sezonie 2004/2005, kiedy zajął dziesiąte miejsce w klasyfikacji generalnej, a w klasyfikacji zjazdu był piąty.
Na igrzyskach olimpijskich w Vancouver w 2010 roku zajął 22. miejsce w zjeździe. Był też dziewiąty w tej samej konkurencji podczas mistrzostw świata w Bormio w 2005 roku.
W styczniu 2008 roku doznał poważnej kontuzji, zrywając więzadło krzyżowe tylne, uszkodzenia łąkotki i torebki stawowej, co wykluczyło go ze startów w dalszej części sezonu. Do rywalizacji miał powrócić w styczniu 2009 roku, jednak podczas jednego z treningów w Wengen odnowił kontuzję więzadła i łąkotki. W zawodach Pucharu Świata wystartował dopiero w listopadzie 2009 roku.
20 stycznia 2011 podczas treningu na trasie zjazdowej w Kitzbühel doznał ciężkich urazów głowy i klatki piersiowej. Natychmiast przeszedł operację w Innsbrucku, gdzie został wprowadzony w stan śpiączki farmakologicznej. Po jedenastu dniach został wybudzony, jednak w kwietniu 2012 roku, wciąż nie odzyskawszy pełni sprawności w prawej nodze, postanowił zakończyć karierę.

</doc>
<doc id="851884" url="https://pl.wikipedia.org/wiki?curid=851884" title="Hans Grugger">
Hans Grugger



</doc>
<doc id="851886" url="https://pl.wikipedia.org/wiki?curid=851886" title="Elmidae">
Elmidae



</doc>
<doc id="851888" url="https://pl.wikipedia.org/wiki?curid=851888" title="James Carter">
James Carter



</doc>
<doc id="851889" url="https://pl.wikipedia.org/wiki?curid=851889" title="Mietków (przystanek kolejowy)">
Mietków (przystanek kolejowy)

Mietków – przystanek osobowy w Mietkowie, w województwie dolnośląskim, w Polsce.
W roku 2017 przystanek obsługiwał 300–499 pasażerów na dobę.
Historia powstania.
W związku z budową zbiornika wodnego w Mietkowie, konieczne stało się przesunięcie całej linii kolejowej Wrocław – Zgorzelec nieco na północ od pierwotnej lokalizacji. Dotychczasową stację, wraz z istniejącą infrastrukturą kolejową przekształcono w posterunek zdawczo-odbiorczy kruszywa, wydobywanego z dna jeziora.

</doc>
<doc id="851891" url="https://pl.wikipedia.org/wiki?curid=851891" title="Maitreya-natha">
Maitreya-natha

Maitreya-nātha (ok. 270–350) – był jednym z trzech założycieli szkoły buddyjskiej filozofii yogācāra, obok dwóch innych znanych filozofów: braci Asangi i Vasubandhu. Liczba pism przypisywanych mu różni się w wielu tradycjach buddyzmu tybetańskiego i chińskiego, ale większość z nich zawiera:
Ostatnie pięć prac nazywanych jest wspólnie "Pięcioma Dharmami Maitreji", a za ich autora uważany jest często Maitreya, Asanga lub obaj filozofowie.

</doc>
<doc id="851893" url="https://pl.wikipedia.org/wiki?curid=851893" title="HMS Dreadnought (1906)">
HMS Dreadnought (1906)

HMS Dreadnought – pancernik brytyjski o przełomowej konstrukcji, który wszedł do służby w 1906 roku i zarazem szósty okręt Royal Navy noszący tę nazwę. „Dreadnought” tak mocno zaznaczył się w rozwoju okrętów, że od jego nazwy pochodzi określenie rodzaju pancerników – drednotów. Wszystkie okręty, które były oparte na wcześniejszych projektach, stały się po jego wejściu do służby przestarzałe i są obecnie określane jako przeddrednoty. Jego wejście do służby było jedną z głównych przesłanek, które dały początek nowemu wyścigowi zbrojeń morskich pomiędzy ówczesnymi potęgami militarnymi (Wielką Brytanią i Niemcami), co w konsekwencji było jedną z przyczyn wybuchu I wojny światowej. „Dreadnought” był pierwszym pancernikiem, który miał liczną artylerię główną (dalekiego zasięgu, do walki na dużym dystansie) ujednoliconego kalibru, w przeciwieństwie do bezpośrednio poprzedzających go pancerników, które miały kilka dział dużego kalibru i kilka lub kilkanaście dział drugiego – mniejszego głównego kalibru oraz artylerię średnią. Był także pierwszym dużym okrętem napędzanym przez turbiny parowe, co sprawiło, że w momencie ukończenia budowy był najszybszym pancernikiem na świecie.
Geneza.
Pancerniki generacji przeddrednotów budowane pod koniec XIX wieku były zazwyczaj uzbrajane w cztery działa dużego kalibru (standardowo 305 mm) zamontowane w dwóch wieżach działowych, umieszczonych po jednej na dziobie i na rufie. Poza główną artylerią okręty posiadały większą liczbę szybkostrzelnych dział średniego kalibru ustawionych wzdłuż burt okrętu, zazwyczaj w wieżach działowych albo w kazamatach. Pancerniki przełomu XIX i XX wieku miały jeszcze dodatkowo rozmieszczone na burtach działa drugiego, mniejszego kalibru artylerii głównej. Takie ustawienie uzbrojenia miało kilka wad: działa burtowe mogły ostrzeliwać tylko cele po swojej stronie, podczas gdy działa ustawione wzdłuż osi okrętu mogły strzelać w innych kierunkach. Istniało niebezpieczeństwo zalewania kazamat przez fale, szczególnie na niespokojnym morzu. Dodatkowo, każdy kaliber dział miał inne właściwości balistyczne, co bardzo utrudniało celowanie, szczególnie kiedy obserwowano rozbryzgi wybuchów. Działa mniejszego kalibru musiały czekać z oddaniem ognia na moment załadowania dział dużego kalibru, przez co tracono zaletę ich szybszego czasu przeładowywania. Także obserwacja rozbryzgów była utrudniona, ponieważ nie wiadomo było, czy spowodowały je działa głównego, czy mniejszego kalibru, co znacznie utrudniało pomiar odległości i celowanie.
Wynaleziona przez Charlesa Algernona Parsonsa w 1884 roku turbina parowa spowodowała znaczący wzrost prędkości osiąganej przez okręty. Jej pierwsza oficjalna prezentacja przy pomocy jachtu „Turbinia” w czasie przeglądu Royal Navy w Spithead w 1897 roku, podczas której ośmieszyła okręty brytyjskie nie mogące dogonić statku Parsonsa (osiągającego prędkość 34 węzłów – niedostępną dla ówczesnych okrętów), spowodowała znaczne zainteresowanie ze strony Marynarki. Po dalszych próbach morskich i po zbudowaniu dwóch napędzanych przez turbiny parowe niszczycieli HMS „Viper” i HMS „Cobra”, Admiralicja potwierdziła w 1905 roku, że przyszłe okręty Royal Navy będą napędzane przez turbiny parowe.
Koncepcja „All-big-gun” (same wielkie działa).
Idea „all-big-gun”, budowy okrętów, które mogły strzelać ze swoich ciężkich dział na dalekie dystanse, wydawała się wybawieniem w momencie, gdy zagrożenie ze strony torped wydawało się coraz bardziej prawdopodobne. Włoski projektant morski Vittorio Cuniberti pierwszy sformułował pomysł pancernika wyposażonego zgodnie z zasadą „all-big-gun” w 1903 roku (choć brytyjski admirał Jackie Fisher twierdził, że podobne idee były mu znane w roku 1900). Kiedy Włoska Marynarka nie chciała wykorzystać jego pomysłów, Cuniberti napisał artykuł do czasopisma „Jane's” propagujący jego koncepcje. Włoch twierdził, że „idealny” przyszły brytyjski pancernik to okręt o wyporności 17 000 ton z artylerią główną składającą się z 12 dział kalibru 300 mm (12 cali), 300 mm pancerzem bocznym i prędkością maksymalną równą 24 węzły (44 km/h).
Projekty japońskie (1904–1905).
Wojna rosyjsko japońska (1904–1905) była próbą dla większości założeń, według których budowano okręty, w tym także propozycji „all-big-guns”. Rosyjska Marynarka zdecydowanie przegrywała podczas bitew morskich podczas tej wojny. Szczególną porażką rosyjską zakończyła się bitwa pod Cuszimą (maj 1905 roku). Marynarka Japońska była w tym czasie wyposażona w nowoczesne pancerniki, głównie brytyjskich projektów, a ich działa miały celowniki teleskopowe. Wydarzenia tej bitwy stanowiły potwierdzenie dla świata, że tylko największe działa mają znaczenie w bitwach morskich w tamtych czasach. Bitwa pod Cuszimą pokazała, że zniszczenia spowodowane przez wielkie działa są znacznie większe, niż te zadawane przez artylerię drugorzędną. Dodatkowo ta bitwa zademonstrowała, że bitwy morskie rozstrzygają się poza zasięgiem dział artylerii średniej (odległość 11 kilometrów /12 000 jardów). Stany Zjednoczone, Japonia i Wielka Brytania wyciągnęły te same wnioski z tej bitwy i nakreśliły plany budowy okrętów idei „all-big-gun”.
Japoński pancernik „Satsuma” był pierwszym pancernikiem na świecie nowego rodzaju, który został zaprojektowany w roku 1904, a którego stępkę położono 15 maja 1905 roku, na pięć miesięcy przed „Dreadnoughtem”. Braki w działach spowodowały jednak, że został wyposażony tylko w cztery z 12 dział kalibru 305 mm, w jakie miał być według planów uzbrojony.
Projekty amerykańskie.
Pod wpływem Williama Simsa Amerykanie także pracowali nad projektem pancernika nowego typu w okresie budowy „Dreadnought”: plany USS „South Carolina” i USS „Michigan” zostały zaprezentowane Kongresowi w roku 1904. Amerykanie jednak działali powoli. Projekty nie zostały zatwierdzone przed wiosną 1906 roku, a stępek nie położono przed jesienią 1906 roku, po „Dreadnought”. Pancerniki typu "South Carolina" miały wszystkie działa ułożone wzdłuż podłużnej osi symetrii, nie mając wież działowych na burtach, co preferowali Brytyjczycy. W przeciwieństwie do „Dreadnoughta” amerykańskie pancerniki używały maszyn parowych potrójnego rozprężania, nie zaś silnika wynalezionego kilka lat wcześniej, czyli turbiny parowej.
Projekty brytyjskie.
Brytyjczycy, prowadzeni przez admirała Sir Johna Fishera, który został Pierwszym Lordem Morskim w 1904 roku, objęli prowadzenie w wyścigu zbrojeń. Fisherowski „Komitet projektów” (ang. "Committee of Designs") został założony w 1904 roku i składał się z Dyrektora Konstrukcji Morskich oraz innych wysokich oficerów, którzy postulowali projekt budowy nowego pancernika. Aby zapewnić powodzenie temu przedsięwzięciu, Fisher starał się udowodnić, że okręt będzie atrakcyjny finansowo – wskazywał, że będzie kosztował mniej niż budowa i koszty utrzymania obecnych pancerników. Stępka „Dreadnought” została położona i budowa okrętu rozpoczęła się z nieporównywalną prędkością w stoczni Portsmouth Royal Dockyard. Oficjalne położenie stępki odbyło się 2 października 1905 roku, natomiast pancernik został ukończony już po 14 miesiącach, w grudniu 1906 roku. (według Conway`a próby w październiku 1906 roku odbyły się bardziej z powodu publiczności niż z powodu ukończenia okrętu (ang. "for publicity purposes ... as completion"), co potwierdzałoby częste dementowanie przez źródła oficjalne plotki, że okręt został zbudowany w rok i dzień.). Fisher, początkowo zwolennik Royal Navy opartej na okrętach podwodnych i szybkich torpedowcach, stał się zwolennikiem szybkich i wyposażonych w jednolitą artylerię krążowników liniowych, których siła ognia i szybkość pozwalałaby na walkę z pancernikami i krążownikami, co jednak okupione by było słabszym pancerzem. Fisher uważał, że szybkość lepiej służy do obrony niż pancerz. Koncepcja krążowników liniowych stała się popularna w latach poprzedzających I wojnę światową, ale Pierwszy Lord Morski był stale naciskany przez Admiralicję, aby Royal Navy budowała zamiast faworyzowanych przez Fishera krążowników liniowych pancerniki z jednolitą artylerią główną.
Technologia.
„Dreadnought” używał turbin parowych w miejsce maszyn parowych potrójnego rozprężania, którego używały prawie wszystkie ówczesne okręty, dając brytyjskiemu pancernikowi projektowaną prędkość 21 węzłów. To pozwalało mu uciec każdemu istniejącemu pancernikowi z podobnym uzbrojeniem, podczas gdy miał znaczną przewagę ogniową nad każdym okrętem mogącym mu dorównać prędkością, realizując jeden z aksjomatów Forresta. Okręty podwodne były generalnie ignorowane. Zatem zabezpieczające przed mniejszymi okrętami lżejsze działa, zwykle umieszczone wzdłuż burt okrętu w kazamatach, mogły zostać pominięte. To pozostawiło znaczącą ilość miejsca na najcięższe działa, które zostały umieszczone w wieżach na głównym pokładzie.
„Dreadnought” był wyposażony w pięć dwudziałowych wież artylerii głównej. Trzy wieże były umieszczone konwencjonalnie wzdłuż linii centralnej okrętu: jedno na dziobie (wieża "A") i dwie na rufie (wieże "X" i "Y") rozdzielone wieżą kierowania torped zlokalizowaną na trójnożnym maszcie. Dwie dodatkowe (skrzydłowe) wieże (wieże "P" i "Q") były zlokalizowane z boków nadbudówki głównej. Ustawienie wszystkich wież działowych wzdłuż linii centralnej zostało odrzucone ze względu na chęć zminimalizowania uszkodzeń (blast damage) z powodu blisko ustawionych wież. Jednak ten środek ostrożności okazał się według późniejszych badań niepotrzebny.
Brytyjski okręt liniowy mógł wystrzelić salwę burtową złożoną z ośmiu dział oraz wystrzelić z ośmiu dział do tyłu i sześciu do przodu – w każdym wypadku tylko w ograniczonym zakresie kąta strzału. Okręt nigdy nie mógł wystrzelić ze wszystkich dziesięciu dział kalibru 305 mm (12 cali) w kierunku jednego celu.
Okręty, z którymi spodziewano się, że będzie walczył „Dreadnought”, mogły używać jedynie czterech dział dużego kalibru oraz dział mniejszego kalibru. „Dreadnought” mógł wejść w bój z odległości pozwalającej na używanie ciężkich dział, ale pozostawać poza zasięgiem mniejszych kalibrów – jego uzbrojenie pozwalało na bardziej efektywny ogień, niż to było w przypadku wcześniejszych pancerników.
Decyzja o zunifikowaniu dział głównego kalibru bardzo uprościła proces kierowania ogniem w boju. Wszystkie działa miały te same właściwości balistyczne wystrzeliwanych pocisków, które spadały w obszarze, którego rozmiary determinowały przypadkowe zmienne (różnice w wilgotności, zmienne wiatry, delikatne różnice pomiędzy poszczególnymi pociskami jednej partii). Jeżeli rozbryzgi wody po wybuchach pocisków były widziane za celem, to skracano odległość i odwrotnie. Jeżeli cel został obramowany pociskami, następna salwa miała te same ustawienia korygowane oczywiście o parametry takie jak prędkość okrętu i zmiany kursu. Taka łatwość celowania nie była możliwa do osiągnięcia w przypadku dział różnych kalibrów – obserwatorzy nie wiedzieli, które rozbryzgi pochodziły od których pocisków, przez co nie mogli określić podstawowych parametrów celowania
„Dreadnought” był jednym z pierwszych okrętów Royal Navy, na którym zastosowano instrumenty do elektrycznego przekazu danych celowniczych, takich jak odległość od celu, poprawka i inne rozkazy, w kontaktach pomiędzy centrum kierowania ogniem i wieżami. Poprzedni system (oparty na rurach głosowych) okazał się nieefektywny w boju. Wyposażenie okrętu dotyczące sterowania ogniem, składające się między innymi z przekaźników i zegarów odległości Vickersa (zegarów o zmiennej prędkości, które przeznaczone były do pomiaru odległości pomiędzy dwoma okrętami), zostało umieszczone w punkcie transmisyjnym (ang. "Transmitting Station" – T/S w żargonie morskim) w samym sercu okrętu, co zabezpieczało ten newralgiczny system.
Budowa i służba.
Próby morskie „Dreadnought” rozpoczęły się w grudniu 1906 roku i w styczniu 1907 roku okręt popłynął na Morze Śródziemne, a następnie do Port-of-Spain i Trynidadu. Jego maszynownia i działa zostały poddane ciężkiemu testowi przez kapitana sir Reginalda Bacona. Jego raport zawierał stwierdzenie „No member of the Committee on Designs dared to hope that all the innovations introduced would have turned out as successfully as had been the case.” Po powrocie do Portsmouth pancernik stał się okrętem flagowym Home Fleet i był nim w latach 1907–1912. W tym czasie przebywał głównie na wodach terytorialnych Wielkiej Brytanii, odbywając tylko okazjonalne rejsy do Hiszpanii i na Morze Śródziemne.
Jego budowa, próby i wczesne lata służby były uważnie śledzone przez światowe autorytety do spraw morskich. Jego projekt tak bardzo różnił się od poprzednich typów pancerników, że wszystkie pancerniki zbudowane według nowych zasad były określane jako "drednoty", natomiast wszystkie wcześniejsze okręty określano mianem "przeddrednotów". Jednak okres, w którym okręt miał tak znaczną przewagę, był krótki. Głównym zamierzeniem budowy pancernika „Dreadnought” było pokazanie innym krajom, że zadzieranie z Royal Navy jest nierozsądne, ale, tak jak już się zdarzało w przeszłości (na przykład gdy zbudowano HMS „Warrior” – pierwszy okręt pancerny z żelaznym kadłubem), Royal Navy nie doceniła chęci niemieckiej floty, która pragnęła utrzymać równowagę sił. Budowa tego pancernika rozpętała kolejny wyścig zbrojeń morskich i wkrótce floty największych państw zaczęły budować okręty podobne do tego brytyjskiego.
Do „Dreadnought” dołączyło szybko dziewięć kolejnych, prawie identycznych, okrętów. W pancernikach typu "Bellerophon" poprawiono kilka słabych punktów. Następnie zbudowano okręty typu "St. Vincent", "Neptune" i "Colossus". Typy "Neptune", "Colossus" i "Hercules" miały, w przeciwieństwie do „Dreadnought”, niesymetrycznie rozłożone wieże boczne (jedna wysunięta do przodu, jedna cofnięta) oraz dodatkową wieżę na dziobie w pozycji centralnej, co dawało dodatkowe dwa działa w salwie burtowej, aby utrzymać równą liczbę dział w stosunku do nowych amerykańskich pancerników typu "Florida", które miały wszystkie swoje wieże położone wzdłuż linii środkowej. Współczesna do tych okrętów konstrukcja niemiecka – pancerniki typu "Kaiser" z roku 1911 i poprzednie typy miały wieże boczne i ich salwa burtowa składała się z 8 dział.
W latach 1907–1912 „Dreadnought” służył jako okręt flagowy brytyjskiej Home Fleet. W 1910 roku na okręcie miało miejsce zdarzenie określane później jako „Dreadnought hoax”. Horace de Vere Cole, który przekonał Royal Navy do zaaranżowania wizyty na okręcie wraz z abisyńską rodziną królewską. W rzeczywistości „rodzina królewska” składała się z przyjaciół Cole'a, była między nimi młoda Virginia Woolf wraz z Bloomsbury Group. Cole wybrał akurat ten okręt, ponieważ był on najbardziej znanym symbolem brytyjskiej przewagi na oceanach.
W 1910 roku położono stępkę pod pierwszy okręt zwany "superdrednotem". Miał on działa kal. 343 mm. Okręty nowej generacji miały znacznie większe zdolności w porównaniu do dział kal. 305 mm, w które był wyposażony „Dreadnought” i jego bezpośredni następcy. To spowodowało spadek zainteresowania okrętem. Superdrednoty miały tą samą prędkość jak starsze pancerniki (21 węzłów), więc współpraca ze starszymi okrętami nie była problemem.
W porównaniu do nowszych pancerników „Dreadnought” miał słabą obronę przeciwtorpedową. Jego uzbrojenie przeznaczone do walki z niszczycielami składało się z dział kal. 76 mm. Aranżacja ich była tematem eksperymentów podczas prób morskich. Zaowocowały one ustawieniem 14 dział dookoła nadbudówki i kolejnych 10 zamontowanych parami na dachach głównych wież artyleryjskich. Nawet w 1906 roku działa te uchodziły za zbyt słabe do skutecznej obrony przeciw nowszym typom niszczycieli i wszystkie kolejne brytyjskie drednoty miały artylerię średnią złożoną z dział kal. 102 mm lub większego. Tak jak inne duże okręty z tego okresu, „Dreadnought” był wyposażony w sieci przeciwtorpedowe, ale zostały one usunięte na początku wojny, gdyż powodowały znaczny spadek prędkości, a poza tym mogły być przerwane przez torpedy wyposażone w przerywacze sieci.
W momencie wybuchu I wojny światowej w 1914 roku okręt był jednostką flagową brytyjskiej 4. Eskadry Bojowej (ang. Fourth Battle Squadron) służącej na Morzu Północnym i bazującym w Scapa Flow. Ironią jest to, że okręt skonstruowany do walki z wrogimi pancernikami, jedyną walkę stoczył z niemieckim okrętem podwodnym. Staranował i zatopił niemiecki U-29 18 marca 1915 roku. Stał się w ten sposób jedynym pancernikiem, który tego dokonał. Okręt na początku 1916 roku przebudowano i od maja służył jako okręt flagowy 3. Eskadry Bojowej bazującej w Sheerness nad Tamizą. Był częścią sił mających przeciwdziałać zagrożeniu ze strony niemieckich krążowników liniowych mogących ostrzeliwać Wielką Brytanię. W rezultacie okręt nie uczestniczył w bitwie jutlandzkiej, największej bitwie morskiej tej wojny. Pancernik wrócił do brytyjskiej Grand Fleet w marcu 1918 roku, wznawiając swoją rolę okrętu flagowego 4. Eskadry Bojowej, ale ta służba trwała tylko do lipca. Jak większość starych pancerników, okręt był wtedy w złym stanie z powodu stałych patroli na Morzu Śródziemnym i został umieszczony w rezerwie w Rosyth w lutym 1919 roku. „Dreadnought” wystawiono na aukcji 31 marca 1920 roku i został sprzedany na złom firmie T.W. Ward &amp; Company 9 maja 1921 roku za sumę £44 000. Został rozebrany w Inverkeithing, gdzie dotarł 2 stycznia 1923 roku.
Uzbrojenie.
W skład uzbrojenia okrętu wchodziło 5 dwudziałowych wież wyposażonych w działa kaliber 305 mm, oprócz tego 27 dział o kalibrze 76 mm oraz 5 wyrzutni torped o kalibrze 450 mm. Opancerzenie kształtowało się w następujący sposób: pokład – 76 mm, wieże – 279 mm, barbety – 279 mm, nadbudówka – 279 mm.
Znaczenie.
Kiedy Wielka Brytania wprowadzała do służby pierwszy nuklearny okręt podwodny, aby pokazać jak wiele zmienia się wraz z wejściem go do służby, został on nazwany „Dreadnought”. Z okazji rocznicy jego wodowania w 2006 roku otwarto na nim czasową ekspozycję w Royal Naval Museum, w Portsmouth.
Bibliografia.
Przegląd okrętów budowanych przed „Dreadnought”, napisany przez byłego Konstruktora Royal Naval.

</doc>
<doc id="851897" url="https://pl.wikipedia.org/wiki?curid=851897" title="Albany River Rats">
Albany River Rats

Albany River Rats – amerykański klub hokejowy z siedzibą w Albany działający w latach 1998-2010, występujący w rozgrywkach American Hockey League.
Jego bezpośrednim kontynuatorem jest nowo powstały klub Charlotte Checkers, zaś w 2010 w mieście Albany powstał klub Albany Devils.
Podlegał zespołom NHL: New Jersey Devils (1993–2006), Carolina Hurricanes (2006–2010) oraz Colorado Avalanche (2006–2007).

</doc>
<doc id="851903" url="https://pl.wikipedia.org/wiki?curid=851903" title="William Calley">
William Calley

William Calley, właśc. William Laws Calley Jr. (ur. 8 czerwca 1943 w Miami) – amerykański podporucznik, uczestnik wojny w Wietnamie, zbrodniarz wojenny odpowiedzialny za masakrę w Mỹ Lai.
Dowodził kompanią C 1. batalionu 20. Pułku Piechoty z 11. Brygady Piechoty w składzie 23 DP, która 16 marca 1968 dokonała mordu na kilkuset (podawane są najczęściej liczby 504 i 347 osób) cywilnych mieszkańcach wietnamskiej wioski Mỹ Lai.
Po ujawnieniu zbrodni Calley został postawiony przed sądem wojskowym i 31 marca 1971 skazany na karę dożywotniego więzienia za zabójstwo z premedytacją 22 osób. Dwa dni później został zwolniony z więzienia z polecenia prezydenta Nixona i umieszczony w areszcie domowym w Forcie Benning.
20 sierpnia 1971 sąd federalny skrócił wyrok do 20 lat więzienia, a w 1974 Calley został ułaskawiony przez prezydenta Geralda Forda.
Calley w czasie procesu konsekwentnie utrzymywał, że wypełniał rozkazy swojego kapitana, Ernesta Mediny, który zaprzeczył jednak wydaniu takiego rozkazu.
W 1971 opublikował swoją biografię.

</doc>
<doc id="851905" url="https://pl.wikipedia.org/wiki?curid=851905" title="Nawęd">
Nawęd



</doc>
<doc id="851907" url="https://pl.wikipedia.org/wiki?curid=851907" title="Shani Davis">
Shani Davis

Shani Earl Davis (ur. 13 sierpnia 1982 w Chicago) – amerykański łyżwiarz szybki, wielokrotny medalista olimpijski i mistrzostw świata oraz wielokrotny zdobywca Pucharu Świata.
Kariera.
Junior.
W wieku 16 lat Davis został zaproszony do Lake Placid, aby brać udział w programie dla młodych łyżwiarzy szybkich. Po roku treningu Davis zdecydował się spełnić swoje olimpijskie marzenia i przeniósł się do Marquette, aby poprawić swoje osiągnięcia. Chodził tam do Marquette Senior High School.
Punkt zwrotny.
Davis przeszedł z zawodów juniorskich do seniorskich w 2003. Został mistrzem Ameryki Północnej w lutym 2003 i zakwalifikował się na mistrzostwa świata w Göteborgu. Osiągnął tam jednak znacznie gorszy rezultat niż zazwyczaj, kończąc zawody na 16. miejscu.
W styczniu 2004 zdobył, po raz drugi z rzędu, mistrzostwo Ameryki Północnej. Davis ukończył na drugim miejscu mistrzostwa świata w wieloboju w Hamar. W marcu Shani zdobył złoty medal mistrzostw świata na dystansie 1500 m podczas mistrzostw świata na dystansach w Seulu.
Davis ustanowił trzy rekordy świata w 2005 - dwa z nich uzyskał w Salt Lake City. 9 stycznia 2005 podczas kwalifikacji do mistrzostw świata ustanowił rekord świata na dystansie 1500 m czasem 1:43,33. Miesiąc później Davis wygrał wielobojowe mistrzostwa świata. W listopadzie Davis poprawił kolejny rekord świata tym razem na dystansie 1000 m czasem 1:07,03. Davis uzyskiwał dobre czasy na tych dystansach, co pozwoliło mu automatycznie zakwalifikować się na igrzyska olimpijskie w Turynie, opuszczając zawody kwalifikacyjne. Za te osiągnięcia w 2005 po raz pierwszy w karierze został uhonorowany Nagrodą Oscara Mathisena.
Na igrzyskach olimpijskich w Turynie w 2006 roku, został pierwszym czarnoskórym mistrzem olimpijskim w konkurencji indywidualnej (1000 m) i czwartym czarnoskórym medalistą zimowych igrzysk olimpijskich. Zdobył także srebrny medal w biegu na 1500 m. Wywalczył mistrzostwo świata w wieloboju w latach 2005 i 2006, zdobył srebrny medal w 2004 i został mistrzem świata na dystansie 1500 m w 2004. Zwycięzca klasyfikacji generalnej Pucharu Świata w sezonie 2013/2014.
Zimowe Igrzyska Olimpijskie, Turyn 2006.
Turyn i kontrowersje z biegiem drużynowym.
Kolega z zespołu Shaniego, Chad Hedrick, chciał poprawić osiągnięcie Erica Heidena z igrzysk olimpijskich z 1980 i zdobyć sześć złotych medali na jednych igrzyskach. W programie znajdowało się pięć konkurencji indywidualnych, ale piątą była nowość, bieg drużynowy. Hendrick potrzebował dwóch innych łyżwiarzy do drużyny.
Shani stwierdził, że przyjechał na igrzyska olimpijskie startować tylko na dystansach 1000, 1500 i 5000 m, a ponieważ nigdy nie brał udziału w wyścigu drużynowym nie weźmie też udziału w nim podczas igrzysk. Decyzja ta doprowadziła do lekkiego zgrzytu w zespole Stanów Zjednoczonych. Hendrick stwierdził, że jeśli Shani jechałby z nimi to nikt by ich nie pokonał, nie rozumie jego decyzji, ale nie ma zamiaru go błagać, aby ten ją zmienił.
W sobotę 11 lutego skład USA został ogłoszony. Hedrick będzie jechał z Clayem Mullem i Charlsem Ryanem Leveillem w eliminacjach, oszczędzając weteranów KC Boutiette i Dereka Parrę na finały. Zaraz po ogłoszeniu składu prasa amerykańska wytykała Shaniemu, że jest samolubny i brak mu patriotyzmu. 
Marzenia Hedricksa o pięciu złotych medalach skończyły się 17 lutego. USA zostało wyeliminowane w ćwierćfinale pomimo tego, że uzyskali drugi pod względem szybkości czas ćwierćfinałów. Nowicjusz Leveille przekroczył linię mety razem z Hedrickiem, ale Boutiette nie potrafił utrzymać ich tempa.
Kontynuacja rywalizacji z Hendrickiem.
Po pokonaniu Hendricka na dystansie 1000 m, i zdobyciu złotego medalu, następnym dystansem, na którym się zmierzyli było 1500 m. Davis zdobył srebrny medal, a Hedrick brązowy. Złoty medal zdobył włoski łyżwiarz Enrico Fabris.
Wyścigi poolimpijskie (2006).
Davis wygrał zawody PŚ na dystansie 1000 m w Heerenveen czasem 1:08,91, zostając pierwszych łyżwiarzem szybkim który uzyskał czas poniżej 1:09 w Heerenveen, wygrał także klasyfikację generalną PŚ na dystansie 1000 m, pomimo że startował tylko w trzech z pięciu zawodów. 
Davis obronił tytuł wielobojowego mistrza świata na MŚ w Calgary, ustanawiając rekord świata w wieloboju zdobywając 145742 punktów.
W 2009 ponownie został laureatem Nagrody Oscara Mathisena.
Zimowe Igrzyska Olimpijskie, Vancouver 2010.
Podczas igrzysk w Vancouver, 16 lutego 2010 obronił tytuł z Turynu na dystansie 1000 m, a cztery dni później zdobył srebro na dystansie 1500 m.
Mistrzostwa świata w wieloboju sprinterskim 2011.
Po nieobecności na sprinterskich mistrzostwach w 2010 powrócił podczas MŚ w Heerenveen, zdobywając brązowy medal.
Mistrzostwa świata na dystansach 2011.
W 2011 roku Shani Davis został mistrzem świata na dystansie 1000 m oraz wicemistrzem świata na dystansie 1500 m. Na tych samych mistrzostwach zdobył również mistrzostwo w sztafecie. Drużyna amerykańska jako pierwsza w historii mistrzostw świata na dystansach pokonała Holendrów.

</doc>
<doc id="851908" url="https://pl.wikipedia.org/wiki?curid=851908" title="James Carter (muzyk)">
James Carter (muzyk)

James (Larry) Carter (ur. 3 stycznia 1969 w Detroit, USA) – amerykański muzyk jazzowy.
Carter urodził się i uczył grać w Detroit. Pochodził z bardzo muzykalnej rodziny. Pierwsze lekcje dawała mu matka, która śpiewała, grała na fortepianie i skrzypcach. Starszy brat Jamesa, Robert, grał na perkusji, drugi brat: Kevin - na gitarze, a siostry Virginia i Priscilla - na flecie i fortepianie. Jedną ze swoich płyt "Chasin' the Gypsy" (2000) nagrał z kuzynką: Reginą Carter, skrzypaczką jazzową. 
Jako młody człowiek uczestniczył w warsztatach muzycznych Blue Lake Fine Arts Camp organizowanych na terenie stanu Michigan. 
Jednym z jego nauczycieli był saksofonista tenorowy Donald Washington, Sr., założyciel grupy Bird-Trane-Sco-Now. Jako członek tej grupy Carter w 1986 nagrał płytę, która ukazała się w niewielkim nakładzie.
Po przenosinach do Nowego Jorku, od połowy lat 90. stał się aktywną postacią amerykańskiej sceny jazzowej. Koncertował, nagrywał ze znanymi muzykami i wydawał kolejne płyty grając głównie na saksofonach (altowym, tenorowym i barytonowym), flecie i klarnecie basowym.
Nagrany w 1993 w Japonii album "JC On The Set", to płyta na której Carter po raz pierwszy wystąpił w roli lidera własnego zespołu.
Na sesje nagraniowe zapraszali go m.in. Cyrus Chestnut, Wynton Marsalis. Nagrywał jako członek Mingus Big Band, Lester Bowie's New York Organ Ensemble, w zespołach Juliusa Hemphilla (uczestnicząc np. w nagraniach jego płyty "The Fat Man And The Hard Blues"). Nagrywał też z awangardowym saksofonistą Frankiem Lowe. Był jednym z muzyków, których zaproszono do nagrania płyty "Tough Young Tenors".
Przez trzy kolejne lata wygrywał w plebiscycie krytyków magazynu Down Beat w kategorii saksofon barytonowy.
Swój pierwszy saksofon altowy otrzymał mając jedenaście lat. Obecnie posiada kilkadziesiąt różnych instrumentów (w tym m.in. 5 różnych modeli saksofonów P. Mauriat, której to firmy od 2006 jest "firmowym" muzykiem).
James Carter w 2000 występował m.in. na Warsaw Summer Jazz Days.

</doc>
<doc id="851914" url="https://pl.wikipedia.org/wiki?curid=851914" title="Binghamton Senators">
Binghamton Senators

Binghamton Senators – drużyna hokejowa grająca w American Hockey League w dywizji wschodniej, konferencji wschodniej. Drużyna ma swoją siedzibę w Binghamton w Stanach Zjednoczonych. Drużyna podlega zespołowi Ottawa Senators (NHL) i współpracuje z Elmira Jackals (ECHL).

</doc>
<doc id="851917" url="https://pl.wikipedia.org/wiki?curid=851917" title="Self">
Self



</doc>
<doc id="851918" url="https://pl.wikipedia.org/wiki?curid=851918" title="Obca ziemia">
Obca ziemia

Obca ziemia, tytuł oryg. Pardes – indyjski dramat miłosny z elementami musicalu, filmu obyczajowego i rodzinnego. Został wyreżyserowany przez Subhash Ghai w 1997 roku. W rolach głównych występują Shah Rukh Khan i Amrish Puri. Tematem filmu jest starcie się dwóch światów: obczyzny i ojczyzny, wartości zamerykanizowanego świata indyjskich emigrantów i tradycyjnych wartości hinduskich. Na tym tle rozwija się miłość głównych bohaterów wyrażana też w piosenkach i tańcu.
Fabuła.
Pardes. Obczyzna to amerykańska ziemia dla Hindusa Kishorilala (Amrish Puri), który ze smutkiem patrzy, że ceną za zdobyte tu bogactwo staje się amerykanizacja jego syna, Rajiva. Nie może pogodzić się z tym, że jego syn z dnia na dzień staje się coraz bardziej obcy swoim indyjskim korzeniom, wartościom przodków, więc wpada na pomysł, aby z przyjacielem z dzieciństwa zaaranżować w Indiach jego ślub z prostą dziewczyną z indyjskiej wioski, z Gangą. Tych dwoje młodych ludzi to dwa odległe światy- mężczyzna zepsuty pieniędzmi, romansami, alkoholem i zabawą i niewinna dziewczyna tęskniąca za tym jedynym, który stanie się ukochanym mężem i ojcem jej dzieci. Ma ich połączyć ze sobą, oswoić, przekonać do siebie adoptowany syn Kishorilala, Arjun (Shah Rukh Khan), przez niektórych w rodzinie traktowany jako ktoś gorszy, na poły służący. Spełniając swoją misję Arjun zakochuje się w Gandze.

</doc>
<doc id="851928" url="https://pl.wikipedia.org/wiki?curid=851928" title="Ultra Violet">
Ultra Violet

Ultra Violet, właśc. Isabelle Collin Dufresne (ur. 6 września 1935 w La Tronche, Grenoble, zm. 14 czerwca 2014 w Nowym Jorku) – francusko-amerykańska artystka, pisarka i jedna z muz Andy’ego Warhola. 
Pochodząca z bogatej rodziny francuskiej, artystka okazała się autentyczną rzeczniczką Warhola; zawdzięczamy jej drobiazgowy opis czasu, jaki spędziła u jego boku w słynnej Fabryce. Książka Ultra Violet "15 minut sławy. Moje lata z Andy Warholem" (wydana także w Polsce – 86 Press, 1992) przynosi wiele szczegółów z życia artysty.

</doc>
<doc id="851929" url="https://pl.wikipedia.org/wiki?curid=851929" title="John Key">
John Key

John Phillip Key (ur. 9 sierpnia 1961 w Auckland) – nowozelandzki polityk, premier Nowej Zelandii od 19 listopada 2008 do 12 grudnia 2016, lider Partii Narodowej od 27 listopada 2006 do 12 grudnia 2016. Lider opozycji w latach 2006–2008.
Młodość i edukacja.
John Key urodził się w Auckland w 1961. Jego ojciec, George Key zmarł na atak serca w 1967, pozostawiając rodzinę w długach. Key i jego dwie siostry byli wychowywani przez matkę – imigrantkę, austriacką Żydówkę, Ruth Key (z domu Lazar). Dzieciństwo i młodość spędził w Christchurch. Uczęszczał tam do "Burnside High School".
W 1981 ukończył handel (licencjat) na "University of Canterbury" w Christchurch. Studiował również zarządzanie na Harvard University, którego jednak nie ukończył.
John Key w 1984 poślubił swoją żonę, Bronagh, którą poznał w czasie nauki w "Burnside High School". Ma dwoje dzieci, Stephie i Maxa. Mieszka wraz z rodziną w Auckland.
Kariera zawodowa.
Jego pierwszą pracą było stanowisko rewidenta w firmie "McCulloch Menizies" w 1982. Następnie przez dwa lata był menedżerem w firmie odzieżowej "Lane Walker Rudkin" w Christchurch. Później został handlowcem ds. wymiany walut w firmie "Elders Finance". W 1988 rozpoczął pracę w "Bankers Trust" w Auckland.
W 1995 Key rozpoczął pracę jako bankier dla "Merill Lynch" w Singapurze. W tym samym roku awansował na jej szefa ds. wymiany walut z siedzibą w Londynie. Przez współpracowników był nazywany w tym czasie "„roześmianym zabójcą”", z powodu utrzymywania dobrego nastroju w czasie decyzji o zwalnianiu tysięcy pracowników w wyniku rosyjskiego kryzysu finansowego w 1998. W latach 1999–2001 Key wchodził w skład Komitetu Wymiany Walut Systemu Rezerwy Federalnej USA.
Kariera polityczna.
W 2001 Key powrócił do Nowej Zelandii, rozpoczynając swoją karierę polityczną. W wyborach parlamentarnych w 2002, z przewagą 1,6 tysiąca głosów, zdobył mandat z okręgu Helensville, który wydzielono rok wcześniej z północno-zachodniej części okręgu Auckland. W sierpniu 2004 został rzecznikiem Partii Narodowej ds. finansowych. W wyborach w 2005 uzyskał reelekcję z przewagą już 12,8 tysiąca głosów. W hierarchii partyjnej awansował na czwarte miejsce, m.in. dzięki swym zasługom w czasie kampanii wyborczej.
Po rezygnacji z przewodnictwa partii przez Dona Brasha 23 listopada 2006, Key zgłosił swoją kandydaturę na to stanowisko. 27 listopada 2007 został wybrany nowym liderem Partii Narodowej, stając się jednocześnie liderem opozycji w parlamencie. Jego zastępcą został Bill English.
W swoim inauguracyjnym przemówieniu 28 listopada 2006 Key zwrócił się do najniższych warstw społecznych, obiecując im stworzenie możliwości rozwoju. W lutym 2007 zobowiązał swoją partię do zapewnienia posiłków najbiedniejszym szkołom w Nowej Zelandii. Jako lider Partii Narodowej, Key zajął bardziej centrową pozycję niż jego poprzednik.
W maju 2007 Key poparł kontrowersyjną ustawę "Child Discipline Bill", która zakazywała stosowania jakichkolwiek kar cielesnych wobec dzieci, mimo że większość społeczeństwa była jej przeciwna. W lipcu 2008 Key znalazł się po raz pierwszy na liście najbogatszych osób tygodnika "National Business Review". Jego majątek wyceniono na 50 mln dolarów nowozelandzkich.
Premier.
W wyborach parlamentarnych 8 listopada 2008 John Key, z numerem 1 na partyjnej liście, po raz trzeci z rzędu został wybrany do Izby Reprezentantów z okręgu Helensville. Partia Narodowa odniosła w wyborach zwycięstwo, zdobywając 45,5% głosów i 59 miejsc w 122-osobowym parlamencie. Pokonała w ten sposób, pozostającą od 9 lat u władzy Partię Pracy premier Helen Clark (43 mandaty). Partia Narodowa już przed wyborami zawarła porozumienie koalicyjne z partią ACT (5 mandatów) oraz United Future (1 mandat).
W swoim zwycięskim przemówieniu Key stwierdził, iż obywatele Nowej Zelandii głosowali za zmianą i nową nadzieją. Zapowiedział przywrócenie dynamiki nowozelandzkiej gospodarce poprzez obniżkę podatków oraz inwestycje milionów dolarów w drogi, szkoły oraz szerokopasmowy internet. Key zapowiedział stworzenie gabinetu w ciągu najbliższych 10 dni.
Premier elekt porozumiał się w sprawie utworzenia wspólnego rządu z partią ACT, United Future oraz Māori Party. 16 listopada 2008 cztery partie podpisały porozumienie koalicyjne. 17 listopada Key ogłosił skład swojego rządu, w którym znalazło się 20 ministrów.
19 listopada 2008 John Key oraz członkowie jego gabinetu zostali oficjalnie zaprzysiężeni na stanowiskach. Premier objął w swoim rządzie dodatkowo funkcję ministra turystyki. 20 listopada 2008 premier Key udał się w swoją pierwszą podróż zagraniczną, na szczyt przywódców państw APEC w Peru.
W wyborach parlamentarnych 26 listopada 2011 Partia Narodowa odniosła kolejne zwycięstwo, zdobywając 59 mandatów w 120-osobowym parlamencie, a John Key zachował stanowisko szefa rządu. W wyborach parlamentarnych we wrześniu 2014 Partia Narodowa zdobyła 60 mandatów, a premier Key raz jeszcze utrzymał stanowisko.
5 grudnia 2016 ogłosił swoją rezygnację ze stanowiska jako powód podając względy osobiste. 12 grudnia 2016 nowym liderem Partii Narodowej został wybrany wicepremier Bill English, który tego samego dnia został także zaprzysiężony na stanowisku szefa rządu.

</doc>
<doc id="851931" url="https://pl.wikipedia.org/wiki?curid=851931" title="Scott Dreier">
Scott Dreier

Scott Dreier (ur. 1 sierpnia 1968) – amerykański aktor dubbingowy, najbardziej znany za podkładanie głosu postaci Knuckles the Echidna w grach "Sonic Adventure 2", "Sonic Heroes", "Sonic Battle" oraz "Sonic Advance 3". Użyczył głosu także w grze "Call of Cthulhu: Dark Corners of the Earth". Zagrał również gościnnie w serialu "" w odcinku „Maddie na statku” jako Herold Harold.
Dreier jest również piosenkarzem.

</doc>
<doc id="851932" url="https://pl.wikipedia.org/wiki?curid=851932" title="Deutsches Institut für Normung">
Deutsches Institut für Normung

Deutsches Institut für Normung e. V. (w skrócie DIN) ("Niemiecki Instytut Normalizacyjny") – stowarzyszenie z siedzibą w Berlinie, założone w 1917 roku. 
DIN jest organizacją odpowiedzialną za prace instytucji normalizujących w Niemczech i jest ich przedstawicielem w ogólnoświatowych i europejskich organizacjach normalizujących. Status ten zatwierdzony został w umowie z Republiką Federalną Niemiec 5 czerwca 1975 roku.

</doc>
<doc id="851936" url="https://pl.wikipedia.org/wiki?curid=851936" title="Ford Edge">
Ford Edge

Ford Edge – samochód osobowy typu SUV klasy średniej, a następnie klasy wyższej produkowany pod amerykańską marką Ford od 2006 roku. Od 2023 roku produkowana jest trzecia generacja modelu.
Pierwsza generacja.
Ford Edge I został zaprezentowany po raz pierwszy w 2005 roku.
Po prezentacji pierwszych informacji z końcem 2005 roku, pojazd zadebiutował oficjalnie podczas targów motoryzacyjnych w Detroit w styczniu 2006 roku. Wówczas północnoamerykański oddział Forda przedstawił nowego, średniej wielkości SUV-a opracowanego z myślą o lokalnym rynku.
Samochód wypełnił lukę pomiędzy modelami Escape a Explorer, charakteryzując się zaokrągloną, masywną sylwetką. Przód zdobiły charakterystyczne reflektory z wcięciami w stylu innych modeli marki, a atrapa chłodnicy zyskała chromowane poprzeczki.
Samochód został zbudowany na płycie podłogowej amerykańskiego modelu Fusion o nazwie "CD3", dzieląc z nim wiele rozwiązań technicznych i podzespołów podwozia.
Deska rozdzielcza została upodobniona we wzornictwie do innych debiutujących wówczas modeli Forda w północnoamerykańskiej ofericie, wyróżniając się srebrnymi panelami. Kabina pasażerska została zoptymalizowana swoją aranżacją pod walory transportowe, oferując m.in. dzieloną składaną kanapę tylnego rzędu siedzeń, jak i płaską podłogę.
Lifting.
W lutym 2010 roku Ford Edge I przeszedł gruntowną modernizację. Pojawił się zupełnie nowy pas przedni, z większą chromowaną atrapą chłodnicy, a także innym kształtem zderzaków i mniejszymi, bardziej podłużnymi reflektorami. Zmienił się także format tylnych lamp, z czerwonym wypełnieniem, a także wprowadzono nowe kolory malowania nadwozia.
Wraz z restylizacją oferta Forda Edge została wzbogacona o wariant Sport, który pod kątem wizualnym odróżnił m.in. pakiet nakładek na zderzaki i progi, większe alufelgi z niskoprofilowanymi oponami, a także ciemniejsze wkłady reflektorów. Samochód napędzał zapożyczony z modelu Mustang 3,7-litrowy silnik V6 o mocy 305 KM.
Druga generacja.
Ford Edge II został zaprezentowany po raz pierwszy w 2014 roku.
Studyjną zapowiedzią drugiej generacji Forda Edge było bliskie formy produkcyjnej studium zaprezentowane podczas targów motoryzacyjnych w Los Angeles w 2013 roku.
W przeciwieństwie do poprzednika, druga generacja Edge powstała jako samochód globalny, realizujący strategię "One Ford". Pojazd został zbudowany na nowej modułowej płycie podłogowej pochodzącej od osobowego modelu Mondeo/Fusion. Deskę rozdzielczą zapożyczono z kolei oferowanych w Europie minivanów S-Max/Galaxy.
W stosunku do poprzednika, druga generacja Forda Edge zyskała usztywnione nadwozie, a także przeprojektowaną konstrukcję przedniego zawieszenia. Masywniejsze nadwozie przyozdobiła charakterystyczna, sześciokątna atrapa chłodnicy, a tylne lampy połączyła listwa LED tworząca z nimi jedną całość.
Ford Egde II trafił do sprzedaży zarówno z napędem na jedną, jak i obie osie. Prześwit pojazdu wyniósł 193 mm i jest mniejszy niż w stosunku do pozycjonowanej niżej Kugi/Escape. Specjalnie dla rynku europejskiego, konstruując gamę jednostek napędowych uwzględniono także silniki wysokoprężne.
Ford Edge w wariancie sprzed modernizacji oferowany był w dwóch wersjach stylizacyjnych: usportowionej – Sport oraz luksusowej – Vignale. Wersja Sport posiadała usztywnione zawieszenie oraz bardziej masywne zderzaki, z tyłu zaś pojawiają się trapezoidalne atrapy końcówek układu wydechowego.
Restylizacje.
W czerwcu 2018 roku samochód przeszedł gruntowną modernizację, która objęła głównie wygląd nadwozia. W jej ramach całkowicie zmieniono wygląd przedniej części nadwozia, która zyskała niżej osadzony i bardziej zaokrąglony wlot powietrza, a także węższe, agresywniej ukształtowane reflektory. Tylne lampy przemodelowano, rozdzielając je i nadając im nowe wypełnienie w technologii LED.
Przy okazji restylizacji Ford Edge II, gamę wariantów specjalnych poszerzył także topowy, sportowy model ST. Pod kątem wizualnym wyróżniły go alufelgi oraz atrapa chłodnicy malowane na fortepianową czerń, sportowe zderzaki i poczwórna końcówka wydechu, z kolei jednostką napędową stał się 335-konny silnik benzynowy.
W październiku 2020 roku Ford Edge II wyłącznie w wariancie amerykańskim przeszedł drugą, tym razem ograniczającą się wyłącznie do deski rozdzielczej restylizację. Dotychczasowy projekt konsoli centralnej zastąpiono rozległym, 12-calowym ekranem dotykowym zastępującym funkcje nie tylko radia, nawigacji czy systemy inforozrywki, jak i klimatyzacji, adaptując ten projekt z takiego samego rozwiązania wdrożonego w 2019 roku w Chinach.
Sprzedaż.
Ford Edge II powstał jako samochód dla rynków globalnych. Poza rynkiem amerykańskim, meksykańskim i kanadyjskim, samochód skierowano także do sprzedaży w Europie. Premiera na tym rynku miała miejsce podczas Paris Motor Show jesienią 2014, jednak sprzedaż ruszyła tutaj dopiero półtora roku później - na początku 2016 roku.
Duży SUV Forda trafił do sprzedaży także na licznych rynkach Ameryki Południowej, jak Chile, Brazylia czy Argentyna, z kolei w połowie 2018 roku samochód wzbogacił ofertę w Australii i Nowej Zelandii, gdzie otrzymał nazwę Ford Endura i zastąpił lokalny model Territory.
W lipcu 2019 roku Ford Edge został wycofany ze sprzedaży w Wielkiej Brytanii z powodu symbolicznej sprzedaży. W 2020 roku pojawiły się informacje, że podobne kroki producent może rozważać na pozostałych europejskich rynkach, również z powodu bardzo małej popularności. Miejsce Edge'a częściowo zastąpiła większa niż dotychczas Kuga trzeciej generacji, która trafiła do salonów wiosną 2020 roku. Sprzedaż modelu była systematycznie ograniczana aż do 2021 roku, kiedy to wygaszono sprzedaż Edge w Europie.
Jesienią 2020 roku australijski wariant pod nazwą Ford Endura zniknął z rynku po zaledwie 2 latach obecności z powodu niewielkiego popytu, nie otrzymując następcy. Kilka miesięcy wcześniej prace nad następcą modelu na rynkach globalnych anulowano globalnie.
Wersje wyposażeniowe.
Europa
USA
Wersja chińska.
Ford Edge II został zaprezentowany po raz pierwszy w 2014 roku.
Specjalnie z myślą o rynku chińskim Ford opracował specjalną, lokalną odmianą modelu Edge charakteryzującą się innymi wymiarami nadwozia. Pojazd stał się dłuższy, a także otrzymał bardziej kanciasty kształt tylnej części nadwozia podyktowaną dodatkowym, trzecim rzędem siedzeń dla dwóch pasażerów.
W stosunku do rynków globalnych, chiński Ford Edge zyskał okrojoną gamę silników składającą się z czterocylindrowego silnika benzynowego o pojemności 2 litrów i mocy 245 KM oraz mocniejszego V6 o pojemności 2,7-litra i mocy 329 KM. Samochód trafił do sprzedaży pół roku po debiucie, charateryzując się dostepnością zarówno z napędem przednim, jak i AWD.
Restylizacje.
W lipcu 2019 roku chiński wariant Forda Edge został upodobniony do globalnego modelu, zyskując nowy wygląd przedniej części nadwozia z większym wlotem powietrza, a także przeprojektowanymi tylnymi lampami oraz przemodelowanym zderzakiem z imitacją podwójnych końcówek wydechu. Ponadto, z oferty w Chinach wycofano manualną przekładnię biegów wyłącznie na rzecz automatycznej, ośmiobiegowej.
Przy okazji upodobnienia chińskiego Edge'a do wersji globalnej po liftingu, Ford zdecydował się wprowadzić dedykowany dla lokalnej odmiany nowy projekt deski rozdzielczej. Dotychczasowy układ przyrządów zastąpiono dużym, rozległym dotykowym wyświetlaczem o wertykalnym formacie i przekątnej 12,8-cala, pozwalając na sterowanie nie tylko systemem multimedialnym, ale i klimatyzacją.
Półtora roku po debiucie zmodernizowanego Forda Edge II w Chinach, specjalnie dla tego rynku w grudniu 2020 roku opracowano model po drugiej, rozleglejszej modernizacji, przy okazji której dokonano korekty nazwy na Ford Edge Plus. Samochód zyskał przeprojektowany pas przedni z większą, chromowaną atrapą chłodnicy i przemodelowanym zderzakiem, a także zmodyfikowano tylną część nadwozia z dużą, chromowaną listwą.
Przy okazji drugiej restylizacji, Ford Edge Plus zyskał zupełnie nowy projekt deski rozdzielczej, którym upodobniono go do nowszych konstrukcji debiutujących w międzyczasie w Chinach. Deskę rozdzielczą zdominowały dwa wyświetlacze przejmujące kolejno funkcję zegarów oraz ekranu multimedialnego, łącznie charakteryzując się przekątną 21 cali. Nowa deska rozdzielcza zyskała panele ze skóry i wstawki z aluminium, a także oświetlenie ambientowe.
Trzecia generacja.
Ford Edge III został zaprezentowany po raz pierwszy w 2023 roku.
Po 9 latach rynkowej obecności Ford zmienił dotychczasową koncepcję Edge'a, z modelu opracowanego przez amerykańską centralę dla rynków globalnych do konstrukcji powstałej pod nadzorem chińskiego oddziału dla lokalnych potrzeb. Trzecia generacja przeszła kompleksową metamorfozę względem poprzednika, zyskując wyraźnie dłuższe, 5-metrowe nadwozie, a także ostrzejsze i smuklejsze proporcje z charakterystycznym wytłoczeniem przerywającym linię szyb.
Pas przedni zdominował obszerny wlot powietrza z listwą LED łaczącą reflektory w kształcie bumerangów. Oparcie na platformie współdzielonej z modelami Evos i Mondeo pozwoliła na wygospodarowanie obszerniejszego nadwozia mogącego pomieścić do 3 rzędów siedzeń z przestrzenią dla 6 lub 7 pasażerów. Deska rozdzielcza została utrzymana z kolei w typowym dla chińskich modeli Forda wzornictwie, z dużą taflą zintegrowanych ze sobą wyświetlaczy ciągnących się od fotelu kierowcy, przez konsolę środkową, aż do pasażera. W czasie gdy cyfrowe zegary mają przekątną 12,3 cali, tak kolejny moduł ma 27 cali.
Do napędu Forda Edge'a L wykorzystany został turbodoładowany, czterocylindrowy silnik benzynowy o pojemności 2 litrów i mocy 250 KM. Ponadto przewidziano także odmianę hybrydową typu plug-in, która opierając się o ten sam silnik 2.0 rozwija łączną moc 271 KM. Oba warianty napędowe sprzężono wyłącznie z automatyczną skrzynią biegów.
Sprzedaż.
Ford Edge L otrzymał dodatkową literę w nazwie dla odróżnienia od równolegle oferowanego w momencie debiutu, starszego Edge'a Plus wywodzącego się z poprzedniej generacji modelu. Samochód opracowany został z myślą o wewnętrznym rynku chińskim, bez planów na eksport na rynkach globalnych, wycofując tym samym stamtąd model Edge z gamy.

</doc>
<doc id="851946" url="https://pl.wikipedia.org/wiki?curid=851946" title="Salman Farsi">
Salman Farsi



</doc>
<doc id="851949" url="https://pl.wikipedia.org/wiki?curid=851949" title="Kościół św. Wincentego à Paulo w Krakowie">
Kościół św. Wincentego à Paulo w Krakowie

Kościół św. Wincentego a Paulo – zabytkowy, neogotycki, konwentualny kościół rzymskokatolicki misjonarzy Wincentego a Paulo. Znajduje się przy ulicy św. Filipa 17-19 na Kleparzu w Krakowie.
Historia.
Na miejscu obecnego kościoła stał niegdyś kościół św. Filipa i św. Jakuba wzmiankowany w dokumentach w 1373 r. Zniszczył go pożar w 1528 r., po odbudowie ponownego zniszczenia dokonali Szwedzi w 1655 r. Odbudowaną ze zniszczeń wojennych świątynię konsekrował w 1667 r. biskup Mikołaj Oborski. Ten kościół zniszczył kolejny pożar jaki wybuchł w 1755 r., po raz kolejny został odbudowany, przetrwał do końca XVIII wieku, w 1801 r. na polecenie władz austriackich został zburzony. Plac po kościele przez kilka lat był używany jako tymczasowy cmentarz komunalny. W 1861 r. na teren Kleparza sprowadzili się księża Misjonarze. Dwa lata później stali się właścicielami parceli przy ulicy św. Filipa.
Obecny kościół zbudowano według projektów Filipa Pokutyńskiego w latach 1875–1877 nawiązując do wzorów włoskiego trecenta. Ołtarz główny został sprowadzony z Wiednia. Uroczystej konsekracji kościoła dokonał 2 września 1877 r. arcybiskup Lodovico Jacobini nuncjusz apostolski w Wiedniu.
W latach 1911–1912 kościół został rozbudowany według projektu Jana Sas Zubrzyckiego, przedłużono wówczas prezbiterium, wybudowano nową zakrystię łącząc ją z klasztorem oraz kaplicę Matki Bożej z Lourdes. Ponowna konsekracja odbyła się 1 listopada 1912 r., dokonał jej Kacper Słomiński wizytator zgromadzenia księży Misjonarzy. Kościół raz jeszcze w 1936 r. po zmianie wystroju konsekrował biskup Stanisław Rospond.
Wnętrze.
Obecny ołtarz główny wykonano w 1935 r. według projektu Franciszka Mączyńskiego z białego marmuru i alabastru, we wnękach umieszczono drewniane figury Serca Jezusa oraz świętych Piotra i Pawła.
W lewym ołtarzu bocznym znajdują się rzeźby św. Wincentego a Paulo oraz świętych Antoniego i Józefa.
W ołtarzu bocznym po prawej stronie umieszczono barokowy obraz z 1700 r. Chrystusa Ukrzyżowanego zwanego Milatyńskim. Został on sprowadzony z Rzymu do Milatyna Nowego koło Lwowa, od 1747 r. znajdował się w kościele karmelitów bosych w Milatynie. W 1755 r. ogłoszono wizerunek Chrystusa cudownym. Do Krakowa trafił w 1945 r., początkowo został umieszczony w klasztorze Misjonarzy w 1976 r. przeniesiono go do kościoła i umieszczono w ołtarzu. Kratę zamykającą ołtarz zaprojektował Wiktor Zin.
W latach 1934–1936 w kaplicy Matki Bożej z Lourdes nowy ołtarz w kształcie groty z Lourdes zaprojektował Franciszek Mączyński. Znajduje się w nim figura Matki Boskiej ciesząca się wśród krakowian wielką czcią sprowadzona z Lourdes w 1889 r.
Kościół posiada neogotyckie stalle i ambonę z 1883 r., witraże były wykonywane w Wiedniu w 1877 r., oraz w Krakowie w 1912 r., na jednym z nich wizerunek patrona kościoła św. Wincentego a Paulo.

</doc>
<doc id="851959" url="https://pl.wikipedia.org/wiki?curid=851959" title="Ulica Rolna w Warszawie">
Ulica Rolna w Warszawie

Ulica Rolna – ulica w warszawskich dzielnicach Mokotów i Ursynów.
Historia.
Ulica Rolna prowadziła od 1939 na południe od alei Wilanowskiej. W latach 60. przedłużono ją do Lasu Kabackiego. W następstwie budowy osiedla bloków mieszkalnych Ursynów ulica została podzielona na kilka odcinków.
Przebieg.
Ulica składa się z dwóch odległych od siebie odcinków:

</doc>
<doc id="851960" url="https://pl.wikipedia.org/wiki?curid=851960" title="Mosad">
Mosad

Mosad, Instytut do spraw Wywiadu i Zadań Specjalnych (hebr. המוסד למודיעין ולתפקידים מיוחדים, "Ha-Mosad le-Modi’in u-le-Tafkidim Mejuchadim") – izraelska agencja wywiadowcza odpowiedzialna m.in. za gromadzenie politycznych, technicznych, gospodarczych danych wywiadowczych poza granicami kraju, formalnie utworzona 1 kwietnia 1951 jako Instytut Koordynacji. Obecną nazwę nadano w 1963.
Utworzenie służb specjalnych w Izraelu.
Po uzyskaniu niepodległości przez Izrael w maju 1948 ciągłe niebezpieczeństwo ze strony sąsiednich wrogich państw arabskich zmusiło przywódców żydowskich do szybkiego utworzenia służb specjalnych. W maju 1948 utworzony został wywiad wojskowy – Departament Wydziału Operacyjnego Sztabu Generalnego nazwany w 1951 Aman, zaś w następnym miesiącu utworzono Służbę Bezpieczeństwa Wewnętrznego znaną pod nazwą Szin Bet lub Szabek. Wywiad cywilny powstał w maju 1948. Wydział Polityczny przy Ministerstwie Spraw Zagranicznych zajmował się gromadzeniem danych wywiadowczych poza granicami Izraela do 1951.
Utworzenie Mosadu.
W wyniku sporów odnośnie celu, w jakim Wydział Polityczny powinien być wykorzystywany, oraz interwencji ówczesnego szefa wydziału politycznego, Borysa Guriela, u premiera Dawida Ben-Guriona, który następnie zażądał generalnej reorganizacji struktur wywiadu, wydział polityczny został wyjęty ze struktury ministerstwa spraw zagranicznych i przemianowany na Instytut Koordynacji ("Ha-Mosad le-te’um") i oddany pod kontrolę premierowi. Początki działalności Mosadu ograniczały się głównie do działań wywiadowczych za pomocą poszczególnych agentów działających przy konsulatach i ambasadach Izraela w głównych państwach świata. Zadaniami specjalnymi zajmowała się Jednostka 131, podlegająca jeszcze wtedy wywiadowi wojskowemu, a dokładnie Sztabowi Głównemu Sił Obronnych Izraela.
W następnych latach działalności, dzięki swym dokonaniom, Mosad uzyskał pozycję najbardziej efektywnej i znanej, obok KGB i CIA, służby wywiadowczej na świecie.
Sukcesy Mosadu.
Zdobycie tajnego referatu Nikity Chruszczowa.
Zdobycie tajnego referatu Nikity Chruszczowa, wygłoszonego na XX Zjeździe Komunistycznej Partii Związku Radzieckiego w lutym 1956 roku, przypisywane jest Mosadowi. Niektórzy autorzy wskazują jednak, że dokonał tego Szin Bet (izraelska Służba Bezpieczeństwa Wewnętrznego), a Mosad próbował jedynie przywłaszczyć sobie ten sukces. W rzeczywistości referat Chruszczowa do ambasady izraelskiej w Warszawie przyniósł w połowie marca 1956 roku Wiktor Grajewski, który dokument ten z klauzulą „ściśle tajne” pożyczył na kilka godzin od sekretarki Edwarda Ochaba – Łucji Baranowskiej.
Uprowadzenie Adolfa Eichmanna.
Kolejnym sukcesem Mosadu okazało się porwanie z Argentyny SS-Obersturmbannführera Karla Adolfa Eichmanna. Adolf Eichmann, były oficer SS, pod koniec II wojny światowej dostał się do amerykańskiego obozu, z którego wkrótce zbiegł i następnie przedostał się do Argentyny, prawdopodobnie za pomocą tajnej organizacji "Odessa", tam żyjąc pod fałszywym nazwiskiem jako Ricardo Klement. Po długim poszukiwaniu został wytropiony przez agentów Mosadu. "Operacja Eichmann" była tak ważna dla kierownictwa Mosadu (i nie tylko), że sam ówczesny szef Mosadu Isser Harel osobiście wybrał ponad 30 agentów do wykonania akcji oraz przybył do Argentyny, by ją na miejscu nadzorować.
Adolfa Eichmanna porwano 11 maja 1960 spod jego domu w jednej z dzielnic Buenos Aires. Następnie 20 maja 1960 Eichmann w przebraniu pracownika izraelskich linii lotniczych "El-Al" i pod wpływem narkotyków został przewieziony specjalnym samolotem do Izraela, gdzie stanął przed sądem za zbrodnie (Holocaust) dokonane na narodzie żydowskim (i nie tylko) podczas II wojny światowej.
Mosad w wojnie sześciodniowej.
W 1963 kierownictwo nad Mosadem przejął Me’ir Amit, który dążył do przekształcenia organizacji w nowoczesną agencję wywiadowczą. Nowy szef postanowił, że główne wysiłki Mosadu skoncentrują się na rzeczy, którą uważał za najważniejszą, tj. na pozyskiwaniu danych wojskowych i politycznych o krajach arabskich, m.in. Egipcie, Syrii, Jordanii i Iraku. Okazało się to bardzo trafną decyzją. Mosad i wywiad wojskowy Aman kierowane podczas wojny przez Amita oraz zbierane dane wywiadowcze na temat ruchów i poczynań wojsk arabskich przed wojną i podczas jej trwania były najważniejszymi czynnikami sprawczymi przygniatającego zwycięstwa Izraela w wojnie sześciodniowej w 1967. Porzucenie tej koncepcji przez następcę Me’ira Amita, Cewiego Zamira, okazało się fatalne w skutkach dla całego Izraela, Mosadu oraz Amanu podczas wojny Jom Kipur. Służby wywiadowcze nie wykryły przygotowań Arabów do ataku, Mosad nie potrafił przewidzieć, że Egipcjanie sforsują Kanał Sueski, ani ocenić wartości ich siły bojowej.
Operacja Plumbat.
Na szczególną uwagę zasługuje akcja Mosadu pod kryptonimem "operacja Plumbat" (1968), której celem było zdobycie uranu potrzebnego do produkcji izraelskiej bomby atomowej. Akcja polegała na przejęciu ładunku 200 ton tlenku uranu przewożonego statkiem towarowym „Scheersberg A” z Antwerpii do Palermo i zakończyła się całkowitym sukcesem. Cała historia akcji kradzieży uranu przez Mosad wyszła na jaw po aresztowaniu jednego z agentów Mosadu w Norwegii. Ta nielegalna, niezgodna z prawem międzynarodowym akcja, pozwoliła Izraelowi uzyskać miano nuklearnego mocarstwa światowego.
Operacja Thunderbolt.
Przeprowadzona w 1976 przez Mosad "operacja Thunderbolt", zwana również operacją Entebbe, polegająca na uwolnieniu zakładników z rąk terrorystów, pokazała, jak profesjonalnie działa izraelski wywiad. Mosad zgromadził dane poprzez niezwykłe rozpoznanie taktyczne, przesłuchując kilku zakładników zwolnionych przez terrorystów, a użycie takiego samego samochodu, jakim jeździł prezydent Ugandy, okazało się całkowitym zaskoczeniem. Podczas ataku grupy specjalnej Sajjeret Matkal w nocy z 3 na 4 lipca 1976 zginęło 4 z 94 zakładników. Izraelczycy stracili jednego człowieka, dowódcę oddziału szturmowego (płk. Jonatana Netanjahu – starszego brata Binjamina), śmierć poniosło 6 terrorystów i 20 żołnierzy ugandyjskich. Cała operacja została wykonana 3200 km od granic Izraela.
Mosad kontra Czarny Wrzesień.
Po zamordowaniu izraelskich sportowców podczas olimpiady w Monachium w 1972 ówczesna premier Izraela Golda Meir postanowiła, że każdy terrorysta odpowiedzialny za masakrę w Monachium musi zostać zlikwidowany. Wkrótce skład egzekucyjny (nazwany później „szwadronem śmierci”) z Mosadu objeżdżał Europę, zabijając terrorystów z Czarnego Września – organizatorów zamachu na izraelskich sportowców. Przeżył tylko jeden – Abu Daoud (postrzelony w Warszawie), który osiadł w stolicy Syrii Damaszku.
Porażki Mosadu.
Szwadron śmierci.
Sukces, jakim był odwet za masakrę monachijską, okazał się także katastrofą dla Mosadu i prestiżu całego Izraela.
21 lipca 1973 w miasteczku Lillehammer w Norwegii grupa likwidacyjna Mosadu poszukująca Alego Hasana Salamy (ps. „Czerwony Książę”), głównego wykonawcy masakry monachijskiej, zabiła kelnera lokalnej restauracji, Marokańczyka Ahmeda Boushiki, myśląc, że to Salama. Zamachu dokonano mimo sprzeciwu agentki Mosadu, która jako jedyna miała wątpliwość co do tożsamości celu. Zamachowcy pozostawili wiele śladów, tak że policja norweska nie miała żadnych kłopotów ze znalezieniem sprawców. Jeden z zamachowców, agent Mosadu, przywódca "szwadronu śmierci" Dan Aerbel, w zamian za zmniejszenie wyroku powiedział oficerom norweskiego kontrwywiadu wszystko o działalności oddziału.
Mosad kontra Hamas.
W 1997 po dokonaniu zamachu (przy pomocy trucizny) na przywódcę ammańskiego oddziału Hamasu, szejka Chalida Maszala, dwóch agentów Mosadu zostało aresztowanych w Jordanii. Izrael musiał przekazać Jordanii antidotum, które umożliwiło uratowanie życia Maszala. Agenci zostali wymienieni za militarnego przywódcę Hamasu szejka Ahmeda Jasina. Wydarzenie to spowodowało również incydent dyplomatyczny z Kanadą, ponieważ agenci używali paszportów kanadyjskich.
Dalsze działania.
Dwóch z najskuteczniejszych agentów Izraela Eli Cohen i Wolfgang Lotz, mimo że zostali zwerbowani przez wywiad wojskowy Aman, swoje sukcesy odniosło pracując dla Mosadu. Porażką Mosadu była zdrada Davida Magena, byłego oficera armii izraelskiej, który pracę w wywiadzie izraelskim rozpoczął w 1949, jeszcze w wydziale politycznym Ministerstwa Spraw Wewnętrznych, poprzednika Mosadu. Wykrycie go przez kontrwywiad izraelski Szin Bet znanego również jako "Szabek", zajęło ponad 5 lat, za szpiegostwo na rzecz Egiptu został skazany na 15 lat więzienia. Na wolność wyszedł w 1959.
Mosad znakomicie opanował technikę gromadzenia precyzyjnych danych wywiadowczych na temat nieprzyjacielskich celów taktycznych bardzo odległych od granic państwa. Oprócz operacji "Thunderbolt" przykładem takiej działalności był atak lotnictwa Izraela na siedzibę dowództwa Organizacji Wyzwolenia Palestyny w Tunisie (operacja Drewniana Noga), 2400 km od Izraela, oraz akcje zniszczenia irackiego oraz syryjskiego reaktora atomowego (operacja Opera, operacja Orchard), w tych operacjach rozpoznania dokonali agenci Mosadu i Amanu.
Obraz w kulturze.
Działania Mosadu związane z pojmaniem Adolfa Eichmanna przedstawiono w filmach fabularnych "Fritz Bauer kontra państwo "(2015) oraz "Ostateczna operacja" (2018). Działania Mosadu mające na celu likwidację przywódców Czarnego Września po zamachu na olimpiadzie w Monachium (Operacja Gniew Boży) przedstawiono w książce "Monachium. Zemsta" George’a Jonasa oraz w dwóch filmach fabularnych: "Miecz Gideona" (1986) w reżyserii Michaela Andersona oraz "Monachium" (2005) w reżyserii Stevena Spielberga.

</doc>
<doc id="851962" url="https://pl.wikipedia.org/wiki?curid=851962" title="Isabelle Collin Dufresne">
Isabelle Collin Dufresne



</doc>
<doc id="851964" url="https://pl.wikipedia.org/wiki?curid=851964" title="NHL (2004/2005)">
NHL (2004/2005)

Sezon 2004/2005 – miał być 88. sezonem rozgrywek NHL, którego jednak nie rozegrano. Sezon został oficjalnie odwołany 16 lutego 2005 z powodu pierwszego od dziesięciu lat lokautu, który rozpoczął się 16 września 2004 roku. Pierwsze mecze miały być rozegrane w październiku, jednakże odwołano wszystkie 1230 meczów sezonu zasadniczego. Oficjalnie rozgrywki odwołano 16 lutego 2005 roku. Był to pierwszy przypadek w północnoamerykańskiej zawodowej lidze sportowej, gdy sezon przerwano z powodu nieporozumień. Jednocześnie był to drugi przypadek w historii, kiedy nie przyznano Pucharu Stanleya, pierwszy raz miało to miejsce w sezonie 1918/1919, jednak było spowodowane epidemią hiszpanki. Podczas lockoutu do dziewiętnastu europejskich lig wyjechało 388 zawodników. Większość z nich powróciła do NHL, kiedy liga wznowiła rozgrywki.

</doc>
<doc id="851965" url="https://pl.wikipedia.org/wiki?curid=851965" title="Dwayne Johnson">
Dwayne Johnson

Dwayne Douglas „The Rock” Johnson (ur. 2 maja 1972 w Hayward) – amerykański wrestler, aktor, futbolista i raper samoańskiego, irlandzkiego i afrykańskiego pochodzenia, znany też pod swoim pseudonimem ringowym jako The Rock.
W czasie studiów na Uniwersytecie Miami trenował futbol akademicki i wraz z reprezentacją swojej uczelni wygrał mistrzostwa krajowe w 1991. Później przez krótki czas należał do profesjonalnej drużyny Calgary Stampeders. Był wrestlerem znanym głównie ze względu na swoją charyzmę. Czasopismo „Wrestling Observer Newsletter” sześciokrotnie wyróżniło go jako najbardziej charyzmatycznego wrestlera roku. Ośmiokrotnie zdobył główne mistrzostwo WWE, poza tym jest Triple Crown Championem i wygrał Royal Rumble w 2000. Jego autobiografia "The Rock Says..." z 2000 zajęła pierwsze miejsce na liście bestsellerów opublikowanej przez "The New York Times".
W 2001 debiutował jako aktor, wcielając się w rolę głównego czarnego charakteru w filmie "Mumia powraca". Często grał w filmach akcji. Za swoje kreacje filmowe otrzymał nagrody Teen Choice Award i People’s Choice Award, a także gwiazdę na Alei Gwiazd w Los Angeles. W 2016 "Forbes" oszacował, że Dwayne „The Rock” Johnson był najlepiej zarabiającym aktorem w okresie od czerwca 2015 do czerwca 2016.
Pochodzenie.
Jego dziadek ze strony ojca James i babcia ze strony ojca Lilian Bowles byli afrykańskiego pochodzenia. Ich przodkowie pochodzili z kanadyjskiej prowincji Nowa Szkocja, skąd wyemigrowali ze Stanów Zjednoczonych po zakończeniu wojny o niepodległość. Część z nich miała też irlandzkie pochodzenie.
Dziadek ze strony matki Fanene Leifi Pita Maivia był wrestlerem występującym pod pseudonimem ringowym “High Chief” Peter Maivia. Do rodziny Maivia należeli też inni wrestlerzy. Peter Maivia jest też uznawany za „brata krwi” przez wielopokoleniową rodzinę wrestlerów – Anoaʻi. Babcia Johnsona ze strony matki nazywała się Ofelia „Lia” Fuataga i była córką jednego z wyższych wodzów na wyspie Upolu. Zasłynęła jako jedna z nielicznych kobiet, które zajmowały się organizowaniem wrestlingu. Na prośbę swojego męża, Petera Maivii, przejęła po nim organizację NWA Polynesian Pro Wrestling po jego śmierci w 1982. Zarządzała organizacją do 1988. Zarówno dziadek, jak i babcia Rocka ze strony matki byli rdzennymi Samoańczykami.
Ojcem Rocka jest wrestler Rocky Johnson, który przeszedł do historii razem z Tonym Atlasem jako pierwszy czarnoskóry wrestler, który zdobył mistrzostwo drużynowe WWF Tag Team Championship.
Jest spokrewniony z samoańskim klanem Malietoa, z którego pochodził między innymi Malietoa Tanumafili II, głowa państwa Samoa w latach 1962–2007.
Jedną z jego kuzynek jest modelka i wrestlerka Nia Jax, jej ciotką jest matka Johnsona.
Wczesne życie i edukacja.
Urodził się 2 maja 1972 w Hayward w stanie Kalifornia jako Dwayne Douglas Johnson. Przez krótki czas mieszkał razem z rodziną swojej matki w Nowej Zelandii. Potem wrócił do Stanów Zjednoczonych, gdzie uczęszczał do liceum President William McKinley High School w Honolulu w stanie Hawaje, a następnie do Freedom High w Bethlehem w stanie Pensylwania. Należał do szkolnej drużyny futbolu amerykańskiego, drużyny biegaczy i do drużyny zapaśniczej, dzięki czemu zyskał czteroletnie stypendium sportowe Uniwersytetu Miami. W 1995 ukończył studia ze stopniem Bachelor of General Studies z kryminologii i fizjologii.
Kariera futbolisty.
W wieku 14 lat zaczął trenować futbol amerykański. Grał na pozycji Defensive Tackle w drużynie swojego liceum – Freedom High. Trener Dennis Erickson zaproponował mu czteroletnie stypendium sportowe Uniwersytetu Miami. Johnson przyjął propozycję i zaczął grę na pozycji defensive tackle w uniwersyteckiej drużynie Miami Hurricanes. W 1991 wraz z reprezentacją swojego uniwersytetu wygrał mistrzostwa krajowe w futbolu akademickim.
Po ukończeniu studiów został przyjęty przez drużynę futbolową Calgary Stampeders. Jak sam przyznaje, marzył o karierze w National Football League, jednak kontuzja pleców uniemożliwiła mu te plany. W listopadzie 2015 w programie "Oprah's Master Class" wyznał, że niemożliwość spełnienia marzenia spowodowały u niego zaburzenia depresyjne.
Kariera wrestlerska.
Jako wrestler słynął ze swojej charyzmy. Czasopismo „Wrestling Observer Newsletter” sześciokrotnie wyróżniło go mianem najbardziej charyzmatycznego wrestlera roku. W mediach był określany jako "najbardziej elektryzujący człowiek w świecie sportowej rozrywki". Jednym z jego charakterystycznych gestów było uniesienie jednej z brwi, które nazywał początkowo "Heat Brow" (ciepła brew), a potem "People’s Eyebrow" (brew ludu). Jego trenerami byli jego ojciec, również wrestler, Rocky Johnson oraz Pat Patterson. On sam był trenerem Orlando Jordana.
Debiutował 10 marca 1996 w organizacji United States Wrestling Association (USWA) pod pseudonimem Flex Kavana. W USWA rywalizował z Jerrym “the King” Lawlerem i razem z Bretem Sawyerem dwukrotnie zdobył mistrzostwo drużynowe USWA Tag Team Championship.
World Wrestling Federation / Entertainment.
17 listopada 1996 pod pseudonimem Rocky Maivia po raz pierwszy wystąpił na gali organizacji WWF. Tą galą było Survivor Series. W walce 4 na 4 razem z Jake’iem Robertsem, Markiem Mero oraz The Stalkerem i wspierany w narożniku przez Sable pokonał Crusha, Goldusta, Huntera Hearsta Helmsleya i Jerry’ego Lawlera wspieranych przez Marlenę.
10 lutego 1997 w odcinku "Raw" pokonał Huntera Hearsta Helmsleya w walce o mistrzostwo Intercontinental. Obronił tytuł w walce rewanżowej 16 lutego na gali In Your House 13. 23 marca wystąpił na swojej pierwszej gali z serii WrestleMania. Była to WrestleMania 13. Obronił wtedy swój pas w walce typu Triple Threat przeciwko The Iron Sheikowi i The Sultanowi. 28 kwietnia stracił tytuł przegrywając pojedynek przeciwko Owenowi Hartowi. Rocky Maivia był bardzo niepopularnym zawodnikiem. Publiczność często skandowała w czasie jego występów "Rocky ssie". W związku z tym Maivia postanowił zwrócić się przeciwko fanom WWF i dołączyć do stajni heelów o nazwie Nation of Domination. 8 grudnia w odcinku "Raw" pokonał Stone Colda Steve’a Austina w walce o mistrzostwo Intercontinental.
18 stycznia 1998 wziął udział w głównej bitwie na gali Royal Rumble. Wszedł jako czwarty i przetrwał aż do końcówki bitwy, kiedy w ringu zostali tylko on i Stone Cold Steve Austin. Maivia został wyeliminowany jako ostatni przez zwycięzcę Royal Rumble. 29 marca na gali WrestleMania 14 Ken Shamrock w walce o mistrzostwo Intercontinental zmusił go do poddania się, zakładając mu chwyt Anklelock. Początkowo sędzia uznał wygraną Shamrocka, ale ponieważ zawodnik nie chciał uwolnić przeciwnika z chwytu, sędzia cofnął swoją decyzję i ogłosił zwycięzcą Maivię. W kwietniu Maivia przejął kontrolę nad drużyną Nation of Domination i przyjął pseudonim ringowy The Rock. 30 sierpnia na SummerSlam Triple H pokonał go w walce typu Ladder match o mistrzostwo Intercontinental.
15 listopada 1998 na Survivor Series The Rock wziął udział w turnieju o zwakowane mistrzostwo WWF Heavyweight i wygrał. W kolejnych rundach pokonał Triple H-a, the Undertakera, Kena Shamrocka i w finale Mankinda.
4 stycznia 1999 Mankind pokonał Rocka w walce o mistrzostwo WWF Heavyweight. Rock odzyskał tytuł w walce rewanżowej typu „I Quit” match na gali Royal Rumble. W tej walce Mick Foley jako Mankind miał za zadanie pomóc The Rockowi w jego przemianie w heela. W tym celu obaj mieli stoczyć walkę, w której Rock brutalnie poniży Mankinda. W rzeczywistości obaj zgodzili się, że Rock uderzy Mankinda pięć razy metalowym krzesłem. Jednak wbrew ustaleniom Rock uderzył Mankinda krzesłem jedenaście razy. Foley przyznał w jednym z wywiadów, że przez długi czas trzymał urazę, a incydent "zdewastował" jego żonę i dzieci, którzy byli obecni na widowni. Ostatecznie on i The Rock pogodzili się i odnowili swoją przyjaźń. Mankind nie poddał się w tej walce, ale The Rock oszukał sędziego odtwarzając zmontowane nagranie dźwiękowe, na którym jego przeciwnik mówi "I quit". Mankind wygrał kolejny rewanż 1 lutego, a Rock dzięki interwencji Paula Wrighta wygrał kolejny rewanż 15 lutego w walce typu Ladder match. 28 marca na gali WrestleMania 15 został pokonany przez Stone Colda Steve’a Austina, który przejął mistrzostwo. 12 kwietnia Rock napadł na Austina i wrzucił go do rzeki Detroit. Tydzień później pojawił się w odcinku "Raw" z trumną i ogłosił ceremonię pogrzebową Austina, jednak Austin zakłócił jego występ i między wrestlerami doszło do bójki. 25 kwietnia na gali Backlash Austin pokonał Rocka i obronił swój tytuł.
The Rock i Mankind, pomimo dawnej rywalizacji, połączyli siły przeciwko wspólnym wrogom, The Undertakerowi i Big Showowi, którzy w 1999 byli mistrzami drużynowymi WWF. Rock i Mankind utworzyli tag team o nazwie The Rock ’n’ Sock Connection i 30 sierpnia pokonali swoich rywali w walce o tytuł. 9 września w odcinku "SmackDown" miał miejsce pojedynek rewanżowy i była to walka typu Buried Alive match. Walkę zakłócił Triple H, który unieszkodliwił Rocka, a potem znokautował Big Showa młotem kowalskim i dokończył zakopywanie Mankinda, w związku z czym Undertaker i Big Show wygrali pojedynek i odzyskali mistrzostwo. Kolejny rewanż miał miejsce 20 września. The Undertaker namówił przeciwników aby walka odbyła się na jego zasadach. On sam nie wziął udziału w pojedynku. Zastąpili go Mideon i Viscera. The Rock przypiął Mideona i odzyskał mistrzostwo dla swojej drużyny. 23 września, po przerwie spowodowanej kontuzjami, drużyna New Age Outlaws powróciła, przerwała przemówienie The Rock ‘n’ Sock Connection i wyzwała The Rocka oraz Mankinda na pojedynek o mistrzostwo tego samego dnia. Mistrzowie przegrali, ponieważ Mankind niechcący wpadł z rozpędu na Rocka, a wtedy Billy Gunn uderzył Mankinda ciosem Fameasser, przypiął go i wygrał pasy dla swojej drużyny. 14 października miała miejsce walka rewanżowa. W jej trakcie Hardcore i Crash Holly znokautowali Billy’ego Gunna jednym z pasów, czego sędzia nie zauważył. Następnie Mankind przypiął Gunna i ponownie odzyskał mistrzostwo dla swojej drużyny. Hardcore i Crash Holly otrzymali szansę na walkę o tytuł 18 października. Do tego czasu Mankind pokłócił się z The Rockiem i choć przyszedł na pojedynek, nie walczył. Mimo to Rock skutecznie bronił się i atakował. Drużynie przeciwnej pomógł Triple H, który wtargnął na ring i zaatakował Rocka ciosem Pedigree. Dzięki temu Hardcore i Crash Holly wygrali, przejęli tytuły, a zespół Rock N’ Sock Connection przestał istnieć.
23 stycznia 2000 The Rock wziął udział w bitwie na gali Royal Rumble. Wszedł na ring jako dwudziesty czwarty i wygrał, eliminując jako ostatniego Big Showa. 30 kwietnia 2000 na gali Backlash pokonał Triple H-a w walce o główne mistrzostwo WWF, sędziowanej przez Shane’a McMahona, który następnie przez krótki czas był głównym pretendentem do pasa. 21 maja na Judgment Day Rock przegrał tytuł w walce typu Iron Man match przeciwko Triple H-owi. Tym razem również sędzią był Shane McMahon. 25 czerwca na gali King of the Ring wygrał walkę tag teamów 3 na 3 wspólnie z The Brothers of Destruction przeciwko Shane’owi McMahonowi, Mr. McMahonowi i mistrzowi WWF Triple H-owi. Rock przypiął Mr. McMahona i przejął pas mistrzowski. Jego piąte panowanie zakończyło się 22 października, kiedy na No Mercy przegrał pojedynek przeciwko Kurtowi Angle. 18 grudnia wspólnie z The Undertakerem pokonał Edge’a i Christiana w walce o mistrzostwo drużynowe World Tag Team Championship. Trzy dni później mistrzowie utracili tytuły w walce rewanżowej. W międzyczasie od 14 listopada 1999 WWF poszukiwało sprawcy potrącenia samochodem Stone Colda Steve’a Austina (w rzeczywistości potrącenie było wyreżyserowane, a wypadek miał wyjaśnić nieobecność na galach Steve’a Austina, któremu odnowiła się kontuzja szyi, w związku z czym potrzebował operacji i długiej rehabilitacji). 9 października 2000 Mick Foley, ówczesny komisarz RAW"," oświadczył publicznie, że wszystkie dowody wskazują na Rikishiego. Oskarżony przyznał się do winy, ale oświadczył, że zrobił to dla swojego kuzyna, The Rocka, aby pomóc mu w karierze. Rock jednak nie był zadowolony z tego prezentu i pokonał kuzyna w walce na gali Survivor Series. Później okazało się, że Rikishi potrącił Austina, ponieważ zapłacił mu Triple H.
25 lutego 2001 na gali No Way Out Rock po raz szósty zdobył główne mistrzostwo WWF, tym razem pokonując Kurta Angle. 1 kwietnia na gali Wrestlemania X-Seven bronił tytułu w walce bez dyskwalifikacji przeciwko Stone Cold Steve’owi Austinowi. Pretendent nie radził sobie, więc dał znak znajdującemu się w okolicach ringu Vincowi McMahonowi, który podał Austinowi składane krzesło. Austin wykorzystał przedmiot jako broń, wygrał walkę oraz tytuł i świętował zwycięstwo razem z McMahonem (był to heel turn Austina). Następnego dnia w "Raw Is War" odbyła się walka rewanżowa typu Steel Cage match. Zakończyła się ona bez rozstrzygnięcia, ponieważ Triple H wtargnął na ring i zaatakował Rocka. Wkrótce Rock zawiesił swoją karierę wrestlerską na kilka miesięcy z powodu udziału w nagraniu zdjęć do filmu "Mumia powraca".
Gdy powrócił w odcinku "Raw" z 30 lipca, WWF było w trakcie Inwazji (wątek fabularny, zgodnie z którym zawodnicy wierni WWF i zawodnicy z niedawno wykupionej organizacji WCW rywalizowali ze sobą). Zarówno prezes WWF Vince McMahon, jak i jego syn Shane McMahon przewodzący byłymi zawodnikami WCW, chcieli przeciągnąć Rocka na swoją stronę. Rock jednak odpowiedział atakując i powalając ich obu. 19 sierpnia na gali SummerSlam pokonał Bookera T w walce o mistrzostwo WCW. 21 października na No Mercy przegrał pojedynek o tytuł przeciwko Chrisowi Jericho. Następnego dnia obaj zawodnicy połączyli siły i wspólnie pokonali The Dudley Boyz w walce o mistrzostwo drużynowe WWF World Tag Team Championship. Ich panowanie zakończyło się 30 października, gdy pokonali ich Booker T i Test. Rock i Jericho skupili się zatem na rywalizacji o pas WCW. 5 listopada Rock odzyskał tytuł pokonując rywala w odcinku "Raw". 9 grudnia na Vengeance Chris Jericho pokonał Rocka w walce o mistrzostwo, a potem Stone Colda Steve’a Austina w walce o główne mistrzostwo WWF i zunifikował oba tytuły.
25 stycznia 2002 jeden z najpopularniejszych wrestlerów w historii, Hulk Hogan, podpisał kontrakt z World Wrestling Federation i 18 lutego zaakceptował wyzwanie Rocka, który chciał się z nim zmierzyć na gali WrestleMania X-8. Nagle ujawniła się znana z występów w WCW stajnia nWo, do której należał Hogan. Grupa zaatakowała i poturbowała The Rocka. Pobity wrestler został zaniesiony do ambulansu, który niespodziewanie został staranowany pojazdem członowym prowadzonym przez Hogana. 17 marca na gali WrestleMania X-8 Rock pokonał rywala. Hogan po walce podał zwycięzcy rękę, aby mu pogratulować. Pozostali członkowie jego stajni, Scott Hall i Kevin Nash, uznali to za zdradę i zaatakowali Hogana. The Rock uratował go jednak, a Hogan pod wpływem tych wydarzeń stał się face’em. W marcu Hogan i Rock rywalizowali drużynowo z nWo, ale w wyniku WWE Draftu on i jego partner zostali przydzieleni do brandu "SmackDown" i tym samym oddzieleni od rywali. 21 lipca na gali Vengeance The Rock pokonał Kurta Angle i The Undertakera w walce Triple Threat o pas WWE Undisputed Championship. 25 sierpnia na gali SummerSlam stracił mistrzostwo pokonany przez Brocka Lesnara.
W 2003 rywalizował z Hulkiem Hoganem, a później ze Steve’em Austinem, którego pokonał na gali WrestleMania 19 w ostatniej walce w karierze Austina. Wkrótce Rock postanowił skupić się na karierze aktorskiej i występował w WWE (dawne WWF) coraz rzadziej, bardzo rzadko biorąc udział w jakichkolwiek walkach. W końcu jego występy zaczęły mieć charakter występów gościnnych.
29 marca 2008 wprowadził Rocky’ego Johnsona i Petera Maivię do galerii sławy WWE Hall of Fame.
Powrócił do regularnych występów w 2011. 14 lutego został ogłoszony gościnnym gospodarzem WrestleManii i wygłosił przemówienie, w którym potwierdził swój powrót i nawiązał do negatywnych wypowiedzi Johna Ceny pod jego adresem. Rock i Cena rywalizowali ze sobą głównie werbalnie. W międzyczasie do rywalizacji dołączył The Miz, któremu nie podobało się, że otrzymuje za mało uwagi, pomimo bycia mistrzem WWE. 3 kwietnia na gali WrestleMania 27 Rock pomógł Mizowi obronić mistrzostwo w walce przeciwko Cenie. 27 czerwca Rock został werbalnie poniżony przez CM Punka, który niezadowolony z tego jak sam jest traktowany, wygłosił mowę, w której krytykował stan WWE i sposób, w jaki organizacja jest zarządzana. Punk powiedział, że Rock podlizuje się właścicielowi WWE, Vince’owi McMahonowi, i skrytykował jego udział w nadchodzącej WrestleManii. 20 listopada na gali Survivor Series Rock wspólnie z Ceną pokonał tag team The Awesome Truth, a 1 kwietnia 2012 pokonał samego Johna Cenę na gali WrestleMania 28.
W końcu Rock postanowił odebrać główne mistrzostwo WWE CM Punkowi, który posiadał pas już od ponad roku. Obaj zmierzyli się 29 stycznia 2013 na gali Royal Rumble. W pojedynek interweniowała wierna Punkowi trzyosobowa grupa The Shield (Seth Rollins, Dean Ambrose i Roman Reigns). Ponieważ nie była to pierwsza interwencja grupy w ważną walkę, wcześniej ustalono, że taka sytuacja poskutkuje odebraniem Punkowi pasa. Gdy jednak Vince McMahon pojawił się w wejściu na arenę aby ogłosić zmianę posiadacza tytułu, Rock zaprotestował i zażądał powtórzenia walki, ponieważ nie chciał przejmować mistrzostwa w wyniku dyskwalifikacji. McMahon zgodził się natychmiast powtórzyć walkę. Ostatecznie The Rock zwyciężył i przejął pas Punka. Punk otrzymał szansę odzyskania mistrzostwa 17 lutego na gali Elimination Chamber, ale i tym razem został pokonany przez The Rocka. 25 lutego Punk przegrał też z Johnem Ceną walkę o to który z nich będzie miał pierwszeństwo do starania się o tytuł Rocka. Wygrał John Cena i 7 kwietnia na gali WrestleMania 29 pokonał Rocka w walce o mistrzostwo.
6 kwietnia 2014 The Rock wystąpił gościnnie na gali WrestleMania 30 razem z Hulkiem Hoganem i Steve’em Austinem. 29 marca 2015 na galę WrestleMania 31 przyprowadził byłą mistrzynię UFC, Rondę Rousey, aby pomogła mu w konfrontacji z reprezentującymi grupę The Authority Triple H-em i Stephanie McMahon. 3 kwietnia 2016 na gali WrestleMania 32 wspólnie z Johnem Ceną zmierzył się z grupą The Wyatt Family. Pokonał wtedy Ericka Rowana w sześć sekund.
Kariera aktorska.
Jego osobowość sceniczna w wrestlingu przyciągnęła uwagę producentów filmowych, którzy zaproponowali mu zagranie Króla Skorpiona w filmie "Mumia powraca" z 2001. Swoją kreacją Dwayne „The Rock” Johnson zwrócił na siebie uwagę widzów i krytyków filmowych, którzy chwalili jego występ. Rolę Króla Skorpiona powtórzył w filmie "Król Skorpion" z 2002. Magazyn "Entertainment Weekly" umieścił go na liście najbardziej obiecujących aktorów i aktorek, na której znaleźli się też między innymi James McAvoy i Amy Adams. W 2004 roku zagrał w filmie "Z podniesionym czołem", gdzie wcielił się w szeryfa, który wraca do rodzinnego miasta po odbyciu służby wojskowej. W 2007 roku zagrał główną rolę w "Planie gry". Familijny film o futboliście, który dowiaduje się, że ma córkę zarobił na całym świecie ponad sto pięćdziesiąt milionów dolarów amerykańskich. Następnie The Rock zagrał w filmach "Dorwać Smarta" (2008) ze Steve’em Carrellem i Anne Hathaway oraz w Górze czarownic (2009), na planie którego ponownie współpracował z Andym Fickmanem (reżyserem "Planu gry"). Użyczył głosu kapitanowi Charlesowi Bakerowi, bohaterowi filmu animowanego "Planeta 51" (2009), w którym głosy podkładali także Jessica Biel, Gary Oldman i Justin Long. W 2010 roku zagrał zębową wróżkę w filmie "Dobra wróżka", który był najniżej ocenionym przez krytyków filmem, w jakim wystąpił The Rock, aż do 2017, kiedy podobne oceny zebrał film "Baywatch. Słoneczny patrol".
25 sierpnia 2016 magazyn "Forbes" opublikował listę, zgodnie z którą Dwayne „The Rock” Johnson miałby być najlepiej zarabiającym aktorem od czerwca 2015 do czerwca 2016. Jego przychody zostały oszacowane na 64,5 miliona dolarów amerykańskich.
W 2001 zdobył nagrodę Teen Choice Award w kategorii "Ulubiony czarny charakter" za rolę Króla Skorpiona w filmie "Mumia powraca". W 2016 i 2017 otrzymał nagrodę People’s Choice Award w kategorii "Ulubiony aktor w specjalnym serialu telewizji" za rolę Spencera Strasmore’a w serialu "Gracze". W 2017 zdobył też nagrodę Teen Choice Award w kategorii "Ulubiony aktor w filmie fantasy" za rolę Mauiego w filmie animowanym . W 2017 został wyróżniony gwiazdą na Alei Gwiazd w Los Angeles.
Aktywizm i działalność charytatywna.
W 2000 uczestniczył w akcji WWE "Smackdown Your Vote", której celem było zachęcanie młodych ludzi do głosowania. Jako osoba niezrzeszona uczestniczył w krajowym konwencie Partii Demokratycznej, a także przemawiał na konwencie Partii Republikańskiej.
Wielokrotnie wspierał pomoc humanitarną w Samoa, między innymi po tym jak państwo ucierpiało z powodu Cyklonu Heta.
W 2006 założył fundację The Rock Foundation, której celem jest pomaganie dzieciom z chorobami terminalnymi i zagrażającymi życiu. Fundacja współpracuje z amerykańskim Czerwonym Krzyżem i Make-A-Wish Foundation.
W październiku 2007 wraz z żoną, Dany Garcią, przeznaczył milion dolarów amerykańskich Uniwersytetowi Miami na renowację obiektów futbolowych. Była to największa dotacja przekazana uniwersyteckiemu wydziałowi lekkoatletyki przez byłych studentów. Uniwersytet Miami zmienił nazwę na szatni Miami Hurricanes na cześć Johnsona.
Polityka.
W przeszłości należał do Partii Republikańskiej. Obecnie jest bezpartyjny. W wyborach prezydenckich w 2008 i 2012 poparł demokratę Baracka Obamę. W 2016 nie głosował, gdyż żaden kandydat nie odpowiadał jego oczekiwaniom. W 2018 poparł marsz March for Our Lives, organizowany przez studentów, którzy domagali się surowszego prawa dostępu do broni. Popierał też futbolistów, którzy protestowali klękając w czasie odgrywania Hymnu Stanów Zjednoczonych Ameryki i twierdzi, że nieprzychylny takiemu zachowaniu prezydent Donald Trump "nie rozumie natury protestu".
W 2017 zapowiedział swoją kandydaturę na prezydenta Stanów Zjednoczonych w wyborach w 2020. W lipcu oficjalnie zarejestrował w Federalnej Komisji Wyborczej swój komitet wyborczy "Run The Rock 2020". Formularz rejestracyjny złożył mężczyzna o imieniu Kenton Tilford, a jako siedzibę stowarzyszenia wskazano Wirginię Zachodnią. W grudniu Johnson zrezygnował z planów politycznych, ponieważ kolidowały one z jego karierą aktorską. Stwierdził jednak, że rozważa kandydaturę w wyborach w 2024.
Gry komputerowe.
Odwzorowująca go postać pojawiła się w trzydziestu ośmiu grach WWF i WWE. Były to: "WWF War Zone" (1998, N64, PS), "WWF Wrestlemania 2000" (1999, GB, GBC), "WWF WrestleMania 2000" (1999, N64), "WWF Attitude" (1999, N64, GB, PS, DC), "" (2000, PS), "WWF No Mercy" (2000, N64), "WWF Royal Rumble" (2000, DC), "WWF SmackDown!" (2000, PS), "WWF SmackDown! Just Bring It" (2001, PS2), "WWF Road To Wrestlemania" (2001, GB, GBA), "WWF Betrayal" (2001, GB, GBC), "Fire Pro Wrestling" (2001, GB, GBA), "WWE SmackDown! Shut Your Mouth" (2002, PS2), "WWE Road To WrestleMania X-8" (2002, GB, GBA), "WWE Wrestlemania X-8" (2002, GC), "WWE RAW" (2002, Xbox, PC), "WWE SmackDown! Here Comes The Pain" (2003, PS2), "WWE RAW 2" (2003, Xbox), "WWE Wrestlemania XIX" (2003, GC), "WWE Crush Hour" (2003, GC, PS2), "WWE Survivor Series" (2004, GB, GBA), "WWE SmackDown! vs. RAW" (2004, PS2), "WWE Day Of Reckoning" (2004, GC), "WWE SmackDown! vs. RAW 2006" (2005, PS2, PSP), "WWE Day Of Reckoning 2" (2005, GC), "WWE Wrestlemania 21" (2005, Xbox), "WWE SmackDown! vs. RAW 2008" (2007, Wii, DS, Xbox360, PS2, PS3, PSP), "WWE SmackDown vs. RAW 2010" (2009, Wii, DS, Xbox360, PS2, PS3, PSP), "WWE Legends Of WrestleMania" (2009, Xbox360, PS3), "WWE SmackDown vs. RAW 2011" (2010, Wii, Xbox360, PS2, PS3, PSP), "WWE '12" (2011, Wii, Xbox360, PS3), "WWE All-Stars" (2011, Wii, 3DS, Xbox360, PS2, PS3, PSP), "WWE '13" (2012, Wii, Xbox360, PS3), "WWE 2K14" (2013, Xbox360, PS3), "WWE 2K15" (2014, Xbox360, XboxOne, PS3, PS4, PC), "WWE 2K16" (2015, Xbox360, XboxOne, PS3, PS4, PC), "WWE 2K17" (2016, Xbox360, XboxOne, PS3, PS4, PC), "WWE 2K18" (2017, XboxOne, PS4, PC).
Inne media.
Kilka razy wystąpił w skeczach programu rozrywkowego "Saturday Night Live". Za jeden z tych skeczy w 2017 został nominowany do Czarnej Szpuli w kategorii "Najlepszy występ gościnny w serialu komediowym""."
W styczniu 2000 opublikował swoją autobiografię, "The Rock Says", która zajęła pierwsze miejsce na liście bestsellerów publikowanej przez "The New York Times".
W maju 2015 pobił rekord Guinnessa w największej liczbie selfie zrobionych w trzy minuty. Zrobił sobie 105 zdjęć z fanami w czasie premiery filmu "San Andreas" przy kinie Odeon Leicester Square w Londynie w Anglii.
Życie prywatne.
3 maja 1997 ożenił się z Dany Garcią. Garcia była wiceprezesem w firmie Merrill Lynch zajmującej się Wealth Managementem. 14 sierpnia 2001 urodziła się córka Dwayne’a Johnsona i Dany Garcii. Rodzice nadali jej imię Simone Alexandra Johnson i pseudonim "Pebbles""." 1 czerwca 2007 para ogłosiła, że jest w separacji, a następnie rozwiodła się 19 maja 2008.
Krótko po separacji w 2007 Dwayne Johnson związał się z o 12 lat młodszą Lauren Hashian, córką perkusisty rockowego, Siba Hashiana. Johnson i Hashian poznali się w 2006, gdy Johnson brał udział w zdjęciach do filmu "Plan gry". 16 grudnia 2015 urodziła się ich córka, Jasmine Johnson. 17 kwietnia 2017 narodziła się ich druga córka, Tiana Gia Johnson. Pobrali się 18 sierpnia 2019 roku na Hawajach.
Gdy w lipcu 2004 przybył do państwa Samoa, skąd pochodzi rodzina jego matki, uroczyście powitali go minister turystyki Joe Keil i komisarz policji. Głowa państwa Samoa, Malietoa Tanumafili II, który jest spokrewniony z Johnsonem, nadał mu tytuł szlachecki Seiuli, wyróżniając go między innymi za pomoc w stratach na Samoa wskutek cyklonu Heta. Rock odwiedził miejsca związane z historią swojej rodziny.
Jednym z jego hobby jest rybołówstwo. Najchętniej uprawia je na słonych wodach przy użyciu lekkiego sprzętu.

</doc>
<doc id="851972" url="https://pl.wikipedia.org/wiki?curid=851972" title="Substancja organiczna">
Substancja organiczna



</doc>
<doc id="851979" url="https://pl.wikipedia.org/wiki?curid=851979" title="Bitwa morska pod Abukirem (1798)">
Bitwa morska pod Abukirem (1798)



</doc>
<doc id="851981" url="https://pl.wikipedia.org/wiki?curid=851981" title="Bitwa o Poznań (1945)">
Bitwa o Poznań (1945)



</doc>
<doc id="851984" url="https://pl.wikipedia.org/wiki?curid=851984" title="Bitwa pod Hohenfriedebergiem">
Bitwa pod Hohenfriedebergiem



</doc>
<doc id="851990" url="https://pl.wikipedia.org/wiki?curid=851990" title="Bitwa pod Markuszowem">
Bitwa pod Markuszowem



</doc>
<doc id="851994" url="https://pl.wikipedia.org/wiki?curid=851994" title="Bitwa pod Fortem Huger">
Bitwa pod Fortem Huger



</doc>
<doc id="851995" url="https://pl.wikipedia.org/wiki?curid=851995" title="Bitwa pod Suffolk">
Bitwa pod Suffolk



</doc>
<doc id="851996" url="https://pl.wikipedia.org/wiki?curid=851996" title="New York Americans">
New York Americans

New York Americans – amerykański klub hokeja na lodzie z siedzibą w Nowym Jorku, którz grał w NHL od sezonu 1925/1926 do sezonu 1941/1942. Klub został rozwiązany.

</doc>
<doc id="851998" url="https://pl.wikipedia.org/wiki?curid=851998" title="Arkezylaos">
Arkezylaos

Arkezylaos (Ἀρκεσίλαος) z Pitane (Eolia) (ur. ok. 316 p.n.e. zm. 241 p.n.e.) – grecki filozof, twórca Średniej Akademii. Łączył dziedzictwo platońskie z wpływami sceptyckimi.
Arkezylaos pobierał nauki u filozofów z różnych szkół. Początkowo słuchał nauk Autolykosa z Pitane. Po przybyciu do Aten zaczął uczęszczać do Lykeionu na wykłady Teofrasta. Następnie przeszedł do Akademii, gdzie stał się uczniem Krantora, Polemona i Kratesa. Studiował również megaryjczyków i sceptyków. Po śmierci Kratesa został scholarchą Akademii. 
Nauczał, że nic nie można stwierdzić pewnego, jedynie można mniemać. Zalecał zawieszenie sądów.
Swój sceptycyzm wykorzystywał głównie w polemikach ze stoikami.

</doc>
<doc id="851999" url="https://pl.wikipedia.org/wiki?curid=851999" title="Regionalizacja fizycznogeograficzna Ukrainy">
Regionalizacja fizycznogeograficzna Ukrainy

Zgodnie z uniwersalną dziesiętną regionalizacją fizycznogeograficzną Europy według FID terytorium dzisiejszej Ukrainy niemal w całości leży na Niżu Wschodnioeuropejskim, należącym do Europy Wschodniej. Poza tym do Ukrainy należą tylko niewielkie skrawki Europy Środkowej - wschodni kraniec Roztocza, niewielki wycinek łuku Karpat (Ukraińskie Karpaty) i skrajny północno-wschodni fragment Kotliny Panońskiej - Nizina Zakarpacka.

</doc>
<doc id="852000" url="https://pl.wikipedia.org/wiki?curid=852000" title="Bitwa pod Villaviciozą">
Bitwa pod Villaviciozą



</doc>
<doc id="852001" url="https://pl.wikipedia.org/wiki?curid=852001" title="Łany (Stodoły-Wieś)">
Łany (Stodoły-Wieś)

Łany – część wsi Stodoły-Wieś w Polsce, położona w województwie świętokrzyskim, w powiecie opatowskim, w gminie Wojciechowice.
W latach 1975–1998 Łany administracyjnie należały do województwa tarnobrzeskiego.

</doc>
<doc id="852003" url="https://pl.wikipedia.org/wiki?curid=852003" title="Główna Biblioteka Pracy i Zabezpieczenia Społecznego">
Główna Biblioteka Pracy i Zabezpieczenia Społecznego

Główna Biblioteka Pracy i Zabezpieczenia Społecznego (GBPiZS) – biblioteka naukowa w Warszawie, będąca samodzielną jednostką organizacyjną nadzorowaną przez Ministra Rodziny, Pracy i Polityki Społecznej. W skład GBPiZS wchodzą Dział Zbiorów Pracy i Zabezpieczenia Społecznego oraz Dział Zbiorów dla Niewidomych. 
Biblioteka ma siedzibę przy ul. Zabranickiej 8L w dzielnicy Targówek. Dział Zbiorów dla Niewidomych znajduje się przy ul. Konwiktorskiej 7 w dzielnicy Śródmieście.
Specjalizacja i zadania.
Jest to ogólnodostępna specjalistyczna biblioteka naukowa posiadająca zbiór z zakresu pracy i spraw socjalnych oraz zagadnień pokrewnych. Biblioteka współpracuje z Instytutem Pracy i Spraw Socjalnych, Centralnym Instytutem Ochrony Pracy, Państwowym Funduszem Rehabilitacji Osób Niepełnosprawnych, Zakładem Ubezpieczeń Społecznych, Biblioteką Głównego Urzędu Statystycznego, z bibliotekami i ośrodkami informacji naukowej, głównie o profilu ekonomiczno-społecznym, uczelniami państwowymi i niepaństwowymi oraz Międzynarodową Organizacją Pracy.
Przedstawiciele Biblioteki od lat uczestniczą w życiu zawodowym i społecznym środowiska naukowego i bibliotekarskiego, biorą udział w różnego rodzaju konferencjach, naradach, seminariach i szkoleniach, wygłaszają referaty na zjazdach, konferencjach i seminariach bibliotekarskich i w innych gremiach.
Głównymi użytkownikami są pracownicy Ministerstwa Rodziny, Pracy i Polityki Społecznej, pracownicy naukowi Instytutu Pracy i Spraw Socjalnych, szkół wyższych, kadra profesorska, pracownicy administracji rządowej oraz studenci, magistranci i doktoranci, a także wszyscy pozostali zainteresowani problematyką szeroko pojętej pracy.
Głównej Bibliotece Pracy i Zabezpieczenia Społecznego podlega także Dział Zbiorów dla Niewidomych. Obejmuje on księgozbiór tworzony dla potrzeb czytelników z dysfunkcją wzroku i innych osób niepełnosprawnych, niemogących czytać zwykłego druku.
Historia.
Główna Biblioteka Pracy i Zabezpieczenia Społecznego ma swoją genezę w specjalistycznej bibliotece powstałej przy Ministerstwie Pracy i Opieki Społecznej w 1918 roku. Liczący w 1920 r. 1000 woluminów księgozbiór Biblioteki był stopniowo wzbogacany poprzez systematyczne zakupy z funduszy Ministerstwa Pracy i Opieki Społecznej. W ten sposób powstała– w opinii Piotra Grzegorczyka – jedną z najlepszych bibliotek specjalistycznych w ówczesnej Polsce.
Do wojny Biblioteka powiększała swoje zasoby. W 1939 liczyła już 36 tys. woluminów, a w czasie działań wojennych uległa prawie całkowitemu zniszczeniu. W roku 1941, aby uniknąć dalszej dewastacji księgozbioru, włączono ją do Oddziału III Biblioteki Państwowej i złożono w gmachu Biblioteki Krasińskich.
Nieznaczna część ocalonych zbiorów zachowała się do tej pory i ma swoje miejsce w Głównej Bibliotece Pracy i Zabezpieczenia Społecznego. Świadczą o tym pieczątki, znaki własności na najstarszych, zgromadzonych w GBPiZS wydawnictwach. Po wojnie gromadzono księgozbiór na nowo, wzbogacano go, uzupełniano.
Od 1962 roku Biblioteka była związana z Instytutem Pracy jako Działowy Ośrodek Informacji Naukowo-Technicznej i Ekonomicznej. W Ośrodku zaczęto gromadzić książki, czasopisma, prace naukowe i inne materiały do szerokoprofilowych badań nad pracą.
Działowy Ośrodek INTE zaczął wydawać serwisy informacyjne: „Informację Ekspresową” – miesięcznik i „Wykaz Nabytków Biblioteki” – również miesięcznik. Podjęto też prace nad przygotowywaniem materiałów do Katalogu prac niepublikowanych wykonanych, prowadzonych lub planowanych w wyższych uczelniach i instytutach naukowo-badawczych z zakresu ekonomicznych i społecznych zagadnień pracy. W Ośrodku podjęto również próbę prezentacji polskiego dorobku piśmienniczego z zakresu ekonomicznych i społecznych zagadnień pracy. Działalność ukierunkowano na opracowywanie bibliografii, a tym samym na zaspokajanie potrzeb informacyjnych pracowników naukowych Instytutu Pracy, głównych użytkowników Ośrodka.
W roku 1962 zainicjowano wydawanie "Bibliografii Ekonomicznych" i "Społecznych Zagadnień Pracy" – rocznika. Wiązało się to przede wszystkim z wyodrębnieniem kompleksowej dyscypliny pod nazwą „nauka o pracy” oraz z koniecznością ujęcia polskiego piśmiennictwa z tego zakresu w uporządkowanym spisie bibliograficznym. Pomysł tego wydawnictwa uzyskał poparcie środowisk naukowych oraz praktyków z życia gospodarczego. Bibliografia ta nieprzerwanie ukazuje się do dziś, a drukowana jest już od lat w Zakładzie Poligraficzno-Wydawniczym Ministerstwa Pracy Rodziny i Polityki Społecznej.
W lipcu 1970 roku Instytut Pracy został zlikwidowany, a Działowy Ośrodek INTE stał się częścią utworzonego Zakładu Badań Ekonomiki Pracy. 24 czerwca 1972 r. Uchwałą nr 178 Rady Ministrów reaktywowano Instytut Pracy pod nazwą Instytut Pracy i Spraw Socjalnych, a Działowy Ośrodek Informacji Naukowej Technicznej i Ekonomicznej zmienił wówczas nazwę na Bibliotekę Pracy i Zabezpieczenia Społecznego.
Zarządzeniem Nr 57 Ministra Pracy, Płac i Spraw Socjalnych z dnia 4 grudnia 1973 r. została utworzona Główna Biblioteka Pracy i Zabezpieczenia Społecznego z przekształcenia i usamodzielnienia Biblioteki Pracy i Zabezpieczenia Społecznego.
Uchwałą nr 1 Rady Ministrów z dnia 5 stycznia 1974 r. GBPiZS zyskała status biblioteki naukowej.
Obecnie GBPiZS działa na podstawie Zarządzenia nr 28 Ministra Pracy i Polityki Społecznej z dnia 25 września 2013 r., wraz ze statutem.
Od 2013 r. Biblioteka istnieje w powiększonej strukturze. W skład GBPiZS wchodzą: Dział Zbiorów Pracy i Zabezpieczenia Społecznego oraz Dział Zbiorów dla Niewidomych.
Ośrodek Informacji Naukowej.
Zgodnie ze Statutem Biblioteki działalność informacyjna jest jednym z jej podstawowych zadań. GBPiZS pełni rolę centralnego ośrodka informacji naukowej w zakresie pracy i zabezpieczenia społecznego.
Ośrodek Informacji Naukowej, działający w strukturze Działu Zbiorów Pracy i Zabezpieczenia Społecznego, udziela bezpośrednio, telefonicznie oraz poprzez e-mail i fax wszelkich informacji, za pomocą których można dotrzeć do poszukiwanej literatury. Prowadzi też stałe serwisy informacyjne – należą do nich:
Ośrodek Informacji Naukowej opracowuje i wydaje bibliografie monotematyczne poświęcone tematyce pracy i zabezpieczenia społecznego oraz bibliografie osobowe dokumentujące dorobek naukowy osób związanych z dziedzinami takimi jak: prawo pracy, polityka społeczna, zagadnienia rynku pracy i ubezpieczeń społecznych. Dotychczas ukazało się 145 takich bibliografii.
Ponadto na potrzeby Działu Zbiorów dla Niewidomych Ośrodek od 2015 r. wydaje także "Katalog nowości czytelniczych książek mówionych w standardzie Daisy i formacie Czytak".
Dział Zbiorów Pracy i Zabezpieczenia Społecznego – zbiory.
Dział Zbiorów Pracy i Zabezpieczenia Społecznego gromadzi dorobek piśmienniczy na temat różnych aspektów pracy, zarówno w płaszczyźnie ekonomicznej, jak i prawnej, socjalnej, psychologicznej i socjologicznej, polityki socjalnej na rzecz rodziny oraz szeroko pojętego zabezpieczenia społecznego.
Księgozbiór jest stale powiększany o nowe pozycje. Na koniec I poł. 2019 r. liczył on 55 100 wydawnictw zwartych, prawie 4500 wydawnictw specjalnych oraz około 18 000 czasopism (polskich i zagranicznych).
Na księgozbiór Głównej Biblioteki Pracy i Zabezpieczenia Społecznego składają się:
1. Pozycje przejęte po Komitecie Pracy i Płac. Jest to tzw. „stary zbiór”. W głównej mierze obejmuje on publikacje XX w., piśmiennictwo zarówno sprzed, jak i po 1945 r. Znajdują się tu także cenne i interesujące wydawnictwa z XIX stulecia. Zaliczyć do nich można np. „Dziennik praw”, „Volumina Legum”, T.l-8 + Inwentarz (wyd. w Petersburgu w latach 1859–1860 przez Józefa Ohryzkę). Ze starszych publikacji wymienić warto m.in. czasopisma z zakresu pracy ukazujące się na początku XX w.: „Life and Labour” wydawane w Chicago przez The National Womens Trade Union Leage oraz „The Labour Gazette. Official Journal of the Departament of Labour” (Ottawa).
2. Kilkutysięczny zbiór wydawnictw Międzynarodowej Organizacji Pracy (International Labour Organization), w tym wszystkie konferencje MOP w języku angielskim i francuskim.
3. Układy Zbiorowe Pracy – zawierane i publikowane przed 1975 rokiem w sposób kompleksowy określały warunki wynagradzania za pracę i przyznawania innych świadczeń związanych z pracą. Dziś są one pomocne w ustaleniu podstawy wysokości emerytury. Dokumentów tych nie posiadają Archiwum Akt Nowych i Departament Dialogu i Partnerstwa Społecznego MRPiPS. Główna Biblioteka Pracy i Zabezpieczenia Społecznego jako jedyna w kraju ma je w swoich zbiorach.
4. Bibliografie osobowe i monotematyczne wydawane przez Główną Bibliotekę Pracy i Zabezpieczenia Społecznego w ramach prowadzonej działalności naukowej.
6. Wydawnictwa specjalne, na które składają się prace doktorskie przekazywane Głównej Bibliotece Pracy i Zabezpieczenia Społecznego przez Instytut Pracy i Spraw Socjalnych, a także raporty i sprawozdania Ministerstwa Rodziny, Pracy i Polityki Społecznej oraz instytucji mu podległych.
7. Prenumerowane przez GBPiZS czasopisma naukowe – polskie i zagraniczne. Ponad połowa czasopism zagranicznych prenumerowanych przez Bibliotekę, to jedyne bądź drugie egzemplarze w kraju. Są one dokumentowane, a streszczenia artykułów ważnych z punktu widzenia zainteresowania resortu rodziny, pracy i polityki społecznej – zamieszczane w miesięczniku informacyjnym Biblioteki „Praca i Polityka Społeczna” publikowanym na stronie internetowej Biblioteki.
Od grudnia 2018 r. zbiory udostępniane są czytelnikom już nie tylko w formie tradycyjnej, ale także cyfrowej.
Dział Zbiorów dla Niewidomych – zbiory.
Trzon księgozbioru Działu Zbiorów dla Niewidomych stanowi literatura piękna, klasyka, powieści dla dzieci, młodzieży i dorosłych; pozycje popularnonaukowe, poradniki, książki w językach obcych oraz bieżące i archiwalne czasopisma środowiska niewidomych i słabowidzących.
Na koniec I poł. 2019 r. księgozbiór sekcji książki mówionej liczył 14 661 pozycji, książki brajlowskiej – 6 775, a tyflologiczny – ponad 3 000.
Księgozbiór, ze względu na sposób zapisu, dzieli się na:
1. Publikacje drukowane pismem Braille’a: księgozbiór, prócz gatunków wyżej wymienionych zawiera podręczniki szkolne, słowniki, nuty, mapy, atlasy, dziewiętnastowieczne druki i manuskrypty.
2. Książki mówione: na kasetach magnetofonowych (wypożyczane do dnia dzisiejszego), na płytach CD, w zapisie cyfrowym (w standardzie Daisy i formacie Czytak).
3. Zbiory tyflologiczne: wydane w zwykłym druku pozycje naukowe i popularnonaukowe, poruszające zagadnienia z zakresu problematyki rehabilitacyjnej i społecznej osób z dysfunkcją wzroku.
4. Filmy z audiodeskrypcją: filmy z dodatkową ścieżkę dźwiękową, zawierającą słowny opis wizualnych treści prezentowanych na ekranie.
5. Płyty muzyczne: zbiór muzyki klasycznej i rozrywkowej.
6. Tekst cyfrowy: literatura zapisana w sposób umożliwiający jej odczyt na monitorze brajlowskim lub mową syntetyczną.
Książki wypożyczane są w siedzibie działu, wysyłkowo–za pośrednictwem poczty oraz elektronicznie–w autoryzowanym dostępie zdalnym do cyfrowych zasobów serwisu wypożyczeń on-line.
Dział Zbiorów dla Niewidomych mieści się przy ul. Konwiktorskiej 7
Biblioteka cyfrowa.
Główna Biblioteka Pracy i Zabezpieczenia Społecznego wykorzystuje nowoczesne formy przekazu wiedzy i informacji prężnie wkraczając w erę digitalizacji. W 2018 roku stulecie swej działalności uczciła utworzeniem Biblioteki Cyfrowej. Powstała ona z myślą o upowszechnianiu dostępu do pozycji znajdujących się w księgozbiorze Działu Zbiorów Pracy i Zabezpieczenia Społecznego. Z jej ogólnodostępnych zasobów, czyli tych, które nie są objęte prawem autorskim, mogą korzystać wszyscy użytkownicy Internetu bez konieczności wychodzenia z domu. Dostęp do treści pozycji chronionych prawem autorskim, jest możliwy na miejscu, w czytelni Biblioteki.
Proces digitalizacji Główna Biblioteka Pracy i Zabezpieczenia Społecznego rozpoczęła od najstarszych zbiorów – publikacji z okresu międzywojennego, które stanowią cenny zasób historyczny. Następnie do Biblioteki Cyfrowej włączono układy zbiorowe pracy, które są ważnym źródłem informacji dla osób poszukujących dokumentacji celem uzyskania możliwości ponownego przeliczenia emerytury. Obecnie Biblioteka Cyfrowa GBPiZS liczy już ponad 4000 pozycji, a tytułów stale przybywa. Składają się na nią cztery kolekcje: Układy Zbiorowe Pracy, Księgozbiór Komitetu Pracy i Płac, Bibliografie, Prace doktorskie, Czasopisma, Dokumenty urzędowe, Praca i Polityka Sołeczna.

</doc>
<doc id="852007" url="https://pl.wikipedia.org/wiki?curid=852007" title="Nowa Wieś (Lisów)">
Nowa Wieś (Lisów)

Nowa Wieś – część wsi Lisów w Polsce, położona w województwie świętokrzyskim, w powiecie opatowskim, w gminie Wojciechowice.
W latach 1975–1998 Nowa Wieś administracyjnie należała do województwa tarnobrzeskiego.

</doc>
<doc id="852013" url="https://pl.wikipedia.org/wiki?curid=852013" title="Arkesilaos">
Arkesilaos



</doc>
<doc id="852014" url="https://pl.wikipedia.org/wiki?curid=852014" title="Podkoszyce (Stodoły-Wieś)">
Podkoszyce (Stodoły-Wieś)

Podkoszyce – część wsi Stodoły-Wieś w Polsce, położona w województwie świętokrzyskim, w powiecie opatowskim, w gminie Wojciechowice.
W latach 1975–1998 Podkoszyce administracyjnie należały do województwa tarnobrzeskiego.

</doc>
<doc id="852019" url="https://pl.wikipedia.org/wiki?curid=852019" title="Podłukawka">
Podłukawka

Podłukawka – część wsi Stodoły-Wieś w Polsce, położona w województwie świętokrzyskim, w powiecie opatowskim, w gminie Wojciechowice. Wchodzi w skład sołectwa Stodoły-Wieś.
W latach 1975–1998 Podłukawka administracyjnie należała do województwa tarnobrzeskiego.

</doc>
<doc id="852021" url="https://pl.wikipedia.org/wiki?curid=852021" title="ORP Odważny (1973)">
ORP Odważny (1973)

ORP „Odważny” – polski kuter torpedowy projektu 664 ("Bitny", według nomenklatury NATO typ "Wisla"). Był drugim okrętem polskiej Marynarki Wojennej noszącym tę nazwę. Posiadał znak taktyczny "KTD 458" oraz związany z nim numer burtowy "458".
Historia.
Jego budowę, pod numerem stoczniowym 664/7, rozpoczęto w Stoczni Północnej w Gdańsku 7 kwietnia 1972 roku. 21 lutego 1973 roku odbyło się wodowanie kadłuba, 14 sierpnia tego roku ukończoną jednostkę przekazano Marynarce Wojennej, natomiast 15 września miało miejsce uroczyste pierwsze podniesienie bandery wojennej. „Odważny” wszedł w skład 2 dywizjonu Kutrów Rakietowo-Torpedowych 3 Flotylli Okrętów w Gdyni. W dniach 4–26 maja 1983 roku okręt wziął udział w wielkich ćwiczeniach sił Marynarki Wojennej o kryptonimie Reda-83. Okręt wykorzystano w zdjęciach do filmu Podróże pana Kleksa. Został skreślony ze spisu floty 31 stycznia 1986 roku.
Po wycofaniu jednostkę przekazano do Muzeum Regionalnego im. gen. broni Zygmunta Berlinga w Skarżysku-Kamiennej, które w 1990 roku przemianowano na Muzeum im. Orła Białego. Okręt przyholowano do Sandomierza, skąd został przewieziony do Skarżyska, gdzie stanowi obecnie największy eksponat na ekspozycji plenerowej.

</doc>
<doc id="852023" url="https://pl.wikipedia.org/wiki?curid=852023" title="Podlisów">
Podlisów

Podlisów – część wsi Stodoły-Wieś w Polsce, położona w województwie świętokrzyskim, w powiecie opatowskim, w gminie Wojciechowice.
W latach 1975–1998 Podlisów administracyjnie należał do województwa tarnobrzeskiego.

</doc>
<doc id="852027" url="https://pl.wikipedia.org/wiki?curid=852027" title="Adiuretyna">
Adiuretyna



</doc>
<doc id="852032" url="https://pl.wikipedia.org/wiki?curid=852032" title="Doktorzy honoris causa Politechniki Śląskiej">
Doktorzy honoris causa Politechniki Śląskiej



</doc>
<doc id="852043" url="https://pl.wikipedia.org/wiki?curid=852043" title="Słowiański papież">
Słowiański papież



</doc>
<doc id="852047" url="https://pl.wikipedia.org/wiki?curid=852047" title="Crewe Alexandra">
Crewe Alexandra



</doc>
<doc id="852064" url="https://pl.wikipedia.org/wiki?curid=852064" title="Igea Marina">
Igea Marina



</doc>
<doc id="852065" url="https://pl.wikipedia.org/wiki?curid=852065" title="Strofa alcejska">
Strofa alcejska

Strofa alcejska – w poezji starożytnej strofa, która składa się z czterech wersów alcejskich, mianowicie dwóch jedenastozgłoskowców, dziewięciozgłoskowca i dziesięciozgłoskowca. Za jego twórcę uważa się Alkajosa, rówieśnika Safony, pochodzącego z Mityleny na Lesbos. Do poezji rzymskiej strofa alcejska została wprowadzona przez Horacego.
Schemat metryczny wygląda następująco:
Najbardziej znanym przykładem użycia strofy alcejskiej jest pieśń Horacego o Sorakte:
W literaturze polskiej strofa alcejska w przeciwieństwie do bardzo popularnej strofy safickiej nie przyjęła się.
Użył jej Stanisław Trembecki w Odzie dedykowanej Naruszewiczowi:
Z rzadka strofa alcejska pojawia się w tłumaczeniach utworów napisanych tą miarą – wierszy Alkajosa, Horacego i Friedricha Hölderlina. Miarą oryginału wiersz Hölderlina Ziemia ojczysta przełożył Witold Wirpsza.
Ze strofą alcejską eksperymentowali poeci włoscy, na przykład Gabriele D’Annunzio:
Omawianej zwrotki użył też Giosuè Carducci:
Strofę alcejską można odnaleźć w dokonanym przez Jerzego Żuławskiego przekładzie "Z Nowożytnych ód" Ottona Ericha Hartlebena:

</doc>
<doc id="852066" url="https://pl.wikipedia.org/wiki?curid=852066" title="Bellaria">
Bellaria



</doc>
<doc id="852071" url="https://pl.wikipedia.org/wiki?curid=852071" title="Imiona hinduskie">
Imiona hinduskie

Imiona hinduskie – imiona pojawiające się w indyjskim kręgu kulturowym. Już od starożytności (aż po dziś) widać w nich było wyraźne wpływy ze strony religii hinduistycznej – dzieciom nadawano imiona bóstw (dewa) i świętych (awatara) takie jak: Kryszna, Rama, Szarma. Później częściowo się to zmieniło – z przybyciem do Indii muzułmanów. Każde imię ma jakieś znaczenie i nie wszystkim wolno nazywać swoje dzieci imieniem przez siebie wybranym. Są imiona, które mogą być używane przez odpowiednie kasty (warny) np. bramini (urodzeni w najwyższej kaście) mogą używać m.in. imion takich jak "Kanak" (złoto, dla kobiet) i "Rajat" (srebro, dla mężczyzn).
Istnieje pewna tolerancja w doborze imienia świętej postaci w tradycji hinduistycznej. Przykładowo imię męskie Kryszna (pasterz, awatara Wisznu, bohater z Bhawadgity) może być patronem dla osób płci męskiej i żeńskiej.
Rozbudowa imion.
W obyczajowości indyjskiej popularne jest na co dzień dodawanie do imienia przedrostków i przyrostków o znaczeniu tytułów honoryfikatywnych typu:

</doc>
<doc id="852074" url="https://pl.wikipedia.org/wiki?curid=852074" title="Imiona indyjskie">
Imiona indyjskie



</doc>
<doc id="852078" url="https://pl.wikipedia.org/wiki?curid=852078" title="Value at Risk">
Value at Risk



</doc>
<doc id="852079" url="https://pl.wikipedia.org/wiki?curid=852079" title="Słupki lodowe">
Słupki lodowe



</doc>
<doc id="852080" url="https://pl.wikipedia.org/wiki?curid=852080" title="Pinokio (film 1940)">
Pinokio (film 1940)

Pinokio () – amerykański film animowany wytwórni filmowej Walt Disney Animation Studios zrealizowany na podstawie powieści Carlo Collodiego o tym samym tytule.
Jest to drugi pełnometrażowy film animowany Walta Disneya. Otrzymał bardzo pozytywne i entuzjastyczne recenzje; serwis Rotten Tomatoes przyznał mu najwyższy wynik 100%.
Film aktorski o takim samym tytule powstał w 2022 roku.
Premiera filmu w Polsce odbyła się w kwietniu 1962 roku. Film w tej wersji wydany na kasetach wideo i płytach DVD w 2000 roku z firmą Imperial Entertainment. Film wydany wyłącznie na VHS z wydaniem specjalnym w 2003 roku. Film wydany na płytach DVD i Blu-Ray z dystrybutorem Imperial, CD Projekt i Galapagos Films. Film wyemitowany w telewizji na kanałach: Disney Channel, Puls 2.
Opis fabuły.
Stary snycerz Gepetto rzeźbi drewnianą marionetkę, którą nazywa Pinokio. Gdy wieczorem widzi za oknem spadającą gwiazdę, wypowiada życzenie, by marionetka ożyła i stała się prawdziwym chłopcem. W nocy Błękitna Wróżka ożywia Pinokia, mówiąc mu, że jeśli będzie „odważny, prawdomówny i niesamolubny”, stanie się prawdziwym chłopcem. Żeby łatwiej było mu odróżnić dobro od zła, jego osobistym opiekunem i strażnikiem zostaje Hipolit Świerszcz.
Rankiem Gepetto z radością odkrywa, że Pinokio ożył, a następnego dnia posyła go do szkoły. Po drodze Pinokio napotyka antropomorficznych Lisa i Kota, którzy postanawiają wykorzystać go dla własnych korzyści. Mamiąc go obietnicą przyszłej sławy, którą miałby osiągnąć jako aktor teatralny, przekonują go, by przyłączył się do kukiełkowego teatru prowadzonego przez Stromboliego zamiast iść do szkoły.
Dyrektor teatru osiąga dzięki niemu sukces i zarabia dużo pieniędzy. Gdy Pinokio chce wracać na noc do domu, Stromboli zamyka go w klatce dla ptaków, żeby zawsze mieć nad nim kontrolę. Świerszczowi udaje się znaleźć Pinokia, jednak nie potrafi uwolnić go z klatki. Wówczas zjawia się Błękitna Wróżka i pyta Pinokia, dlaczego nie posłuchał Gepetta i nie poszedł do szkoły. Pinokio wstydzi się powiedzieć prawdę, dlatego kłamie, opowiadając zmyśloną historię, w związku z czym jego nos rośnie. Po chwili przyrzeka być odtąd prawdomównym i dobrym, a Wróżka uwalnia go, żeby mógł ze Świerszczem uciec od Stromboliego.
W tym czasie Lis i Kot rozmawiają w karczmie z podstępnym woźnicą, który obiecuje im zapłacić dużo pieniędzy, jeśli znajdą mu głupich, małych niegrzecznych chłopców, których mógłby zabrać na Wyspę Radości. Choć są przerażeni stwierdzeniem Woźnicy, że żaden z chłopców nigdy stamtąd nie wróci "jako chłopcy". Wkrótce ponownie spotykają Pinokia, którego przekonują, że jest chory, dlatego musi się udać na wypoczynek na Wyspie Radości, tam gdzie nie będzie szkoły. W drodze na wyspę Pinokio zaprzyjaźnia się z chłopcem o imieniu Knot, który z czasem zaczyna wywierać na Pinokiu zły wpływ, proponując mu palenie cygar, picie piwa i gry hazardowe po zabawie na Wyspie Radości. Świerszcz odkrywa, że woźnica rzucił na wyspę klątwę sprawiającą, że niegrzeczni chłopcy zmieniają się w osły, których woźnica sprzedaje do pracy w kopalniach soli. Biegnie ostrzec Pinokia, któremu w międzyczasie wyrosły ośle uszy i ogon, bo widocznie jego koleżka Knot zmienia się w osła za swoje złe zachowanie, żeby wszystko zniszczyć.
Po ucieczce z Wyspy Radości Pinokio dociera do domu, jednak nie zastaje tam nikogo. Z listu zrzuconego na próg domu dowiaduje się, że Gepetto wraz z kotem Figaro i złotą rybką Cleo wyruszył w morze, gdzie został połknięty przez wieloryba o imieniu Potwór. Pinokio rusza mu na ratunek. Wraz ze Świerszczem wskakuje do morza, gdzie zostaje połknięty przez wieloryba, w którego brzuchu odnajduje ojca. By się wydostać, budują tratwę i rozpalają ognisko, by wymusić na wielorybie kichnięcie. Plan się powiódł, ale rozwścieczony wieloryb rzuca się w pogoń za tratwą, którą ostatecznie rozbija. Pinokio dociągnął Gepetta w bezpieczne miejsce w jaskini pod klifem, skąd zostaną wyrzucone na plażę. Pinokio ginie, rozbijając się o skały.
Zrozpaczony Gepetto zabiera ciało Pinokia do domu, gdzie go opłakuje. Błękitna Wróżka uznawszy, że Pinokio wykazał się odwagą i poświęceniem, ożywia go i zmienia w prawdziwego chłopca. Świerszcz zostaje za to nagrodzony złotą odznaką w kształcie gwiazdy w dowód uznania za dobre ukierunkowanie Pinokia.
Wersja polska.
Wersja polska: Studio Opracowań Filmów w Łodzi
Reżyseria: Mirosław Bartoszek
Redakcja tekstu: 
Teksty piosenek: Włodzimierz KrzemieńskiOperator dźwięku: Grzegorz SielskiMontaż dźwięku: Henryka GniewkowskaUdział wzięli:
inni.

</doc>
<doc id="852082" url="https://pl.wikipedia.org/wiki?curid=852082" title="Kristina Groves">
Kristina Groves

Kristina Nicole Groves (ur. 4 grudnia 1976 w Ottawie) – kanadyjska łyżwiarka szybka, czterokrotna srebrna medalistka olimpijska, wielokrotna medalistka mistrzostw świata i trzykrotna zdobywczyni Pucharu Świata.
Kariera.
Pierwszy występ na arenie międzynarodowej Kristina Groves zanotowała w 1996 roku, kiedy zajęła 21. miejsce w wieloboju podczas mistrzostw świata juniorów w Calgary. Sześć lat później wzięła udział w igrzyskach olimpijskich w Salt Lake City, gdzie jej najlepszym wynikiem było ósme miejsce na dystansie 3000 m. Rok później była między innymi czwarta na wielobojowych mistrzostwach świata w Göteborgu, przegrywając walkę o podium z Niemką Danielą Anschütz. Pierwsze sukcesy osiągnęła podczas dystansowych mistrzostw świata w Inzell w 2005 roku, zdobywając brązowy medal w biegu na 3000 m i srebrny w biegu drużynowym. W starcie indywidualnym lepsze były tylko jej rodaczka, Cindy Klassen oraz Niemka Claudia Pechstein. Wszystkie występy na igrzyskach olimpijskich w Turynie w 2006 roku kończyła w czołowej dziesiątce. Indywidualnie najlepiej wypadła w biegu na 1500 m, w którym zdobyła srebrny medal, ulegając tylko Cindy Klassen. Ponadto wspólnie z Klassen, Clarą Hughes, Christine Nesbitt i Shannon Rempel zdobyła też srebrny medal w biegu drużynowym. W 2006 roku była też trzecia za Klassen i Pechstein podczas wielobojowych mistrzostw świata w Calgary. Kolejne medale zdobyła na dystansowych mistrzostwach świata w Salt Lake City w 2007 roku, zajmując trzecie miejsce w biegach na 1500 i 5000 m oraz pierwsze razem z Nesbitt i Rempel w drużynie. Najwięcej medali Kanadyjka wywalczyła podczas rozgrywanych rok później dystansowych mistrzostwach świata w Nagano. Wygrała tam bieg na 3000 m, w biegach na 1000 m i drużynowym była druga, a na dystansach 1500 i 5000 m zajęła trzecią pozycję. Miesiąc wcześniej zdobyła brązowy medal na wielobojowych mistrzostwach świata w Berlinie, ulegając dwóm Holenderkom: Paulien van Deutekom i Ireen Wüst. W tej samej konkurencji była druga na mistrzostwach świata w Hamar w 2009 roku, rozdzielając na podium Czeszkę Martinę Sáblíkovą i Ireen Wüst. W marcu tego samego roku wystąpiła na dystansowych mistrzostwach świata w Richmond. W swoim pierwszym starcie, biegu na 3000 m, była trzecia za Holenderką Renate Groenewold i Martiną Sáblíkovą. Następnie została zdyskwalifikowana w biegu na 1500 m, a bieg na 1000 m zakończyła na dziewiątej pozycji. Bieg na 5000 m zakończyła na trzecim miejscu,za Sáblíkovą i Hughes, a wspólnie z Brittany Schussler i Christine Nesbitt zwyciężyła w drużynie. Brała także udział w igrzyskach olimpijskich w Vancouver w 2010 roku, zdobywając srebro w biegu na 1500 m i brąz na dwukrotnie dłuższym dystansie. Na tych samych igrzyskach była też między innymi czwarta w biegu na 1000 m, przegrywając walkę o medal z Laurine van Riessen z Holandii. Ostatni medal zdobyła na rozgrywanych w marcu 2010 roku wielobojowych mistrzostwach świata w Heerenveen, zajmując drugie miejsce Sáblíkovą. Wielokrotnie stawała na podium zawodów Pucharu Świata, odnosząc przy tym dziewięć zwycięstw indywidualnych i sześć drużynowych. W sezonach 2007/2008, 2008/2009 i 2009/2010 zwyciężała w klasyfikacji końcowej 1500 m, a w sezonie 2006/2007 zajęła trzecie miejsce. Ponadto w sezonie 2008/2009 była druga w klasyfikacji 1000 m, a w sezonach 2005/2006 i 2008/2009 zajmowała trzecią pozycję w klasyfikacji 3000/5000 m.
Ustanowiła trzy rekordy świata.

</doc>
<doc id="852086" url="https://pl.wikipedia.org/wiki?curid=852086" title="Daniel Johnson">
Daniel Johnson



</doc>
<doc id="852098" url="https://pl.wikipedia.org/wiki?curid=852098" title="Trilliaceae">
Trilliaceae



</doc>
<doc id="852102" url="https://pl.wikipedia.org/wiki?curid=852102" title="Dimitrowgrad">
Dimitrowgrad



</doc>
<doc id="852103" url="https://pl.wikipedia.org/wiki?curid=852103" title="Vermer">
Vermer



</doc>
<doc id="852110" url="https://pl.wikipedia.org/wiki?curid=852110" title="Droga ekspresowa H1">
Droga ekspresowa H1



</doc>
<doc id="852111" url="https://pl.wikipedia.org/wiki?curid=852111" title="Droga ekspresowa H2">
Droga ekspresowa H2



</doc>
<doc id="852112" url="https://pl.wikipedia.org/wiki?curid=852112" title="Droga ekspresowa H3">
Droga ekspresowa H3



</doc>
<doc id="852113" url="https://pl.wikipedia.org/wiki?curid=852113" title="Droga ekspresowa H4">
Droga ekspresowa H4



</doc>
<doc id="852114" url="https://pl.wikipedia.org/wiki?curid=852114" title="Droga ekspresowa H5">
Droga ekspresowa H5



</doc>
<doc id="852115" url="https://pl.wikipedia.org/wiki?curid=852115" title="Droga ekspresowa H6">
Droga ekspresowa H6



</doc>
<doc id="852116" url="https://pl.wikipedia.org/wiki?curid=852116" title="Droga ekspresowa H7">
Droga ekspresowa H7



</doc>
<doc id="852117" url="https://pl.wikipedia.org/wiki?curid=852117" title="Kościół św. Olafa w Kirkjubøur">
Kościół św. Olafa w Kirkjubøur

Kościół św. Olafa ("far. Ólavskirkjan") to najstarszy budynek tego typu na Wyspach Owczych. Mieści się on w wiosce Kirkjubøur, na wyspie Streymoy, w okolicach największego miasta archipelagu, Thorshavn. Jest jednym z trzech zabytków tego miasteczka, którymi bardzo szczycą się Farerczycy. Pozostałe to: Kirkjubøargarður i Katedra Magnusa.
Historia.
Ólavskirkjan został zbudowany w 1110 roku i przez całe średniowiecze był parafią, do której należały Wyspy Owcze. Chowano tu zmarłych biskupów farerskich, a także innych ludzi w mieszkających w okolicy. Niestety z biegiem lat, okoliczna osada, Kirkjubøur, straciła swą pozycję na Wyspach, wyludniając się niemal zupełnie, co przyczyniło się także do opuszczenia kościoła. Przez wieki zamieniał się on w ruinę, by w końcu w dużej mierze pokryć się ziemią. W 1962 roku zainteresowano się wreszcie dziedzictwem chrześcijaństwa na Wyspach Owczych i rozpoczęto odkopywanie oraz renowację budynku. Prace zakończono pięć lat później, kiedy artysta farerski, Samuel Joensen-Mikines namalował obraz na obudowie ołtarza, przedstawiający łódź prowadzoną przez świętą postać. Dziś kościół jest bardziej miejscem do zwiedzania niż odprawiania sakramentów religijnych. Znajdują się w nim relikty chrześcijaństwa na Wyspach Owczych: pastorał biskupi z przełomu XII/XIII wieku, oraz kamień nagrobny z ok. 1400 roku.
Patron.
Św. Olaf jest znanym w krajach skandynawskich wikingiem, który z wyznania pogańskiego przeszedł na chrześcijańskie. Zaprowadzenie tej wiary w Norwegii uznał za swój życiowy cel i jako jej król udało mu się to osiągnąć. Został wygnany przez opozycję w 1028 i zginął próbując odebrać tron w Bitwie pod Stiklestad, po której uznany został za męczennika.

</doc>
<doc id="852118" url="https://pl.wikipedia.org/wiki?curid=852118" title="Le Voyage dans la Lune">
Le Voyage dans la Lune



</doc>
<doc id="852119" url="https://pl.wikipedia.org/wiki?curid=852119" title="Ólavskirkjan">
Ólavskirkjan



</doc>
<doc id="852121" url="https://pl.wikipedia.org/wiki?curid=852121" title="Kościół św. Ólava">
Kościół św. Ólava



</doc>
<doc id="852126" url="https://pl.wikipedia.org/wiki?curid=852126" title="Ulica Jagiellońska w Warszawie">
Ulica Jagiellońska w Warszawie

Ulica Jagiellońska – ulica w dzielnicy Praga-Północ w Warszawie. 
Historia.
Ulica składa się z dwóch odcinków: południowego, najstarszego, od ulicy K. Marcinkowskiego do ronda S. Starzyńskiego, oraz północnego − dawnej szosy wylotowej Petersburskiej, biegnącego od torów kolejowych do Trasy Toruńskiej.
Ulica powstała na miejscu dawniejszej drogi, istniejącej przed rokiem 1762. Biegła od dzisiejszej ul. Zamoyskiego do obecnej ul. ks. I. Kłopotowskiego. Pierwotnie nosiła nazwę "Szeroka". Stykała się z rynkiem Skaryszewa, tworząc jego zachodnią pierzeję.
Droga miała pierwotnie wyłącznie drewnianą zabudowę. Została ona zniszczona podczas budowy fortyfikacji w 1807 roku, kiedy to z rozkazu Napoleona I zniwelowano całą sieć ulic pomiędzy Wisłą i dzisiejszą ul. Targową. Po 1815 roku zakładano odtworzenie sieci ulic, jednak do wybuchu powstania listopadowego prac tych nie rozpoczęto. W okresie 1816−1918 wybudowano jedynie trakt do Jabłonny, który do rogatek Golędzinowskich miał charakter uregulowanej ulicy. Za rogatkami ulica miała formę bitego traktu obsadzonego drzewami. W 1823 roku wzniesiono nowe pawilony rogatek według projektu Jakuba Kubickiego.
Duża część drewnianej zabudowy ulicy spłonęła w czasie powstania w roku 1831. Po powstaniu rogatki (nazywane od 1832 "Petersburskimi") przeniesiono, lokując je po północnej stronie kościoła Matki Bożej Loretańskiej.
Znaczne przekształcenie traktu do Jabłonny spowodowała budowa fortu Śliwickiego w latach 1835−1836; ulicę na jego wysokości odchylono nieco na wschód. Przed utworzeniem ronda Starzyńskiego był to początkowy odcinek ul. Modlińskiej. Do okresu międzywojennego obowiązywał tu wojskowy zakaz wznoszenia budynków murowanych.
Około 1835 odtworzono południowy odcinek ulicy, łącząc go z odcinkiem północnym na wysokości dzisiejszej ul. ks. I.Kłopotowskiego. Rok później pomiędzy Brukową, Jagiellońską i późniejszą Kłopotowskiego (wtedy bez nazwy) wzniesiono koszary Straży Ogniowej, przeniesione w 1878 na ul. Marcinkowskiego. W 1836 ukończono budowę murowanej synagogi Praskiej.
W 1865 na osi nowo wybudowanego mostu Kierbedzia wytyczono okrągły plac, nazwany później placem Weteranów 1863 r. Stał się on środkiem urbanistycznego założenia, gwiaździstego układu ulic. Na osi mostu przeprowadzono ulicę Aleksandrowską (współcześnie: al. „Solidarności”, która rozdzieliła późniejszą Jagiellońską na dwa odcinki. Odcinek północny ulicy przemianowano na ul. Petersburską, południowy – na Moskiewską. Dotychczasową nazwę – Szeroka – nadano dzisiejszej ul. ks. I.Kłopotowskiego. Przy Petersburskiej odnotowano w 1869 dużą liczbę żydowskich handlarzy oraz czterech właścicieli konnych bryczek. Wynajem furmanek był z kolei częstszą profesją przy ul. Moskiewskiej, działało tam siedem przedsiębiorstw tego typu. U zbiegu z ul. Kępną pod nr. 10 odnotowano zakład kamieniarski Bianka Abondiego. Pod nr. 3/5 otwarto VII oddział Warszawskiego Towarzystwa Dobroczynności. Pod nr. 7/9 działał wielki targ świń. W 1878 tuż obok wzniesiono nowe koszary V Oddziału Straży Ogniowej.
W 1875 północna część ul. Petersburskiej stała się wewnętrzną aleją wielkich carskich koszar. Zlikwidowano wtedy wszystkie przecznice na północ od linii ul. Ratuszowej. W obrębie koszar znalazł się także kościół Matki Boskiej Loretańskiej, co sprawiło, że władze carskie – aczkolwiek niechętnie – zgodziły się na budowę kościoła św. św. Michała Archanioła i Floriana. Na zabudowania przy Petersburskiej składało się około 35 baraków koszarowych i magazynowych, a ulicę Moskiewską zaczęto zabudowywać niewielkimi kamienicami, jednak wznoszono jeszcze równocześnie domy drewniane. Jedynym dużym zakładem przemysłowym była działająca pod nr. 4/6 fabryka Towarzystwa Akcyjnego Wulkan, działająca tu od roku 1881. W latach 1906−1914 zabudowania fabryczne rozbudowano na podstawie projektu Karola Jankowskiego i Franciszka Lilpopa.
W 1900 roku wzdłuż szosy wylotowej, będącej współcześnie częścią ulicy, uruchomiono kolej jabłonowską.
Przełom stuleci przyniósł ożywienie w ruchu budowlanym: w okresie 1896-1900 pod nr. 17, u zbiegu z ul. Floriańską wybudowano z inicjatywy Rosyjskiego Czerwonego Krzyża gmach Zakładu dla Wdów po Poległych Żołnierzach i Oficerach. W budynku powstała cerkiew Ikony Matki Bożej Pocieszycielki Strapionych. Po sąsiedzku, pod nr. 19 niemal w tym samym czasie powstał budynek Towarzystwa Kuchni Ruchomej, dożywiającej charytatywnie najuboższych. Od 1892 funkcjonował tam również Dom noclegowy dla mężczyzn z inteligencji (tzw. Gigant); w jednopiętrowym budynku były umywalnie, stołówka i sale noclegowe. Powstawały także obiekty bardziej okazałe: pod nr. 38 w latach 1905−1907 wzniesiono projektowany przez Władysława Adolfa Kozłowskiego gmach Gimnazjum Męskiego, mieszczący obecnie VIII Liceum Ogólnokształcące im. Władysława IV. Prężnie działała także Gmina Wyznaniowa Żydowska w Warszawie: w 1914 pod nr. 28 powstał Gmach Wychowawczy Warszawskiej Gminy Starozakonnych im. Michała Bergsona, mieszczący także szkołę towarzystwa „Synagoga”. Wzniesiony w duchu polskiego baroku gmach wraz z sąsiednimi zabudowaniami – mykwą, chederem i synagogą z 1845 tworzył największy na Pradze zespół żydowskich placówek religijnych, oświatowych i charytatywnych.
Równolegle budowano obiekty mieszkalne: wznoszone kamienice coraz bardziej swą formą doganiały domy na lewym brzegu. Pod nr. 9, 11, 13 wzniósł w okresie kilku lat trzy kamienice Bronisław Massalski. Ta ostatnia, nosząca dziś adres ul. Okrzei 26, jest uznawana za jedną z najpiękniejszych kamienic na Pradze. Zaprojektowana przez Stanisława Weissa i Henryka Stifelmana otrzymała fasady zdobione barwną cegłą licówkową skontrastowane z białymi elementami tynkowanymi. Naroże ozdobił okrągły wykusz, zaś wystawkę dachu na osi przejazdu bramnego zwieńczyły dwie rzeźby przedstawiające sowy.
W 1916 ulicy nadano obecną nazwę.
W okresie międzywojennym Jagiellońska zasłynęła dużą liczbą placówek opiekuńczych i organizacji prowadzących działalność charytatywną. Magistrat pod nr. 21 utworzył pod zarządem braci albertynów Schronisko Miejskie dla Chłopców, przejął także budynki Towarzystwa Kuchni Ruchomej, kontynuując w nim dotychczasową działalność. Społecznicy z Koła Prażan pod nr. 3/5 zorganizowali Sierocin – ośrodek opiekuńczy dla opuszczonych dzieci, zaś pod nr. 34 działało Towarzystwo Opieki nad Niemowlętami, a od 1924 oddział Kasy Chorych i pogotowie ratunkowe. W dawnym gmachu Zakładu dla Wdów po Poległych Żołnierzach i Oficerach urządzono po 1918 "Schronisko dla Weteranów Powstania 1863". Zlikwidowano też targowisko, zaś tereny za linią ul. Kępnej zajęła Giełda Mięsna, co było związane z działaniem Rzeźni Miejskiej przy ul. Sierakowskiego. Działała jak dawniej fabryka 'Towarzystwa Akcyjnego "Wulkan" zatrudniająca w roku 1926 ok. 800 osób. Nowych obiektów w tym czasie nie wznoszono: kilka kamienic przy ulicy nadbudowano, powstał nieistniejący dziś gmach szkolny na Golędzinowie.
W okresie okupacji w czasie II wojny światowej zabudowania przy północnym odcinku ulicy zajęli Niemcy. Ulicy nadano niemiecką nazwę "Königsberstrasse". W styczniu 1942 w ramach sabotażu podpalono niemieckie magazyny słomy i siana, w lipcu tego samego roku warsztaty naprawcze, niszcząc 15 samochodów okupanta. W czasie II wojny światowej zabudowa ulicy w znaczącej części ocalała. Niemcy uszkodzili synagogę, a podczas walk o dzielnicę we wrześniu 1944 spłonęły zabudowania fabryki "Wulkan" oraz kilka kamienic. 
W latach 1949−1952 między ulicami: Ratuszową, Targową, Świętych Cyryla i Metodego i Jagiellońską powstało osiedle Praga I zaprojektowane przez Szymona i Helenę Syrkusów. W latach 1950−1966 zbudowano osiedle Praga II, a w latach 1961−1964 osiedle Praga III. W 1955 lub 1961 rozebrano uszkodzony w czasie wojny budynek synagogi. W roku 1963 wyburzono też neoromański budynek Towarzystwa Kuchni Ruchomej oraz 31 budynków fabryki Towarzystwa Akcyjnego "Wulkan" i całą okoliczną zabudowę. Wyburzono także liczne obiekty należące do zlikwidowanej Rzeźni Miejskiej przy ulicy Sierakowskiego. W latach 70. XX wieku przy południowym odcinku ulicy, w miejscu wyburzonych zabudowań fabrycznych, powstało osiedle Jagiellońska. 
W latach 1948–1950 pod nr 24/26 wybudowano kino „Praha” według projektu Jana Bogusławskiego i Józefa Jerzego Łowińskiego. W latach 1950–1952 pod nr 15 wzniesiono siedmiopiętrowy Powszechny Dom Towarowy „Praga”. Zaprojektowany przez Wiktora Espenhama i Juliana Dumnickiego obiekt był największą placówką handlową na Pradze do wybudowania Uniwersamu Grochów. W 1997 budynek został przebudowany na biurowiec o nazwie Rainbow Center z elewacjami w kolorach tęczy. Mieści się w nim Urząd Skarbowy Warszawa-Praga.
W latach 1952–1991 północny odcinek ulicy od obecnej al. „Solidarności” do Trasy Toruńskiej nosił nazwę "alei Stalingradzkiej". Nazwą tą objęto zatem również południowy odcinek Szosy Modlińskiej. W latach 1969−1971 ulicę przebudowano, wytyczając drugą jezdnię od ul. Starzyńskiego na północ.
W czasach Polski Ludowej, do grudnia 1985 roku, ulica była częścią wspólnego przebiegu dróg państwowych nr 11 i 20, łączących Warszawę z Łomżą, Augustowem i Nowym Dworem Mazowieckim.
Od 1 stycznia 2014 roku na mocy uchwały sejmiku województwa ulica znajduje się w ciągu drogi wojewódzkiej nr 801.
Ulica jest częściowo dwujezdniowa, a na odcinku od al. „Solidarności” do Trasy Toruńskiej wzdłuż niej przebiega droga rowerowa.

</doc>
<doc id="852128" url="https://pl.wikipedia.org/wiki?curid=852128" title="Rondo Starzyńskiego w Warszawie">
Rondo Starzyńskiego w Warszawie



</doc>
<doc id="852129" url="https://pl.wikipedia.org/wiki?curid=852129" title="Tagetes">
Tagetes



</doc>
<doc id="852132" url="https://pl.wikipedia.org/wiki?curid=852132" title="Rodzina lokalnie skończona">
Rodzina lokalnie skończona

Rodzina lokalnie skończona jest pojęciem topologii ogólnej, charakteryzującym rodziny zbiorów przestrzeni topologicznej. Szczególnym przypadkiem rodziny skończonej jest rodzina dyskretna. Uwaga: rodzina dyskretna jest pojęciem różnym od pojęcia zbioru dyskretnego.
Definicja.
Niech formula_1 będzie przestrzenią topologiczną. Mówimy, że rodzina formula_2 podzbiorów przestrzeni topologicznej formula_1 jest lokalnie skończona, gdy dla każdego punktu formula_4 istnieje otoczenie formula_5 które przecina co najwyżej skończoną liczbę zbiorów z rodziny formula_6 (tzn. takie, że zbiór formula_7 jest skończony). Jeżeli każdy punkt formula_4 ma otoczenie przecinające co najwyżej jeden element rozważanej rodziny, to rodzinę tę nazywamy dyskretną.
Rodzinę zbiorów nazywamy σ-lokalnie skończoną (σ-dyskretną) jeśli jest przeliczalną sumą rodzin lokalnie skończonych (dyskretnych).

</doc>
<doc id="852135" url="https://pl.wikipedia.org/wiki?curid=852135" title="Rodzina dyskretna">
Rodzina dyskretna



</doc>
<doc id="852156" url="https://pl.wikipedia.org/wiki?curid=852156" title="Janina Jankowska">
Janina Jankowska

Janina Maria Jankowska (ur. 11 maja 1939 w Jadowie) – polska dziennikarka i reporterka radiowa, działaczka opozycji demokratycznej w okresie PRL.
Życiorys.
Ukończyła studia z zakresu filologii polskiej na Uniwersytecie Warszawskim. Od 1961 pracowała w Polskim Radiu, od 1973 do 1982 zatrudniona w Redakcji Reportaży Literackich. Samodzielną produkcję reportaży umożliwiła jej pierwsza nagroda na ogólnopolskim konkursie za reportaż "Mam dopiero 21 lat", opisujący proces dwóch młodych mężczyzn oskarżonych o zabójstwo.
Od 1976 współpracowała z wydawnictwami niezależnymi. Zajmowała się przepisywaniem tekstów w „Biuletynie Informacyjnym KSS „KOR””, zajmowała się organizacją lokali drukarskich, okazjonalnie publikowała w tym piśmie oraz w „Zapisie”. W sierpniu 1980 mimo braku zgody kierownictwa Polskiego Radia pojechała do Stoczni Gdańskiej, realizując w trakcie strajku reportaż "Polski Sierpień". Wstąpiła w tym samym roku do „Solidarności”, była członkinią komisji zakładowej w Radiokomitecie i reporterką związkowego Radia Solidarność Region Mazowsze. Po wprowadzeniu stanu wojennego od lutego do sierpnia 1982 internowano ją w Olszynce Grochowskiej i Gołdapi, usunięto także z pracy w Polskim Radiu.
Po zwolnieniu współtworzyła podziemną Niezależną Oficynę Fonograficzną NOWA, współpracowała z Oficyną Fonograficzną CDN i realizowała z Markiem Mądrzejewskim reportaże i audycje radiowe na kasetach magnetofonowych rozpowszechniane w tzw. drugim obiegu. Publikowała w wydawanym poza cenzurą „Tygodniku Mazowsze”, m.in. zrealizowała pierwszy dla „TM” wywiad z ukrywającym się Zbigniewem Bujakiem. W lipcu 1984 została tymczasowo aresztowana w Areszcie Śledczym Warszawa-Mokotów, zwolniono ją jeszcze w tym samym miesiącu na mocy amnestii. Współpracowała z prasą podziemną (w tym z „Krytyką”), w 1983 z Andrzejem Paczkowskim, Markiem Owsińskim, Grzegorzem Bogutą i Wojciechem Adamieckim założyła podziemne Stowarzyszenie Archiwum Solidarności, zbierające nagrania, relacje i opracowania z okresu „Solidarności” i stanu wojennego. W 1988 była stypendystką Fundacji Kościuszkowskiej w Stanach Zjednoczonych. W 1989 uczestniczyła w obradach Okrągłego Stołu w tzw. podzespole prasowym, w trakcie kampanii przed wyborami parlamentarnymi kierowała zespołem dziennikarskim przygotowującym kampanię wyborczą w Polskim Radiu kandydatom Komitetu Obywatelskiego.
W latach 1989–1991 zajmowała stanowisko wicedyrektora Programu I Polskiego Radia, do 1998 pracowała ponownie w PR jako reporter. Równolegle w okresie 1991–1997 współpracowała z działem zagranicznym austriackiej telewizji ORF. Była członkinią i przewodniczącą rad programowych Polskiego Radia i Telewizji Polskiej, a także członkinią jury międzynarodowych festiwali Prix Italia, Premios Ondas, Prix Europa w kategorii dokumentu radiowego. W 1990 zaczęła organizować coroczne seminaria reportażu w Kazimierzu Dolnym.
Została członkinią zarządu Stowarzyszenia Dziennikarzy Polskich oraz Stowarzyszenia Wolnego Słowa, a także wykładowcą w Wyższej Szkole Dziennikarskiej im. Melchiora Wańkowicza i w Laboratorium Reportażu Instytutu Dziennikarstwa Uniwersytetu Warszawskiego. Była także przewodniczącą zespołu do spraw opiniowania wniosków o nadanie orderów i odznaczeń w Kancelarii Prezydenta RP w okresie prezydentury Lecha Kaczyńskiego.
W 2011, "za wybitne zasługi dla rozwoju niezależnego dziennikarstwa, za działalność na rzecz przemian demokratycznych w Polsce, wolności słowa i wolnych mediów", została przez prezydenta Bronisława Komorowskiego odznaczona Krzyżem Oficerskim Orderu Odrodzenia Polski. W 2017 została wyróżniona Krzyżem Wolności i Solidarności, przyznanym postanowieniem prezydenta RP Andrzeja Dudy z 20 marca 2017. W 2000 otrzymała Złoty Krzyż Zasługi.

</doc>
<doc id="852160" url="https://pl.wikipedia.org/wiki?curid=852160" title="Trójlistowce">
Trójlistowce

Trójlistowce ("Trilliales") – w niektórych systemach klasyfikacyjnych monotypowy rząd roślin należący do klasy jednoliściennych. Należy do niego jedna tylko rodzina trójlistowatych ("Trilliaceae"). Przedstawicielem we florze polskiej jest tylko rodzaj czworolist "Paris".
Systematyka.
Takson sprowadzany do rangi plemienia "Parideae" w obrębie rodziny melantkowatych ("Melanthiaceae"). 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schafn.), nadrząd "Lilianae" Takht., rząd trójlistowce ("Trilliales"), rodzina trójlistowate ("Trilliaceae").
W systemie z 2007 r. Reveal włączył trójlistowce do melantkowatych analogicznie jak APweb.

</doc>
<doc id="852161" url="https://pl.wikipedia.org/wiki?curid=852161" title="Toccata i fuga d-moll (BWV 565)">
Toccata i fuga d-moll (BWV 565)

Toccata i fuga d-moll (BWV 565) – utwór Johanna Sebastiana Bacha skomponowany na organy.
Nazwa.
Powszechnie przyjęta nazwa „Toccata i fuga” nie odpowiada nazwie historycznej. W szeregu istniejących odpisów z czasów Bacha i nieco późniejszych, utwór ten ma nazwę „Toccata” lub „Toccata con fuga” ("toccata z fugą"), nigdy zaś „Toccata "et" fuga” ("et", tak samo, jak i "und", było używane przez Bacha powszechnie w jego innych utworach organowych, np. w "Preludiach i fugach"). Za bardziej prawidłową nazwę z punktu widzenia muzykologii przyjmuje się określenie Toccata (lub Toccata d-moll).
Problematyka badawcza.
Nie ustalono dotychczas, gdzie ani kiedy kompozycja ta powstała. Część badaczy wiąże ją z pobytem Bacha w Arnstadt, inni z kolei z Weimarem. Wskazywane są pewne cechy kompozycji bliskie utworom skrzypcowym (m.in. struktura tematu fugi, wykorzystującego tzw. pustą strunę i regularne zmiany smyczka), co mogłoby oznaczać nawet to, że owa toccata jest organową transkrypcją utworu skrzypcowego (na to wskazują liczne unisony, zdwojenia oktawowe, które pierwotnie mogły być jednogłosową fakturą wiolinową). Według wcześniej przyjętych ustaleń, utwór ten stanowi utrwaloną nutami improwizację organową Bacha. Obydwie koncepcje (jak również i następne) mają równe prawo do istnienia i równie niską możliwość sprostowania.

</doc>
<doc id="852162" url="https://pl.wikipedia.org/wiki?curid=852162" title="Trilliales">
Trilliales



</doc>
<doc id="852164" url="https://pl.wikipedia.org/wiki?curid=852164" title="Trójlistowate">
Trójlistowate



</doc>
<doc id="852170" url="https://pl.wikipedia.org/wiki?curid=852170" title="Toccata i fuga d-moll">
Toccata i fuga d-moll

Utwory organowe autorstwa J.S. Bacha:

</doc>
<doc id="852187" url="https://pl.wikipedia.org/wiki?curid=852187" title="Enrico Fabris">
Enrico Fabris

Enrico Fabris (ur. 5 października 1981 w Asiago) – włoski łyżwiarz szybki, trzykrotny medalista olimpijski oraz wielokrotny medalista mistrzostw świata i Europy.
Kariera.
Pierwszy sukces w karierze Enrico Fabris osiągnął w 2005 roku, kiedy wspólnie z Ippolito Sanfratello i Matteo Anesim zdobył srebrny medal srebrny medal w biegu drużynowym podczas mistrzostw świata na dystansach w Inzell. Na tej samej imprezie był też czwarty w biegu na 5000 m, przegrywając walkę o medal z Holendrem Carlem Verheijenem. Na rozgrywanych rok później igrzyskach olimpijskich w Turynie zdobył brązowy medal na dystansie 5000 m, przegrywając tylko z Chadem Hedrickiem z USA i Svenem Kramerem z Holandii. Był to pierwszy w historii medal dla Włoch w łyżwiarstwie szybkim. Pięć dni później, wspólnie z Sanfratello, Anesim i Stefano Donagrandim wywalczył drużynowo pierwszy złoty medal dla Włoch. Na tych igrzyskach Fabris wygrał też bieg na 1500 m, stając się pierwszym w historii włoskim indywidualnym mistrzem olimpijskim w łyżwiarstwie szybkim. Z czasem 1:45,97 min Fabris pokonał faworyzowanych Amerykanów Shaniego Davisa i Chada Hedricka. W 2006 roku Włoch zdobył też srebrny medal podczas mistrzostw świata w wieloboju w Calgary.
Kolejne trzy medale zdobył w 2007 roku. Najpierw zajął drugie miejsce w biegu na 5000 m na mistrzostwach świata na dystansach w Salt Lake City, ulegając tylko Kramerowi. Następnie zajmował drugie miejsca na mistrzostwach świata w wieloboju w Heerenveen i mistrzostwach Europy w wieloboju w Collalbo. Zdobył też złote medale na 1000 i 5000 m podczas uniwersjady w Turynie. Podczas mistrzostw świata na dystansach w Nagano w 2008 roku zdobywał srebrne medale w drużynie oraz biegach na 5000 i 10 000 m, w których zwyciężył Sven Kramer.
Zdobył również brązowy medal na mistrzostwach świata w wieloboju w Hamar w 2009 roku, plasując się za Kramerem i Håvardem Bøkko z Norwegii. Blisko podium był podczas mistrzostw świata na dystansach w Richmond, gdzie był czwarty na 5000 m, przegrywając walkę o medal z Trevorem Marsicano z USA. Czwarte miejsce zajął także w biegu drużynowym. W 2010 roku brał udział w igrzyskach olimpijskich w Vancouver, gdzie indywidualnie był siódmy na 5000 m i dziesiąty na 1500 m, a w drużynie zajął szóstą pozycję. Ostatni medal wywalczył na mistrzostwach Europy w wieloboju w Hamar w 2011 roku, gdzie przegrał tylko ze Svenem Kramerem.
Wielokrotnie stawał na podium zawodów Pucharu Świata, odnosząc przy tym osiem zwycięstw. W sezonie 2006/2007 był drugi, a w sezonie 2005/2006 trzeci w klasyfikacji końcowej na 1500 m. Ponadto w sezonach 2006/2007 i 2007/2008 zajmował trzecie miejsce w klasyfikacji PŚ na 5000 m/10 000 m. W latach 2003-2011 dziewięć razy z rzędu zdobywał wielobojowe mistrzostwo Włoch. W 2007 roku ustanowił rekord świata na 5000 m. W 2011 roku zakończył karierę.

</doc>
<doc id="852202" url="https://pl.wikipedia.org/wiki?curid=852202" title="Ludwik Tadeusz Kościuszko">
Ludwik Tadeusz Kościuszko

Ludwik Tadeusz Kościuszko ( zm. 1758) herbu Roch III – miecznik brzeski, pułkownik 3 Pułku Straży Przedniej Buławy Polnej Litewskiej, ojciec Tadeusza Kościuszki.
Ochrzczony 27 sierpnia 1702 roku we wsi Telaki (Целякі), parafia Krupczyce.
Życiorys.
Syn Ambrożego Kazimierza Kościuszki używającego herbu Roch III. W roku 1740 [Brak źródła] poślubił Teklę z Ratomskich. W końcu 1746 urodził im się syn Andrzej Tadeusz Bonawentura znany pod swoim drugim imieniem. Ludwik Tadeusz Kościuszko w spadku od ojca otrzymał zaniedbany i zadłużony majątek rodowy, wobec czego przekazał Siechnowicze Małe ze Stepankami, Nowosiółkami i Konotopami swemu wujowi Faustynowi Benedyktowi, sam biorąc w dzierżawę od Sapiehów folwark Mereczowszczyznę koło Kosowa Poleskiego.
Dzieci:

</doc>
<doc id="852203" url="https://pl.wikipedia.org/wiki?curid=852203" title="Gail O’Grady">
Gail O’Grady

Gail O’Grady (ur. 23 stycznia 1963 w Detroit w stanie Michigan, USA) – amerykańska aktorka.

</doc>
<doc id="852213" url="https://pl.wikipedia.org/wiki?curid=852213" title="Maurice Richard Trophy">
Maurice Richard Trophy

Maurice „Rocket” Richard Trophy, znana też jako Maurice Richard Trophy – przechodnie trofeum przyznawane w National Hockey League (NHL) dla zawodnika, który w sezonie zasadniczym zdobył największą liczbę bramek. Została ufundowana przez drużynę Montreal Canadiens w sezonie 1998/1999. Nagroda wzięła swoją nazwę od legendarnego zawodnika Montreal Canadiens – skrzydłowego Maurice’a Richarda, który nosił pseudonim "Rocket". Pierwszym zdobywcą trofeum był Fin Teemu Selänne. Obecnym posiadaczem tej nagrody jest Kanadyjczyk Sidney Crosby grający w drużynie Pittsburgh Penguins.
Historia.
Maurice „Rocket” Richard Trophy zostało podarowane przez drużynę Montreal Canadiens dla NHL w 1999 roku, a po raz pierwszy przyznano je w sezonie 1998/1999. Jest to jedna z najnowszych nagród ligi NHL. Jej nazwa pochodzi od legendarnego skrzydłowego Maurice’a Richarda, który rozegrał osiemnaście sezonów w drużynie Canadiens. Jako pierwszy zawodnik w historii NHL pięciokrotnie zostawał królem strzelców i jako pierwszy osiągnął kamień milowy – zdobywając 500 bramek w lidze. W sezonie 1944/1945 został pierwszym zawodnikiem ligi NHL, który w ciągu sezonu zdobył 50 bramek w 50 meczach, później niewielu hokeistów dokonało tego wyczynu. Natomiast w sezonie 1954/1955 zdobył tytułu króla strzelców razem z dwoma innymi zawodnikami.
Pomimo tego, że najskuteczniejszy zawodnik ligi NHL sezonu zasadniczego zazwyczaj zdobywa Hart Memorial Trophy dla najbardziej wartościowego zawodnika ligi, to jedynie Aleksandr Owieczkin i Corey Perry zdobyli obydwie nagrody oraz Maurice Richard Trophy w jednym sezonie. Owieczkin otrzymał je dwukrotnie, w sezonie 2007/2008 i 2008/2009. Zanim zaczęto przyznawać Richard Trophy za zwycięstwo w klasyfikacji najskuteczniejszych strzelców, to jedenastu zawodników zdobyło jednocześnie owo trofeum oraz Hart Memorial Trophy.
W porównaniu do zdobywcy Art Ross Trophy, Richard Trophy może zdobyć kilku zawodników bez ustalania dodatkowej kolejności. W rezultacie możliwe jest, że kilku graczy dzieli tytuł zdobywcy nagrody. Tak było w sezonie 2003/2004, kiedy to nagrodę uzyskali Jarome Iginla, Ilja Kowalczuk i Rick Nash. Po raz drugi taka sytuacja miała miejsce w sezonie 2009/2010, kiedy to Sidney Crosby i Steven Stamkos zdobyli po 51 bramek, co pozwoliło im zdobyć trofeum. Rick Nash jest najmłodszym zawodnikiem który zdobył to trofeum w sezonie 2003/2004 miał wtedy 19 lat. Sześć razy nagrodę zdobywał Rosjanin Aleksandr Owieczkin, zaś dwukrotnie jego rodak Pawieł Bure oraz Kanadyjczycy Jarome Iginla, Steven Stamkos i Sidney Crosby.
Lista nagrodzonych.
(#) Zwycięzca klasyfikacji królów strzelców przed ustanowieniem nagrody

</doc>
<doc id="852215" url="https://pl.wikipedia.org/wiki?curid=852215" title="Vita Constantini">
Vita Constantini

De Vita Constantini – panegiryk na cześć Konstantyna I Wielkiego, w czterech księgach, autorstwa jego zaufanego współpracownika Euzebiusza z Cezarei, który znał wiele szczegółów wewnętrznych dotyczących polityki cesarza wobec państwa, jak i wobec Kościoła. W czasie posiedzeń soboru nicejskiego (325) Euzebiusz siedział po prawicy tronu cesarskiego, wywarł też decydujący wpływ na prace soboru nad ułożeniem symbolu wiary i przywróceniem jedności w Kościele powszechnym. 
Dzieło zostało napisane po śmierci cesarza, jest napisane w stylu panegirycznym, toteż przesadnie eksponuje zalety cesarza, pomijając jego negatywne cechy.
Możliwe że część dzieła nie została napisana przez Euzebiusza z Cezarei, lecz przez jego następcę Akacjusza.

</doc>
<doc id="852216" url="https://pl.wikipedia.org/wiki?curid=852216" title="Michael Landes">
Michael Landes

Michael Christopher Landes (ur. 18 września 1972 w Bronx) – amerykański aktor i producent telewizyjny i filmowy.
Życiorys.
Wczesne lata.
Urodził się w Bronx, w stanie Nowy Jork jako syn Patricii, architekta wnętrz, i Bernarda Landesa, konsultanta marketingu. Kiedy miał 13 lat wraz z rodziną przeprowadził się do Kalifornii. Uczęszczał na Uniwersytet Kalifornijski w Los Angeles. Studiował aktorstwo u Stelli Adler i Rona Burrusa. 
Kariera.
W wieku szesnastu lat zwrócił na siebie uwagę rolą Kirka McCraiga, chłopaka Winnie Cooper w serialu familijnym ABC "Cudowne lata" ("The Wonder Years", 1988-1991). Następnie pojawił się w sitcomie NBC "Bajer z Bel-Air" ("The Fresh Prince of Bel-Air", 1990-1991) u boku Willa Smitha oraz serialu fantasy "Nowe przygody Supermana" ("Lois &amp; Clark: The New Adventures of Superman", 1993-1994) z Deanem Cainem w roli tytułowej jako reporter i fotograf "Daily Planet" – Jimmy Olsen, przyjaciel Supermana. 
Po debiucie scenicznym na deskach teatru West End, występował potem m.in. w spektaklach: "Amerykański pogromca" ("The American Bullfighter") w Mark Taper Forum przy Los Angeles Music Center, "Jeżeli pamięć posłuży" ("If Memory Serves") w Pasadena Playhouse i "Pamiętniki z Brighton Beach" ("Brighton Beach Memoirs") w Laguna Playhouse. Po raz pierwszy na dużym ekranie pojawił się w niezależnym filmie o surfingu "Amerykańskie lato" ("An American Summer", 1991). 
Zagrał później w komediodramacie "Kiedy kończy się zabawa" ("When the Party's Over", 1992) z Sandrą Bullock, melodramacie "Sposób na bezsenność" ("Dream for an Insomniac", 1998) z Jennifer Aniston, dramacie wojennym "Wojna Harta" ("Hart's War", 2002) u boku Bruce’a Willisa i dreszczowcu "Oszukać przeznaczenie 2" ("Final Destination 2", 2003).
W 2010 zagrał na londyńskiej scenie w adaptacji Davida Mameta "Dom gry" ("House of Games"). 
W 2012 pojawił się jako amerykański milioner Caspar Landry w remake’u BBC One "Upstairs Downstairs". 
Życie prywatne.
21 października 2000 poślubił aktorkę Wendy Benson. Mają dwoje dzieci - córkę Mimi i syna Dominica. Jego teść to słynny fotoreporter Harry Benson, znany ze zdjęć The Beatles, Bobby’ego Fischera, Michaela Jacksona, Elizabeth Taylor i wielu innych amerykańskich aktorów. 

</doc>
<doc id="852218" url="https://pl.wikipedia.org/wiki?curid=852218" title="Grand Prix Danii na Żużlu 2007">
Grand Prix Danii na Żużlu 2007

Wyniki Grand Prix Danii 2007, czwartej eliminacji mistrzostw świata Grand Prix w sezonie 2007.
Zawody o Grand Prix Danii rozgrywane są po raz 13.; na Parken po raz piąty.
Lista startowa.
Stawkę piętnastu stałych uczestników uzupełni jeden zawodnik z dziką kartą (Kenneth Bjerre) oraz dwóch tzw. rezerwy toru (Jesper B. Jensen oraz Morten Risager). Losowania numerów startowych dokonano w Genewie 29 maja 2007. W nawiasach numery stałe:
Wyniki.
W żółtym plastronie wystąpił lider klasyfikacji przejściowej po Grand Prix Szwecji.
Opis.
Turniej na Parken zwyciężył Szwed Andreas Jonsson, dla którego było to drugie zwycięstwo w zawodach Grand Prix. W finale wyprzedził reprezentanta gospodarzy Nicki Pedersena i Australijczyka Leigh Adamsa, który zwyciężył przed dwoma tygodniami w Eskilstunie.
W finale wystąpił także Polak Tomasz Gollob dla którego był to pierwszy finał w tym sezonie. Pozostali Polacy nie awansowali do półfinałów: Jarosław Hampel był 10, Rune Holta 12, a najgorzej wystąpił Wiesław Jaguś (15 miejsce), który po raz pierwszy startował na torze jednodniowym.
Już pierwszy bieg przyniósł nieoczekiwany wynik, bowiem Szwed Antonio Lindbäck odniósł swoje pierwsze biegowe zwycięstwo w tym sezonie. W drugim biegu nerwów nie utrzymał lider klasyfikacji przejściowej Duńczyk Nicki Pedersen. Wpierw na starcie minimalnie dotknął taśmy i został wykluczony z powtórki. Jego rozmowy z polskim sędzią Markiem Wojaczkiem nie przyniosły pozytywnego rozstrzygnięcia i z wściekłością zaatakował barierki umiejscowione w parku maszyn.
Trzeci bieg okazał się pechowy dla Słoweńca Mateja Žagara. Jadący na ostatniej pozycji Duńczyk Bjarne Pedersen chciał wyprzedzić przy krawężniku Słoweńca. "Wszedł" pod Žagara zbyt agresywnie i ten przekoziołkował na torze. Žagar wystąpił w powtórce, jednak potem wycofał się z turnieju (zdarta skóra na klatce piersiowej), a następnie został przewieziony do szpitala.
W siódmym biegu na tor upadł Amerykanin Greg Hancock, który szybko chciał opuścić tor. Sędzia jednak (Polak) szybko przerwał bieg (Jaguś znajdował się na ostatniej pozycji - w powtórce ponownie był ostatni).
Do biegu czternastego żużlowcy startowali aż trzykrotnie: najpierw na pierwszym łuku upadł Tomasz Gollob, a w powtórce Brytyjczyk Scott Nicholls (w upu przypadkach sędzia nie doszukał się winy któregokolwiek zawodnika).
Do półfinałów nie awansowali m.in. Greg Hancock (dotychczas drugi w klasyfikacji przejściowej) i Chris Harris (piąty). Awans uzyskał natomiast Kenneth Bjerre (startujący z dziką kartą) i Antonio Lindbäck(który w dotychczasowych trzech rundach zdobył jedynie sześć punktów).
W pierwszym półfinale wystąpił Tomasz Gollob, który po pierwszym łuku znajdował się na ostatniej pozycji. Na dystansie wyprzedził jednak Crumpa i Bjerre i wraz z Adamsem awansował do finału.
W drugim półfinale najpierw na ostatniej pozycji upadł Antonio Lindbäck (podczas gdy Andersen i Jonsson prowadzili). W powtórce prowadził Nicki Pedersen. W pewnym momencie drugą pozycję Andersena zaatakował Jonsson. Żużlowcy szczepili się motocyklami i w ferworze walki spadł łańcuch w maszynie Andersena i ten musiał wycofać się z rywalizacji.
W finale Jonsson (który pole startowa "wybierał" jako ostatni) prowadził od startu. O pozostałe pozycje trwała walka i wydawało się, że o drugą pozycję zawalczy Tomasz Gollob, który ostatecznie został wyprzedzony przez Adamsa i musiał zadowolić się czwartą pozycją (najlepszą jak dotąd w tym sezonie).
W szóstym biegu (zastępując wycofanego Žagara) w Grand Prix zadebiutował Duńczyk Morten Risager, który w drugim swoim starcie (bieg 15) zdobył swoje pierwsze punkty (wyprzedzając Jagusia i Hampela).
Turniej ten zapisał się w historii gdyż po raz pierwszy zwycięzca zawodów Grand Prix nie zdobył najwięcej punktów. Wynika to z nowego regulaminu, w którym zawodnicy zbierają punkty przez całe zawody i nie są one przypisane na stałe do zajętego miejsca.

</doc>
<doc id="852219" url="https://pl.wikipedia.org/wiki?curid=852219" title="Naldo">
Naldo

Naldo, właśc. Ronaldo Aparecido Rodrigues (ur. 10 września 1982 w Londrinie) – brazylijski piłkarz, występujący na pozycji obrońcy. Reprezentant Brazylii.
Kariera klubowa.
Naldo zaczynał karierę w EC Juventude w sezonie 2004–2005. W Juventude w 36 meczach strzelił 8 goli. W 2005 podpisał kontrakt z Werderem. 9 grudnia 2006 roku podczas meczu z Eintrachtem Frankfurt Naldo zanotował hat-trick, był pierwszym obrońcą w historii, który dokonał takiego wyczynu. 17 lipca 2012 roku Naldo przeniósł się do Wolfsburga, następnie do FC Schalke 04. Od 2019 do zakończenia kariery w 2020 był piłkarzem AS Monaco FC.
Kariera reprezentacyjna.
Mierząc 198 cm wzrostu, został najwyższym zawodnikiem wszech czasów w reprezentacji Brazylii.
Życie prywatne.
W grudniu 2014 uzyskał obywatelstwo niemieckie.

</doc>
<doc id="852224" url="https://pl.wikipedia.org/wiki?curid=852224" title="Barka betonowa">
Barka betonowa

Barka betonowa – typ barki pływającej zbudowanej z betonu. Jednostki takie były licznie używane przez United States Navy podczas II wojny światowej, szczególnie na Pacyfiku.

</doc>
<doc id="852227" url="https://pl.wikipedia.org/wiki?curid=852227" title="Jezioro antropogeniczne">
Jezioro antropogeniczne



</doc>
<doc id="852230" url="https://pl.wikipedia.org/wiki?curid=852230" title="Barki betonowe">
Barki betonowe



</doc>
<doc id="852236" url="https://pl.wikipedia.org/wiki?curid=852236" title="Linia M3 metra w Budapeszcie">
Linia M3 metra w Budapeszcie

Niebieska linia metra w Budapeszcie – trzecia linia budapeszteńskiego metra łącząca północny i południowy Peszt. Jest to najdłuższa linia metra w stolicy Węgier – liczy 20 stacji. Była budowana w latach 1976–1990. Metro to wykorzystuje wagony produkcji rosyjskiej.
Plany budowy tej linii weszły w życie jeszcze w 1896 roku – w momencie oddania do użytku żółtego metra – jednak druga wojna światowa uniemożliwiła zbudowanie niebieskiej linii. W 1950 roku ponownie powzięto zamiar budowy, zimna wojna znowu jednak pokrzyżowała plany, z powodu czego zbudowano czerwoną linię metra.
Stacje.
"Kursywa" - stacje zamknięte na czas remontu

</doc>
<doc id="852241" url="https://pl.wikipedia.org/wiki?curid=852241" title="Grand Prix Wielkiej Brytanii na Żużlu 2007">
Grand Prix Wielkiej Brytanii na Żużlu 2007

Wyniki Grand Prix Wielkiej Brytanii 2007, piątej eliminacji mistrzostw świata Grand Prix w sezonie 2007.
Zawody o Grand Prix Wielkiej Brytanii rozgrywane zostały po raz trzynasty; na Millennium Stadium po raz siódmy.
Lista startowa.
Stawkę piętnastu stałych uczestników uzupełni jeden zawodnik z dziką kartą (David Howe) oraz dwóch tzw. rezerwy toru (Edward Kennett i Daniel King). Nazwiska żużlowców zostaną podane na miesiąc przed turniejem. "Lista stałych uczestników (z numerami):"
Wyniki.
W żółtym plastronie wystąpi lider klasyfikacji przejściowej po Grand Prix Danii Nicki Pedersen.
Opis.
Wielką Nagrodę Wielkiej Brytanii zgarnął reprezentant gospodarzy Chris Harris. Było to pierwsze zwycięstwo młodego Brytyjczykach w zawodach w cyklu Grand Prix (był to jego dopiero szósty start w zawodach). Harris został jednocześnie pierwszy Brytyjczykiem, który zwyciężył w rozgrywanym od siedmiu lat turnieju na Millennium Stadium, a drugim (po Martinie Dugardzie brytyjskim tryumfatorem w zawodach o Grand Prix Wielkiej Brytanii.
Na podium stanęli również Amerykanin Greg Hancock oraz Australijczyk Jason Crump, a więc odpowiednio aktualni wicemistrz i mistrz świata.
Polacy wypadli słabo. Do półfinału z ósmego (ostatniego) miejsca awansował – pomimo słabego początku (dwa zera) – Jarosław Hampel i tę pozycję utrzymał w końcowej klasyfikacji. Na jedenastym miejscu został sklasyfikowany Rune Holta (Norweg startujący pod polską flagą). Miejsca 15–16 zajęli pozostali reprezentanci: Tomasz Gollob i Wiesław Jaguś; ten ostatni nie zdobył nawet punktu.
W trzecim biegu taśmę dotknął Jason Crump, który jednak nie został wykluczony z tego biegu.
Do groźnie wyglądającego upadku doszło w trzynastej gonitwie. Szwed Andreas Jonsson atakując po wewnętrznej na łuku Chrisa Harrisa, zahaczył o jego kierownicę i stracił panowanie nad motocyklem. Spadł na prawy bark i następnie uderzył w bandę. Jonsson wstał o własnych siłach, jednak z biegu został wykluczony.
Ciasno było na pierwszym łuku biegu numer szesnaście. Miejsca zabrakło dla Brytyjczyka Scotta Nichollsa, który upadł. Sędzia nie doszukał się winy któregoś z zawodników i dopuścił całą czwórkę do powtórki.
W drugim półfinale (bieg 22.) najlepiej z pierwszego łuku wyszedł Polak Jarosław Hampel. Niestety, na pierwszym łuku upadł lider klasyfikacji generalnej cyklu Duńczyk Nicki Pedersen. W powtórce (już bez Pedersena) Hampel ponownie wyszedł najlepiej jednak został wyprzedzony przez pozostałych rywali.
Finał zaczął się szczęśliwie dla Grega Hancocka. Reprezentant gospodarzy Chris Harris dopiero na ostatnim łuku – stosując nożyce – wyprzedził na mecie Hancocka.

</doc>
<doc id="852246" url="https://pl.wikipedia.org/wiki?curid=852246" title="Aleksander Jegorow">
Aleksander Jegorow



</doc>
<doc id="852249" url="https://pl.wikipedia.org/wiki?curid=852249" title="Konsorcjum Ameryki Łacińskiej do spraw Wolności Religijnej">
Konsorcjum Ameryki Łacińskiej do spraw Wolności Religijnej

Konsorcjum Ameryki Łacińskiej do spraw Wolności Religijnej ("Consorcio Latinoamericano de Libertad Religiosa - CLLR") 
Historia powstania konsorcjum.
Powstało w Limie (Peru) 22 września 2000 jako Stowarzyszenie na skutek Kongresu, poświęconemu wolności religijnej, który miał miejsce na Uniwersytecie Katolickim w Peru. Celem generalnym Konsorcjum jest stworzenie forum prawników, specjalistów z prawa konstytucyjnego e kanonicznego, które zajmowałoby się refleksją, badaniem i promocją praw, dotyczących wolności religijnej e relacji prawnych między Państwem a Kościołem. Także celem tegoż Stowarzyszenia jest ujednolicenie kontynentalne praw co do kryteriów prawnych, dotyczących wolności religijnej.
Członkowie tej organizacji są przedstawicielami różnych wyznań religijnych z krajów Ameryki Łacińskiej. Teren działalności obejmuje całą Amerykę Łacińską: od Meksyku po Ziemię Ognistą. Aby osiągnąć swoje cele, zajmuje się organizowaniem współpracy pomiędzy uniwersytetami i innymi instytucjami akademickimi, działającymi na polu prawa cywilnego i kościelnego. Członkowie Stowarzyszenia spotykają się corocznie na forum akademickim, każdorazowo w innym kraju tegoż regionu.

</doc>
<doc id="852254" url="https://pl.wikipedia.org/wiki?curid=852254" title="Miastkowate">
Miastkowate



</doc>
<doc id="852257" url="https://pl.wikipedia.org/wiki?curid=852257" title="Związki frazeologiczne">
Związki frazeologiczne



</doc>
<doc id="852272" url="https://pl.wikipedia.org/wiki?curid=852272" title="Selman Abraham Waksman">
Selman Abraham Waksman



</doc>
<doc id="852275" url="https://pl.wikipedia.org/wiki?curid=852275" title="Alkohol izpropylowy">
Alkohol izpropylowy



</doc>
<doc id="852278" url="https://pl.wikipedia.org/wiki?curid=852278" title="Denver Broncos">
Denver Broncos

Denver Broncos – zawodowy zespół futbolu amerykańskiego z siedzibą w Denver, w stanie Kolorado. Drużyna jest obecnie członkiem Dywizji Zachodniej konferencji AFC ligi NFL. Klub powstał w roku 1960, jako członek założyciel ligi American Football League, która później połączyła się z NFL.
W początkowym okresie swojej działalności Broncos byli klubem ze skromnym potencjałem rynkowym. Jednak później, po sześciokrotnym dojściu do Super Bowl, klub dołączył do elity ligi. Obecnie zespół uważa się powszechnie za jedną z najbardziej spełnionych drużyn NFL – zarówno na boisku, jak i poza nim: klub ma stabilną bazę kibiców, dobrą oglądalność telewizyjną i wyniki marketingowe.
W swoich pierwszych czterech występach w Super Bowl Broncos przegrywali różnicą punktów pogłębiającą się z finału na finał, czym zaskarbili sobie opinię sfrustrowanych nieudaczników. Ten wizerunek zmieniło dopiero zwycięstwo w dwóch kolejnych Super Bowl, w latach 1998–1999.
W roku 2015 Denver Broncos dodali do swej kolekcji trzecie zwycięstwo w Super Bowl L (50) nad drużyną Carolina Panthers wynikiem 24-10.
Zawodnicy polskiego pochodzenia w Broncos: Marv Matuszak (1964), Bill Romanowski (1996-2001).

</doc>
<doc id="852279" url="https://pl.wikipedia.org/wiki?curid=852279" title="William Howard Stein">
William Howard Stein

William Howard Stein (ur. 25 czerwca 1911 w Nowym Jorku, zm. 2 lutego 1980 tamże) – amerykański biochemik, laureat nagrody Nobla. Nagrodę otrzymał w roku 1972, wraz ze Stanfordem Moore'em, w dziedzinie chemii za wkład w wyjaśnienie zależności między budową chemiczną a aktywnością katalityczną centrum aktywnego cząsteczki rybonukleazy. Każdy z nich uzyskał 1/4 nagrody. Pozostałą 1/2 przyznano Christianowi Anfinsenowi.

</doc>
<doc id="852280" url="https://pl.wikipedia.org/wiki?curid=852280" title="William H. Stein">
William H. Stein



</doc>
<doc id="852282" url="https://pl.wikipedia.org/wiki?curid=852282" title="Muzykoplastyka">
Muzykoplastyka

Muzykoplastyka – druga płyta zespołu PIN, której premiera odbyła się 29 sierpnia 2008 roku. Z albumu tego pochodzi singiel "Niekochanie", który stał się jednym z hitów lata 2008. "Muzykoplastyka" to kilka historii namalowanych dźwiękami. Płyta zyskała uznanie fanów dobrego pop-rockowego grania. Drugim singlem promującym płytę jest piosenka "Pójdę pod wiatr, jak najdalej". 
Lista utworów.
BONUS:

</doc>
<doc id="852283" url="https://pl.wikipedia.org/wiki?curid=852283" title="Obowiązek podatkowy">
Obowiązek podatkowy

Obowiązek podatkowy – wynikająca wyłącznie z ustaw podatkowych nieskonkretyzowana powinność przymusowego świadczenia pieniężnego w związku z zaistnieniem zdarzenia określonego w tych ustawach (art. 4 ordynacji podatkowej).
Każda ustawa podatkowa odrębnie, właściwie dla podatku, który reguluje ustala zdarzenie lub zdarzenia, które powodują powstanie obowiązku podatkowego.
Obowiązek podatkowy konkretyzuje się w zobowiązaniu podatkowym, którego jest źródłem.

</doc>
<doc id="852284" url="https://pl.wikipedia.org/wiki?curid=852284" title="Libero Gerosa">
Libero Gerosa

Libero Gerosa (ur. 1949) – ksiądz katolicki z diecezji Lugano (Szwajcaria); doktor prawa kanonicznego. Od roku 2000 pełni funkcję rektora Fakultetu Teologii w Lugano. Jest sekretarzem generalnym międzynarodowego projektu podręczników teologicznych AMATECA i członkiem Komisji Teologicznej Konferencji Biskupów Szwajcarskich. Autor rozlicznych książek i artykułów z teologii prawa.
Jest kanonikiem honorowym Kapituły Metropolitalnej w Przemyślu.

</doc>
<doc id="852286" url="https://pl.wikipedia.org/wiki?curid=852286" title="Wobulator">
Wobulator

Wobulator (od ang. "wobble" – wahać się) – elektroniczny przyrząd pomiarowy służący do badania charakterystyk częstotliwościowych filtrów lub innych układów elektronicznych (np. toru p.cz. radioodbiornika). Jest to specjalizowany generator, który wytwarza przebieg o częstotliwości zmieniającej się cyklicznie w zadanym zakresie (powoduje tzw. przemiatanie częstotliwości). Odczytu charakterystyki dokonuje się za pomocą oscyloskopu. Wobulator wytwarza dodatkowo przebieg pozwalający synchronizować oscyloskop.
Podstawowe bloki wobulatora to generator przebiegu piłokształtnego i generator przestrajany napięciem (VCO), który generuje przebieg wyjściowy o częstotliwości zależnej od napięcia podawanego w danej chwili przez generator przebiegu piłokształtnego.
Wiele modeli wobulatorów pozwala też na przemiatanie częstotliwości nie tylko w sposób liniowy, ale także logarytmiczny.
Wobulatory są przydatne zwłaszcza przy strojeniu urządzeń, ponieważ pozwalają dokonać tego w bardzo szybki sposób, przy obserwacji charakterystyki na ekranie oscyloskopu zamiast jej wielokrotnego pomiaru przy użyciu zwykłego generatora i woltomierza.
Wobulatory występują także w wersji cyfrowej. Większość współczesnych generatorów DDS posiada także funkcję przemiatania częstotliwości. Pozwalają one z reguły na zadawanie częstotliwości początkowej i końcowej w znacznie szerszym zakresie niż w wobulatorach analogowych.
Podobnym do wobulatora przyrządem jest wobuloskop, integrujący w jednym urządzeniu wobulator i oscyloskop. Wobulatory są obecnie popularniejsze od wobuloskopów ze względu na to że mają mniejsze rozmiary, podczas gdy oscyloskop jest obecnie standardowym wyposażeniem każdego warsztatu czy laboratorium elektronicznego.

</doc>
<doc id="852301" url="https://pl.wikipedia.org/wiki?curid=852301" title="Sami Wolking">
Sami Wolking

Sami Wolking, pseud.Magnum (ur. 15 sierpnia 1973 w Helsinkach) – fiński basista, były członek hardrockowej grupy Lordi. Obecnie basista Naked Idol.
Grał z zespołem od 1999 do 2002. Zastąpił G-Stealera. Odszedł z Lordi z powodu niewielkiego zaangażowania w zespół, oraz jak niedawno w jednym z wywiadów Magnum przyznał, że w 2002 roku jako jedyny z członków zespołu miał stałą pracę (agent ochrony, własna firma) i nie mógł być dostępny 24 godziny na dobę, czego oczekiwał Mr. Lordi. Zapytany o to, gdzie by poszedł, na koncert zespołu czy do pracy, odpowiedział "Do pracy, naturalnie". Grał on ścieżkę dźwiękową do albumu "Get Heavy" oraz singla "Would You Love A Monsterman?", jednak na okładce znalazł się Kalma, który zajął jego miejsce w zespole. Można go zobaczyć jedynie na teledysku "Would You Love A Monsterman" ("2002"), który został zrobiony zaledwie tydzień przed jego odejściem.

</doc>
<doc id="852302" url="https://pl.wikipedia.org/wiki?curid=852302" title="Ustawa podatkowa">
Ustawa podatkowa

Ustawa podatkowa – ustawa nakładająca podatek i określająca wymienione w art. 217 Konstytucji RP elementy konstrukcyjne podatku, tj. podmiot, przedmiot opodatkowania, stawki podatkowe, zasady przyznawania ulg i umorzeń oraz kategorii podmiotów zwolnionych od podatków. Ustawa podatkowa jest wyrazem tego, że w demokratycznym państwie prawnym ingerencja w prawa obywatela musi mieć konstytucyjną legitymację i formę ustawy.
Ustawa podatkowa jako źródło prawa.
Ustawa podatkowa nie rozszerza katalogu źródeł prawa o kolejną pozycję, natomiast stanowi odmianę ustawy zwykłej. Ustawa ta odróżnia się od ustawy zwykłej ze względu na:
Definicje ustaw podatkowych w polskim prawie.
Polskie prawo w dwóch różnych miejscach wskazuje na ustawy, które uważane są lub nazywane wprost ustawami podatkowymi.
Po pierwsze, miejscem tym jest art. 217 Konstytucji RP, w myśl którego "„nakładanie podatków, innych danin publicznych, określanie podmiotów, przedmiotów opodatkowania i stawek podatkowych, a także zasad przyznawania ulg i umorzeń oraz kategorii podmiotów zwolnionych od podatków następuje w drodze ustawy”". Tak więc, została tu zawarta zasada nakładania podatków w drodze ustawy, i to na zasadzie wyłączności. Ponadto w art. 123 ust. 1 Konstytucji RP wprost jest mowa o "„projektach ustaw podatkowych”".
Po drugie, miejscem, w którym bezpośrednio używa się nazwy "„ustawa podatkowa”" i w którym definiuje się pojęcie ustawy podatkowej jest art. 3 pkt 1 Ordynacji podatkowej. Na potrzeby tego aktu ustawami podatkowymi są "„ustawy dotyczące podatków, opłat oraz niepodatkowych należności budżetowych określające podmiot, przedmiot opodatkowania, powstanie obowiązku podatkowego, podstawę opodatkowania, stawki podatkowe oraz regulujące prawa i obowiązki organów podatkowych, podatników, płatników i inkasentów, a także ich następców prawnych oraz osób trzecich".”
Przejrzystość regulacji podatkowych.
Regułą jest, że każdy podatek jest normowany odrębną ustawą (np. podatek od czynności cywilnoprawnych regulowany jest ustawą o podatku od czynności cywilnoprawnych) co ma na celu zwiększenie czytelności (przejrzystości) ustaw podatkowych. Wyjątkowo tylko podatki i opłaty zwane lokalnymi są unormowane w jednej ustawie.
Orzecznictwo.
Ustawa podatkowa, zgodnie z poglądami Trybunału Konstytucyjnego, powinna w jak najszerszym zakresie regulować podstawowe elementy konstrukcyjne podatku, powierzając podustawowym aktom prawnym co najwyżej szczegółowe rozwinięcie przyjętych rozwiązań. Tak więc, warunkiem konstytucyjności takiego rozwiązania – w ocenie TK – jest to, "„że ustawa określa ogólne zasady w tym zakresie i udziela wystarczająco precyzyjnych wskazówek co do sposobu ich uregulowania w akcie wykonawczym”" (wyr. z 1.9.1998 r., U 1/99, OTK 1998, Nr 5, poz. 63).

</doc>
<doc id="852304" url="https://pl.wikipedia.org/wiki?curid=852304" title="Minnesota Vikings">
Minnesota Vikings

Minnesota Vikings – zawodowy zespół futbolu amerykańskiego z siedzibą w Minneapolis, w stanie Minnesota. Drużyna jest obecnie członkiem Dywizji Północnej konferencji NFC ligi NFL.
Drużyna Vikings jest 16-krotnym mistrzem swojej dywizji. Znana jest także z tego, że 4 razy wystąpiła w finałach Super Bowl przegrywając za każdym razem.
W pierwotnym zamierzeniu zespół miał być członkiem American Football League, ale właściciele klubu wprowadzili zespół do NFL jako drużynę rozszerzającą w roku 1961.
Od roku 1966 Vikings przeprowadzają swoje treningi letnie na terenach Minnesota State University w Mankato.
Od roku 2016 drużyna będzie występować na nowym stadionie U.S. Bank Stadium, który powstał na miejscu zburzonego w roku 2014 Hubert H. Humphrey Metrodome.

</doc>
<doc id="852309" url="https://pl.wikipedia.org/wiki?curid=852309" title="Heptameron">
Heptameron

Heptameron – niedokończony zbiór opowiadań napisanych przez Małgorzatę z Nawarry. Dzieło zostało rozpoczęte w 1542 roku, a przerwała je śmierć autorki w 1549 roku. Składa się z 72 nowel, które w ciągu 7 dni opowiada sobie dla zabicia czasu grupa dziesięciu podróżników (pięć kobiet i pięciu mężczyzn), którzy z powodu powodzi, schronili się w Opactwie w Serrance u podnóża Pirenejów, gdzie przez dziesięć dni oczekiwać muszą na zbudowanie mostu w miejsce tego, który zabrały wezbrane wody rzeki Gave.
Tematem przewodnim wszystkich opowiadań jest miłość. Po każdej skończonej opowieści, rozmówcy spierają się o jej sens, o motywy, którymi kierowali się bohaterowie, demaskują ich ukryte pobudki i złą wiarę, która kazała im oszukiwać samych siebie. 
Pod względem kompozycji utwór nawiązuje do "Dekameronu" Giovanniego Boccaccia oraz do "Księgi tysiąca i jednej nocy", opowiadania zachowują swoją autonomię, ale komponują się w jedną całość. Utwór opublikowano w 1559 roku.

</doc>
<doc id="852315" url="https://pl.wikipedia.org/wiki?curid=852315" title="Fausto Moreno">
Fausto Moreno

Fausto Moren (ur. 11 lutego 1971 w Rzymie) – włoski aktor pornograficzny. Występował także jako Luca, Franco, Lele, Ferenz, Franco Moreno, Corrado, El Moreno, Fausto Zulli i Moreno.
Kariera branży porno.
Zadebiutował przed kamerami w filmie In-X-Cess "Erotic Dream of Aladdin'X" (1993) w reżyserii Luca Damiano z Christophem Clarkiem w roli Aladyna. Został potem obsadzony w realizacji Joe D’Amato i Luca Damiano "Marco Polo" ("Marco Polo: La storia mai raccontata", 1994) z Rocco Siffredi jako tytułowym jednym z największych podróżników. 
Wystąpił w dramacie biograficznym "Guardami" (1999) nominowanym do włoskiej nagrody Ciak d’oro (Golden Ciak) w kategoriach: „Najlepszy projektant” (Alessandro Marrazzo) i „Najlepsza kinematografia” (Giovanni Cavallini). 
Pojawił się też w "Banana Meccanica" (2002), "Fashion" (2003), "Gigolo per Italiane in Calore" (2003), produkcji Rocco Siffrediego "Transseksualiści wkraczają do Włoch!" ("She-Males Invade Italy!", 2005) z udziałem transseksualistów, "Danger in the Night" (2005). W parodii porno "Gorzkie gody" - Andrei Nobiliego "Sweet Bitter Moon" (2006) wystąpił w scenie z Monicą Sweetheart i Steve’em Holmesem. W trylogii Antonio Adamo "Rzym" ("Roma", 2008) z Andreą Moranty (Marek Antoniusz) zagrał postać Lucjusza Vorenusa.

</doc>
<doc id="852318" url="https://pl.wikipedia.org/wiki?curid=852318" title="Organy podatkowe">
Organy podatkowe



</doc>
<doc id="852320" url="https://pl.wikipedia.org/wiki?curid=852320" title="Palikije Drugie">
Palikije Drugie

Palikije Drugie – wieś w Polsce położona w województwie lubelskim, w powiecie lubelskim, w gminie Wojciechów.
W latach 1975–1998 miejscowość administracyjnie należała do ówczesnego województwa lubelskiego.
Wieś stanowi sołectwo gminy Wojciechów.

</doc>
<doc id="852323" url="https://pl.wikipedia.org/wiki?curid=852323" title="Chewel Buzgan">
Chewel Buzgan

Chewel Buzgan (jid. חבל בוזגאן; ur. 24 października 1897 w Wilnie, zm. 26 kwietnia 1971 w Warszawie) – polski reżyser oraz aktor teatralny i filmowy żydowskiego pochodzenia, w latach 1969–1971 kierownik artystyczny Teatru Żydowskiego im. Ester Rachel Kamińskiej w Warszawie.
Życiorys.
Urodził się w Wilnie w rodzinie żydowskiej. W 1919 rozpoczął pracę w teatrze w charakterze suflera. W 1920 został zatrudniony jako aktor do Trupy Wileńskiej, żydowskiego teatru działającego wówczas w Łodzi. W latach 1924–1926 występował w teatrach Warszawy i Wilna, a w latach 1926–1930 w Teatrze Żydowskim w Rydze. W latach 1932–1936 ponownie był aktorem Trupy Wileńskiej. W 1939, na krótko przed wybuchem II wojny światowej, otrzymał zaproszenie na gościnne występy w Argentynie, gdzie przebywał wraz z żoną Rywą Szyler do 1949. Był tam m.in. był kierownikiem artystycznym teatru żydowskiego, dawał liczne występy na scenach Argentyny, Brazylii, Urugwaju, Chile, Peru i Boliwii.
W 1949 powrócił do Polski i związał się z Teatrem Żydowskim w Łodzi i następnie z Teatrem Żydowskim w Warszawie, gdzie pracował aż do śmierci. Od września 1969 do śmierci był jego kierownikiem artystycznym.
Pochowany jest w alei głównej cmentarza żydowskiego przy ulicy Okopowej w Warszawie (kwatera 39), obok aktorki Ester Rachel Kamińskiej (1870–1925) i innych aktorów teatru żydowskiego. Jego nagrobek jest dziełem rzeźbiarza Andrzeja Wojciechowskiego.

</doc>
<doc id="852324" url="https://pl.wikipedia.org/wiki?curid=852324" title="Ścinawa (ujednoznacznienie)">
Ścinawa (ujednoznacznienie)



</doc>
<doc id="852329" url="https://pl.wikipedia.org/wiki?curid=852329" title="Umm Kasr">
Umm Kasr

Umm Kasr (arab. أم قصر) – miasto w południowym Iraku.
Początkowo była to mała wieś rybacka. W czasie II wojny światowej, alianci założyli tymczasowy port, gdzie rozładowywano dostawy do ZSRR. Po wojnie został zaniedbany, ale w latach pięćdziesiątych postanowiono zbudować tu port głębokowodny. Nastąpiło to w 1961 r.
W czasie wojny iracko-irańskiej w 1986 miasto zostało zagrożone odcięciem od morza po udanym ataku wojsk irańskich na półwysep Al-Faw. Mimo tego, nie został zdobyty.
Umm Kasr był jednym z pierwszych celów w czasie II wojny w Zatoce Perskiej. W ataku na miasto brały udział oddziały GROM.

</doc>
<doc id="852331" url="https://pl.wikipedia.org/wiki?curid=852331" title="I liga paragwajska w piłce nożnej (1993)">
I liga paragwajska w piłce nożnej (1993)

Mistrzem Paragwaju został klub Club Olimpia, natomiast wicemistrzem Paragwaju – Cerro Porteño.
Sezon podzielony został na trzy etapy. Na podstawie wyników w dwóch pierwszych etapach sporządzono tabelę, która zadecydowała o tym, które kluby zagrają w trzecim, decydującym etapie. Trzeci etap po trzech kolejkach został przerwany. Federacja uznała, że tytuł mistrza powinien otrzymać lider niedokończonego trzeciego etapu. Drugi w tym etapie klub zmierzył się o tytuł wicemistrza Paragwaju z triumfatorem turnieju Copa Republica.
Do turniejów międzynarodowych zakwalifikowały się następujące kluby:
Pierwszy etap.
Tabela końcowa pierwszego etapu 1993.
Z powodu równej liczby zdobytych punktów rozegrano mecz barażowy, który miał na celu wyłonienie zwycięzcy pierwszego etapu.
Klubom przyznano bonusy – za pierwsze miejsce 2 punkty, za drugie – 1,5 punktu, za trzecie – 0,75 punktu, za czwarte – 0,5 punktu.
Drugi etap.
Tabela końcowa drugiego etapu 1993.
Klubom przyznano bonusy – za pierwsze miejsce 2 punkty, za drugie – 1,5 punktu, za trzecie – 0,75 punktu, za czwarte – 0,5 punktu.
Sumaryczna tabela sezonu 1993.
Tabela sumaryczna sporządzona w oparciu o sumę punktów i bonusów zdobytą przez poszczególne kluby w poprzednich dwóch etapach mistrzowskich rozgrywek. Do etapu decydującego o tytule mistrza Paragwaju zakwalifikowało się 8 najlepszych klubów w tej tabeli.
Trzeci etap – runda finałowa.
Tabela trzeciego etapu 1993.
Rozgrywki nie zostały dokończone. W tej sytuacji federacja piłkarska zdecydowała, że o mistrzostwie zadecyduje końcowa kolejność w tabeli niedokończonej finałowej rundy.
Mecze barażowe o tytuł wicemistrza Paragwaju, dającego prawo gry w Copa Libertadores 1994. Pojedynek stoczył drugi w tabeli klub Cerro Porteño ze zwycięzcą turnieju Copa Republica Cerro Corá Asunción.

</doc>
<doc id="852334" url="https://pl.wikipedia.org/wiki?curid=852334" title="ADATS">
ADATS

ADATS (ang. "Air Defense Anti Tank System") – uniwersalny system rakietowy opracowany przez międzynarodowe konsorcjum w skład którego weszły firmy ze Szwajcarii, USA, Kanady i Włoch. System w zależności od sytuacji może zwalczać cele powietrzne lub opancerzone. Obecnie znajduje się na wyposażeniu armii Kanady i Tajlandii.
Historia.
W celu opracowania nowego uniwersalnego systemu rakietowego pod koniec lat 70. powołano międzynarodowe konsorcjum. Główną jego część tworzyły firmy Oerlikon ze Szwajcarii i Martin-Marietta z USA. Prace nad systemem były prowadzone pod kątem zapotrzebowania, które zgłosiło w tym czasie US Army na kompleksowy system ochrony wojsk lądowych przed zagrożeniami ze strony lotnictwa i wojsk pancernych nieprzyjaciela. W armii amerykańskiej zestawy ADATS miały zastąpić przestarzałe samobieżne systemy obrony przeciwlotniczej Chaparral i Vulcan.
Prace nad systemem rozpoczęły się w 1981 na poligonie w Nowym Meksyku. Podczas testów zestrzelono przy pomocy nowych rakiet dwa przerobione na samoloty cele F-86 Sabre. Z powodzeniem dokonano także strzelań do celów naziemnych w tym do czołgów M47. Próby systemu trwały do 1984, a decyzja o podjęciu seryjnej produkcji miała zapaść w ciągu kilku lat.
Pomimo pozytywnych wyników testów z uwagi na koniec zimnej wojny zamówienie ze strony US Army zostało anulowane, a jedynymi odbiorcami broni okazały się armie Kanady i Tajlandii.
Opis systemu.
System dowodzenia ADATS może jednocześnie i w czasie rzeczywistym koordynować prowadzenie ognia przez sześć zestawów (obejmuje to: analizowanie danych, rozpoznawanie i priorytetyzację celów, kontrolę ognia; maksymalna liczba jednocześnie zwalczanych przez 6 kooperujących wyrzutni celów to 48), oddalonych jeden od drugiego o 20 kilometrów, a rolę pojazdu dowodzenia pełnić może którykolwiek zestaw rakietowy. Komunikacja między zestawami odbywać się może poprzez kabel, jak i falami radiowymi (ponad 2000 dostępnych częstotliwości) - obiema tymi drogami można dokonywać pełnej wzajemnej wymiany danych.
Pocisk systemu ADATS może przechwytywać każdy typ celów powietrznych na niskim pułapie. Zasięg pocisku wynosi 10 km, sterowany jest metodą podążania wzdłuż wiązki laserowej, osiąga prędkość Mach 3+ i wytrzymuje przeciążenia do 60g.
Detonacja 12-kilogramowej głowicy następuje za pośrednictwem laserowego zapalnika zbliżeniowego. Zdolność penetracyjna na testach sięgała 900 mm pancerza jednorodnego.
Elektrooptyczne układy śledzenia celów i kierowania ogniem zestawu ADATS są dziełem firmy Lockheed Martin i mają wiele wspólnego z układami wykorzystywanymi w śmigłowcu Apache. Uzupełnione są układami śledzenia w podczerwieni, laserem na dwutlenek węgla służącym do sterowania pociskiem i dalmierzem laserowym.
Pulsacyjny radar dopplerowski systemu ADATS o zasięgu 25 km i pułapie maksymalnym 8600 m zapewnia każdemu zestawowi pełną autonomiczność, a współpracujące z nim systemy pozwalają na namierzanie celów także dla innych zestawów. Śledzonych może być jednocześnie 20 obiektów, tak podczas ruchu pojazdu bazowego, jak i w spoczynku.Od wstępnego wykrycia celu do odpalenia pocisku mija niespełna 5 sekund. Wykryciu celu, rozpoczyna się śledzenie go, tak przez radar, jak i w widmie podczerwieni oraz przed systemy telewizyjne (w przypadku zwalczania celów lądowych nie jest używany radar). Następnie następuje identyfikacja celu i decyzja o otwarciu ognia. Cel zostaje oświetlony laserowym promieniem sterującym, po czym następuje odpalenie pocisku. Po 2 sekundach zestaw gotów jest do odpalenia kolejnego pocisku.

</doc>
<doc id="852335" url="https://pl.wikipedia.org/wiki?curid=852335" title="Mark Kinsella">
Mark Kinsella

Mark Anthony Kinsella (ur. 12 sierpnia 1972 w Dublinie) – irlandzki piłkarz grający na pozycji pomocnika. Podczas kariery piłkarskiej 173 centymetry, ważył 72 kilogramy. Wraz z reprezentacją Irlandii wystąpił na Mistrzostwach Świata 2002.
Kariera piłkarska.
Mark Kinsella urodził się w Dublinie. Karierę piłkarską rozpoczął w miejscowym Home Farm FC, w którym spędził sezon 1988/1989. Uporczywe i ciężkie treningi pozwoliły mu na pierwszy transfer w jego życiu z zespołem Colchester United FC. Choć został do niego tylko wypożyczony na zasadzie wolnego transferu, to już kilka lat później został sprzedany za kwotę w wysokości 150 tysięcy funtów do Charlton Athletic FC. Miał wtedy 24 lata.
Po zakończeniu Mistrzostw Świata 2002, po Marka Kinselle zgłaszały się kluby z wyższej półki. Między nimi był właśnie Aston Villa FC, który pozyskał go za kwotę 750 tysięcy funtów. Pierwszy mecz rozegrał 24 sierpnia 2002 przeciwko drużynie Tottenham Hotspur. Niestety Mark nie mógł się poszczycić wymarzonym debiutem, bo oprócz tego, że rozegrał końcówkę spotkania to jeszcze mecz został przegrany 1:0. Podobnie jak w macierzystym klubie Mark nie poddawał się łatwo, co zaowocowało grą w podstawowej jedenastce, a w 2004 transferem do
West Bromwich Albion FC. Kontrakt podpisał 15 stycznia 2004, a zadebiutował dokładnie dwa dni później przeciwko Bury. W West Bromwich spędził jedynie sześć miesięcy i przeniósł się do Walsall FC, w którym skończył karierę 9 grudnia 2006. Kilka dni po tym został szkoleniowcem pierwszej drużyny, ale pod koniec grudnia zrezygnował z pracy.
Kariera reprezentacyjna.
Z reprezentacją Irlandii był związany sześć lat: od 1998 do 2004. Debiutanckie spotkanie rozegrał 28 kwietnia 1998 przeciwko Szwecji. Mecz zakończył się wygraną 2:0. Wystąpił także na Mistrzostwach Świata 2002, ale odpadł w 1/8 finału. Dla reprezentacji narodowej rozegrał 48 spotkań, w trakcie których zdobył 3 bramki.

</doc>
<doc id="852336" url="https://pl.wikipedia.org/wiki?curid=852336" title="Przewód ssawny">
Przewód ssawny



</doc>
<doc id="852341" url="https://pl.wikipedia.org/wiki?curid=852341" title="Organ podatkowy">
Organ podatkowy

Organ podatkowy – stosownie do swojej właściwości organem podatkowym, jest to:
Szef Krajowej Administracji Skarbowej jest organem podatkowym – jako:
Dyrektor Krajowej Informacji Skarbowej jest organem podatkowym jako organ właściwy w sprawach dotyczących wydawania indywidualnych interpretacji przepisów prawa podatkowego.
Minister właściwy do spraw finansów publicznych jest organem podatkowym jako organ właściwy w sprawach wydawania interpretacji ogólnych oraz objaśnień podatkowych.
W zakresie rozstrzygania spraw podatkowych uprawnienia naczelnika urzędu skarbowego, naczelnika urzędu celno-skarbowego oraz dyrektora izby administracji skarbowej, jako organu podatkowego, przysługują także radcy skarbowemu, wykonującemu czynności orzecznicze w tym organie.
Organami podatkowymi wyższego stopnia są organy odwoławcze.

</doc>
<doc id="852345" url="https://pl.wikipedia.org/wiki?curid=852345" title="Kościół Świętego Krzyża w Vinci">
Kościół Świętego Krzyża w Vinci

Kościół Świętego Krzyża w Vinci – średniowieczny kościół znajdujący się we włoskim miasteczku Vinci w prowincji Florencja. 
Pierwsze zapiski na temat Kościoła Świętego Krzyża w Vinci pochodzą z XII wieku z 1132 roku. W świątyni znajdują się liczne dzieła renesansowych i późniejszych artystów min. Francesco Brina (1540?-1586), "Nativitŕ della Vergine", Gaetano Piattoli (1703-1774), "Miracolo di San Biagio", Pier Dandini (1646-1712), "Adorazione dei Magi".
W 1452 w kościele Świętego Krzyża w Vinci został ochrzczony Leonardo da Vinci.

</doc>
<doc id="852346" url="https://pl.wikipedia.org/wiki?curid=852346" title="Ultra-DMA">
Ultra-DMA

UDMA, Ultra DMA (od Ultra Direct Memory Access), inaczej ATA lub ATAPI albo PATA – standard interfejsu transferu danych między pamięcią RAM a dyskami twardymi, w którym stosowany jest równoległy przesył danych. Ze względu na ograniczenia technologiczne nie jest już dalej rozwijany i został zastąpiony przez SATA.
Generacje UDMA.
W historii pojawiło się osiem generacji UDMA.

</doc>
<doc id="852348" url="https://pl.wikipedia.org/wiki?curid=852348" title="Burra">
Burra



</doc>
<doc id="852350" url="https://pl.wikipedia.org/wiki?curid=852350" title="Marek Abramowicz">
Marek Abramowicz

Marek Artur Abramowicz (ur. 6 czerwca 1945 w Chełmie) – polski naukowiec, astrofizyk. Autor przeszło 200 prac naukowych z zakresu ogólnej teorii względności, astrofizyki wysokich energii, teorii akrecji, czarnych dziur, figur równowagi gwiazd i innych. Promotor kilkunastu doktorantów, z których kilkoro zostało profesorami w renomowanych uczelniach USA, Europy i Chin (m.in. Piero Madau, Omer Blaes, Ewa Szuszkiewicz).
Życiorys.
Pochodzenie i wykształcenie.
Urodził się w Chełmie. Dzieciństwo i młodość spędził w Gdańsku, gdzie ukończył IX Liceum Ogólnokształcące. Jako uczeń tego liceum był finalistą Olimpiady Matematycznej i zdobył II miejsce w Olimpiadzie Astronomicznej. Następnie studiował matematykę i astronomię na Uniwersytecie Wrocławskim, gdzie uzyskał dyplom magistra w 1968.
Działalność naukowa.
Po ukończeniu studiów przez rok był asystentem Andrzeja Hulanickiego w Instytucie Matematycznym Uniwersytetu Wrocławskiego. Zdecydował się jednak na karierę naukową w dziedzinie fizyki i przeniósł się do Warszawy. Pracę doktorską z fizyki teoretycznej obronił na Uniwersytecie Warszawskim w 1974. Jego promotorem był Andrzej Trautman. Pracował przez wiele lat w Centrum Astronomicznym Mikołaja Kopernika PAN w Warszawie, rok na kalifornijskim Uniwersytecie Stanforda i dwa lata na Uniwersytecie Teksańskim w Austin. Od 1981, przez wiele lat, prowadził badania i wykładał w zespole kierowanym przez brytyjskiego kosmologa Dennisa Sciamę: najpierw na Uniwersytecie Oksfordzkim w Anglii, a później we włoskiej Scuola Internazionale Superiore di Studi Avanzati (SISSA) w Trieście.
W latach 1990–1994 profesor w Nordic Institute for Theoretical Physics (Nordita) w Kopenhadze. Od 1993 pracuje na Uniwersytecie w Göteborgu i Uniwersytecie Technicznym Chalmersa (w tym samym mieście), gdzie kieruje katedrą astrofizyki. W 2004 otrzymał od prezydenta RP nominację na polską ("belwederską") profesurę. Jako wizytujący profesor od kilku lat pracuje w Centrum Astronomicznym im. Mikołaja Kopernika PAN w Warszawie. Należy do kilku stowarzyszeń międzynarodowych oraz jako "Old Fellow" do Linacre College w Oksfordzie.
W latach osiemdziesiątych pisał dla paryskiej „Kultury”. Liczne popularne artykuły Abramowicza ukazywały się w „Świecie Nauki”, „Uranii”, „Delcie”, „Scientific American”, „American Journal of Physics”, w szwedzkim „Forskning och Framsteg” i innych czasopismach. Pisuje również artykuły popularnonaukowe, np. o przeprowadzonej w 1933 przez rząd Adolfa Hitlera lustracji niemieckiej inteligencji i spowodowanym nią upadku niemieckiej matematyki i fizyki, o dacie śmierci Jezusa na krzyżu, o historii hejnału z Wieży Mariackiej, a w „Gazecie Wyborczej” również o astrologii. Bierze udział w popularnych wykładach – między innymi w czeskim obserwatorium w Ondřejovie, niedaleko Pragi. Jest częstym gościem społecznego „Uniwersytetu w Bielicach”, w którym zaprezentował dotąd 10 popularnonaukowych wykładów.
Życie prywatne.
Jest żonaty z Henryką Kozicką, ma dwoje dzieci: córkę Weronikę i syna Tomasza.

</doc>
<doc id="852351" url="https://pl.wikipedia.org/wiki?curid=852351" title="Falkenberg (powiat Rottal-Inn)">
Falkenberg (powiat Rottal-Inn)

Falkenberg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn, siedziba wspólnoty administracyjnej Falkenberg. Leży około 15 km na północny zachód od Pfarrkirchen, przy drodze B20.
Dzielnice.
W skład gminy wchodzą następujące dzielnice: Diepoltskirchen, Falkenberg, Fünfleiten, Zell, Huldsessen, Taufkirchen.
Oświata.
W gminie znajduje się przedszkole (125 miejsc i 139 dzieci) oraz szkoła podstawowa (19 nauczycieli, 314 uczniów).

</doc>
<doc id="852362" url="https://pl.wikipedia.org/wiki?curid=852362" title="Malgersdorf">
Malgersdorf

Malgersdorf – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn, wchodzi w skład wspólnoty administracyjnej Falkenberg. Leży około 18 km na północny zachód od Pfarrkirchen, nad rzeką Kollbach, przy drodze B20.

</doc>
<doc id="852366" url="https://pl.wikipedia.org/wiki?curid=852366" title="Faktysa">
Faktysa

Faktysa – zmiękczacz pochodzenia roślinnego, stosowany w produkcji gumy. Powstaje w wyniku reakcji nienasyconych kwasów tłuszczowych z chlorkiem siarki na zimno (faktysa jasna) lub z siarką w temp. do 160 stopni Celsjusza przy przedmuchiwaniu powietrza {faktysa brunatna}. Stosuje się ją m.in. do wyrobu gumek ściernych.

</doc>
<doc id="852369" url="https://pl.wikipedia.org/wiki?curid=852369" title="Rimbach (powiat Rottal-Inn)">
Rimbach (powiat Rottal-Inn)

Rimbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn, wchodzi w skład wspólnoty administracyjnej Falkenberg. Leży około 21 km na północny wschód od Pfarrkirchen.
Dzielnice.
W skład gminy wchodzą dwie dzielnice: Rimbach, Sallach.

</doc>
<doc id="852370" url="https://pl.wikipedia.org/wiki?curid=852370" title="Kabhi Haan Kabhi Naa">
Kabhi Haan Kabhi Naa

Kabhi Haan Kabhi Naa (dosł. tłum. z hindi „Czasem tak, czasem nie”, Devanagari: कभी हाँ कभी ना Nastaliq: کبھی ہاں کبھی نہ angielski: "Sometimes yes, sometimes no", niem. tytuł "Sie liebt mich, sie liebt mich nicht", rosyjski: „Sezon lubwi”) to bollywoodzki dramat miłosny rozgrywany w środowisku młodzieży żyjącej na wybrzeżu Goa. Film w roku 1993 wyreżyserował Kundan Shah. To jeden z wcześniejszych filmów sławnego aktora indyjskiego Shah Rukh Khana. Tematem filmu są losy życiowego nieudacznika rozczarowującego ojca swoją pasją do muzyki i lekceważeniem dla nauki. Próbuje on odnaleźć swoje miejsce w życiu poprzez miłość i grę w zespole muzycznym.
Opis.
Wybrzeże Goa. Młody chłopak Sunil (Shah Rukh Khan) mieszka ze swoją rodziną w małym miasteczku. Jego ojciec, właściciel zakładu mechanicznego oczekuje od niego po wielokrotnych niepowodzeniach dobrze zdanych egzaminów szkolnych i pracy w warsztacie. Czuje się zawiedziony synem. Sunil tęsknie grający nocami na trąbce ma tylko dwie pasje: muzykę i miłość do Aany (Suchitra Krishnamoorthi). Aana wokalistka z zespołu, w którym Sunil gra na trąbce, zakochana w gitarzyście Chrisie (Deepak Tijori), widzi w nim tylko kumpla. Nie zauważa cichej miłości Sunila. Ten próbuje ją pozyskać oczerniając Chrisa. Kłamstwa wychodzą na jaw i Sunil przeżywa odrzucenie z każdej strony. Kumple wyrzucają go z zespołu, Aana nie chce go znać. Odrzuca go też ojciec, którego Sunil okłamuje przedstawiając mu podrobione świadectwo szkolne. Sunil czuje się życiowym nieudacznikiem, ale nagle jego los się zmienia...
Piosenki.
Muzykę do filmu skomponował duet Jatin-Lalit znany z filmów "Jo Jeeta Wohi Sikandar", "Żona dla zuchwałych" 1995, "Coś się dzieje" 1998, "Fanaa" 2006

</doc>
<doc id="852376" url="https://pl.wikipedia.org/wiki?curid=852376" title="Lira korbowa">
Lira korbowa

Lira korbowa – instrument smyczkowy mający najczęściej od 3 do 8 strun.
Budowa i sposób gry.
Podczas gry w pozycji siedzącej trzymana jest na kolanach, prawa dłoń kręci korbą, lewa naciska od dołu klawisze melodyczne. Korba jest połączona z kołem, które obracając się pociera struny tak, jak w innych instrumentach smyczek.
Co najmniej jedna struna pełni funkcje melodyczne. Skracana jest za pośrednictwem klawiszy z drewnianymi kołeczkami w instrumentach historycznych i ludowych oraz metalowymi słupkami otoczonymi gumową warstwą (tzw. tangentami) w lirach współczesnych i nowszych modelach. Pozostałe struny wydają dźwięk o stałej wysokości (burdon), w lirach zachodnioeuropejskich oraz węgierskich jedna ze strun burdonowych (tzw. struna trompetowa, tramapetowa) wydaje dodatkowo brzęczący dźwięk, który spełnia funkcję rytmiczną. Efekt brzęczenia jest uzyskiwany dzięki specjalnej budowie mostka struny trompetowej (mostek wibrujący, buzzing bridge, pies, chen), zamontowanego luźno i brzęczącego przy szybszych ruchach nadgarstka obracającego korbą. Można wyznaczyć dwa rodzaje trampetów: francuski - mały, wykonany zwykle z drewna bukszpanu, o kształcie przypominającym mały samolot, a także trampet węgierski, działający na zasadzie przesuwanej dźwigni. Trampet francuski jest znacznie bardziej popularny i daje możliwości techniczne i brzmieniowe. 
Niektóre liry korbowe posiadają struny rezonansowe, które dają efekt wybrzmienia. W zależności od modelu liry może być ich od 6 do 12, choć zdarzają się też inne konfiguracje, np. 8 strun. Struny montowane są na brzegach płyty wierzchniej i strojone są zwykle do klawiszy diatonicznych. 
Historia.
Lira korbowa była instrumentem popularnym w muzyce średniowiecza i renesansu. Pierwsza jej forma, zwana "organistrum", ze względu na swoje duże rozmiary obsługiwana była przez dwie osoby. Pierwsze przedstawienie liry (jako "organistrum") pochodzi z II poł. XII w. i znajduje się w portyku katedry w Santiago de Compostela w Galicji (Hiszpania) Była instrumentem popularnym szczególnie wśród wędrownych pieśniarzy. W XVII-XVIII wieku modna wśród arystokratów, zwłaszcza we Francji; ich egzemplarze były bogato zdobione. W różnych krajach budowana była w odmiennych formach, na ziemiach Polski i Ukrainy typowy był wariant przypominający kształtem futerał skrzypiec. W "Weselu" Wyspiańskiego pojawia się Wernyhora z lirą korbową.
Leopold Mozart użył liry korbowej w symfonii D-dur "Die Bauernhochzeit" (Wesele chłopskie).
W muzyce współczesnej instrument ten wykorzystują między innymi zespoły folkowe, folkmetalowe i folkrockowe: szwajcarski Eluveitie, niemieckie Faun i Subway to Sally, polski Żywiołak, szwedzki Hedningarna, białoruski Stary Olsa, polska Vidlunnia i inne. Z polskich muzyków występujących na scenie, w grze na lirze korbowej specjalizują się: Maciej Cierliński (Maćko Korba, Tołhaje, Stara lipa, Yerba Mater), Sebastian Wielądek (Yerba Mater, Wielbłądy, Duet Apokryfy Basia Derlak/Sebastian Wielądek), Malwina Paszek (Vidlunnia, Royber Buda), Robert Jaworski (Żywiołak, Roberto deLira &amp;Kompany, Loopus Duo), Michalina Malisz (Eluveitie), Jacek Hałas, Janusz Prusinowski, Barbara WIlińska, Wojciech Czemplik (ex-Stare Dobre Małżeństwo, obecnie U Studni), Maciej Harna (Orkiestra Jednej Góry Matragona, KSU) i Paweł Płoskoń, Karolina Skrzyńska a w jazzie, Joachim Mencel. 
Na lirze korbowej grał Brendan Perry (Dead Can Dance) m.in. w utworze "Severance". Instrument gra główną linię w utworze "Low Man's Lyric" Metalliki.

</doc>
<doc id="852378" url="https://pl.wikipedia.org/wiki?curid=852378" title="O60DA">
O60DA



</doc>
<doc id="852379" url="https://pl.wikipedia.org/wiki?curid=852379" title="Famous Last Worlds">
Famous Last Worlds



</doc>
<doc id="852381" url="https://pl.wikipedia.org/wiki?curid=852381" title="Dietersburg">
Dietersburg

Dietersburg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 7 km na północ od Pfarrkirchen.
Dzielnice.
W skład gminy wchodzą trzy dzielnice: Baumgarten, Dietersburg i Nöham.
Oświata.
W gminie znajduje się przedszkole (75 miejsc i 96 dzieci) oraz szkoła podstawowa (16 nauczycieli, 248 uczniów).

</doc>
<doc id="852384" url="https://pl.wikipedia.org/wiki?curid=852384" title="Luiza z Hesji-Kassel">
Luiza z Hesji-Kassel

Ludwika Wilhelmina Fryderyka Maria Karolina Augusta Julia, duń. "Louise Vilhelmine Frederikke Maria Caroline Augusta Julie" (ur. 7 września 1817 w Kassel, zm. 29 września 1898 w pałacu Bernstorff w Gentofte) – księżniczka Hesji-Kassel, królowa Danii w latach 1863-1898.
Zarys biografii.
Urodziła się jako córka landgrafa Hesji Wilhelma oraz duńskiej księżniczki Luizy Charlotty. Wychowała się jednak w Danii, gdzie jej ojciec służył w armii, i tam otrzymała staranne wykształcenie.
Wyszła za mąż za następcę tronu Danii księcia Chrystiana (panował jako Chrystian IX). Uroczystość odbyła się 26 maja 1842 r. w pałacu Amalienborg w Kopenhadze. Młoda para przez 20 lat mieszkała w tzw. Żółtym Pałacu "(Det gule Palæ)" położonym tuż obok pałacu królewskiego Amalienborg. Królowa Ludwika poświęcała swój czas rodzinie i dobroczynności, co przysparzało jej popularności.
Potomstwo Chrystiana IX i Luizy.
Królowa Luiza została pochowana w katedrze w Roskilde.

</doc>
<doc id="852385" url="https://pl.wikipedia.org/wiki?curid=852385" title="Stal chirurgiczna">
Stal chirurgiczna

Stal chirurgiczna – rodzaj stali stosowanej w medycynie, np. do wyrobu niektórych narzędzi chirurgicznych, oraz w technikach niemedycznych, w których dochodzi do przekłuwania skóry (np. elementy piercingu lub igły do tatuażu) lub stałego kontaktu metalu ze skórą (biżuteria).
Wyróżnia się cztery kategorie w klasyfikacji ogólnej: 
Najbardziej odporna na korozję jest seria 300.
Stal 316L.
Jest to podtyp stali serii 300. Wykonuje się z niej śruby podtrzymujące złamane kości i elementy uzupełniające ich braki, elementy protetyczne, ortopedyczne, igły chirurgiczne lub elektrody rozruszników serca. Stosuje się ją do wyrobu elementów stosowanych w piercingu oraz biżuterii, a także igieł do tatuażu. 
W jej skład oprócz żelaza wchodzą: chrom: 16,5–18,5%, nikiel: 10–13%, molibden: &lt;2%, krzem: &lt;1% oraz węgiel, fosfor, siarka, azot – poniżej 0,05% każdy.
Pomimo że zawiera ona nikiel, który może wywoływać alergię, u większości ludzi nie powoduje takiego efektu ze względu na swoją wysoką odporność chemiczną. Np. ilość niklu przedostająca się do organizmu z kolczyków ze stali chirurgicznej 316L to 0,01 μg/cm²/tydzień. 

</doc>
<doc id="852389" url="https://pl.wikipedia.org/wiki?curid=852389" title="Egglham">
Egglham

Egglham – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 12 km na północny wschód od Pfarrkirchen.
Dzielnice.
W skład gminy wchodzą dwie dzielnice: Amsham, Egglham.
Oświata.
W gminie znajduje się przedszkole (50 miejsc i 49 dzieci).

</doc>
<doc id="852395" url="https://pl.wikipedia.org/wiki?curid=852395" title="Looking for Langston">
Looking for Langston

Looking for Langston – brytyjski krótkometrażowy dramat filmowy w reżyserii Isaaca Juliena z 1989 r. oparty na biografii Langstona Hughesa.

</doc>
<doc id="852396" url="https://pl.wikipedia.org/wiki?curid=852396" title="Odd-Bjoern Hjelmeset">
Odd-Bjoern Hjelmeset



</doc>
<doc id="852398" url="https://pl.wikipedia.org/wiki?curid=852398" title="Odpowiedzialność podatkowa osób trzecich">
Odpowiedzialność podatkowa osób trzecich

Odpowiedzialność podatkowa osób trzecich – odpowiedzialność osoby nie będącej podatnikiem regulowana przepisami ustawy Ordynacja podatkowa za niezapłacony podatek przez podatnika zobowiązanego do tego przez ustawę podatkową. 
Stroną w postępowaniu podatkowym w sprawie przeniesienia odpowiedzialności podatkowej może być: 
Osoba trzecia zobowiązana do zapłaty cudzego podatku nie może brać udziału ani kwestionować ustaleń postępowania podatkowego prowadzonego w stosunku do podatnika, a mającego ustalić wysokość zaległości podatkowej, bowiem nie jest stroną w tym postępowaniu. Z tych też powodów nie może zaskarżyć decyzji organu podatkowego ustalającej wysokość zaległości podatkowej podatnika.
Postępowanie w sprawie przeniesienia odpowiedzialności podatkowej na osobę trzecią jest zupełnie odrębnym postępowaniem. Stroną staje się osoba trzecia w stosunku do podatnika, natomiast podatnik traci przymiot strony w tym postępowaniu. Postępowanie wszczyna organ podatkowy właściwy miejscowo i rzeczowo dla nieuregulowanego podatku. Warunkiem wszczęcia takiego postępowania jest bezskuteczność egzekucji administracyjnej w stosunku do podatnika zalegającego z wpłatą podatku.
Efektem postępowania jest decyzja przenosząca na osobę trzecią odpowiedzialność za zobowiązanie podatkowe podatnika. Ponieważ, co do zasady, jest to odpowiedzialność za cudzy dług podatkowy decyzja taka nie jest decyzją ustalającą lub określającą wysokość zobowiązania podatkowego osoby, która jest adresatem tej decyzji. Oznacza to, iż osoba zobowiązana do zapłaty podatku w wyniku decyzji przenoszącej na nią zobowiązanie za cudzy dług podatkowy nie staje się z tego powodu podatnikiem.
Decyzja w sprawie przeniesienia odpowiedzialności podatkowej przedawnia się po upływie trzech lat od daty jej doręczenia (pozostałe decyzje podatkowe po upływie pięciu lat).

</doc>
<doc id="852399" url="https://pl.wikipedia.org/wiki?curid=852399" title="Hebertsfelden">
Hebertsfelden

Hebertsfelden – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 10 km na zachód od Pfarrkirchen, nad rzeką Rott, przy drodze B388 i linii kolejowej Pocking – Mühldorf am Inn.
Dzielnice.
W skład gminy wchodzą następujące dzielnice: Hebertsfelden, Langeneck, Linden, Lohbruck, Unterhausbach, Gern, Peterskirchen
Oświata.
W gminie znajduje się przedszkole (100 miejsc i 111 dzieci) oraz szkoła podstawowa (16 nauczycieli, 260 uczniów).

</doc>
<doc id="852400" url="https://pl.wikipedia.org/wiki?curid=852400" title="Województwo białostockie (II Rzeczpospolita)">
Województwo białostockie (II Rzeczpospolita)

Województwo białostockie – województwo II Rzeczypospolitej istniejące w latach 1919–1939 ze stolicą w Białymstoku.
Województwo zostało utworzone 14 sierpnia 1919 roku. Powiaty grodzieński, wołkowyski i białowieski zostały przyłączone 19 lutego 1921 roku. Województwo obejmowało w przybliżeniu obszar współczesnego województwa podlaskiego i zachodnią część obwodu grodzieńskiego na Białorusi.
Województwo graniczyło od północnego wschodu z wileńskim, od wschodu z nowogródzkim, od południowego wschodu z poleskim, od południa z lubelskim, od zachodu z warszawskim, oraz od północnego zachodu z Niemcami (Prusami Wschodnimi) i od północy z Litwą. Głównymi miastami województwa były Białystok, Grodno, Łomża, Suwałki, Ostrów Mazowiecka, Wołkowysk, Ostrołęka i Augustów.
Podział administracyjny.
Powierzchnia powiatów według stanu na 1939 r., w przypadku wcześniejszego zniesienia lub zmiany przynależności wojewódzkiej powiatu na ostatni rok istnienia w ramach danego województwa. Liczba ludności na podstawie spisu powszechnego z 1931 r., w przypadku powiatów zniesionych lub przeniesionych przed tą datą, dane ze spisu powszechnego z 1921 r.
Populacja.
Według spisu ludności z 1921 roku całkowita populacja wynosiła 1 305 284 osób.
Podział ludności według narodowości:
Podział ludności według wyznań:
Według spisu ludności z 1931 roku całkowita populacja wynosiła 1 646 844.
Wśród innych było 2632 to Ukraińców, 29 – Czechów, 13 085 (0,79%) – Litwinów, 7290 (0,44%) – Niemców, 390 – innym językiem, 1713 osób nie określiło swej narodowości. 172 164 (10,45%) posługiwało się językiem jidisz, 22 771 (1,38%) – hebrajskim.
1 114 077 (67,65%) mieszkańców było wyznania rzymskokatolickiego albo ormiańskokatolickiego, 1491 było wyznania greckokatolickiego, 304 667 (18,50%) było wyznania prawosławnego, 11 526 (0,70%) wyznania ewangelicko-augsburskiego, 704 ewangelicko-reformowanego, 37 ewangelicko-unijnego, 2981 ewangelickiego bez bliższego określenia, 8814 innych wyznań chrześcijańskich, 197 365 (11,98%) wyznania mojżeszowego, 687 innych niechrześcijańskich, 109 o nieokreślonej przynależności religijnej bądź bezwyznaniowcy, 1386 osób nie podało religii.
Miejscowości o charakterze miejskim.
Definicje.
W latach międzywojennych istniały trzy rodzaje jednostek osadniczych o charakterze topograficznie miejskim: "miasto", "miasteczko" i "osada miejska". Na terenie woj. białostockiego występowały wyjątkowo wszystkie trzy formy.
Określenie "miasto" miało trojakie znaczenie. Mogło odnosić się wyłącznie do charakteru prawnego miejscowości (a więc typu jednostki administracyjnej), co nie znaczyło automatycznie że „miasto administracyjne” faktycznie posiadało prawa miejskie. Podstawą zaliczenia danej miejscowości do grupy miast było tzw. kryterium administracyjne, jako najwięcej odpowiadające rozwojowi stosunków i życia. Mimo że większość miast prawnych prawa miejskie posiadała, wiele z nich miało zaledwie prawa miasteczka (w woj. białostockim Indura, Skidel, Świsłocz i Zelwa), a niektóre miasta (Nisko, Borysław, Tustanowice) były wręcz wsiami.
Odwrotnie wiele miasteczek, a nawet miast – a więc faktycznie posiadających prawa miasteczka bądź prawa miejskie – były wsiami w gminach wiejskich. Jednostki te w ogólnych publikacjach nie są zaliczane do miast (a więc nie wpływają na liczbę miast województwa), co jednak lekceważy fakt posiadania praw miasteczka/praw miejskich (poniższa tabela je uwzględnia z zachowaną dystynkcją).
Wreszcie, niektóre miejscowości posiadały w nazwie wyraz "Miasto" – pisany wielką literą – mimo braku praw miejskich (np. Pruchnik Miasto, Waręż Miasto, Tartaków Miasto). Wyraz ten stanowił integralną część nazwy miejscowości (choć nie przesądzał bynajmniej jej charakteru topograficznego) aby odróżnić ją od innej (topograficznie wiejskiej) miejscowości o identycznej nazwie w tej samej okolicy (np. Pruchnik-Wieś, Waręż-Wieś, Tartaków-Wieś).
Na terenach byłego Królestwa Kongresowego istniały dodatkowo tzw. "osady miejskie". Była to kategoria osiedli o charakterze miejskim utworzona przez zaborcze władze rosyjskie z miejscowości, "„które chociaż nazywały się miastami, jednakże z powodu nieznacznej liczby mieszkańców, małego rozwoju przemysłu i niedostateczności dochodów, w rzeczywistości nie miały znaczenia miast”". W praktyce były to miejscowości (388 z 452 istniejących wówczas miast), którym odebrano prawa miejskie, w zamian obdarzając je czysto honorowym mianem osady, pozwalającym lokalnej społeczności na wyróżnianie się spośród wsi, lecz nie dającym żadnych dodatkowych praw.
W przeciwieństwie do istniejących na ziemiach wschodnich "miasteczek", które miały swój własny ustrój miasteczkowy, na terenach byłego Królestwa Kongresowego istniały tzw. "osady miejskie", które zostały poddane mocy obowiązującej ukazu z 19 lutego 1864 o urządzeniu gmin wiejskich. Tak więc zarówno miasteczka, jak i osady miejskie stanowiły kategorię pośrednią między miastem a wsią, lecz według prawa osady były formalnie wsiami, natomiast miasteczka posiadały odrębny status.
Charakter prawny miast.
Za II Rzeczypospolitej w poczet miast (gmin miejskich) zaliczano różne grupy miejscowości zależnie od obszaru dawnego zaboru, w których się znajdowały.
Charakter prawny miejscowości położonych na terenie tzw. województw centralnych został uregulowany dekretem Naczelnika Państwa z 4 lutego 1919 o samorządzie miejskim, według którego za miasta prawne uznano 150 miejscowości (w tym 12 w woj. białostockim). Dekret ten nie objął początkowo trzech powiatów byłej guberni suwalskiej, które weszły w skład RP (augustowskiego, sejneńskiego i suwalskiego) oraz czterech powiatów z byłej guberni siedleckiej (bialskiego, konstantynowskiego, radzyńskiego i włodawskiego), podlegających do końca 1918 roku pod Ober-Ost; nie objął też trzech powiatów byłej guberni grodzieńskiej (białostockiego, bielskiego i sokólskiego), które w 1919 roku przyłączono do województwa białostockiego. Działanie dekretu o samorządzie miejskim na miejscowości w wymienionych powiatach rozciągnięto trzema osobnymi rozporządzeniami: z 25 września 1919, 13 października 1919 i 22 października 1919 (brak rozporządzenia dotyczącego b. guberni suwalskiej); łącznie za miasta uznano 31 miejscowości, a jednemu – Orli – odebrano prawa miejskie z dniem 22 października 1919. Podczas przeprowadzania spisu ludności w 1921 roku istniało na terenie województw centralnych kilkanaście miejscowości o nieuregulowanym charakterze prawnym. Były to miejscowości, którym samorząd miejski został nadany przez okupanta, a które nie zostały wymienione w dekrecie z 4 lutego 1919. Dla wszystkich (oprócz czterech, m.in. Nowogrodu w woj. białostockim) sprawa charakteru prawno-administracyjnego została zadecydowana, albo przez skasowanie ustroju miejskiego, albo przez zaliczenie do miast na mocy indywidualnych rozporządzeń wydanych na podstawie ustawy z 20 lutego 1920 roku.
Inne zasady dotyczyły trzech powiatów byłej guberni grodzieńskiej – białowieskiego, grodzieńskiego i wołkowyskiego – przyłączonych do woj. białostockiego w 1921 roku na mocy traktatu ryskiego, gdzie miastami prawnymi mogły być wyjątkowo miasteczka (a więc miejscowości nie posiadające praw miejskich per se – Indura, Skidel, Świsłocz i Zelwa). Sprawę charakteru prawnego miejscowości w tych trzech powiatach tak jak na obszarze województw wschodnich byłego zaboru rosyjskiego regulowały odrębne rozporządzenia Zarządu Cywilnego Ziem Wschodnich, lecz przepisy te były tylko częściowo wykonywane. Ostatecznie za miasta w tej części woj. białostockiego uznano wszystkie miejscowości posiadające w 1924 roku prawa miejskie bądź te miejscowości o prawach miasteczka, które liczyły ponad 2000 mieszkańców. Jednakże Główny Urząd Statystyczny (na którego danych poniższa tabela jest utworzona) oparł wykaz nie na stanie faktycznym, lecz na obowiązujących przepisach prawno-administracyjnych. Stąd:
W poniższej tabeli umieszczono wszystkie miasta, miasteczka (obu typów) i osady miejskie województwa białostockiego (stan na 1924 rok) z podziałem na charakter prawny (rodzaj jednostki administracyjnej) i przywileje (prawa miejskie/miasteczka). W późniejszych latach część najmniejszych miast status miejski utraciła; w wykazie oznaczono (►) miasta, które w 1937 roku były już wsiami.

</doc>
<doc id="852401" url="https://pl.wikipedia.org/wiki?curid=852401" title="Arte dei Medici e Speziali">
Arte dei Medici e Speziali

Arte dei Medici e Speziali - jeden z siedmiu włoskich cechów rzemieślniczych istniejących w XIV -XVIII wieku. 
Arte dei Medici e Speziali był jednym z najbardziej prestiżowych i wpływowych cechów we Florencji. Istniał od 1313 roku do 1781. Cechy skupiały w swych szeregach rzemieślników, kupców, pracowników z pokrewnych zawodów. Wszyscy posiadali podobne polityczne, społeczne i ekonomiczne zainteresowania. Malarze zostali włączeni do tego samego cechu co doktorzy i farmaceuci, ponieważ mieszanie pigmentów było pokrewne do mieszania leków. Obie wymagały znajomości chemii. Do cech należeli przeważnie ludzie bogaci, którzy osiągnęli wysoki społeczny stan. 
Do cechu Arte dei Medici e Speziali należał między innymi Dante, Cipriani Giovanni Battista, Cipriani Filippo, Gotti Tommaso.

</doc>
<doc id="852402" url="https://pl.wikipedia.org/wiki?curid=852402" title="Henry Hallett Dale">
Henry Hallett Dale

Sir Henry Hallet Dale (ur. 9 czerwca 1875 w Londynie, zm. 23 lipca 1968 w Nowym Jorku) − brytyjski fizjolog oraz farmakolog, profesor Uniwersytetu Oksfordzkiego.
Życiorys.
Absolwent Trinity College na Uniwersytecie Cambridge. Od 1928 roku był dyrektorem National Institute for Medical Research w Hampstead. Był autorem histaminowej teorii przyczyn schorzeń alergicznych, odkrywcą acetylocholiny (1914), a w swojej działalności naukowej zajmował się także badaniami nad działaniem acetylocholiny, adrenaliny i histaminy. Stworzył podział układu nerwowego na współczulny i przywspółczulny. W 1936 roku, wraz z Otto Loewim, został uhonorowany Nagrodą Nobla w dziedzinie medycyny i fizjologii za odkrycie przenoszenia impulsów nerwowych. Laureat Medalu Copleya.

</doc>
<doc id="852405" url="https://pl.wikipedia.org/wiki?curid=852405" title="Europejski Fundusz Rozwoju Regionalnego">
Europejski Fundusz Rozwoju Regionalnego

Europejski Fundusz Rozwoju Regionalnego – fundusz utworzony w 1975 na podstawie art. 160 Traktatu ustanawiającego Wspólnotę Europejską. Zgodnie z tym przepisem, celem funduszu jest „"przyczynianie się do korygowania podstawowych dysproporcji regionalnych we Wspólnocie poprzez niwelowanie różnic w poziomach rozwoju oraz zacofania regionów"’’.
W zakresie swoich zadań fundusz wspomaga w szczególności środowisko produkcyjne i konkurencyjność przedsiębiorstw, badania naukowe i rozwój technologiczny, inwestycje infrastrukturalne, ochronę środowiska, rozwój turystyki i inwestycji kulturalnych, a także rozwój społeczeństwa informacyjnego oraz współpracę przygraniczną.
Beneficjentami środków finansowych pochodzących z tego funduszu są przede wszystkim przedsiębiorcy, instytucje otoczenia biznesu, instytucje pozarządowe, administracja rządowa oraz samorządy terytorialne, instytucje i jednostki badawczo-rozwojowe.
Obszary wsparcia z EFRR.
Środowisko produkcyjne i konkurencyjność przedsiębiorstw.
EFRR finansuje różnego rodzaju projekty skierowane do sektora przedsiębiorstw w zakresie środowiska produkcyjnego i konkurencyjności przedsiębiorstw, szczególnie średnich i małych. Fundusz wspiera m.in. projekty inwestycyjne oraz doradcze przedsiębiorstw. Projekty inwestycyjne dotyczyć mogą zarówno majątku trwałego (budynków i wyposażenia, zakupu technologii), jak i wartości niematerialnych i prawnych (np. licencji czy patentów). Wśród projektów doradczych wymienić można m.in. doradztwo w dziedzinie planowania działalności, badań marketingowych, rozwoju eksportu czy transferu technologii. Wsparcie dla przedsiębiorstw – a co za tym idzie wzmocnienie konkurencyjności danego regionu – może również być realizowane w formie działań na rzecz poprawy środowiska, w którym funkcjonują te podmioty. Działania te przybierają najczęściej postać wsparcia dla instytucji otoczenia biznesu, takich jak stowarzyszenia, fundacje, agencje rozwoju lokalnego czy podmioty komercyjne, których celem jest pobudzenie lokalnej przedsiębiorczości, m.in. poprzez świadczenie usług na rzecz przedsiębiorstw. Bezpośrednim beneficjentem tego typu wsparcia mogą również być podmioty świadczące usługi finansowe, np. fundusze pożyczkowe oraz fundusze poręczeń kredytowych, obsługujące zwłaszcza małych i średnich przedsiębiorców.
Badania naukowe i rozwój technologiczny.
Cel Europejskiego Funduszu Rozwoju Regionalnego w postaci wzrostu gospodarczej atrakcyjności najbiedniejszych regionów Wspólnoty może zostać osiągnięty także poprzez podniesienie ich poziomu technologicznego. Środki Funduszu mogą zostać przeznaczone na finansowanie badań naukowych i transferu technologii. Wsparcie to realizowane jest poprzez dotowanie projektów badawczych w dziedzinie innowacji i nowych technologii, prowadzonych przez instytucje badawczo-rozwojowe, jednostki naukowe oraz przedsiębiorstwa. Środki Europejskiego Funduszu Rozwoju Regionalnego mogą być także przeznaczone na refundowanie kosztów zakupu i wdrożenia nowych technologii oraz procesów i produktów innowacyjnych w przedsiębiorstwach. W szczególności dotyczy to takich zakupów od instytucji badawczo-rozwojowych i placówek naukowych.
Inwestycje infrastrukturalne.
W przypadku inwestycji infrastrukturalnych wyróżnić należy dwa kierunki interwencji Europejskiego Funduszu Rozwoju Regionalnego. W pierwszej kolejności należy wymienić infrastrukturę przyczyniającą się do tworzenia i rozwijania transeuropejskich sieci w dziedzinie transportu, telekomunikacji oraz infrastruktury energetycznej. Chodzi o duże projekty infrastrukturalne, takie jak autostrady, sieci kolejowe czy linie telekomunikacyjne. Ich cechą charakterystyczną jest to, że łączą one poszczególne, odległe od siebie regiony Wspólnoty. Z drugiej strony znajdują się projekty infrastrukturalne na poziomie lokalnym i regionalnym, których realizacja prowadzić powinna do odnowy upadających terenów gospodarczych i przemysłowych (w tym m.in. dotkniętych kryzysem obszarów miejskich). Wsparcie dotyczy także infrastruktury poprawiającej dostęp do obszarów wiejskich i obszarów zależnych od rybołówstwa. Nie mniej istotne od wspomagania rozwoju infrastruktury komunikacyjnej jest wsparcie na rzecz infrastruktury ochrony środowiska. Europejski Fundusz Rozwoju Regionalnego może bowiem finansować m.in. projekty polegające na budowie oczyszczalni ścieków czy elektrowni wiatrowych.
Rozwój turystyki i inwestycji kulturalnych.
Fundusz przyczynia się do rozwoju turystyki, inwestycji kulturalnych oraz ochrony dziedzictwa kulturowego i naturalnego, pod warunkiem że w wyniku ich realizacji tworzone są miejsca pracy. W tym zakresie środki funduszu wspomagają tworzenie i modernizację lokalnej i regionalnej infrastruktury turystycznej (np. komunikacyjnej, noclegowej, gastronomicznej). Fundusz finansuje także inne projekty, przyczyniające się do wzrostu atrakcyjności danego regionu dla turystów, takie jak działania promocyjne. Przez ochronę dziedzictwa kulturowego i naturalnego należy rozumieć z kolei pomoc w zakresie odnowy, modernizacji i renowacji zabytków kultury i sztuki, jak kościoły, muzea, skanseny itp. oraz w zakresie konserwacji obiektów przyrodniczych.
Rozwój społeczeństwa informacyjnego.
Przez rozwój społeczeństwa informacyjnego należy rozumieć wszelkiego rodzaju działania mające na celu zapewnienie mieszkańcom wspieranych regionów dostępu do informacji oraz wiedzy za pośrednictwem szeregu innowacyjnych środków komunikacji, takich jak internet i różnego rodzaju technologie teleinformatyczne służące do przekazywania danych na odległość. Wspierając rozwój społeczeństwa informacyjnego, realizuje się m.in. projekty w zakresie przyspieszenia rozwoju gospodarki elektronicznej, wyposażenia szkół w internet, budowy elektronicznych platform informacyjnych dla przedsiębiorców.
Ochrona środowiska.
Jest jednym z priorytetowych obszarów wsparcia z Europejskiego Funduszu Rozwoju Regionalnego. Pomoc ze środków funduszu mogą otrzymać zarówno przedsiębiorcy (np. zakup technologii ograniczających negatywny wpływ na środowisko), jak również administracja centralna czy lokalna, realizująca projekty środowiskowe (np. oczyszczalnie ścieków).
Współpraca przygraniczna.
Zadaniem Europejskiego Funduszu Rozwoju Regionalnego jest także wspieranie współpracy transgranicznej, międzyregionalnej i międzynarodowej. W tym zakresie fundusz finansuje m.in. działania służące budowaniu współpracy pomiędzy graniczącymi ze sobą regionami krajów członkowskich oraz integracji pomiędzy wybranymi regionami Unii Europejskiej. Wśród przykładowych projektów, które służą osiągnięciu wskazanych celów, wymienić można m.in. promocję regionów, projekty w zakresie poprawy infrastruktury regionów przygranicznych, ponadnarodowe projekty badawczo-rozwojowe, wspieranie wspólnych strategii rozwoju, wymianę doświadczeń w różnych dziedzinach życia społeczno-gospodarczego.

</doc>
<doc id="852407" url="https://pl.wikipedia.org/wiki?curid=852407" title="Europejski fundusz rozwoju regionalnego">
Europejski fundusz rozwoju regionalnego



</doc>
<doc id="852410" url="https://pl.wikipedia.org/wiki?curid=852410" title="Uniondale (Nowy Jork)">
Uniondale (Nowy Jork)

Uniondale – jedna z 34 jednostek osadniczych w mieście Town of Hempstead w stanie Nowy Jork w hrabstwie Nassau w Stanach Zjednoczonych. Tutaj swoją siedzibę ma zespół New York Islanders.

</doc>
<doc id="852414" url="https://pl.wikipedia.org/wiki?curid=852414" title="Województwo kieleckie (II Rzeczpospolita)">
Województwo kieleckie (II Rzeczpospolita)

Województwo kieleckie – województwo II Rzeczypospolitej, utworzone 14 sierpnia 1919 na mocy ustawy tymczasowej o organizacji władz administracyjnych II instancji. Stolicą województwa były Kielce. W skład województwa weszły ziemie dawnej guberni kieleckiej i guberni radomskiej wraz z Zagłębiem Dąbrowskim i powiatem częstochowskim.
Województwo było początkowo podzielone na 16 powiatów ziemskich: będziński, częstochowski, iłżecki (z siedzibą w Wierzbniku), jędrzejowski, kielecki, konecki, kozienicki, miechowski, olkuski, opatowski, opoczyński, pińczowski, radomski, sandomierski, stopnicki (z siedzibą w Busku) oraz włoszczowski. Poza stadium przygotowawcze nie wyszły projekty utworzenia powiatu skarżyskiego. Sąsiadowało z województwami: warszawskim, łódzkim, krakowskim, lubelskim, lwowskim i śląskim, a także na niewielkim odcinku graniczyło z Niemcami.
Według spisu z 1921 województwo kieleckie miało 2 535 898 mieszkańców. Gęstość zaludnienia przy obszarze 25 741 km² wynosiła 98,5 mieszkańców na km². Było to jedno z województw rdzennie polskich, liczyło 91,3% ludności polskiej i 8,5% żydowskiej. 87,6% mieszkańców było wyznania rzymskokatolickiego, 11,9% wyznania mojżeszowego.
12 kwietnia 1928 r. utworzono powiaty grodzkie: Częstochowę i Sosnowiec, a 18 maja 1932 r. Radom. 1 stycznia 1927 r. powstał powiat zawierciański. Województwo miało obszar 25 736 km² i 1 858 700 mieszkańców.
Na mocy ustawy z 9 kwietnia 1938 granice województwa zostały zmienione. Powiaty opoczyński i konecki przeniesiono do województwa łódzkiego. W nowych granicach (od 1 kwietnia 1939 r.) województwo kieleckie miało 2 024 500 mieszkańców.
Podczas II wojny światowej na terenie województwa działał polski ruch oporu.

</doc>
<doc id="852418" url="https://pl.wikipedia.org/wiki?curid=852418" title="Akwedukty">
Akwedukty



</doc>
<doc id="852426" url="https://pl.wikipedia.org/wiki?curid=852426" title="Osiedle Rataja (Zamość)">
Osiedle Rataja (Zamość)

Osiedle Rataja w Zamościu – jedna z szesnastu dzielnic (jednostek), na jakie podzielone jest miasto Zamość. Jest położone w północnej części miasta, a granice biegną: 
Zabudowa mieszkalna stanowi większość tutejszej zabudowy. Są to domy jednorodzinne, których większość skupia się w części zachodniej osiedla. Obecnie trwają tu budowy kolejnych domów. Sporą powierzchnię zajmują tu także grunty orne i łąki.
Biegną tędy drogi krajowe nr 17 (E372), nr 74 oraz obwodnica miasta (ul. Legionów), przy której dostępny jest chodnik pieszo-rowerowy (również przy ul. Powiatowej). Przez dzielnicę przeprowadzono także Linię Hutniczą Szerokotorową, na której tuż poza granicą miasta (północna strona ul. Legionów, na linii ul. J. Zachwatowicza) znajduje się dawna, nieczynna obecnie stacja Zamość Północny.
Brak tu obiektów oświatowych i kościołów (najbliższe na sąsiednim Os. Powiatowa). Znajduje się tu Sala Królestwa zboru Świadków Jehowy.
Obiekty usługowe skupiają się tu przy głównych ulicach, tj. Lubelskiej i Granicznej; wśród nich działają tu m.in. składy budowlane, warsztaty motoryzacyjne. Słabo rozwinięte są usługi dla mieszkańców dzielnicy (m.in. sklepy), przy czym najbliższe dostępne są na Osiedlu Powiatowa.

</doc>
<doc id="852431" url="https://pl.wikipedia.org/wiki?curid=852431" title="Maria de las Mercedes Orleańska">
Maria de las Mercedes Orleańska

Maria de las Mercedes Orleańska (ur. 24 czerwca 1860 w Madrycie, zm. 26 czerwca 1878 tamże) – królowa Hiszpanii.
Życiorys.
Była córką Antoniego Orleańskiego, księcia Montpensier oraz jego żony Ludwiki Ferdynandy. Na chrzcie nadano jej imiona: "María de las Mercedes Isabel Francisca de Asís Antonia Luisa Fernanda Felipa Amalia Cristina Francisca de Paula Ramona Rita Cayetana Manuela Juana Josefa Joaquina Ana Rafaela Filomena Teresa Santísima Trinidad Gaspara Melchora Baltasara de Todos los Santos." Jej dziadkiem ze strony ojca był król Francji Ludwik Filip I, a dziadkiem ze strony matki król Hiszpanii Ferdynand VII.
Mimo że Mercedes była księżniczką francuską, była również infantką hiszpańską (była siostrzenicą i córką chrzestną królowej Izabeli II, a jej ojciec z okazji ślubu z jej matką otrzymał tytuł "Infanta Antoniego Hiszpańskiego"). Mercedes całe swoje dzieciństwo spędziła w pałacu San Telmo w Sewilli (w Andaluzji). Jej rodzina nie była mile widziana w Madrycie z powodu ambicji jej ojca zostania królem Hiszpanii. Mercedes była niezwykle blisko ze swoim rodzeństwem, ale szczególnie ze starszym od niej o rok bratem Ferdynandem, który zmarł, kiedy miała 13 lat. Mercedes miała jeszcze dwie starsze ukochane siostry – księżniczkę Izabelę (która w 1864 poślubiła swojego brata stryjecznego Filipa, hrabiego Paryża) i Marię Amelię (zmarłą w 1870, w wieku 19 lat), oraz młodszą siostrę Marię Krystynę (zmarłą niedługo po śmierci Mercedes w 1878).
W latach 60. XIX wieku, w Hiszpanii miał miejsce kryzys demokratyczny, na skutek którego ciotka Mercedes – Izabela II została obalona. Rodzina Mercedes musiała udać się na wygnanie. Właśnie podczas wygnania w 1872, 12-letnia Mercedes spotkała po raz pierwszy swojego brata ciotecznego – Alfonsa, księcia Asturii. Mercedes i Alfons wkrótce pokochali się. W 1876, kiedy Alfons został królem, ogłosił publicznie, że zamierza poślubić 16-letnią Mercedes. Przeciwna temu małżeństwu była większość Rodziny Królewskiej, zwłaszcza królowa Izabela II, która zaplanowała ożenić syna z infantką Blanką (1866-1935), córką jej rywala Karola, księcia Madrytu – karlistowskiego pretendenta do tronu. Jednak Alfons jako król miał decydujące słowo.
23 stycznia 1878 roku Mercedes wyszła za mąż za króla Hiszpanii Alfonsa XII. Zaraz po miesiącu miodowym pary stało się jasne, że Mercedes cierpi na gruźlicę. Małżeństwo potrwało jedynie sześć miesięcy, podczas których Mercedes poroniła. Królowa zmarła dwa dni po swoich osiemnastych urodzinach, nie odzyskawszy przytomności. Alfons bardzo przeżył śmierć żony, ale aby zapewnić ciągłość dynastii, rok później ożenił się po raz drugi, z Marią Krystyną Austriacką.
Mercedes została pochowana w Eskurialu, ale nie w krypcie królewskiej (tam chowane są tylko królowe, które urodziły królów Hiszpanii). Mercedes była inicjatorką wybudowania Katedry Almudena, nowego kościoła naprzeciw Palacio Real, w Madrycie, którego budowę planowano już od XVI wieku.

</doc>
<doc id="852436" url="https://pl.wikipedia.org/wiki?curid=852436" title="Russische Lieder (album)">
Russische Lieder (album)



</doc>
<doc id="852439" url="https://pl.wikipedia.org/wiki?curid=852439" title="Sunrise (Floryda)">
Sunrise (Floryda)

Sunrise – miasto w stanie Floryda w hrabstwie Broward w Stanach Zjednoczonych. Według spisu w 2020 roku liczy 97,3 tys. mieszkańców. Należy do obszaru metropolitalnego Miami. 
W tym mieście swoją siedzibę ma zespół hokejowy Florida Panthers.

</doc>
<doc id="852449" url="https://pl.wikipedia.org/wiki?curid=852449" title="Notacja strzałkowa">
Notacja strzałkowa

Notacja strzałkowa Knutha – metoda zapisywania bardzo dużych liczb wprowadzona przez amerykańskiego matematyka Donalda Knutha w 1976. Podstawowa idea tej metody jest oparta na iterowanym potęgowaniu, w sposób podobny do tego jak potęgowanie jest iterowanym mnożeniem, mnożenie jest iterowanym dodawaniem, a dodawanie jest iterowaną inkrementacją.
Celem tej notacji było zapisanie bardzo dużych liczb, których nawet zapisanie w postaci wykładniczej było trudne lub praktycznie niemożliwe do wykonania. Tempo wzrostu w szybko rosnącej hierarchii wynosi formula_1
Definicja.
Z potęgowaniem jako podstawą:
formula_2
dla wszystkich liczb całkowitych formula_3 z formula_4
Dodatkowo w sekcji Inne przykłady wykazano, że:
Z mnożeniem jako podstawą:
formula_6
dla wszystkich nieujemnych liczb całkowitych formula_7
Dla formula_8 otrzymamy zwykłe potęgowanie formula_9 dla formula_10 tetrację, dla formula_11 , itd. (ang. "n-").
Przykłady.
formula_12
formula_13
formula_14
Opis notacji.
Dla skrócenia zapisu dużą ilość strzałek zastępuje się ich liczbą umieszczoną po prawej stronie strzałki w indeksie górnym:
formula_15
formula_16
formula_17
Konstrukcja.
formula_18
formula_19
formula_20
formula_21
formula_22
gdzie formula_23 występuje po prawej stronie równań zawsze dokładnie formula_24 razy.
Liczba Grahama.
Oznaczmy formula_38 Wtedy formula_39 formula_40 itd. Liczbę formula_41 nazywamy liczbą Grahama.

</doc>
<doc id="852452" url="https://pl.wikipedia.org/wiki?curid=852452" title="Rhynchitidae">
Rhynchitidae



</doc>
<doc id="852453" url="https://pl.wikipedia.org/wiki?curid=852453" title="Podryjkowate">
Podryjkowate



</doc>
<doc id="852456" url="https://pl.wikipedia.org/wiki?curid=852456" title="Dao (ujednoznacznienie)">
Dao (ujednoznacznienie)

W informatyce:

</doc>
<doc id="852458" url="https://pl.wikipedia.org/wiki?curid=852458" title="Hrabstwo Mark">
Hrabstwo Mark

Hrabstwo Mark (niem. "Grafschaft Mark") było państwem wchodzącym w skład Świętego Cesarstwa Rzymskiego i leżało na obszarze dzisiejszej Nadrenii Północnej-Westfalii. Terytorium hrabstwa znajdowało się po obu stronach rzeki Ruhry i ciągnęło się wzdłuż rzek Volme i Lenne.
Hrabiowie Mark należeli do najpotężniejszych i najbardziej wpływowych westfalskich panów w Cesarstwie. Dzisiaj o państwie tym przypomina okręg Märkischer Kreis, leżący na północ od rzeki Ruhry w Nadrenii Północnej-Westfalii. Północna część (na północ od rzeki Lippe) do dziś zwana jest „Górne Mark” ("Hohe Mark"). Dawne „Dolne Mark” leżące między rzekami Ruhrą i Lippe, a obecnie w większości stanowiące Zagłębie Ruhry, zatraciło już swą poprzednią nazwę.
Geografia.
Hrabstwo Mark miało powierzchnię około 3000 km2 i rozciągało się z północy na południe między rzekami Lippe i Agger oraz z zachodu na wschód między Gelsenkirchen a Bad Sassendorf na odległość około 75 km.
Płynąca ze wschodu na zachód rzeka Ruhra dzieliła hrabstwo na dwa różne regiony: północny z żyznymi ziemiami ciągnącymi się na nizinach Hellweg-Börde oraz południowy, górzysty region Süderbergland. Południowa część hrabstwa podzielona była przez płynącą z południa na północ rzekę Lenne. W dole rzeki Lenne znajdowało się niewielkie (zaledwie 118 km2) hrabstwo Limburskie (1243-1808), lenno księstwa Bergu.
Początkowo siedzibą hrabiów Mark był zamek Altena w Sauerland. Jednak w latach 20. XIII wieku hrabiowie przenieśli swą siedzibę do zamku Mark, w pobliżu którego założyli miasto Hamm. Hrabstwo graniczyło z Vest Recklinghausen, hrabstwem Dortmundu, biskupstwem Münster, hrabstwem Limburskim, opactwem Werden i opactwem Essen.
Historia.
Terytorium hrabstwa Mark początkowo należało do bocznej linii hrabiów Bergu, a w 1160 roku pojawiło się pod nazwą Berg-Altena. Hrabiowie z Alteny zakupili zamek Mark od hrabiów z Rüdenberg i uczynili z niego rezydencję "hrabiów Mark". Leżące w pobliżu Burg Mark miasto Hamm założył w 1226 roku hrabia Adolf I. Miasto to wkrótce stało się głównym miastem hrabstwa.
W bitwie pod Worringen (5 czerwca 1288) hrabia Eberhard II walczył po stronie księcia Brabancji i hrabiego Bergu przeciwko swemu feudalnemu zwierzchnikowi arcybiskupowi Kolonii Zygfrydowi z Westerburga. Zwycięska dla hrabiego Mark bitwa sprawiła, że hrabstwo Mark uzyskało supremację w południowej Westfalii i uniezależniło się od arcybiskupstwa Kolonii. Obszar hrabstwa Mark przez długi czas ograniczony był do ziem znajdujących się między rzekami Ruhrą i Lippe ("Dolne Mark"). Nowe ziemie na północy ("Górne Mark") zostały zdobyte podczas XIV-wiecznych wojen toczonych przeciwko biskupstwu Münster.
Hrabia Adolf III, syn Adolfa II, w 1391 roku połączył hrabstwo Mark i leżące na zachodnim brzegu Renu hrabstwo Kleve unią personalną. Następca tronu Kleve-Mark poślubił w roku 1510 córkę księcia Bergu, co w efekcie doprowadziło w roku 1521 do unii personalnej Kleve-Mark i Bergu. Niemal cała dzisiejsza Nadrenia Północna-Westfalia (oprócz państw kościelnych) znalazła się pod rządami władców Kleve, Mark i Bergu. 
Książęca dynastia wygasła w 1609 roku wraz z bezpotomną śmiercią jej ostatniego przedstawiciela. Wojna o sukcesję zakończyła się traktatem w Xanten (12 listopada 1614 roku, ogólnie zatwierdzonym w 1666 roku), na mocy którego hrabstwo Mark przypadło elektorowi Brandenburgii Janowi Zygmuntowi. Po roku 1701 hrabstwo stało się częścią Królestwa Prus.
W roku 1807 hrabstwo Mark na podstawie traktatu tylżyckiego znalazło się pod rządami Francji. W 1808 roku Napoleon włączył hrabstwo Mark do Wielkiego Księstwa Bergu. Wkrótce po tym ziemie księstwa Bergu podzielono na cztery departamenty ciągnące się wzdłuż granic z Cesarstwem Francuskim. Ziemie hrabstwa Mark znalazły się w departamencie Ruhr. Po klęsce francuskiej wyprawy na Moskwę hrabstwo w roku 1813 wróciło pod panowanie pruskie.
Pruska reforma administracyjna z 30 kwietnia 1815 roku umieściła Mark w Regierungsbezirk Arnsberg, które znalazło się w pruskiej prowincji o nazwie Westfalia ("Provinz Westfalen"). Tytuł w formie "Hrabia Mark" przetrwał istnienie państwa, stając się dodatkowym tytułem książąt Sachsen-Coburg-Gotha. Po abdykacji książąt w 1919 roku tytułu hrabiego Mark nadal używali ich potomkowie. Nominalnymi panami "Pruskiego Hrabstwa Mark" zostali Hohenzollernowie i byli nimi aż do ostatecznej likwidacji państwa pruskiego przez mocarstwa sprzymierzone 25 lutego 1947 roku.
Odtąd zanikła oficjalna nazwa "Hrabstwo Mark", choć nieformalnie wciąż jest używana do określenia regionu w przybliżeniu leżącego na ziemiach dawnego państwa w dzisiejszej Nadrenii Północnej-Westfalii.

</doc>
<doc id="852462" url="https://pl.wikipedia.org/wiki?curid=852462" title="Kustodia (Gniezno)">
Kustodia (Gniezno)

Kustodia – osiedle w zachodniej części Gniezna, położone nad Jeziorem Świętokrzyskim i Strugą Gnieźnieńską (Wełnianką) przy ul. Powstańców Wielkopolskich, dawniej folwark, z pałacem z końca XIX w., wpisanym do rejestru zabytków, obecnie przebudowanym na mieszkania, parkiem, budynkami gospodarczymi i zabudową wiejską z początku XX w., dawna posiadłość Grabskich. Przy folwarku ogródki działkowe. Na terenie osiedla znajduje się fabryka okien "EKO-OKNA". Od zachodu graniczy z dzielnicą Piekary, od wschodu z dzielnicą Winiary, od południa z dzielnicą Stare Miasto, od północy ze wsią Pyszczynek.
Historia.
Majątek Kustodia do XIX wieku był własnością zakonu O.O. Franciszkanów. W roku 1786 konwent zakonu, prawem emfiteutycznym, na trzy pokolenia folwark oraz 77 ha ziemi wydzierżawił rodzinie Piaseckich. Ci, po latach, odstąpili dzierżawę Kazimierzowi Liczbińskiemu, który zarządzał majątkiem do roku 1835. Po sekularyzacji zakonu, całość majątku przejęły władze pruskie.
W roku 1905 Kustodię wykupił Leon Grabski, zakładając, wraz z bratankiem Edwardem Grabskim, Fundację Grabskich, która zarządzała już 140 hektarowym gospodarstwem .Jako obszar dworski do lat 30 XX w. majątek Kustodia, stanowił odrębną jednostkę administracyjną i dopiero w 1934 roku został administracyjnie przypisany do Gminy Gniezno. 
Po II wojnie dekretem PKWN folwark w całości zostaje znacjonalizowany. Kustodię przejął PGR Łabiszynek, którego dyrekcja w pałacu urządziła biura. W granice miasta Kustodia zostaje ujęta w końcu lat 50 XX wieku. 
W 1969 w sąsiedztwie pałacu „Grabskich” u zbiegu ulic: Powstańców Wielkopolskich i Żabiej oddano do użytku nowoczesny kompleks szkolny - Zawodowej Szkoły Specjalnej – dzisiaj- Specjalny Ośrodek Szkolno-Wychowawczy nr 2 w Gnieźnie im Janusza Kusocińskiego. 
Obecnie nieruchomości Kustodii w większej części są w posiadaniu Agencji Nieruchomości Rolnych. 

</doc>
<doc id="852463" url="https://pl.wikipedia.org/wiki?curid=852463" title="Juwieljan Sumbatow-Topuridze">
Juwieljan Sumbatow-Topuridze

Juwielian Dawidowicz Sumbatow-Topuridze, ros. Ювельян Давидович Сумбатов-Топуридзе (ur. 1889, zm. 1960) – radziecki generał porucznik, funkcjonariusz radzieckich organów bezpieczeństwa, m.in. ludowy komisarz spraw wewnętrznych Azerbejdżanu oraz szef Zarządu Głównego ds. Administracyjno-Gospodarczych Ludowego Komisariatu Spraw Wewnętrznych ZSRR.
Młodość i działalność rewolucyjna.
Urodził się w 1889 roku w guberni kutaiskiej w Gruzji w rodzinie chłopskiej. Jego ojciec zmarł, gdy Juwielian miał 15 lat w 1904 roku. W latach 1896–1901 uczęszczał do szkoły wiejskiej, a w 1905 roku ukończył dwuoddziałową szkołę rosyjską.
W 1905 roku wstąpił do organizacji rewolucyjnej, i przez następne dwa lata działał w podziemiu rewolucyjnym w kilku okolicznych wioskach. Pracował w prywatnym przedsiębiorstwie. W 1907 roku został członkiem Socjaldemokratycznej Partii Robotniczej Rosji, (RSDPR, poprzednik partii komunistycznej KPZR), wykonując działania propagandowe, za co został aresztowany na 3,5 miesiąca. Następnie do 1910 roku pracował jako niewykwalifikowany robotnik w porcie Poti i nadal prowadził działalność rewolucyjną.
Służba w Armii Imperium Rosyjskiego i RKKA.
W 1910 roku został powołany do armii carskiej, w której służył do 1917 roku. Brał udział w I wojnie światowej. Był aresztowany za rozpowszechnianie propagandy antywojennej.
Po powrocie do rodzinnej miejscowości w 1917 roku przez następny rok pracował w swoim gospodarstwie. W 1918 roku rozpoczął służbę w Robotniczo-Chłopskiej Armii Czerwonej w oddziałach specjalnego przeznaczenia Moskiewskiego Okręgu Wojskowego. Służył m.in. jako oficer sztabu 1 Ukraińskiej Armii, pomocnik dowódcy pociągu pancernego, dowódca pociągu pancernego, członek rezerwy sztabu 11 Armii.
Służba w CzeKa/GPU/OGPU/NKWD/MSW.
Służbę w organach bezpieczeństwa CzeKa rozpoczął w 1920 roku, jako tajny agent Azerbejdżańskiej SRR Czeka. Następne lata pracował jako pomocnik oraz zastępca szefa Oddziału Agenturalnego Azerbejdżańskiej CzeKa. W listopadzie 1923 roku został przeniesiony do Oddziału do Walki z Bandytyzmem, 16 października 1923 roku został zastępcą naczelnika "Oddziału Pogranicznej Ochrony" (CzPO) Azerbejdżańskiej CzeKa, stanowisko to sprawował do 1 listopada 1923. Na początku listopada 1923 roku, powrócił do "Oddziału do Walki z Bandytyzmem" (OBB), lecz na stanowisko jego naczelnika, które sprawował do 25 lutego 1924 roku, następne parę miesięcy spędził w rezerwie. Do służby czynnej powrócił w październiku tego samego roku, i został naczelnikiem "Oddziału Informacyjno Agenturalnego" (INFAGO) Azerbejdżańskiej CzeKa. W marcu 1926 roku został mianowany szefem Oddziału Informacyjnego (INFO) i Politycznej Kontroli (PK) przy GPU Azerbejdżańskiej SRR, na początku 1927 roku został przeniesiony do Baku, gdzie przez następny roku był dyrektorem zarządzającym tamtejszych celników, do 1930 roku pełnił to samo stanowisko w innych miastach Azerbejdżańskiej SRR oraz Gruzińskiej SRR m.in. w Batumi. Na początku 1930 roku Sumbatow, został naczelnikiem "Oddziału Informacyjno Agenturalnego" (INFAGO) Głównego Zarządu Politycznego "GPU" Gruzińskiej SRR, lecz te stanowisko sprawował jedynie przez 2 miesiące gdyż został naczelnikiem "Zarządu Ochrony Pogranicznej" (UPO) i "Wojsk GPU" przy Pełnomocnym Przedstawicielstwie (PP) Zjednoczonego Państwowego Zarządu Politycznego ("OGPU") w Zakaukaskiej Federacyjnej Socjalistycznej Republiki Radzieckiej (ZSFSR), stanowisko te sprawował do czerwca 1933 roku. W międzyczasie był także członkiem kolegium GPU Gruzińskiej SRR i pełnomocnikiem OGPU do spraw milicji oraz przez krótki czas naczelnikiem "URKM" czyli "Zarządu Milicji Robotniczo-Chłopskiej" w Zakaukaska FSRR
26 lutego 1934 roku został przewodniczącym GPU Azerbejdżańskiej SRR, a po likwidacji tej instytucji i powołaniu jednolitego NKWD został szefem tej instytucji (tzn. szefem UNKWD) Azerbejdżańskiej SRR, w stopniu komisarza bezpieczeństwa państwowego 3 rangi, a w latach tzw. Wielkiej Czystki 1936–1938 był komisarzem spraw wewnętrznych Azerbejdżańskiej SRR, gdzie kierował czystkami z polecenia centrali Moskiewskiej. W 1938 roku został przeniesiony do rezerwy. W kwietniu 1938 roku został wezwany do Moskwy gdzie wkrótce objął stanowisko szefa Zarządu Głównego Administracyjno-Gospodarczego (ros. AChU) Ludowego Komisariatu Spraw Wewnętrznych (NKWD) Związku Radzieckiego (ZSRR).
Podczas toczącej się wówczas czystki w NKWD na najwyższych szczeblach, Sumbatow odegrał duża rolę w aresztowaniu jednego z wysokich funkcjonariuszy NKWD, byłego szefa Głównego Zarządu Bezpieczeństwa Państwowego, pierwszego zastępcę Nikiłaja Jeżowa Michaiła Frinowskiego. Historia głosi że Frinowski wiedząc że po niego przyszli zabarykadował się w swoim pokoju i nie chciał wyjść. Jewgienij Sumbatow, przyjaciel Frinowskiego, będąc przy tym, otrzymał od Ławrientija Berii, ówczesnego szefa NKWD, polecenie pojmania Frinowskiego i że jeżeli nie schwyta Frinowskiego żywcem, to zajmie jego miejsce (..To jedyny sposób abyś wyszedł z tego cało..). Sumbatow wyciągnął podstępem przyjaciela z biura, który został następnie rozstrzelany, ratując tym samym własne życie.
Ostatnie stanowisko, jakie Sumbatow sprawował w organach bezpieczeństwa była to funkcja szefa Zarządu Gospodarczego NKWD a po marcu 1946 roku Ministerstwa Spraw Wewnętrznych ZSRR, którą sprawował do marca 1947 roku, wówczas odszedł do rezerwy w stopniu generała porucznika, który otrzymał 9 lipca 1945 roku.
Lata 1947-1953.
Po odejściu z Ministerstwa Spraw Wewnętrznych ZSRR do rezerwy, przeniósł się do Azerbejdżańskiej SRR, gdzie przez następne sześć lat, aż do aresztowania w 1953 roku, był zastępca przewodniczącego Rady Ministrów tej Republiki.
Aresztowanie.
Jewgienij Sumbatow-Topuridze, został aresztowany 15 lipca 1953 roku, w tzw. Sprawie Berii, długoletniego szefa organów NKWD-MWD, który po śmierci Józefa Stalina chwilowo był najważniejszą i najsilniejszą osobistością w ZSRR skupiając obok siebie władze aparatu policyjnego, tz. jednolitego MWD. Wkrótce Ławrientij Beria został aresztowany przez spiskowców pod przywództwem późniejszego pierwszego sekretarza KC KPZR Nikity Chruszczowa. Sumbatow został aresztowany jako były wysoki funkcjonariusz organów bezpieczeństwa i wieloletni bliski współpracownik Berii. W grudniu 1955 roku został umieszczony w zakładzie psychiatrycznym w Leningradzie i decyzją Kolegium Wojskowego Sądu Najwyższego Związku Radzieckiego zmuszony do leczenia, podczas którego zmarł 28 sierpnia 1960 roku.

</doc>
<doc id="852467" url="https://pl.wikipedia.org/wiki?curid=852467" title="Andrzej Dudek-Duerer">
Andrzej Dudek-Duerer



</doc>
<doc id="852472" url="https://pl.wikipedia.org/wiki?curid=852472" title="King’s Company">
King’s Company

King's Company – jedna z dwóch organizacji mających prawa do prowadzenia działalności teatralnej na terenie Londynu po okresie bezkrólewia w Anglii. Działała od 1660 do 1682 roku.
Pozwolenie to zostało wydane 21 sierpnia 1660 roku przez Karola II Stuarta Thomasowi Killigrew. Król został także mecenasem tej grupy aktorów i reżyserów, do której należał m.in. William Davenant.
Powody, dla których Killigrew zajął się prowadzeniem działalności teatralnej były bardziej finansowe niż artystyczne. Dworzanin ten nigdy nie był managerem w dzisiejszym rozumieniu tego słowa; ta rola należała do najbardziej doświadczonych aktorów. Thomas Killigrew nie mógł – i za pewne nie potrafił – objąć kierownictwa artystycznego grupy.

</doc>
<doc id="852474" url="https://pl.wikipedia.org/wiki?curid=852474" title="Ian Holm">
Ian Holm

Ian Holm, właśc. sir Ian Holm Cuthbert (ur. 12 września 1931 w Goodmayes, zm. 19 czerwca 2020 w Londynie) – brytyjski aktor filmowy i teatralny.
Życiorys.
Był absolwentem Royal Academy of Dramatic Art (1953). Zanim zadebiutował w telewizji i na ekranie kinowym był gwiazdą Royal Shakespeare Company. W filmie zaczął pojawiać się regularnie pod koniec lat 60., jednak pierwsze większe role zagrał dopiero dekadę później, w "Obcym" Ridleya Scotta i "Rydwanach ognia" Hugh Hudsona. Kreacja lekkoatletycznego trenera Sama Mussabiniego w drugim z tych filmów przyniosła mu nominację do Nagroda Akademii Filmowej. W tym samym, 1981 roku, zagrał Lecha Wałęsę w telewizyjnym "Strike: The Birth of Solidarity".
Jego filmowa kariera nabrała przyśpieszenia. W latach 80. zagrał m.in. w takich produkcjach jak "Greystoke" (1984) czy "Brazil" (1985). Wystąpił w ekranizacjach dzieł Williama Shakespeare’a "Henryku V" (1989) i "Hamlecie" (1990). Inne znaczące pozycje filmowe, w których się pojawia to "Nagi lunch" (1991), "Szaleństwo króla Jerzego" (1994), "Piąty element" (1997) czy "Pan życia i śmierci" (2005). Szczególną popularność przyniosła mu rola Bilba Bagginsa w filmowej adaptacji "Władcy Pierścieni" Johna Ronalda Reuela Tolkiena.
W 1998 otrzymał tytuł szlachecki.

</doc>
<doc id="852475" url="https://pl.wikipedia.org/wiki?curid=852475" title="Carl Johan Andersson">
Carl Johan Andersson



</doc>
<doc id="852482" url="https://pl.wikipedia.org/wiki?curid=852482" title="Efekt autokinetyczny">
Efekt autokinetyczny

Efekt autokinetyczny albo zjawisko autokinetyczne (niekiedy nazywane także "złudzeniem Charpentiera") – jest to złudzenie wzrokowe, polegające na tym, że w bardzo ciemnym pomieszczeniu mały jasny punkt wydaje się ruchomy, mimo tego, że pozostaje w spoczynku. Dla różnych osób złudzenie przesunięcia punktu (dystans jaki ono pokonuje) jest różne, lecz dla tej samej osoby przesunięcie jest stałe.
Istnieje kilka teorii wyjaśniających ten fenomen. Jedna z przyjmowanych dzisiaj mówi, że jest to związane ze zmęczeniem mięśni oka, fiksujących na punkcie światła. Powoduje to błądzenie oka i w związku z tym mimowolny ruch punktu światła na siatkówce. Ponieważ ruchy gałki oka są mimowolne, a nie sterowane przez mózg, dodatkowo brakuje układu odniesienia (zjawisko to pojawia się jedynie w ciemnych pomieszczeniach) to mózg spostrzega ruchomy punkt światła, bowiem nie dostaje równoczesnej informacji od mięśni o błądzeniu oka.
Eksperymenty z wykorzystaniem efektu autokinetycznego przeprowadzał psycholog społeczny Muzafer Sherif, badając procesy grupowe zwłaszcza konformizm informacyjny (zobacz też: Eksperyment Sherifa).

</doc>
<doc id="852486" url="https://pl.wikipedia.org/wiki?curid=852486" title="Tiger Kmita Zabierzów">
Tiger Kmita Zabierzów



</doc>
<doc id="852487" url="https://pl.wikipedia.org/wiki?curid=852487" title="Bitwa nad Sopotem">
Bitwa nad Sopotem



</doc>
<doc id="852488" url="https://pl.wikipedia.org/wiki?curid=852488" title="Ford Escape">
Ford Escape

Ford Escape – samochód osobowy typu SUV klasy kompaktowej, a następnie klasy średniej produkowany pod amerykańską marką Ford od 2000 roku. Od 2019 roku produkowana jest czwarta generacja modelu.
Pierwsza generacja.
Ford Escape I został zaprezentowany po raz pierwszy w 2000 roku.
Prezentacja nowego, globalnego kompaktowego SUV-a Escape miała miejsce w Ameryce Północnej wiosną 2000 roku. Rok później, samochód trafił do produkcji w kilku krajach Azjatyckiego Dalekiego Wschodu z przeznaczeniem na rynki regionu, a także Japonię, Chiny, Australię i Nową Zelandię. W połowie 2001 roku ruszyła również sprzedaż europejskiej wersji modelu w wybranych krajach pod nazwą Maverick, która trwała tam do 2007 roku.
W Ameryce Północnej od momentu debiutu Escape był jednym z najpopularniejszych SUV-ów, godnie rywalizując chociażby z Toyotą RAV4 i Hondą CR-V. Produkowane były też bliźniacze wersje tego modelu: Mazda Tribute i bardziej luksusowy Mercury Mariner.
Produkowany był na platformie Ford CD2, która wywodzi się jeszcze z platformy GF produkcji Mazdy (stosowano ją już w ostatniej generacji modelu 626).
Restylizacje.
Produkcja i sprzedaż Escape I została zakończona w Ameryce Północnej w grudniu 2006 roku, a z początkiem 2007 roku zastąpiła go zupełnie nowa, druga generacja. Jednocześnie, Ford zdecydował się kontynuować produkcję i sprzedaż pierwszej generacji na rynkach Azji i Australii aż do 2012 roku. Aby odświeżyć wygląd modelu, w drugiej połowie 2006 roku przedstawiono model po gruntownej modernizacji - zmieniono zderzaki, grill, reflektory i maskę. Wewnątrz zmodyfikowano deskę rozdzielczą, poza tym zmieniono położenie drążka zmiany biegów - podobnie jak w wersjach amerykańskich umieszczono ją między fotelami. W droższych wersjach w standardzie są lakierowane zderzaki, dolne części drzwi i lusterka boczne.
Tylne hamulce bębnowe zastąpiono hamulcami tarczowymi. 3,0-litrowy Duratec 30 V6 został zmodyfikowany, by spalać o 10% mniej paliwa, a 2,3-litrowemu Duratekowi 23 R4 zwiększono moment obrotowy i moc. Escape przeznaczony na tamtejsze rynki był produkowany m.in. na Tajwanie i Filipinach.
Kolejny lifting miał miejsce w 2008 roku, w ramach którego całkowicie zmieniono wygląd pasa przedniego i tylny lampy, które stały się odtąd dwuczęściowe. Ostatni lifting przeprowadzono w 2010 roku, a w 2012 roku w Azji i Australii Escape I zastąpił globalny następca - trzecia generacja, w Europie znana jako Ford Kuga II.
Sprzedaż.
Escape bardzo dobrze sprzedawało się w USA. Od wprowadzenia na rynek do końca sprzedaży samochód był jednym z liderów rynku kompaktowych SUV-ów. W 2007 r. (styczeń - lipiec) z salonów wyjechało 104.645 modeli Escape i Escape Hybrid. Ten Ford zajmuje tym samym 2. miejsce w segmencie samochodów sportowo-użytkowych segmentu C. Plasowała się za Hondą CR-V (124.262 aut), a przed Toyotą RAV4 (101.618) i Jeepem Wranglerem (74.480).
Escape Hybrid.
W 2004 roku Ford wprowadził do sprzedaży model o napędzie hybrydowym. System automatycznie wybiera pomiędzy: wykorzystywaniem energii elektrycznej (ruszanie, wolna jazda), wykorzystywaniem energii pochodzącej z paliwa (zwykła jazda, zjazd z górki), wykorzystywaniem po części silnika elektrycznego oraz spalinowego (przyspieszanie, podjazd pod górkę).
Działania te mają na celu uzyskanie jak najlepszego zużycia paliwa i przyspieszenia (elastyczności) przy każdej prędkości i masie. Dodatkowo, przy każdym zwalnianiu czy zjeździe z górki system stosuje hamowanie odzyskowe (przekształca energię kinetyczną w elektryczną, przy okazji ładuje swoje akumulatory). Przy mocy  KM (116 kW) hybrydowe Mariner i Escape przyspieszają niewiele gorzej niż napędzany wyłącznie benzyną 3,0-litrowy Duratec 30 V6 (203 KM, 149 kW).
W drugiej połowie 2004 r., po wprowadzeniu Forda Escape Hybrid na rynek, sprzedano 17.000 sztuk tego samochodu – cztery razy więcej, niż planowano. Escape Hybrid był również pierwszą hybrydą z możliwością wykorzystywania mieszanki E85 (85% etanolu, 15% benzyny).
Jazda.
Stosowany w obu hybrydowych modelach silnik spalinowy to 2,3-litrowy Duratec 23E R4, o mocy 135  KM (99 kW) i 168 Nm. Elektryczne źródło napędu wytwarza maksymalnie 95 KM (70 kW). Kresem możliwości tych hybryd nie jest jednak 135 + 95 = 230 KM, ale 158 KM (116 kW) – przy wykorzystywaniu tej mocy maksymalnej (przyspieszaniu) silnik elektryczny nie wykorzystuje całego swojego potencjału (za to np. w szybkim ruszeniu spod świateł ulicznych działa tylko on).
Właśnie działanie silnika elektrycznego powoduje tak niskie zużycie paliwa w samochodach z napędem hybrydowym, zwłaszcza w mieście. Sprzedawane również w Polsce Toyota Prius i Honda Civic IMA osiągają wyniki rzędu 4,0 - 5,0 l/100 km. Escape i Mariner Hybrid spalają 5,7 l/100 km w mieście i 6,7 l/100 km w trasie, co w porównaniu z wynikami np. Priusa nie wygląda porażająco, ale w porówaniu ze spalaniem "standardowych" Escape'a i Marinera wyposażonych w 3,0-litrowy silnik Duratec 30 V6 (12,5 l/100 km w mieście, 9,1 l/100 km w trasie) już tak. Tym samym zasięg obydwóch modeli może wynieść (na 57-litrowym zbiorniku paliwa) nawet 1000 km.
Przy spokojnym przyspieszaniu, tylko na elektrycznym silniku można osiągnąć prędkość 58 km/h. Również na samej energii elektrycznej samochody przejadą 2,4 - 2,9 km (do momentu całkowitego rozładowania baterii). Podczas łagodnego hamowania i tym samym przekroczenia granicy 65 km/h, silnik spalinowy zostaje odłączony, a samochód kontynuuje jazdę bez zużywania paliwa.
Technologia.
Technologia stosowana w hybrydowych Escape’ie jest podobna do tej z japońskiej Toyoty Prius, gdyż Ford używa kilku opatentowanych urządzeń Toyoty. Aisin AW, japoński wytwórca automatycznych skrzyń biegów, produkował układ transaxle używany w Escape'ie Hybrid, a Sanyo Electric – akumulatory.
Silniki.
Escape i Tribute w 2004 r. otrzymały nowy bazowy silnik: 2,3 l Duratec 23 R4 (155 KM), który zastąpił 2,0-litrowego, 129-konnego Zetec R4. Najmocniejszym źródłem napędu pozostał 3,0-litrowy, 203-konny Duratec 30 V6. Dodano także różne elementy zwiększające poziom bezpieczeństwa, inteligentny system napędu na cztery koła i lekko zmieniono karoserię. Umożliwiono połączenie automatycznej skrzyni biegów z silnikami R4. Przy okazji, drążek zmiany biegów przeniesiono z kolumny kierownicy na deskę rozdzielczą pomiędzy fotelami.
Druga generacja.
Ford Escape II został zaprezentowany po raz pierwszy w 2007 roku.
Druga generacja Escape, w przeciwieństwie do poprzednika, została przeznaczona wyłącznie na rynek Ameryki Północnej. Na pozostałych rynkach, kontynuowano produkcję poprzedniego modelu po modernizacji, a w Europie zastąpiono go oddzielnym modelem Kuga.
Odświeżony Escape upodobnił się do modeli Edge, Explorer i Expedition. Zmiany objęły m.in. nowy grill i większe reflektory. Wnętrze także zostało przestylizowane. Escape na rok modelowy 2008 zadebiutował na międzynarodowym salonie samochodowym w Los Angeles w 2007 roku.
Oferta silników i skrzyń biegów nie zmieniła się - wciąż oferowane są 2,3-litrowy Duratec 23 R4 i 3,0-litrowy Duratec 30 V6. 5-biegową skrzynię manualną łączy się tylko z tym pierwszym, 4-biegowy automat z każdym z nich.
Podobnie jak w przypadku poprzednika, samochód opracowano razem z markami Mazda i Mercury. W ramach tej współpracy, bliźniaczymi modelami wobec Escape II były nowe wcielenia modeli Mazda Tribute i Mercury Mariner.
W 2008 roku ofertę uzupełniła odmiana z napędem hybrydowym, którego konstrukcja była zmodernizowanym układem z modelu pierwszej generacji.
Trzecia generacja.
Ford Escape III został zaprezentowany po raz pierwszy w 2011 roku.
Trzecia, zupełnie nowa generacja Forda Escape została przedstawiona po raz pierwszy w listopadzie 2011 roku na Los Angeles Auto Show. Samochód zbudowano od podstaw w ramach zupełnie nowej koncepcji i nowego kierunku stylistycznego, który w Ameryce Północnej zapoczątkowała trzecia generacja Forda Focusa przedstawiona w 2010 roku. W jej ramach, porzucono pudełkową, kanciastą stlyistykę znaną z dwóch pierwszych wcieleń na rzecz ostrzejszych przetłoczeń i bardziej strzelistych proporcji nadwozia.
Awangardowa stylistyka zaadaptowana została także w kabinie pasażerskiej, która w obszernym zakresie odeszła od kanciastej, tradycyjnej estetyki z poprzednika. Escape trzeciej generacji zyskał wielokształtną konsolę centralną z charakterystycznym panelem centralnym tworzonym przez przyciski podobne do klawiatury telefonu komórkowego.
Rok później, w 2012 roku w Europie przedstawiono bliźniaczy model na rynek Europy, który tutaj pełniąc funkcję drugiej generacji modelu Kuga. Był to wówczas jeden z pierwszych modeli, przy okazji którego zastosowano taktykę "One Ford", czyli takie same modele w ofercie marki niezależnie od rynku zbytu.
Lifting.
W listopadzie 2015 roku Ford przedstawił Escape III po gruntownej modernizacji, w ramach której odświeżono wygląd pasa przedniego - reflektorów, zderzaka i atrapy chłodnicy. Zmieniono też kształt tylnych lamp oraz projekt kokpitu. Samochód trafił na rynek w 2016 roku.
Sprzedaż.
Produkcja Escape III ruszyła w amerykańskich zakładach marki w Louisville w czerwcu 2012 roku. Samochód pod tą nazwą oferowany był m.in. w Stanach Zjednoczonych, Kanadzie i Meksyku, a także na wybranych rynkach Ameryki Południowej. Ponadto, po wprowadzeniu zmodernizowanego modelu na rynek australijski w październiku 2016, tamtejszy oddział zdecydował się odejść od dotychczas stosowanej nazwy "Kuga" i powrócić do stosowanego już w przeszłości emblemtatu "Escape".
Czwarta generacja.
Ford Escape IV został zaprezentowany po raz pierwszy w 2019 roku.
Ford Escape czwartej generacji został zaprezentowany na początku kwienia 2019 roku, powstając jako zupełnie nowy model zbudowany od podstaw. Samochód ponownie opracowano jako model globalny, utrzymany w nowym języku stylistycznym podobnym do europejskich modeli Fiesta i Focus. Pas przedni zdominował duży, sześciokątny wlot powietrza dominujący tę część nadwozia, z kolei reflektory zyskały łezkowaty, szeroki kształt. 
Pojazd zbudowano na nowej platformie koncernu Forda, dzięki której nowy model stał się wyraźnie większy. Escape IV urósł zarówno pod kątem wymiarów zewnętrznych, jak i przestrzeni w kabinie pasażerskiej. Deska rozdzielcza utrzymana została w bardziej minimalistycznym projekcie w stosunku do poprzednika, zyskując liniowy układ przyrządów na czele z dotyowym ekranem systemu multimedialnego o przekątnej 8 cali, który obsłużył nową generację systemy multimedialnego Sync 3.
Lifting.
W październiku 2022 zaprezentowano Forda Escape IV po kompleksowej modernizacji. W jej wyniku samochód zyskał zupełnie nowy wygląd pasa przendiego z węższymi, bardziej agresywnie ukształtowanymi reflektorami połączonymi listwą LED przy krawędzi maski, a także wyżej ulokowanym sześciokątnym wlotem powietrza z przeniesionym na niego logo firmowym. Przemodelowano też tylny zderzak i wkłady lamp tylnych, z kolei w kabinie pasażerskiej zaadaptowano nowy wzór deski rozdzielczej zastosowany przed rokiem w zmodernizowanym europejskim Fordzie Focusie. W rezultacie, z konsoli centralnej zniknął panel z fizycznymi przyciskami klimatyzacji na rzecz uproszczonych przełączników ze skrótami do innych funkcji pojazdu. Obsługa klimatyzacji została zintegrowana z nowym, znacznie większym 13,2 calowym wyświetlaczem dotykowym obsługującym zaktualizowany system operacyjny Sync4. Rozbudowano liczbę systemów asystujących i wspierających bezpieczeństwo jazdy, bez zmian w gamie jednostek napędowych.
Sprzedaż.
Produkcja Ford Escape czwartej generacji ruszyła w sierpniu 2019 roku, początkowo na potrzeby rynków Ameryki Północnej. W międzyczasie, w przeciwieństwie do poprzednika oferowanego pod znaną z europy nazwą "Kuga", na rynku chińskim zadebiutowała lokalna odmiana Forda Escape wyróżniająca się inną stylistyką pasa przedniego z dużym, trapezoidalnym wlotem powietrza zdobionym logo firmowym. Samochód zyskał też przeprojektowany kokpit, z inną konsolą centralną i szerszym ekranem systemu multimedialnego. Samochód w tej postaci jest także produkowany i sprzedawany na Tajwanie. W styczniu 2020 zadebiutowała odmiana europejska jako trzecia generacja modelu Ford Kuga, z kolei w październiku 2020 przedstawiono wariant australijski zachowujący nazwę Ford Escape.

</doc>
<doc id="852489" url="https://pl.wikipedia.org/wiki?curid=852489" title="Niemen Aerolit">
Niemen Aerolit

Niemen Aerolit – album Czesława Niemena wydany w roku 1975 nakładem Polskich Nagrań.

</doc>
<doc id="852493" url="https://pl.wikipedia.org/wiki?curid=852493" title="Kurt Jooss">
Kurt Jooss

Kurt Jooss (ur. 1901, zm. 1979) – niemiecki tancerz i choreograf. Uczeń Rudolfa Labana. Jest najbardziej znany ze swojego baletu z 1932 roku – "The Green Table".
Życiorys.
Założyciel grupy „Nowa scena taneczna” i „Studia teatru tanecznego” przy operze w Essen (w latach 1928–1933). W czasie studiów asystował Rudolfowi Labanowi przy badaniach dotyczących ruchu ciała ludzkiego w tańcu, co później wywarło duży wpływ na kształtowanie się stylu propagowanego przez samego Joossa. W swoich widowiskach tanecznych wykorzystał też zasady baletu klasycznego, który również wcześniej studiował. Wykorzystując elementy z różnych technik Joss stworzył swój własny system dyscypliny ruchowej, który polegał głównie na obiektywnym przekazywaniu stanów emocjonalnych poprzez odpowiadające im ruchy.

</doc>
<doc id="852501" url="https://pl.wikipedia.org/wiki?curid=852501" title="Blackfriars Theatre">
Blackfriars Theatre

Blackfriars Theatre - nazwa dwóch osobnych teatrów działających w dzielnicy Londynu Blackfriars w XVII wieku.
Służyły głównie młodym aktorom, który rozwijali swoje umiejętności występując w chórach Elżbiety I. Swoją premierę miały tam też liczne innowacyjne dzieła pisarzy takich jak Ben Jonson. Jeden z budynków znajdował się we władaniu King’s Men - grupy teatralnej związanej z Szekspirem - aż do zamknięcia teatrów w 1642.
Oba budynki znajdowały się na terenach w przeszłości znajdujących się w posiadaniu zakonu Dominikanów, noszących czarne szaty - stąd wzięła się nazwa tego miejsca. W związku z odebraniem im majątków przez Henryka VIII stały się własnością państwa, następnie zaś zostały przekształcone w teatry. Budynek należący do Trupy Lorda Szambelana został im sprzedany za 600 funtów szterlingów w 1596 roku, był długi na 30 i szeroki na 15 metrów.

</doc>
<doc id="852505" url="https://pl.wikipedia.org/wiki?curid=852505" title="Zgromadzenie Misjonarzy Oblatów">
Zgromadzenie Misjonarzy Oblatów



</doc>
<doc id="852506" url="https://pl.wikipedia.org/wiki?curid=852506" title="Ludwik Waszkiewicz">
Ludwik Waszkiewicz

Ludwik Waszkiewicz (ur. 23 lipca 1888 w Łodzi, zm. 10 października 1976 tamże) – archiwista, historyk dziejów Łodzi i okręgu łódzkiego, regionalista, działacz społeczny, publicysta, poseł na Sejm Ustawodawczy oraz I, II, III i IV kadencji w II RP.
Studia i praca zawodowa.
Ukończył studia historyczne na Wydziale Filozoficznym Uniwersytetu Jagiellońskiego. Pracował początkowo jako nauczyciel gimnazjalny w Łodzi. Równocześnie działał społecznie: był prezesem Związku Stowarzyszeń Polskiej Młodzieży Niepodległościowej i "Zarzewia". Od 1910 w Polskich Drużynach Strzeleckich. Współpracował też z pismami: "Zarzewie" i "Sprawa Robotnicza".
Po wybuchu I wojny światowej w latach 1914–1915 żołnierz Legionów. W latach 1917–1919 wykładał historię w Seminarium Nauczycielskim i w Gimnazjum im. M. Kopernika w Łodzi. Politycznie związany z Narodowym Związkiem Robotniczym (NZR), od 1920 w Narodowej Partii Robotniczej (NPR).
W wyborach w styczniu 1919 wybrany na posła do Sejmu Ustawodawczego. Pełnił funkcje: sekretarza klubu NZR i NPR, przewodniczącego komisji ochrony pracy i członka komisji spraw zagranicznych. We wrześniu 1920 delegowany do udziału w konferencji pokojowej w wojnie polsko-bolszewickiej w Rydze. Mandat poselski sprawował w latach 1919–1938, należąc do klubów: NZR, NPR (1920–1926), NPR-Lewicy (1928–1930) i BBWR (1930–1935). W Sejmie І і II kadencji wybrano go w okręgu nr 13, w IV kadencji w okręgu nr 17.
Po przewrocie majowym opowiedział się po stronie Józefa Piłsudskiego, utworzył wraz z Antonim Ciszakiem prosanacyjną NPR-Lewicę, był wiceprezesem partii. Od 1930 związał się z BBWR. Był działaczem Robotniczych Związków Zawodowych w Łodzi. W latach 1919–1922 i 1927–1936 członek Rady Miejskiej m. Łodzi.
Założyciel i wiceprezes Uniwersytetu Ludowego w Łodzi. Był inicjatorem zorganizowania w Łodzi archiwum jako placówki gromadzącej źródła historyczne oraz inspirującej i koordynującej badania naukowe dziejów okręgu łódzkiego. Od 1933 do wybuchu wojny kierował Archiwum Miejskim w Łodzi. W czasie okupacji przebywał w Warszawie, gdzie w latach 1941–1944 pracował jako archiwista w Archiwum Akt Dawnych. Należał do konspiracyjnej organizacji Polski Związek Wolności. Uczestnik powstania warszawskiego, po kapitulacji jeniec oflagu II C Woldenberg.
Powrócił z niewoli niemieckiej do Łodzi w lutym 1945 i objął stanowisko dyrektora Archiwum Miejskiego, którym kierował do 1949. Powtórnie pracował w latach 1957–1967 w tym samym archiwum – pod nazwą Archiwum Państwowe Miasta Łodzi i Województwa Łódzkiego.
Działalność naukowa.
Przez wiele lat współpracował z Instytutem Historii Uniwersytetu Łódzkiego, m.in. w roku akademickim 1949/1950 prowadził wykłady zlecone z dziejów przemysłu włókienniczego w Królestwie Polskim. W latach 1945–1950 pełnił funkcję prezesa Oddziału Łódzkiego Polskiego Towarzystwa Historycznego. Jego zainteresowania historyczne koncentrowały się na dziejach powstania listopadowego i styczniowego w okręgu łódzkim, strajkach szkolnych w 1905 oraz instytucjach kulturalnych Łodzi do 1914.
Zgromadził obszerny materiał archiwalny do dziejów powstania styczniowego, który, niewykorzystany, spłonął podczas powstania warszawskiego.
Przygotowywał monografię powstania styczniowego w okręgu łódzkim, której nie ukończył. Opublikował jedynie kilka artykułów na ten temat, m.in. „Z dziejów powstania styczniowego w Łodzi i okolicy (Represje w łódzkim okręgu wojennym w świetle papierów naczelnika wojennego A. Broemsena)” – 1963.
W 1937 roku został odznaczony Krzyżem Oficerskim Orderu Odrodzenia Polski.
Działalność popularyzatorska.
W ramach popularyzacji dziejów Łodzi i regionu wygłosił wiele odczytów i opublikował bardzo wiele artykułów na łamach "Dziennika Łódzkiego".
Pochowany na Starym Cmentarzu w Łodzi.

</doc>
<doc id="852510" url="https://pl.wikipedia.org/wiki?curid=852510" title="Rage for Order">
Rage for Order

Rage for Order – album grupy Queensrÿche wydany w 1986 roku. 

</doc>
<doc id="852512" url="https://pl.wikipedia.org/wiki?curid=852512" title="Falcon Patrol II">
Falcon Patrol II

Falcon Patrol – komputerowa gra akcji stworzona dla Atari ST i Commodore 64 w 1984 przez Steeve'a Lee i wydana przez Virgin Software.
Gra polegała na locie samolotem bojowym i niszczeniem obiektów naziemnych i innych samolotów i śmigłowców wroga. Należało też od czasu do czasu wylądować (poziomo) na jednym z niezniszczonych lotnisk i zatankować paliwo i uzupełnić braki amunicji.

</doc>
<doc id="852513" url="https://pl.wikipedia.org/wiki?curid=852513" title="Przypozwanie">
Przypozwanie

Przypozwanie – instytucja procedury cywilnej, uregulowana w art. 84 i 85 Kodeksu postępowania cywilnego, umożliwiająca na wniosek strony procesu wprowadzenie do niego osoby trzeciej. Przypozwanie polega na zawiadomieniu osoby trzeciej o toczącym się procesie i wezwaniu jej do udziału w sprawie przez stronę, której w razie niekorzystnego dla niej rozstrzygnięcia przysługiwałoby roszczenie przeciwko tej osobie trzeciej, albo przeciwko której ta osoba trzecia mogłaby wystąpić z roszczeniem.
Osoba trzecia może zgłosić swoje przystąpienie do udziału w sprawie obok strony, w charakterze interwenienta ubocznego. Jednakże aby mogła w sprawie w takim charakterze występować musi uprawdopodobnić posiadanie interesu prawnego w występowaniu w procesie po stronie do której przystąpiła. Należy podkreślić, że czym innym jest interes faktyczny a czym innym interes prawny. Tylko posiadanie interesu prawnego pozwala na wstąpienie do sprawy w charakterze interwenienta ubocznego.
Jeżeli pomimo zawiadomienia nie przystąpi do sprawy to w ewentualnym kolejnym procesie nie może podnosić wobec strony postępowania zarzutu, że sprawa była prowadzona wadliwie, albo została błędnie rozstrzygnięta (art.85 w związku z art. 82 KPC).
Przypozwanie nie jest możliwe w postępowaniu uproszczonym (art. 5054 § 1 kpc).
Przypozwanie nie wywołuje bezpośrednich skutków procesowych. Musi mieć formę pisemną.

</doc>
<doc id="852514" url="https://pl.wikipedia.org/wiki?curid=852514" title="The Dudesons">
The Dudesons

The Dudesons (fin. "Duudsonit", pl. "Koleżkowcy") – program rozrywkowy emitowany m.in. w polskiej stacji Extreme Sports Channel. Przedstawione są w nim kaskaderskie sztuczki fińskiej grupy przyjaciół. Mieszkają oni na swoim ranczu w Seinäjoki w zachodniej Finlandii. Pierwsze odcinki zaczęli nagrywać w 2000 roku.
Ich grupa składa się z 4 młodych mężczyzn znających się od dzieciństwa – Jukka Hilden (ur. 1980), Jarno "Jarppi"/"Jarno2" Leppälä (ur. 1979), Hannu-Pekka "HP" Parviainen (ur. 1981) oraz Jarno "Jarno1" Laasala (ur. 1979). Laasala kupił kamerę w 1993 roku i nagrywał na niej triki na snowboardzie, downhill itp. W 1999 roku rozpoczął naukę na Uniwersytecie w Helsinkach. Spędził tam pół roku, następnie rozpoczął pracę w MoonTV jako operator kamery. Wtedy właśnie wpadł na pomysł żeby stworzyć swój własny program telewizyjny – powstali Dudesonsi czyli Koleżkowcy. Grupa sama sfinansowała odcinek pilotażowy.
Piątym członkiem The Dudesons jest świnia o imieniu Britney (pierwotnie nazwana Satan, ale doszli do wniosku, że to samica, więc zmienili imię na Britney, później się dowiedzieli że to jednak samiec), która od 2004 roku pozostaje ważną postacią serialu.
Od 2003 roku zaczęli kręcić swój program po angielsku, by znaleźć widownię poza granicami Finlandii. Wersja angielska zadebiutowała rok później w Australii. Do września 2007 ich program został pokazany w 22 krajach. W ten sposób serial "The Dudesons" stał się najbardziej rozpowszechnionym fińskim programem w historii.
Grupa przyjaźni się z Bamem Margerą i Steve-O. Wystąpili gościnnie w pokazywanym przez MTV programie Margery Viva la Bam. Zagrali również małe role w jego filmach: "Minghags" i "Where the Fuck Is Santa?"
Bam Margera i Steve-O również pojawili się w odcinkach The Dudesons.

</doc>
<doc id="852516" url="https://pl.wikipedia.org/wiki?curid=852516" title="Odkuwka">
Odkuwka

Odkuwka – produkt końcowy uzyskiwany w procesie plastycznego kształtowania metali. W zależności od rodzaju technologii obróbki plastycznej odkuwka może być: matrycowa (uzyskana w procesie kucia matrycowego) lub swobodna (uzyskana w procesie kucia swobodnego). Produkt końcowy procesu walcowania również może być nazwany odkuwką. Materiał wsadowy, z którego powstaje odkuwka, nazywany jest przedkuwką.

</doc>
<doc id="852517" url="https://pl.wikipedia.org/wiki?curid=852517" title="Skwer im. Jana Pawła II w Mrągowie">
Skwer im. Jana Pawła II w Mrągowie



</doc>
<doc id="852521" url="https://pl.wikipedia.org/wiki?curid=852521" title="Przedkuwka">
Przedkuwka

Przedkuwka – materiał wsadowy zastosowany w technologii obróbki plastycznej metali. W trakcie procesu technologicznego np. kucia, z przedkuwki powstaje odkuwka. Inna nazwa przedkuwki to „wstępniak”.

</doc>
<doc id="852529" url="https://pl.wikipedia.org/wiki?curid=852529" title="The Theatre">
The Theatre

The Theatre – teatr z okresu elżbietańskiego, znajdujący się w Londynie, w dzielnicy Borough of Hackney. 
Budowę zainicjował angielski aktor, James Burbage. Uważa się go za pierwszy budynek przeznaczony stricte do prowadzenia działalności teatralnej. Występowały tam liczne znane ówcześnie grupy aktorskie, takie jak Trupa Lorda Szambelana, będąca po części własnością Williama Shakespeare’a. Po sporze z właścicielem terenu budynek teatru rozebrano, zaś część materiałów z jego rozbiórki posłużyła do budowy Globe Theatre.
Aspekt techniczny.
Budynek miał kształt wielokąta, trzy audytoria otaczały otwartą przestrzeń. W "Henryku V" Szekspira chór opisuje go jako "drewniane O". Szacuje się, że jego wzniesienie kosztowało 700 funtów szterlingów, co wówczas stanowiło dużą kwotę.
Historia.
Teatr zbudowano w 1576 roku (jesienią tegoż roku został oddany do użytku), na terenach w przeszłości należących do jednego z zakonów – zostały mu odebrane wskutek upaństwowienia majątków kościelnych przez Henryka VIII. Dzielnica, w której się znajdował, należała do niebezpiecznych, swoją siedzibę miały tam domy publiczne i instytucje zajmujące się hazardem. Po otwarciu w okolicy drugiego teatru, The Curtain, teren ten stał się pierwszą w historii Londynu dzielnicą teatralno-rozrywkową. 

</doc>
<doc id="852531" url="https://pl.wikipedia.org/wiki?curid=852531" title="Raya Dunayevskaya">
Raya Dunayevskaya

Raya Dunayevskaya (ur. 1910, zm. 1987) – amerykańska filozofka marksistowska z pochodzenia ukraińska Żydówka, założycielka kierunku marksizmu humanistycznego; działaczka ruchów masowych o profilu rewolucyjno-wolnościowym: klasy robotniczej, kobiet, antyrasistowskiego i młodzieżowego.
Życiorys.
W 1937 została sekretarką Lwa Trockiego od artykułów publikowanych w języku rosyjskim w czasie jego meksykańskiej emigracji. Zerwała z Trockim współpracę w 1939 roku na . Jej równoczesne studia nad ekonomią państwa radzieckiego i wczesnymi pracami Karola Marksa (później znanymi pod nazwą "Rękopisów humanistycznych z 1844 r.") doprowadziły ją do wniosku (sformułowanego na przełomie lat 1941-1942), że nie tylko Związek Radziecki był państwem o ustroju ekonomicznym państwowego-kapitalizmu, lecz że państwowy kapitalizm jest nowym studium rozwoju globalnego kapitalizmu.
Prace.
W ostatnich latach życia pracowała nad swoją nową książką pod roboczym tytułem "Dialektyka organizacji i filozofii: "Partia" i formy organizacyjne zrodzone z działania spontanicznego".

</doc>
<doc id="852534" url="https://pl.wikipedia.org/wiki?curid=852534" title="Wenus i Adonis (obraz Tycjana)">
Wenus i Adonis (obraz Tycjana)

Wenus i Adonis () – obraz namalowany w 1554 przez włoskiego malarza renesansowego, Tycjana. Dzieło obecnie znajduje się w zbiorach hiszpańskiego Museo Nacional del Prado (Madryt).
Dzieło powstało na zamówienie króla Hiszpanii Filipa II

</doc>
<doc id="852535" url="https://pl.wikipedia.org/wiki?curid=852535" title="I symfonia Mahlera">
I symfonia Mahlera

I Symfonia D-dur "Tytan" - symfonia instrumentalna Gustava Mahlera, skomponowana między 1884 a 1888 r.
Prawykonanie dzieła miało miejsce w Budapeszcie 20 listopada 1889 r.. Przy drugim wykonaniu w Hamburgu 27 października 1893 r. Mahler nadał kompozycji tytuł: "Tytan, poemat dźwiękowy w formie symfonii", który wskazywał na powieść Jean-Paula, stanowiącej źródło inspiracji.
Kompozycja była poddawana kilku rewizjom. W ostatecznej redakcji został usunięty cały literacki komentarz dzieła (z wyjątkiem tytułu "Tytan"), jak również część zatytułowana "Blumine", która nie pasowała Mahlerowi do koncepcji całości utworu. 
Kompozytor wykorzystał w tym dziele m.in. temat popularnej piosenki "Panie Janie" rozwijany techniką kanonu w formie marsza żałobnego. Pojawiają się także autocytaty z cyklu "Pieśni wędrującego czeladnika".
Struktura.
Wersja wczesna (Hamburg, 27 października 1893 r.).
Człon I. "Z młodzieńczych dni", utwory o kwiatach, owocach i cierniach:
Człon II. "Komedia ludzka"

</doc>
<doc id="852536" url="https://pl.wikipedia.org/wiki?curid=852536" title="Cerkiew św. Michała Archanioła w Warszawie">
Cerkiew św. Michała Archanioła w Warszawie

Cerkiew św. Michała Archanioła – cerkiew prawosławna w Warszawie, położona w Alejach Ujazdowskich, w rejonie współczesnego placu Na Rozdrożu. Była to jedna z cerkwi wojskowych wybudowanych na potrzeby rosyjskich żołnierzy stacjonujących w Warszawie, w szczególności służących w Litewskim Pułku Lejbgwardii. Wzniesiona w latach 90. XIX wieku, została zburzona w 1923, w czasie akcji rewindykacji cerkwi uznanych za symbole rosyjskiej władzy okresu zaborów.
Historia.
Okoliczności budowy.
Wzniesienie cerkwi św. Michała Archanioła w Warszawie przypada na okres wzmożonych inwestycji w budownictwie sakralnym, jaki miał miejsce w ostatnich latach panowania Aleksandra III i na początku rządów Mikołaja II na terenie zachodnich rubieży Imperium Rosyjskiego. Jednym z elementów akcji budowy nowych świątyń prawosławnych było zaopatrywanie we własne cerkwie poszczególnych rosyjskich jednostek wojskowych. Cerkiew św. Michała Archanioła była jednym z obiektów o takim przeznaczeniu.
Budowla sakralna była zlokalizowana przy Alejach Ujazdowskich 12, w rejonie miasta szczególnie licznie zamieszkanym również przez cywilnych Rosjan. Według wspomnień A. Kraushara obszar ten był szczególnie atrakcyjny dla zamożnych Rosjan. Na przełomie XIX/XX wieku stracił niemal całkowicie pierwotny, polski charakter. Pracami budowlanymi kierował inżynier kapitan Lüders. Obiekt wzniesiono w latach 1892–1894. Kamień węgielny pod budowę nowej cerkwi położono 16 czerwca 1892 na miejscu starszej, tymczasowej świątyni wojskowej. Uroczystości przewodniczył arcybiskup chełmsko-warszawski Flawian, któremu asystowała grupa kapelanów wojskowych oraz dwóch duchownych eparchialnych. 21 grudnia 1894 nastąpiła jej konsekracja. Cerkiew była częścią kompleksu koszar Litewskiego Pułku Lejbgwardii, które rozciągały się między aleją Szucha a ulicami Litewską i Nowowiejską. Budowla uważana była za jedną z najbardziej udanych architektonicznie świątyń prawosławnych wzniesionych przez Rosjan w Warszawie. Miało to związek z elitarnym charakterem pułku, dla którego była przeznaczona. Nie została wzniesiona według ujednoliconego planu przewidywanego dla cerkwi wojskowych, ale projektu przygotowanego specjalnie na tę okazję, który uwzględniał sposób komponowania się budynku z otoczeniem (w szczególności z położonymi w sąsiedztwie parkami). Na budowę obiektu przeznaczono 130 tys. rubli.
Po I wojnie światowej.
Po odwrocie żołnierzy rosyjskich z Warszawy w 1915 cerkiew przestała być wykorzystywana zgodnie ze swoim przeznaczeniem. Porzucona, zaczęła popadać w ruinę. Przez krótki czas użytkowała ją parafia Kościoła ewangelickiego. Po rozpoczęciu akcji burzenia cerkwi została uznana za niepotrzebną, wywołującą skojarzenia z rosyjską władzą w Warszawie i zburzona w 1923. Ryszard Mączewski uważa, że główną przyczyną jej rozbiórki był zły stan techniczny z powodu porzucenia i braku konserwacji. Zniszczenie świątyni było jednym z epizodów akcji rewindykacji prawosławnych cerkwi, które zostały nagłośnione za granicą, jako dowód nietolerancji wyznaniowej panującej w Polsce. Na jej miejscu wzniesiono wkrótce pawilony wystawiennicze „Łobzowianki” i muszlę koncertową. Współcześnie w miejscu, w którym znajdowała się świątynia, przebiega w wykopie Trasa Łazienkowska.
Architektura.
Cerkiew posiadała pięć kopuł z krzyżami oraz dzwonnicę z dodatkową kopułą nad wejściem. Reprezentowała styl starorosyjski (późną odmianę stylu bizantyjsko-rosyjskiego, oficjalnego stylu Imperium Rosyjskiego). Wszystkie kopuły były pokryte blachą cynkowaną i pomalowane na zielono w szachownicę. Piotr Paszkiewicz porównuje rozplanowanie świątyni do cerkwi Wasyla Błogosławionego w Moskwie – podobnie jak w przypadku tej budowli, cała kompozycja budynku była złożona z pozornie niezależnych elementów. Cztery boczne kopuły sprawiały wrażenie mniejszych świątyń połączonych luźno z głównym korpusem zwieńczonym główną, basztowo-namiotową kopułą na bębnie. Między wyglądem cerkwi w Moskwie i w Warszawie występowała jednak różnica – mniejsze kopuły stanowiły pomniejszony wariant głównej, a nie luźne nawiązanie do jej architektury. Autor ten jest zdania, że cerkiew św. Michała Archanioła odpowiadała opisowi, za pomocą którego Wojsław Molé charakteryzował sobór Wasyla Błogosławionego:
Wejście do budynku było szczególnie rozbudowane. Główny portal cerkwi wspierał się na bogatych kolumnach i był flankowany dwoma mniejszymi. Nad wejściem wznosiła się dzwonnica wykończona niewielką kopułą w tradycyjnym kształcie cebuli. Bogactwo detali ozdób pokrywających ściany świątyni, podobnie jak w przypadku cerkwi św. Tatiany Rzymianki, zacierało zasadniczy kształt bryły budynku. W nabożeństwie w cerkwi równocześnie mogło brać udział 1000 osób.
Wnętrze cerkwi było równie bogato zdobione. Freski na jej ścianach wykonał kijowski ikonograf i rzeźbiarz Ołeksandr Muraszko, który razem z Belewiczem pracował również nad ikonostasem. Był on dwurzędowy. Stanowił kopię ściany z ikonami soboru św. Włodzimierza w Kijowie. Wnętrza kopuł były pozłocone, zaś podłogę świątyni wykonano z terakoty, naśladującej marmur. Jedynie w prezbiterium zastosowano do tego celu drewno. W czasie poświęcenia, cerkiew posiadała jeden ołtarz – św. Michała Archanioła. W 1897 r. dostawiono drugi – św. Mikołaja, zaś w 1899 kolejny, Świętych Konstantyna i Heleny. Znajdowały się one odpowiednio po prawej i lewej stronie prezbiterium. Nie wiadomo, czyje ikony były czczone w świątyni. Wiadomo tylko o jednym wizerunku – ikonie św. Jana Rycerza z cząstką jego relikwii.

</doc>
<doc id="852538" url="https://pl.wikipedia.org/wiki?curid=852538" title="Miss Białorusi">
Miss Białorusi

Miss Białorusi (biał. Міс Беларусь, ros. Мисс Беларусь) – białoruski konkurs piękności, organizowany co dwa lata od 1998 roku. 
Finalistki biorą udział w konkursie Miss Europe, a zwyciężczyni – w zawodach Miss World.

</doc>
<doc id="852541" url="https://pl.wikipedia.org/wiki?curid=852541" title="Konstanty Maria Sopoćko">
Konstanty Maria Sopoćko

Konstanty Maria Sopoćko (ur. 1903, zm. 1992) – artysta grafik, absolwent Wydziału Architektury Politechniki Warszawskiej oraz warszawskiej Szkoły Sztuk Pięknych, gdzie był uczniem m.in. prof. Władysława Skoczylasa.
Początkowo posługiwał się różnymi technikami graficznymi (np. litografią), jednak od 1930 roku – wyłącznie drzeworytem.
Był członkiem Stowarzyszenia Polskich Artystów Grafików „Ryt".
Tworzył przede wszystkim grafikę użytkową, plakat, reklamę, znak firmowy, ekslibris, ilustratorstwo i zdobnictwo książki.

</doc>
<doc id="852547" url="https://pl.wikipedia.org/wiki?curid=852547" title="5-4-3">
5-4-3



</doc>
<doc id="852560" url="https://pl.wikipedia.org/wiki?curid=852560" title="Fałszowanie pieniędzy">
Fałszowanie pieniędzy

Fałszowanie pieniędzy – przestępstwo polegające na podrabianiu lub przerabianiu pieniędzy, innego środka płatniczego, polskiego albo obcego znaku pieniężnego, który został ustalony jako prawny środek płatniczy, jednak nie został jeszcze wprowadzony do obiegu, albo dokumentu uprawniającego do otrzymania sumy pieniężnej albo zawierającego obowiązek wypłaty kapitału, odsetek, udziału w zyskach albo stwierdzenie uczestnictwa w spółce lub usuwaniu z pieniędzy, innego środka płatniczego albo z takiego dokumentu oznak umorzenia.
Podrobienie polega na wytworzeniu imitacji z zamiarem wprowadzenia w błąd potencjalnego użytkownika. Obojętny jest przy tym rodzaj techniki zastosowanej przy podrobieniu – może to być sporządzenie wydruku komputerowego, odbitki kserograficznej, rysunku, zdjęcia lub odcisku pieczęci.
Przerobienie polega na zmianie treści autentycznego pieniądza lub dokumentu poprzez nadanie mu cech dających pozór innej wartości, przeznaczenia.
Usunięcie oznaki umorzenia to pozbawienie unieważnionych pieniędzy lub dokumentów cech wskazujących na ich umorzenie, co prowadzi do przywrócenia możliwości ponownego ich użycia w obrocie gospodarczym.
Przestępstwo fałszowania pieniędzy nie zależy od ich wyprodukowanej liczby i istnieje już z chwilą wytworzenia jednego fałszywego egzemplarza niezależnie od tego czy został on puszczony w obieg czy nie.
Pieniądzem jest prawny środek płatniczy dowolnego kraju. Nie jest więc fałszowaniem pieniędzy podrabianie lub przerabianie numizmatów i innych dokumentów o wartości wyłącznie kolekcjonerskiej. Nie wyklucza to odpowiedzialności za inne przestępstwo np. za oszustwo w razie próby zbycia takiego egzemplarza jako autentycznego. Innymi środkami płatniczymi są weksle (także niezupełne), czeki, akredytywy, polecenia wypłat i przekazy, natomiast pozostałymi dokumentami, które mogą stanowić przedmiot omawianego przestępstwa, są akcje, obligacje, świadectwa depozytowe.
Fałszerz, który puszcza w obieg sfałszowane przez siebie pieniądze odpowiada wyłącznie za fałszerstwo. Puszczanie w obieg stanowi bowiem wykorzystanie owoców pierwszego przestępstwa i jako takie jest czynem współkaranym następczym w ramach zbiegu pomijalnego przestępstw.
W rozumieniu art. 310 k.k. przed 23 maja 2016 r. pieniądz był w istocie rzeczy utożsamiany ze znakiem pieniężnym.
Umowa międzynarodowa o ściganiu w tego przestępstwa została podpisana w Genewie 20 kwietnia 1929 r..

</doc>
<doc id="852564" url="https://pl.wikipedia.org/wiki?curid=852564" title="Kaciaryna Litwinawa">
Kaciaryna Litwinawa

Kaciaryna Litwinawa (, , "Jekatierina Litwinowa"; ur. 30 listopada 1984 w Mohylewie) - białoruska modelka.
2 czerwca 2006 zwyciężyła jubileuszową V edycję narodowego konkursu piękności Miss Białorusi . Była wtedy studentką ekonomii Białorusko-Rosyjskiego Uniwersytetu . Według danych Narodowej Szkoły Piękności, liczy 175 centymetrów wzrostu, ma wymiary: 90-62-90 .
Brała udział również w poprzedniej edycji tego konkursu, organizowanej w 2004 roku , w której także znalazła się w finale.

</doc>
<doc id="852569" url="https://pl.wikipedia.org/wiki?curid=852569" title="Landwójt">
Landwójt

Landwójt z niem. "Landvogt", odmianki rozwojowe; "lantfójt", langwójt, "lądwójt", "lentwójt" (łac. "viceadvocatus", "podwójci"), w państwie krzyżackim "Komtur", w średniowiecznej Anglii szeryf) – w okresie od XIII wieku do XVI wieku w Polsce – początkowo urzędnik książęcy, posiadający szerokie kompetencje sądownicze w nowo powstałych jednostkach administracyjnych zwanych dystryktami (łac. "districtus") opartych na niemieckim prawie Weichbildzie, następnie obieralny urzędnik władz miejskich będący zastępcą wójta lub starosty na mocy przywileju lokacyjnego miasta na prawie magdeburskim.
Landwójt sprawował władzę nad wszystkimi osadami w kraju ("districtus") lokowanymi na tym prawie pełniąc w nich funkcje policyjno-administracyjne. Do kompetencji ustrojowych landwójtów należało również przewodniczenie sądom leńskim tzw. "stanowym" we wsiach będących własnością miasta, sądy te orzekały w sprawach sołtysów i wójtów. W skład takiego sądu wójtowsko-ławniczego, oprócz landwójta, wchodziło jeszcze 6 ławników równych rangą sądzonemu.
Ponieważ wybory do władz miejskich były jednym z punktów konfliktów we wzajemnych relacjach między samorządem miejskim a starostą, władza królewska w połowie XVI wieku nakazała staroście wybierać landwójta spośród mieszczan wysuniętych przez gminę, co wcześniej mógł on kwestionować.
Na początku XVII wieku komisarze królewscy określili jeszcze raz kompetencje starosty co do wyboru władz miejskich w tym landwójta. Miał on mianować tym razem landwójta spośród czterech kandydatów zgłoszonych przez mieszczan. Urząd landwójta zanikł w Polsce w latach trzydziestych XVIII wieku, jego miejsce do występowania w imieniu starosty zastąpił burgrabia zamkowy. 
W zaborze austriackim Landwójt to wysoki rangą urzędnik policji (sędzia ziemski) odpowiedzialny za stan porządku w mieście oraz poszczególnych dzielnicach miasta. Miał do pomocy kilku stróżów nocnych i ziemskich.

</doc>
<doc id="852572" url="https://pl.wikipedia.org/wiki?curid=852572" title="Partyzancka Kolonia">
Partyzancka Kolonia

Partyzancka Kolonia – kolonia w Polsce, położona w województwie lubelskim, w powiecie chełmskim, w gminie Wojsławice.
W latach 1975–1998 kolonia administracyjnie należała do województwa chełmskiego.
17 kwietnia 1944 r. w trakcie walk partyzantów z oddziałami niemiecko-ukraińskimi wieś została spalona. Od tego momentu nazywa się Partyzancka Kolonia.
Wcześniej Wojsławice Kolonia.

</doc>
<doc id="852573" url="https://pl.wikipedia.org/wiki?curid=852573" title="Meadow Soprano">
Meadow Soprano

Meadow Mariangela Soprano – fikcyjna postać z serialu „Rodzina Soprano” grana przez Jamie-Lynn Sigler.
Meadow jest pierwszym dzieckiem Tony’ego Soprano i Carmeli Soprano. Jest inteligentną, atrakcyjną i pełną animuszu kobietą. Uczęszcza na Uniwersytet Columbia, i pracuje jako wolontariuszka w Centrum Prawnym w Południowym Bronksie. Od czasu zakończenia szkoły średniej Meadow nie potrafi się zdecydować pomiędzy karierą prawnika a pediatry (na którą namawia ją ojciec).
Z drugiej strony Meadow często przeszkadza jej pochodzenie i rodzina. Zaczęło się od jej pierwszego chłopaka, Noaha Tannenbauma, kolegi ze studiów który był żydowskim Afroamerykaninem. Tony wyraził się rasistowsko na jego temat, a potem ojciec Noaha wydawał się być niezadowolony ze sposobu na życie rodziny Soprano. Następnym nieudanym związkiem Meadow była miłość do Jackiego Aprile Jr., syna przyjaciela Tony’ego. Jackie nie był świętym, zdradzał Meadow i zabił członka mafii podczas napadu.
Po tym wydarzeniu, Ralph Cifaretto, wysłał zabójcę, Vita Spatafore aby zabił Jackiego Jr. Kiedy Jackie ukrywał się przed wszystkimi, Vito znalazł go, zaszedł od tyłu i strzelił w tył głowy zabijając go na miejscu. Potem opisano to jako porachunki dilerów narkotykowych, w którą to wersję Meadow ostatecznie uwierzyła.
Krótko przed jego śmiercią Meadow odkryła, że Jackie ją zdradzał, ale mimo wszystko bardzo przeżyła jego śmierć, i oskarżyła Tony’ego, że pozwolił Jackiemu wejść do świata przestępczego i Carmelę o to, że popiera Tony’ego. Ironią jest to, że Tony robił wszystko co w jego mocy, aby powstrzymać Jackiego przed wejściem w świat mafii. Obiecał nawet jego ojcu, zanim umarł, że nigdy do tego nie dopuści.
Kiedy była nastolatką często przeszkadzała jej praca ojca i zaangażowanie w to rodziny. Jednak z czasem przekonuje się i zaczyna uważać, że Cosa Nostra jest kulturalną „tradycją” która powstała po dyskryminacji biednych ludzi i przeciwstawiała się ich oprawcom. Jej życie osobiste stabilizuje się, gdy na studiach poznaje Finna DeTrolio, studenta dentystyki, którego jej ojciec akceptuje.
Meadow wydaje się być jedyną uczciwą postacią w serialu. Jest inteligentna, odnosi sukcesy i jest spostrzegawcza, jak Tony. W przeciwieństwie do jej matki i brata jest niezależna. Jest prawdopodobnie jedyną postacią, której los nie jest związany z Rodziną DiMeo.

</doc>
<doc id="852574" url="https://pl.wikipedia.org/wiki?curid=852574" title="Gazownia w Łodzi">
Gazownia w Łodzi

Gazownia w Łodzi – gazownia znajdująca się w Łodzi przy ul. Targowej 18.
Historia.
Sytuacja w mieście w połowie XIX wieku.
W 1860 r. Łódź liczyła 33 tys. mieszkańców i miała powierzchnię 2739 ha. Nieliczne lampy oliwne, nawet rewerberowe (z metalowym lustrem odblaskowym), nie mogły sprostać oświetleniu rozległego miasta, ich stan techniczny był opłakany, a wiele było nieczynnych. Mieszkańcy domagali się od Magistratu oświetlenia miasta, stawiając za przykład Warszawę, w której od 27 grudnia 1856 r. na ulicach świeciły lampy gazowe. Kwestia należytego oświetlenia łódzkich ulic była wielokrotnie poruszana na posiedzeniach Rady Miejskiej. W marcu 1864 r. zapadła uchwała w sprawie zastąpienia olejowych latarni rewerberowych oświetleniem gazowym. Pod budowę gazowni wyznaczono dwumorgowy (1,12 ha) plac miejski przy ul. Targowej – położony blisko fabryk i parceli przeznaczonej na dworzec kolejowy, a w "Dzienniku Warszawskim" ogłoszono konkurs na zainstalowanie w Łodzi oświetlenia gazowego. Zgłosiło się kilka firm. Najkorzystniejsze warunki przedstawiło londyńskie towarzystwo William Cartwright Holmes et Co, i z tą firmą władze miejskie Łodzi, reprezentowane przez Edmunda Pohlensa podpisały 25 czerwca 1867 r. kontrakt na budowę gazowni.
Budowa oświetlenia miejskiego.
W. C. Holmes zobowiązało się wybudować gazownię, dostarczać gaz do oświetlania ulic, placów, gmachów i domów prywatnych w cenie 3 ruble za tysiąc angielskich stóp kubicznych (10,5 kopiejki za 1 m³). Miasto przekazało owe dwa wolne place i udzieliło spółce koncesji na oświetlanie miasta przez lat 40. Po tym czasie gazownia wraz z siecią rur miała przejść bezpłatnie na własność miasta. Miasto otrzymało gaz po raz pierwszy 25 czerwca 1869 r. ulice zaś zostały oświetlone 13 lipca 1869 r.
Zmiany własności.
Wkrótce w Hamburgu powstało „Łódzkie Towarzystwo Gazowe”, któremu firma londyńska sprzedała swą koncesję i przedsiębiorstwo gazowe w Łodzi za 278 000 rubli. Łódzkie Towarzystwo Gazowe było spółką akcyjną o kapitale początkowo 300 000 rubli; do roku 1882 było 600 akcji, a od tego czasu 900 akcji 500-rublowych. Najwięcej akcji posiadał Stanisław Leopold Kronenberg z Warszawy, który pełnił funkcję stałego przewodniczącego Rady Zarządzającej. Pozostali najwięksi akcjonariusze zmieniali się w Radzie. Do pierwszych członków Rady, oprócz Kronenberga należało po dwóch kapitalistów: z Warszawy Adolf Libas i Ludwik Starkmann, z Łodzi Zygmunt Jarociński i Salomon Seidemann, z Hamburga B. W. Thurston i Adolf Eichelorth. Dyrektorem został inż. Henryk Röver. 26 czerwca 1909 roku Łódzkie Towarzystwo Gazowe, po 40 latach, odstąpiło gazownię Magistratowi m. Łodzi, po czym magistrat wydzierżawił ją tymczasowo Konsorcjum Dzierżawców. 14 kwietnia 1920 r. przeszła pod bezpośredni zarząd miasta.
Funkcjonowanie miejskiego oświetlenia.
Zgodnie z kontraktem ustawiono na ulicach Łodzi 200 latarń, z czego przy ul. Piotrkowskiej – 89, na Nowym Rynku (ob. Plac Wolności) – 8, przy ul. Wschodniej – 4, przy ul. Widzewskiej (ob. Kilińskiego) – 6; na północ od Nowego Rynku ustawiono 51 latarń. Z przecznic ul. Piotrkowskiej tylko dwie otrzymały oświetlenie gazowe: ulica Dzielna (ob. ul. G. Narutowicza) – 14, i ulica Główna (ob. marsz. Józefa Piłsudskiego) – 28 latarń. Oświetlono więc gazem przede wszystkim te ulice, które posiadały gęstą zabudowę lub prowadziły do ważniejszych instytucji jak dworzec kolejowy, poczta, teatr. Latarnie stały na żelaznych słupach pomalowanych na kolor brązowy. Opłaty za oświetlenie ulic pobierano od właścicieli domów. Wszelkie wydatki na gazownię i utrzymywanie latarń ulicznych należały przez niemal dwadzieścia lat do obowiązków mieszkańców oświetlanych ulic, ale od 1897 r. gdy w Łodzi ustanowiono szacunkowy podatek od nieruchomości, wydatkami tymi obciążano kasę miejską.
Latarnie gazowe przy ul. Piotrkowskiej zabłysły po raz pierwszy 13 lipca 1869 r. o godzinie 21.30. Przez kilka pierwszych godzin latarnie paliły się światłem przyćmionym i dopiero około godziny 2 zapaliły się jasnym płomieniem. Na Piotrkowskiej odległości pomiędzy kolejnymi latarniami wynosiły około 85 metrów z wyjątkiem 17 latarń na odcinku od ulicy Pustej (obecnie S. Wigury) do budynku bankowego przy Górnym Rynku (obecnie plac Władysława S. Reymonta), które stały w odległościach podwójnych 170 metrów, gdyż na tym odcinku Piotrkowskiej było niewiele domów i panował mniejszy ruch. W letnich miesiącach latarnie gazowe oświetlały ulice krócej, np. w lipcu od 21.10 do 0.45 zaś w zimowych dłużej, np. w grudniu od 18.00 do 2.00. Tylko latarnie na skrzyżowaniach Piotrkowskiej z jej przecznicami paliły się do świtu.
Protesty.
Nazajutrz po włączeniu oświetlenia gazowego zaczęły się protesty mieszkańców tych ulic, na których nie umieszczono latarń. Mówiono, że zostały one rozdzielone niesprawiedliwie, że ulica Główna, „przy której mieszkają tylko biedni rzemieślnicy” ma aż 28 latarń, a na ulicach Południowej (ob. Rewolucji 1905 r.) i Cegielnianej (ob. S. Jaracza), gdzie właściciele placów zaczynają stawiać piętrowe murowane domy, nie ma ani jednej.
Rozbudowa sieci.
W latach 1870–1871 zaczęto umieszczać latarnie na innych przecznicach Piotrkowskiej. Po dwie latarnie otrzymały ulice: Południowa, Zawadzka (ob. Adama Próchnika), Cegielniana, Krótka (ob. Romualda Traugutta) i Nawrot. Z ulicy Głównej przeniesiono 8 latarń – ustawiono 6 przy ulicy Przejazd (ob. Juliana Tuwima), a 2 przy ulicy Emilii (ob. bpa W. Tymienieckiego). Ulica Andrzeja (ob. Andrzeja Struga), wówczas krótka i zabudowana małymi drewnianymi domkami, otrzymała tylko 1 latarnię. Prawie każdego roku zwiększała się liczba latarń gazowych, i w 1886 roku było ich 467. Wtedy też stwierdzono, że latarnie przy ulicach: Piotrkowskiej, Nowomiejskiej i Dzielnej są od siebie zanadto oddalone i nie oświetlają odpowiednio ulic, wyróżniających się największym nasileniem ruchu. Postanowiono więc umieścić na Piotrkowskiej dodatkowo 35 latarń. W 1891 r. były w Łodzi 643 uliczne latarnie gazowe i 10 kandelabrów o 3 latarniach (na placach oraz przed kościołami trzech wyznań chrześcijańskich). Piotrkowska od początku była ulicą wyjątkową, a jej fronty były elitarne – tutaj można było wynająć kilkupokojowe apartamenty. Na początku lat 80. XIX wieku właściciele kamienic oferowali mieszkania „ze wszystkimi wygodami, z przewodami gazowymi, wodnymi, zlewami, klozetami i łazienkami”.
Zyski.
Zysk gazowni w pierwszych latach był od 1 do 6% kapitału. Od roku 1877 zysk wzrastał: w ciągu roku wynosił od 10 do 52%. W ciągu 40 lat koncesji czysty zysk wyniósł dziesięciokrotną wartość kapitału. Po przeznaczeniu części zysku na akumulację, dywidenda wypłacana akcjonariuszom sięgała siedmiokrotnej wartości akcji. Przykładowo: za tonę węgla płacono 10 rubli, a otrzymywano z niej 280 m³ gazu po 8,5 kopiejki, czyli 23,80 rubla i 0,83 tony koksu za 13,28 rubla, a zatem nie licząc wpływów ze sprzedaży smoły i produktów ubocznych otrzymywano około 37 rubli zysku.
Zatrudnienie.
Czas pracy robotników gazowni wynosił 12 godzin na dobę, z przerwą na posiłek, a produkcja 24 godziny, pracowano więc na dwie zmiany. Zarobki pracowników były wyższe od zarobków w innych przedsiębiorstwach, co skutkowało małą rotacją zatrudnienia. Warunki socjalne były złe, gazownia nie miała własnych domów robotniczych. W gazowni nie było nawet zakładowej łaźni. Lepsze warunki materialne posiadali pracownicy umysłowi. Dla nich istniała kasa, w rodzaju emerytalnej, oraz wyższe gratyfikacje roczne. W latach 1892–1902 i 1905–1907 powstała dwuklasowa szkoła dla dzieci pracowników gazowni. Mieściła się ona w budynku przy zbiegu ulic Targowej i Przejazd, a działała do 1920 r.
Prywatne gazownie przedsiębiorców.
W latach 80. XIX w. więksi fabrykanci łódzcy zaczęli wprowadzać oświetlenie gazowe w swych przedsiębiorstwach, Karol Wilhelm Scheibler posiadał już wówczas własną gazownią dla oświetlenia fabryki na Księżym Młynie. Natomiast jego syn, Karol Wilhelm Scheibler II zbudował w 1887 r. jeszcze 2 gazownie: w tkalni bawełnianej „Centrala” przy Wodnym Rynku (obecny Plac Zwycięstwa) i na terenie tzw. Bielnika Kopischa przy ul. św. Emilii (dziś bpa W. Tymienieckiego). Własną gazownię miał od 1883 r. Izrael Poznański w fabryce bawełnianej przy ul. Ogrodowej 17. W Pabianicach przy zakładach Krusche i Ender od 1889 r.
Nielegalny pobór gazu.
Pomimo wprowadzenia oświetlenia elektrycznego w roku 1886 (również w zakładach bawełnianych Karola W. Scheiblera) zdecydowaną przewagę miało oświetlenie gazowe. Inne fabryki korzystały z gazu miejskiego. Łódzkie Towarzystwo Gazowe posiadało wyłączne prawo układania rur gazowych w Łodzi, lecz niektórzy fabrykanci wcale się z tym nie liczyli. W 1886 r. Izrael Poznański przeprowadził bezprawnie rurę gazową przy ulicy Ogrodowej i włączył ją do sieci gazowni, aby nielegalnie czerpać gaz do oświetlenia fabryki i własnych pomieszczeń, chociaż na terenie swojej fabryki wybudował gazownię dla oświetlenia. Zaprojektował tę gazownię w 1883 r. prawdopodobnie Hilary Majewski. Także Aleksander Skrudziński założył w swojej fabryce przy ulicy Piotrkowskiej 214 nielegalnie rury gazowe i z tego powodu procesowało się z nim Łódzkie Towarzystwo Gazowe.
Niektóre obiekty.
W hotelach jeszcze w latach 70. XIX w. używano świec. Teatr „Thalia” posiadał w połowie lat 80. XIX w. oświetlenie gazowe, naftowe i świecowe. Podobnie hotel i teatr polski „Victoria” – Piotrkowska 67 oświetlane były lampami gazowymi i latarniami ze świecami. Fabrykant Ludwik Meyer oświetlał gazem swoją luksusową willę w tzw. Pasażu Meyera (obecnie ulica S. Moniuszki) w pobliżu narożnika z ulicą Mikołajewską (dawna Dzika, obecnie H. Sienkiewicza). W 1905 r. wszystkie domy przy tej ulicy miały już innych właścicieli, sam „Pasaż Meyera” został przekazany miastu dla „publicznego użytku”. Odtąd „moszczenie, oświetlenie i ogólne utrzymanie” należało do obowiązków władz miejskich. W 1906 r. wskutek interwencji właścicieli domów, władze miejskie wystawiły na tej ulicy 8 gazowych latarń oraz 2 przy ul. Mikołajewskiej w pobliżu Pasażu. Na Piotrkowskiej przybyło w 1892 r. 29 lamp gazowych, a w 1904 r. było ich tutaj 198, zaś w całej Łodzi 1907. Były to lampy jedno- i dwupłomieniowe (przy ul. Piotrkowskiej wyłącznie dwupłomieniowe).
W polskich rękach.
W 1909 roku świeciło w Łodzi 2313 latarni gazowych. W czerwcu tegoż roku gazownia przeszła z rąk niemieckiego towarzystwa na własność Magistratu m. Łodzi, zaś od Magistratu na zasadzie umowy rejentalnej przyjęło ją w anonimową dzierżawę 26 czerwca 1909 r. Konsorcjum Dzierżawców Gazowni Miejskiej w Łodzi, stanowiące spółką akcyjną obywateli łódzkich. Do przedsiębiorstwa wprowadzono język i zwyczaje polskie. Dotychczas bowiem wszelka korespondencja i dokumenty wewnętrzne pisane były w języku niemieckim, posługiwano się językiem niemieckim również w stosunku do robotników, dokumenty urzędowe zaś sporządzano w języku rosyjskim.
W administracji przedsiębiorstwa Polacy należeli do wyjątków. Inżynier, majster, inspektorzy instalacji, biuraliści i inkasenci z reguły byli Niemcami. Natomiast wśród stałych robotników przeszło 2/3 stanowili Polacy. 13 marca 1912 r. powołano Kasę Przezorności dla urzędników Konsorcjum. Do kasy należeli obowiązkowo czynni urzędnicy, z wyjątkiem nauczycieli i personelu lekarskiego. Pracownicy fizyczni nie mieli prawa udziału w Kasie. Nowy zarząd z dyrektorem inż. Czesławem Świerczewskim rozbudował gazownię, wybudowano także gazociąg do odległej dzielnicy Polesie, gdzie budowano z funduszy miejskich duże osiedle domów komunalnych i zbudowano tam zbiornik o pojemności 7000 metrów sześciennych.
Dwudziestolecie międzywojenne.
I wojna światowa wprowadziła duże zakłócenia w działalności gazowni, produkcja spadła i wysokość przedwojennej produkcji osiągnięto dopiero w roku 1922. 13 kwietnia 1920 r. skończył się okres rządów akcjonariuszy. Gazownię przejął Zarząd Miejski m. Łodzi, nadzór z ramienia Zarządu Miasta sprawowała stała Rada Nadzorcza. Dyrektorem gazowni został inż. Julian Nelkenbaun. Miasto płaciło gazowni normalne ceny za pobierane wyroby i za gaz do celów komunalnych, przede wszystkim do oświetlania ulic. Gazownia corocznie wpłacała miastu 150 000 złotych z zysku.
W związku ze zwiększeniem zapotrzebowania gazu, na przełomie lat 1922/1923 rozbudowano tzw. gazownię wodną, dzięki czemu zdolność produkcji wzrosła z 11 000 do 25 000 m³ gazu na dobę. Od 1924 r. rozpoczęto redukcję liczby pracowników – początkowo było ich 450, a w roku 1929 już tylko 280. W wyniku zwolnień średnia cena gazu spadła z 41 na 32 groszy za m³, a przeciętna roczna płaca pracownika wzrosła z 2680 zł w roku 1924 do 5800 zł w roku 1930, po czym jednak spadła do kwoty 4500 zł w 1936 r. Nadal jednak płace pracowników gazowni były znacznie wyższe od pracowników innych przedsiębiorstw i tak np. porównując miesięczne płace włókienników i gazowników, wynosiły one odpowiednio: w roku 1924 – 163 zł i 223 zł, w roku 1926 – 199 zł i 295 zł, a w roku 1928 – 227 zł i 443 zł.
Marketing.
Dużą wagę przywiązywano do pozyskania nowych odbiorców gazu i użytkowania go nie tylko do oświetlania. W 1926 r. gazownia miejska prowadziła sklep przy Piotrkowskiej 40. Sklep ten wielokrotnie reklamował się w prasie i wydawnictwach periodycznych, np. w „Księdze Jubileuszowej Łódzkiej Straży Pożarnej 1876-1926” oferując „sprzedaż wszelkiego rodzaju przyborów do gazu” oraz prezentując „pokazy gotowania, pieczenia, prasowania itd na gazie”. Wcześniej również istniały takie sklepy, jak np. w domu Schweikerta przy ul. Piotrkowskiej 56, w którym odbywała się „sprzedaż różnych narzędzi gazowych kuchennych oraz demonstrowane były na miejscu sposoby stosowania gazu do kuchni”. Podobne sklepy działały także przy ul. Wodnej 3 i Nowomiejskiej 13.
Szczególną formą reklamy było dostarczenie przez gazownię gazu do balonu o objętości 25 tysięcy stóp sześciennych, którym dwaj aeronauci wznieśli się w powietrze w Parku Helenowskim. Jeden z nich z wysokości 1 km opuścił balon na spadochronie, a drugi wzniósł się na wysokość 3,6 km i poszybował, lądując po 21 godzinach w Rawie Mazowieckiej. Także w celach reklamowych na Wystawie Rzemieślniczo-Przemysłowej w Łodzi w 1912 r. na stoisku gazowni pokazywano wszelkie sposoby wykorzystania gazu, a na zewnątrz oświetlono figurę robotnika dwiema lampami gazowymi o natężeniu 4000 świec każda. Chwalono przy tym w prasie, że „kolory kwiatów, trawy i liści u drzew wychodzą zupełnie niezmiennie”.
Konkurencja z elektrycznością.
Gazownia musiała też propagować inne wykorzystanie gazu, bowiem zmniejszała się znacznie ilość gazu zużywanego do oświetlania. Od 1908 r. w Łodzi istniała możliwość powszechnego instalowania oświetlenia elektrycznego. We wrześniu 1907 r. rozpoczęła pracę elektrownia przy ul. Targowej 1, a i wcześniej (od 1887 r.) instalowano np. w Pasażu Meyera i Grand Hotelu „dynamo-elektryczne maszyny z motorem gazowym”. Początkowo jednak około 90% energii wytwarzanej przez łódzką elektrownię służyło do napędu silników, a tylko 10% do oświetlenia. Pierwsze 4 publiczne latarnie elektryczne pojawiły się w 1908 r. na Rynku Nowego Miasta, następnie na Piotrkowskiej od Nowego Rynku do ulicy Głównej.
Na przeszkodzie w instalowaniu elektrycznego oświetlenia ulic i placów stała koncesja gwarantująca Łódzkiej Gazowni wyłączność oświetlania ulic i placów publicznych (termin koncesji upływał dopiero w roku 1908). W 1909 r. było w Łodzi 96 latarń elektrycznych, a w 1914 – 163. Gazowe i elektryczne oświetlenie na ogół nie docierało do prywatnych mieszkań (prócz luksusowych domów czynszowych i pałaców fabrykanckich). Wyjątkiem były również domy wybudowane w XX w. przez gazownię i zamieszkane przez jej pracowników, np. przy ulicy Nowomiejskiej, gdzie jeszcze w II połowie XX wieku sprawne były lampy gazowe do oświetlania mieszkań.
W 1912 r. przy ul. Piotrkowskiej stało 77 jeszcze lamp gazowych na odcinku od ul. Głównej do Górnego Rynku. Ulice Cegielniana i Dzielna miały już oświetlenie elektryczne, ale pozostałe przecznice Piotrkowskiej jeszcze gazowe. Na budynku Magistratu iluminacyjne inicjały gazowe imion carskich zastąpiono elektrycznymi dopiero na kilka miesięcy przed wybuchem I wojny światowej. Na niektórych budynkach zainstalowane były w celach iluminacji „gwiazdy gazowe”. Mniej lub bardziej czytelne fragmenty takich iluminacji gazowych zobaczyć można na frontonach kilku budynków w Łodzi np. ul. Piotrkowska róg Radwańskiej, ul. Nowomiejska, ul. Pomorska. W 1913 r. na ulicach Łodzi paliły się 163 latarnie elektryczne, rozmieszczone głównie w śródmieściu. Przeważająca część miasta, jeśli była w ogóle oświetlana, nadal była oświetlana gazem. W tym samym roku gazownia wyprodukowała niemal 10 milionów m³ gazu z czego sprzedała ponad 9 milionów m³ uzyskując dochód 750 000 rubli. Na oświetlenie ulic i placów zużyto prawie 2 miliony m³ gazu.
Statystyka.
Dokładne dane statystyczne działalności gazowni istnieją dopiero z okresu międzywojennego, i tak np. produkcja gazu w latach 1920–1929 wahała się od 7,25 miliona do 11,25 miliona metrów sześciennych, a dochód ze sprzedaży gazu wynosił w latach 1924–1929 ponad 2 miliony zł rocznie. W roku 1929 długość przewodów gazowych wynosiła 134 km, z siecią gazową połączonych było 2000 nieruchomości, zużycie gazu mierzyło 14 000 gazomierzy. Zysk gazowni wynosił 196 000 zł, dochody eksploatacyjne 4 miliony złotych zaś wydatki eksploatacyjne 3,75 miliona złotych. Podobne liczby w roku 1934: 152 km przewodów, 2225 nieruchomości z doprowadzonym gazem, 13 146 gazomierzy, produkcja 9 milionów m³, na oświetlenie ulic sprzedano prawie 2 miliony m³, latarń gazowych było 2181, z tego jednopłomieniowych (Auera) 107, dwupłomieniowych (Graetza) – 257, trójpłomieniowych 1388, pozostałe ponad 420 to latarnie gazowe z większą liczbą płomieni. W tym samym czasie było prawie 5 tysięcy lamp elektrycznych o ogólnej mocy ponad milion watów (1 MW). W 1935 r. taryfa za 1 m³ gazu: do użytku domowego 32 grosze, do oświetlenia 35 groszy, dla przemysłu 27 groszy. Dla porównania ceny artykułów żywnościowych: 1 kg chleba 23 grosze, cielęciny 1,34 zł, ziemniaków 70 groszy, cukru 1,25 zł; dzienny koszt utrzymania rodziny czteroosobowej to 4,80 zł.
Przed wojną przy łódzkiej gazowni działało jedyne w kraju laboratorium analiz i badań związanych z fabrykacją gazu świetlnego. Placówka ta utworzona została z inicjatywy i staraniem inżyniera Czesława Świerczewskiego, dyrektora gazowni w latach 1909–1920, kierowana zaś była przez inż. Aleksandra Eckerkunsta. Laboratorium spełniało zadania praktyczne i naukowe, badało m.in. wartości opałowe gazu.
II wojna światowa.
W czasie okupacji hitlerowskiej zmieniły się warunki pracy, a także skład pracowników, panował terror wobec Polaków, wielu z robotników wysłano do obozów koncentracyjnych. Szereg urządzeń zdemontowano i wywieziono pod koniec 1944 r. do Niemiec.
Okres powojenny.
Po wyzwoleniu Łodzi, 19 stycznia 1945 r. gazownicy wyszukiwali, zwozili i montowali wywiezione przez hitlerowskiego okupanta urządzenia. Szybko też uruchomiono gazownię, organizowano dostawy węgla, transport, stołówkę. Pracownicy gazowni odbudowali zniszczony przez hitlerowców Grób Nieznanego Żołnierza na placu przed Katedrą i 11 listopada 1945 r. uroczyście zapalili na nim znicz (również inicjatywie pracowników gazowni przed wojną mieszkańcy miasta zawdzięczają istnienie Grobu Nieznanego Żołnierza w tym samym miejscu i zapalenie 20 czerwca 1925 r. symbolicznego znicza w specjalnej urnie wzniesionej nad płytą „Nieznanego Żołnierza”).
W okresie powojennym gazownia została rozbudowana i zmodernizowana, wprowadzono nowe technologie wytwarzania gazu generatorowego, nowy system rozdziału gazu, zamknięty obieg wodny, całkowitą mechanizację załadunku i wyładunku komór gazowych. W latach 1945–1968 zatrudnienie w gazowni wzrosło o 42% z 298 osób do 423, sieć gazowa z 188 do 496 km, produkcja gazu z 10 do 110 milionów m³, a jedenastokrotnie liczba mieszkańców korzystających z gazu, do 620 tysięcy osób. W 1950 r. na podstawie Zarządzenia Ministra Administracji Publicznej większe gazownie zostały upaństwowione, połączone w Okręgowe Zakłady Gazownictwa i podporządkowane centralnemu Zarządowi Gazownictwa podległemu Ministrowi Górnictwa. Gazownia Łódzka od 25 kwietnia 1950 r. została włączona do Zakładów Gazownictwa Okręgu Warszawskiego, następnie wyodrębniona w Zakłady Gazownictwa Okręgu Łódzkiego, a obecnie od wielu lat podlega Mazowieckiemu Okręgowemu Zakładowi Gazownictwa w Warszawie. Pracownicy gazowni korzystają z „Karty Górnika”.
Likwidacja oświetlenia gazowego.
W 1964 r. zlikwidowano gazowe oświetlenie ulic i placów miasta, oświetlały je już tylko lampy elektryczne, głównie żarowe, choć także lampy sodowe. Tym samym zniknął ostatecznie zawód latarnika, który rano i wieczorem chodząc z drabiną po przydzielonych sobie ulicach i wieczorami zapalał latarnie a rano je gasił (właściwie latarnie paliły się cały czas a latarnik wieczorem tylko zwiększał dopływ gazu, a rano zmniejszał do minimum).
Koniec działalności gazowni – budowa sieci gazu ziemnego.
W 1970 r. uruchomiono pierwsze dostawy gazu ziemnego w regionie łódzkim. Rok 1976 to zaprzestanie produkcji gazu miejskiego w gazowni łódzkiej, z jednoczesnym utrzymaniem dostaw gazu koksowniczego i przechodzeniem na dostawy gazu ziemnego. Od tej pory Zakład Gazowniczy Łódź zajmuje się głównie eksploatacją systemu przesyłowego gazu oraz sieci rozdzielczej wraz z przyłączami do budynków, rozprowadzaniem i sprzedażą gazu przewodowego do odbiorców przemysłowych i komunalno-bytowych. W latach 1968–1988 długość sieci gazowej wzrosła z 500 do 1930 km, odbiorców gazu ze 150 tysięcy do 375 tysięcy, a sprzedaż gazu ze 110 milionów m³ do 284 milionów m³, przeciętne zatrudnienie z 423 do 630 pracowników. Załoga Gazowni Łódzkiej jest stabilna, około 60% to pracownicy z wieloletnim stażem, niejednokrotnie dochodzącym do 35 lat pracy w gazownictwie.
Czasy współczesne.
Wieloletnie prace polegające na przestawieniu urządzeń z gazu koksowniczego na ziemny w Łodzi zakończone zostały w grudniu 1986 r. Zmiana gazu dostarczanego odbiorcom z miejskiego na ziemny spowodowała konieczność przebudowy najstarszej sieci żeliwnej w Łodzi o długości ponad 100 km. W 1995 r. sieć gazowa w Łodzi liczyła 922 km, przyłączonych było 277 000 odbiorców, zużycie gazu sieciowego wynosiło 825 m³ na odbiorcę, korzystało 87% ludności (z wodociągu 99%, a z kanalizacji 94%).
Przed kilkoma laty gazownicy zrekonstruowali latarnię gazową na ścianie budynku gazowni.

</doc>
<doc id="852575" url="https://pl.wikipedia.org/wiki?curid=852575" title="Adam Poszwiński">
Adam Poszwiński

Adam Poszwiński (ur. 17 grudnia 1881 w Warszawie, zm. najprawdopodobniej w lipcu 1942 w Poznaniu) – polski dziennikarz i polityk chadecki. Członek Chrześcijańsko-Narodowego Stronnictwa Pracy, uczestnik powstania wielkopolskiego, członek Komisariatu Naczelnej Rady Ludowej.
Wczesne lata.
Pomimo urodzenia w Warszawie, dzieciństwo spędził we Włocławku. Uczęszczał do szkół w Poznaniu i Dreźnie, a następnie studiował chemię w Berlinie. Studiował także ekonomię i nauki polityczne na uniwersytetach w Rostocku i Tybindze. Poszwiński zakończył swą edukację w 1907 roku.
Działalność dziennikarska i polityczna.
Od 1906 roku publikował w gazetach takich jak „Orędownik” i „Kurier Poznański”. W następnym roku Poszwiński objął stanowisko redaktora naczelnego w wychodzącej w Poznaniu gazecie „Praca”. W 1908 otrzymał propozycję szefowania inowrocławskiemu „Dziennikowi Kujawskiemu”, którą przyjął. Redaktorem naczelnym tej pozycji był do 1917 roku. W tym czasie był członkiem Towarzystwa Dziennikarzy i Literatów z siedzibą w Poznaniu.
Jako polityk opowiadał się za orientacją chrześcijańsko-demokratyczną. Wszedł w skład Rady Głównej Ligi Narodowej. W 1914 roku uczestniczył w zjeździe LN, który miał miejsce w Wiedniu. Brał udział w wydarzeniach poprzedzających wybuch powstania wielkopolskiego, reprezentując w organach naczelnych organizacji niepodległościowych Kujawy. W latach trwania I wojny światowej stał na czele inowrocławskiego Koła Towarzyskiego. Od 1916 zasiadał w składzie Tajnego Międzypartyjnego Komitetu Obywatelskiego. Następnie był członkiem Komisariatu Naczelnej Rady Ludowej, wraz z m.in. Wojciechem Korfantym i ks. Stanisławem Adamskim.
Reprezentując opisany powyżej organ, 7 maja 1919 roku dokonał uroczystego otwarcia Uniwersytetu Poznańskiego. W okresie międzywojennym zajmował stanowisko podsekretarza stanu w rządzie polskim. Później stał na czele spółki akcyjnej, prowadzącej działalność wydawniczą. Zajmowała się ona wydawaniem takich pozycji jak m.in. „Głos Pomorski”, „Gazeta Pomorska” oraz „Weichsel Post”. W 1927 roku przeniósł się do Poznania, gdzie był redaktorem gazety „Świat Kupiecki”, a później także „Dziennika Poznańskiego” i „Dziennika Bydgoskiego”. W latach 30. napisał kilka wspomnień („Z walk o Uniwersytet w Poznaniu”, „Pamięci księdza Piotra Wawrzyniaka”). Zakończył swą działalność na krótko przed rozpoczęciem II wojny światowej.
Śmierć.
Po zajęciu Polski przez Niemców Poszwiński został aresztowany. Wkrótce jednak został zwolniony. Niemal natychmiast zaczął działalność niepodległościową. Był jednym z członków „Ojczyzny”, a także kierownikiem Wydziału Gospodarki w biurze Delegatury Rządu.
9 września 1941 roku został ponownie zaaresztowany przez gestapo. Przewieziono go do znajdującego się w Poznaniu Fortu VII. Tam przebywał najprawdopodobniej do czerwca 1942 roku. Wielokrotnie przesłuchiwany i torturowany. Dokładna data śmierci Poszwińskiego nie jest znana – przypuszcza się, iż został zamordowany w lipcu 1942 roku. Razem z nim zginęli prawdopodobnie inni członkowie delegatury.
Jedna z ulic w Poznaniu na Jeżycach nosi imię Adama Poszwińskiego.

</doc>
<doc id="852577" url="https://pl.wikipedia.org/wiki?curid=852577" title="Tadeusz Rut (profesor)">
Tadeusz Rut (profesor)

Tadeusz Rut (ur. 25 sierpnia 1925 w Miastowicach, zm. 2 lutego 2018) – polski wynalazca, prof. dr inż., wieloletni pracownik Instytutu Obróbki Plastycznej w Poznaniu, były kierownik Zakładu Kucia i Prasowania. Między innymi twórca technologii wykonywania wałów korbowych tzw. metodą TR, która zdobyła uznanie na całym świecie.
Pochowany na cmentarzu w Smochowicach przy ulicy Braniewskiej.
Nagrody.
W 1992 został nagrodzony Złotym Medalem Światowej Organizacji Własności Intelektualnej za zasługi jako wynalazca oraz za ponadprzeciętny wkład w rozwój nauki i techniki. Był członkiem Akademii Inżynierskiej w Polsce.

</doc>
<doc id="852579" url="https://pl.wikipedia.org/wiki?curid=852579" title="Agencja Rynku Rolnego">
Agencja Rynku Rolnego

Agencja Rynku Rolnego (ARR) – przedsiębiorstwo państwowe utworzone w czerwcu 1990 w celu realizowania interwencyjnej polityki państwa, istniejące do 1 września 2017. Od 1 maja 2004 była akredytowaną agencją płatniczą Unii Europejskiej i działała zgodnie z jej prawodawstwem. Zajmowała się realizowaniem niektórych zadań Wspólnej Polityki Rolnej m.in.: promocją, dopłatą państwa do spożycia produktów mlecznych, monitorowaniem rynku biokomponentów i biopaliw ciekłych, dopłatami do prywatnego magazynowania produktów, gromadzeniem i administracją danych nt rynków rolnych i spożywczych.
Siedziba Agencji mieściła się przy Karolkowej 30 w Warszawie. W skład Agencji wchodziło także szesnaście oddziałów terenowych. Podstawami prawnymi jej działania były: Ustawa o Agencji Rynku Rolnego i organizacji niektórych rynków rolnych z 11 marca 2004 () oraz Statut, który Agencji nadawał minister rolnictwa i rozwoju wsi w porozumieniu z ministrem finansów.
Prezesa Agencji powoływał Premier na wniosek Ministra Rolnictwa i Rozwoju Wsi w porozumieniu z Ministrem Finansów. Organem wykonawczym i zarządzającym Agencji był Prezes, który kierował jej działalnością przy pomocy od dwóch do czterech zastępców i dyrektorów oddziałów terenowych. Zastępców Prezesa Agencji powoływał i odwoływał, spośród osób należących do państwowego zasobu kadrowego, minister właściwy do spraw rynków rolnych.
Na podstawie ustawy z dnia 10 lutego 2017 o Krajowym Ośrodku Wsparcia Rolnictwa i ustawy – Przepisy wprowadzające ustawę o Krajowym Ośrodku Wsparcia Rolnictwa Agencja 1 września 2017 została połączona z Agencją Nieruchomości Rolnych i przekształcona w Krajowy Ośrodek Wsparcia Rolnictwa, natomiast jedyną płatniczą agencją UE w Polsce od tego momentu jest Agencja Restrukturyzacji i Modernizacji Rolnictwa.
Prezesi.
Źródło

</doc>
<doc id="852581" url="https://pl.wikipedia.org/wiki?curid=852581" title="Martín Karpan">
Martín Karpan

Carlos Martín Karpan (ur. 3 czerwca 1974 w Villa Del Parque, w Buenos Aires) – argentyński aktor telewizyjny, filmowy i teatralny.
Ze związku z Zharick León ma syna Luciana (ur. 8 lipca 2008).
Życiorys.
Uczył się aktorstwa pod kierunkiem Marii Eugenii Ursi i Raula Serrano. Występował na scenie w spektaklach: "Orejitas y Pegote" (1995), "El Dios de los pájaros" (1995), "Ayer y después" (1997), "Rew" (1999), "Piękna i bestia" ("La Bella y bestia", 2001), "Confesiones del Pene" (2002) w Teatro "Goya" w Barcelonie. Jego debiutancka rola kinowa Ricarda w melodramacie "Żółkną kwiaty w oknie" ("Flores amarillas en la ventana", 1996) została uhonorowana argentyńską nagrodą Srebrnego Kondora dla Najlepszego Nowego Aktora (Mejor Revelación Masculina). Popularność zawdzięcza jednak udziałowi w argentyńskich telenowelach, m.in. "Poszukiwania" ("Los Buscas de Siempre", 2000), "Włoska miłość" ("Amor latino", 2000) z Mario Cimarro i "Máximo w moim sercu" ("Máximo corazón", 2002). W telenoweli kolumbijskiej "Prawo pożądania" ("El Cuerpo del Deseo", 2005) zagrał postać zimnego i wyrachowanego Andrésa Corony.

</doc>
<doc id="852585" url="https://pl.wikipedia.org/wiki?curid=852585" title="GBIC">
GBIC



</doc>
<doc id="852590" url="https://pl.wikipedia.org/wiki?curid=852590" title="Celestyn Rydlewski">
Celestyn Rydlewski

Celestyn Rydlewski (ur. 5 kwietnia 1875 w Jarocinie, zm. w styczniu 1940 Fort VII w Poznaniu) – major lekarz Wojska Polskiego, doktor medycyny, poznański działacz społeczny i polityczny.
Życiorys.
Był członkiem Ligi Narodowej w 1900 roku. W czasie rewolucji listopadowej w 1918 był członkiem Rady Żołnierskiej, skupiającej żołnierzy Armii Cesarstwa Niemieckiego narodowości polskiej. Uczestnik powstania wielkopolskiego. W latach 1919-1920 komisarz graniczny rządu polskiego w Gdańsku.
2 maja 1923 został odznaczony Krzyżem Kawalerskim Orderu Odrodzenia Polski.
W 1924 był majorem rezerwy ze starszeństwem z 1 czerwca 1919 w korpusie oficerów rezerwy sanitarnych, w grupie lekarzy. Posiadał przydział mobilizacyjny do 7 Batalionu Sanitarnego w Poznaniu. Dziesięć lat później, w tym samym stopniu i z tym samym starszeństwem, był oficerem pospolitego ruszenia z przydziałem mobilizacyjnym do Kadry Zapasowej 7 Szpitala Okręgowego w Poznaniu.
Więziony w Forcie VII w Poznaniu, następnie zamordowany przez Niemców w egzekucji poza obrębem fortu w styczniu 1940.
Pochowany na Cmentarzu Zasłużonych Wielkopolan w Poznaniu.

</doc>
<doc id="852591" url="https://pl.wikipedia.org/wiki?curid=852591" title="IDS">
IDS



</doc>
<doc id="852592" url="https://pl.wikipedia.org/wiki?curid=852592" title="Walcowanie poprzeczno-klinowe">
Walcowanie poprzeczno-klinowe

Walcowanie poprzeczno-klinowe – odmiana technologii walcowania poprzecznego. Narzędzia są wykonane w kształcie klina, który wcinając się w walcowany materiał nadaje mu odpowiedni kształt. Tą technologią wykonywane są przedkuwki przeznaczone do dalszych procesów plastycznego kształtowania oraz wyroby osiowo-symetryczne takie jak: wały wielostopniowe, wkręty szynowe, itp. Ośrodkiem naukowym, który specjalizuje się w tej technologii oraz ją rozwija jest Politechnika Lubelska.

</doc>
<doc id="852593" url="https://pl.wikipedia.org/wiki?curid=852593" title="IPS">
IPS

Akronim "IPS" może oznaczać:

</doc>
<doc id="852604" url="https://pl.wikipedia.org/wiki?curid=852604" title="Rev-DNS">
Rev-DNS



</doc>
<doc id="852605" url="https://pl.wikipedia.org/wiki?curid=852605" title="Bridgeport Sound Tigers">
Bridgeport Sound Tigers

Bridgeport Sound Tigers – drużyna hokejowa grająca w American Hockey League w dywizji wschodniej, konferencji wschodniej. Drużyna ma swoją siedzibę w Bridgeport w Stanach Zjednoczonych. Drużyna podlegała zespołom Tampa Bay Lightning, Toronto Maple Leafs, Chicago Blackhawks i New York Islanders (2006–2007). Miała filię Pensacola Ice Pilots (ECHL). 

</doc>
<doc id="852608" url="https://pl.wikipedia.org/wiki?curid=852608" title="Ronald Munro-Ferguson">
Ronald Munro-Ferguson

Ronald Craufurd Munro-Ferguson, 1. wicehrabia Novar KT, GCMG (ur. 6 marca 1860 w Fife, zm. 30 marca 1934 tamże) – brytyjski polityk, członek Partii Liberalnej, a następnie Partii Konserwatywnej, w latach 1914-1920 gubernator generalny Australii, a w latach 1922-1924 minister ds. Szkocji.
Życiorys.
Początki kariery politycznej.
Pochodził z zamożnej szkockiej rodziny, jego ojciec był członkiem Izby Gmin. Ukończył Królewską Akademię Wojskową w Sandhurst i do 1884 r. służył w armii. Następnie został wybrany do parlamentu jako reprezentant okręgu Ross and Cromarty. W 1885 r. przegrał wybory parlamentarne i do Izby Gmin wrócił po wyborach 1886 r. Tym razem reprezentował okręg wyborczy Leith Burghs. Wkrótce został osobistym sekretarzem późniejszego premiera, lorda Roseberyego. Podobnie jak on, Munro-Ferguson sytuował się na prawym skrzydle swojej partii i, już po przejściu do opozycji, popierał imperialistyczną politykę rządów konserwatywnych, łącznie z udziałem w drugiej wojnie burskiej.
Gubernator generalny Australii.
W kolejnych latach nie wrócił jednak do głównego nurtu życia politycznego w Londynie, za to odegrał ważną rolę na scenie politycznej Australii, której gubernatorem generalnym został w 1914 r. Jego kadencja przypadła na okres ciągłych kryzysów politycznych, w znacznej mierze spowodowanych podziałami w społeczeństwie wokół kwestii udziału Australii w I wojnie światowej, a dokładniej sprawy wysyłania na jej fronty żołnierzy z poboru. Sam gubernator zawsze opowiadał się za jak największym wysiłkiem wojennym Australii. Starał się także umocnić znaczenie swojego urzędu, choć jego pozycja jako pośrednika między Londynem a Melbourne osłabła, gdy na czele rządu brytyjskiego stanął David Lloyd George, a premierem Australii został Billy Hughes. Polityków tych łączyło walijskie pochodzenie i często rozmawiali ze sobą nie tylko z pominięciem gubernatora generalnego, ale wręcz w niezrozumiałym dla niego języku walijskim. Podał się do dymisji w maju 1919 r., ale ostatecznie zgodził się kierować jeszcze przygotowaniami do australijskiej podróży księcia Walii i w końcu opuścił urząd w październiku 1920 r.
Późniejsze życie.
Po powrocie do Wielkiej Brytanii otrzymał dziedziczny tytuł szlachecki 1. wicehrabiego Novar (choć był jego ostatnim posiadaczem, bo nie miał potomka), a w 1922 r. został ministrem ds. Szkocji w rządach Andrew Bonar Lawa i Stanleya Baldwina. W 1926 r. otrzymał Order Ostu. Był również kawalerem Krzyża Wielkiego Orderu św. Michała i św. Jerzego. Zmarł w 1934 r. w swej rodzinnej posiadłości w hrabstwie Fife w Szkocji.

</doc>
<doc id="852609" url="https://pl.wikipedia.org/wiki?curid=852609" title="Johanniskirchen">
Johanniskirchen

Johanniskirchen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 10 km na północ od Pfarrkirchen, nad rzeką Sulzbach.
Dzielnice.
W skład gminy wchodzą następujące dzielnice: Dummeldorf, Emmersdorf, Johanniskirchen i Mitterhausen.
Oświata.
W gminie znajduje się przedszkole (75 miejsc i 63 dzieci) oraz 2 szkoły podstawowe (21 nauczycieli, 292 uczniów).

</doc>
<doc id="852612" url="https://pl.wikipedia.org/wiki?curid=852612" title="Klonidyna">
Klonidyna

Klonidyna () – organiczny związek chemiczny, agonista receptorów α2-adrenergicznych sprzężonych z białkiem regulacyjnym Gi. W mniejszym stopniu pobudza również receptory α1-adrenergiczne. Pobudzając receptory w paśmie samotnym, powoduje zmniejszenie aktywności neuronów współczulnych docierających do serca i naczyń krwionośnych oraz pobudzenie nerwu błędnego. W efekcie rozszerzają się naczynia tętnicze, akcja serca zwalnia i zmniejsza się jego pojemność minutowa.
W związku ze słabym pobudzeniem receptorów α2 w naczyniach i postsynaptycznych α1 początkowo występuje wzrost ciśnienia i skurcze naczyń w opuszkach palców.
Zagrożenia.
Przy długotrwałym leczeniu receptory ulegają kompensacyjnym zmianom, co przy nagłym odstawieniu powoduje duży wzrost ciśnienia krwi.

</doc>
<doc id="852613" url="https://pl.wikipedia.org/wiki?curid=852613" title="Hershey (Pensylwania)">
Hershey (Pensylwania)

Hershey – jednostka osadnicza w gminie Derry w stanie Pensylwania hrabstwie Dauphin w Stanach Zjednoczonych. Gmina znajduje się 14 mil (23 km) na wschód od Harrisburga i jest częścią obszaru statystycznego Harrisburg-Carlisle. Znana jest również jako siedziba firmy The Hershey Company, założonej przez magnata cukierków Miltona S. Hersheya. W mieście swoją siedzibę ma zespół AHL, Hershey Bears. 

</doc>
<doc id="852615" url="https://pl.wikipedia.org/wiki?curid=852615" title="Julbach (Niemcy)">
Julbach (Niemcy)

Julbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 20 km na północny wschód od Pfarrkirchen, przy linii kolejowej Mühldorf am Inn – Straßwalchen.
Dzielnice.
W skład gminy wchodzą następujące dzielnice: Julbach, Oberjulbach, Buch, Untertürken, Bruckmühl, Hart, Holzen, Kollberg, Leimgrub, Maierl, Mehlmäusl, Mooswinkl, Oberschwemm, Reith, Rußbrenn, Seibertsloh i Unterschwemm.

</doc>
<doc id="852617" url="https://pl.wikipedia.org/wiki?curid=852617" title="Carlo Verdiani">
Carlo Verdiani

Carlo Verdiani (1905 - 1975) - włoski slawista, tłumacz literatury polskiej, autor podręcznika "La lingua polacca" (1956). 
Od 1928 zamieszkiwał w Warszawie, w okresie II Rzeczypospolitej był wykładowcą języka włoskiego w Instytucie Włoskim. W czasie II wojny światowej przebywał w Sofii, udzielając pomocy polskim uchodźcom. 
Od 1960 profesor uniwersytetu we Florencji. Autor przekładów utworów polskich romantyków oraz współczesnych prozaików, twórca antologii polskiej poezji współczesnej "Poeti polacchi contamporanei". W 1962 otrzymał nagrodę polskiego Pen Clubu.

</doc>
<doc id="852621" url="https://pl.wikipedia.org/wiki?curid=852621" title="Wolha Antropawa">
Wolha Antropawa

Wolha Antropawa (, , "Olga Antropowa"; ur. 1983 w Połocku) – białoruska modelka.
W 2004 roku zwyciężyła edycję krajowego konkursu piękności Miss Białorusi, reprezentując wówczas obwód witebski. Według organizatorów konkursu, liczyła wtedy 180 centymetrów wzrostu i miała wymiary: 90-62-90.
W 2005 roku zwyciężyła w konkursie Top Model International.

</doc>
<doc id="852624" url="https://pl.wikipedia.org/wiki?curid=852624" title="Kucie">
Kucie

Kucie – proces technologiczny, rodzaj obróbki plastycznej, polegający na odkształcaniu metali na gorąco lub na zimno za pomocą uderzeń lub nacisku narzędzi. Narzędzia – czyli matryce lub bijaki umieszczane są na częściach ruchomych narzędzi. Proces ten również może być realizowany w specjalnych przyrządach kuźniczych.
W procesie tym nadaje się kutemu materiałowi odpowiedni kształt, strukturę i własności mechaniczne. Materiałem wsadowym jest przedkuwka, natomiast produktem jest odkuwka.
Przypisy.
"Metale.pl - Informator Przemysłu Metali - Wiedza i zagadnienia - Obróbka metali"

</doc>
<doc id="852625" url="https://pl.wikipedia.org/wiki?curid=852625" title="Kirchdorf am Inn">
Kirchdorf am Inn

Kirchdorf am Inn, Kirchdorf a.Inn – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 21 km na południe od Pfarrkirchen, nad rzeką Inn, przy drodze B12 i linii kolejowej Mühldorf am Inn – Straßwalchen.

</doc>
<doc id="852626" url="https://pl.wikipedia.org/wiki?curid=852626" title="Ricchi e poveri">
Ricchi e poveri



</doc>
<doc id="852633" url="https://pl.wikipedia.org/wiki?curid=852633" title="Mitterskirchen">
Mitterskirchen

Mitterskirchen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 18 km na północny wschód od Pfarrkirchen, przy drodze B588.
Dzielnice.
W skład gminy wchodzą trzy dzielnice: Hirschhorn, Mitterskirchen i Hammersbach.
Oświata.
W gminie znajduje się przedszkole (75 miejsc i 86 dzieci) oraz szkoła podstawowa (18 nauczycieli, 314 uczniów).

</doc>
<doc id="852637" url="https://pl.wikipedia.org/wiki?curid=852637" title="Wincenty Wierzejewski">
Wincenty Wierzejewski

Wincenty Wierzejewski, ps. „Józef”, „Jerzy Warecki”, „Skaut”, „Orsza”, „Poznański” (ur. 29 listopada 1889 w Poznaniu, zm. 8 września 1972 w Leeds) – kapitan piechoty Wojska Polskiego, działacz niepodległościowy, kawaler Orderu Virtuti Militari, harcerz.
Życiorys.
Urodził się w rodzinie bednarza Franciszka i Michaliny z Majewskich. W latach młodości był członkiem Towarzystwa Samokształceniowego Młodzieży „Iskra”. Później przeniósł się do Krakowa, gdzie ukończył szkołę średnią i w 1907 rozpoczął edukację na Akademii Sztuk Pięknych. Studiował tam malarstwo i sztuki zdobnicze. W 1910 zmuszony był jednak powrócić do Poznania i odbyć służbę wojskową w Armii Cesarstwa Niemieckiego.
W 1912 został jednym z założycieli pierwszego w Wielkopolsce zastępu skautowego „Poznań”. Wkrótce potem, w miarę przybywania młodych ludzi, zastęp stał się drużyną, a potem hufcem „Piast”, którego komendantem został właśnie Wierzejewski. W tym czasie skauci wielkopolscy prowadzili już tajne przygotowania do wybuchu ewentualnego powstania przeciwko Niemcom (np. bojówka Sęp). W tym celu nawiązali kontakt ze Związkiem Walki Czynnej (ZWC).
W 1914 r. został zmobilizowany do armii niemieckiej i wysłany na front. Po odniesieniu ran w trakcie walk został odesłany do Poznania. Zdezerterował wówczas z armii i już nie powrócił na front zachodni.
Był jednym z organizatorów Polskiej Organizacji Wojskowej w Zaborze Pruskim. Po wybuchu walk, dowodził kompanią skautów, która zdołała oswobodzić z rąk niemieckich Bastion III Grolman w Poznaniu. Jego ówcześni podwładni w późniejszym czasie dali początek 1 pułkowi strzelców wielkopolskich (późniejszemu 55 Poznańskiemu pułkowi piechoty). Wierzejewski brał także udział w walkach na wschodzie: w 1919 – walki o Lwów, a później w wojnie polsko-bolszewickiej (był jednym z żołnierzy armii generała Daniela Konarzewskiego).
W grudniu 1924 został przydzielony z Dowództwa Okręgu Korpusu Nr VII w Poznaniu do macierzystego 55 pp. W 1925 ukończył Centralną Szkołę Gimnastyki i Sportu, po czym objął dowództwo kompanii w Batalionie Podchorążych Rezerwy Piechoty Nr 7 w Śremie. Następnie przeniesiony został do 57 pułku piechoty wielkopolskiej w Poznaniu, a później pełnił służbę w Samodzielnym Referacie Bezpieczeństwa DOK VII w Poznaniu. W 1932 r. został zastępcą komendanta Wojskowej Składnicy Tranzytowej na Westerplatte. Z dniem 30 listopada 1935 został przeniesiony w stan spoczynku. 
Będąc oficjalnie w stanie spoczynku został przedstawicielem w przedsiębiorstwie Katowickich Firm Budowy Dróg „Smołobit” w Poznaniu. Kierowane przez Wierzejewskiego przedsiębiorstwo zatrudniało osoby działające w dywersji pozafrontowej w Wielkopolsce; ich zadaniem było kreowanie struktur przyszłej Tajnej Organizacji Konspiracyjnej, tworzonej przez Oddział II Sztabu Generalnego Wojska Polskiego na wypadek zajęcia terytorium Polski przez agresora. W sierpniu 1939, bezpośrednio przed wybuchem II wojny światowej, przydzielony został do Sztabu Głównego WP.
W sierpniu 1939 został zmobilizowany i przydzielony do Sztabu Głównego, z którym opuścił kraj. Po kampanii wrześniowej kontynuował służbę wojskową w Polskich Siłach Zbrojnych na Zachodzie (między innymi w 1 Brygadzie Strzelców w Szkocji), gdzie był oficerem oświatowym w latach 1940–45. Po wojnie pozostał w Anglii. Osiadł w Leeds i założył tam zakład rzeźbiarski, który specjalizował się w sztuce sakralnej. Władze RP na uchodźstwie awansowały go na pułkownika. Zmarł w Leeds 8 września 1972.
Poza pracą zawodową malował obrazy olejne i akwarele ("Syreny na Westerplatte" – 1934; "Dęby rogalińskie" – 1935 i in.), brał udział w poznańskich i ogólnokrajowych wystawach malarskich.
Z małżeństwa z Ireną Janowską miał córki Danutę i Stefanię, a jego drugie małżeństwo z Mary Powell było bezdzietne.
Skwer przy skrzyżowaniu ulic Grunwaldzkiej i Szylinga w Poznaniu nosi nazwę Wincentego i Jana Wierzejewskich.
Szymon Dąbrowski napisał monografię Wincentego Wierzejewskiego – „Wincenty Wierzejewski: działaj, twórz i nie bój się życia” ().
19 grudnia 2019 został pochowany na Cmentarzu Zasłużonych Wielkopolan w Poznaniu.

</doc>
<doc id="852639" url="https://pl.wikipedia.org/wiki?curid=852639" title="Postmünster">
Postmünster

Postmünster – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży na zachód od Pfarrkirchen, nad rzeką Rott, przy drodze B388 i linii kolejowej Mühldorf am Inn – Pocking – Pasawa.
Dzielnice.
W skład gminy wchodzą następujące dzielnice: Postmünster, Gangerbauer, Schalldorf, Neuhofen
Polityka.
Wójtem od 2002 jest Ludwig Eder, jego poprzednikiem była Bärbel Wochinger.
Oświata.
W gminie znajduje się przedszkole (75 miejsc i 86 dzieci) oraz szkoła podstawowa (9 nauczycieli, 150 uczniów).

</doc>
<doc id="852642" url="https://pl.wikipedia.org/wiki?curid=852642" title="Anthony Perkins">
Anthony Perkins

Anthony Perkins, także Tony Perkins (ur. 4 kwietnia 1932 w Nowym Jorku, zm. 12 września 1992 w Hollywood) – amerykański aktor filmowy i teatralny, a także reżyser i piosenkarz.
Życiorys.
Wczesne lata.
Perkins był synem aktora scenicznego i ekranowego Osgooda Perkinsa (1892–1937) i Janet Esselstyn (z domu Rane). Jego pradziadek Andrew Varick Stout Anthony (1835–1906) ze strony ojca zajmował się profesjonalnym grawerowaniem w drewnie. Miał on pięć lat, gdy zmarł jego ojciec. Perkins był potomkiem pasażera statku Mayflower, Johna Howlanda (ok. 1591–1672/3). Uczęszczał on do The Brooks School, The Browne &amp; Nichols School, Columbia University oraz Rollins College, zanim przeprowadził się do Bostonu w 1942 roku.
Kariera.
W kinie debiutował jeszcze jako student w roli Freda Whitmarsha w komediodramacie George’a Cukora "Aktorka" (1953) u boku Spencera Tracy i Jean Simmons. Już za rolę Josha Birdwella w swym drugim filmie, w dramacie historycznym Williama Wylera "Przyjacielska perswazja" (1956) z udziałem Gary’ego Coopera i Dorothy McGuire, zdobył Złoty Glob w kategorii „nowa gwiazda roku: aktor” oraz nominację do Oscara. Najbardziej znaną kreację stworzył w "Psychozie" Alfreda Hitchcocka (1960), gdzie zagrał chorego psychicznie mordercę Normana Batesa. Dwa lata później zagrał Josepha K. w "Procesie" Orsona Wellesa. Inne znaczące pozycje filmowe w jego dorobku to "Gwiazda szeryfa" (1957), "Ostatni brzeg" (1959), "Paragraf 22" (1970), "Morderstwo w Orient Ekspresie" (1974). Grał również w kontynuacjach "Psychozy" (m.in. "Psychoza II"), a także występował na scenach Broadwayu.
Życie prywatne.
9 sierpnia 1973 Perkins ożenił się z fotografką Berinthią „Berry” Berenson. Wychowali dwóch synów: aktora Osgooda „Oza” Roberta Perkinsa (ur. 2 lutego 1974) i muzyka Elvisa Perkinsa (ur. 9 lutego 1976).
Perkins był biseksualistą. Uchodził za bardzo nieśmiałą osobę, szczególnie w relacji z kobietami. Zgodnie z nielegalną biografią napisaną przez Charlesa Winecoffa, przed poślubieniem Berenson – Perkins miał romans z aktorem Tabem Hunterem (1956–58), tancerzem Rudolfem Nurejewem, kompozytorem/literatem Stephenem Sondheimem (1972), aktorem Nickiem Adamsem, tancerzem/choreografem Groverem Dale (1967–73) i fotografem Christopherem Makosem (1983). Perkins miał swoje pierwsze intymne heteroseksualne doświadczenie w wieku 39 lat z aktorką Victorią Principal (1971–72), podczas gdy pracował nad westernem "Sędzia z Teksasu" (1972).
Perkins zmarł w 1992 roku w wieku 60 lat z powodu powikłań związanych z AIDS.

</doc>
<doc id="852644" url="https://pl.wikipedia.org/wiki?curid=852644" title="Skarga umierającego">
Skarga umierającego

Skarga umierającego, znana także jako Żale umierającego, (inc. "Ach, Mój smętku, ma żałości") – średniowieczna pieśń eschatologiczna zapisana w formie abecedariusza, powstała po roku 1424 (przypuszcza się, że ok. 1470). Autor nieznany. 
Opis.
Wiersz jest pierwszym świadectwem istnienia widowisk obrzędowych w języku polskim. Przypuszcza się, iż autor mógł inspirować się pieśnią "O rozdeleni duše s tělem". Zachowały się dwie wersje utworu: płocka i wrocławska, do której załączona została pieśń ludowa rozpoczynająca się słowami "Dusza z ciała wyleciała". Obydwie wersje utworu zostały wydane po raz pierwszy przez Nehringa w roku 1886.
Wersja płocka znajdowała się w łacińskim zbiorze kazań (sygn. 91, k. 277 r–v), znajdującym się dawniej w Bibliotece Seminaryjnej w Płocku, zaginionym w czasie II wojny światowej. Zapisu utworu dokonał prawdopodobnie około 1463 roku Dawid z Mirzyńca, bratanek Mikołaja z Mirzyńca, do którego należał kodeks.

</doc>
<doc id="852645" url="https://pl.wikipedia.org/wiki?curid=852645" title="Częstotliwość pośrednia">
Częstotliwość pośrednia

Częstotliwość pośrednia (p.cz., ang. Intermediate frequency, IF) – w odbiornikach superheterodynowych to częstotliwość uzyskana ze zmieszania (zdudnienia) sygnału wysokiej częstotliwości (w.cz.) z anteny odbiornika z częstotliwością drgań generatora – heterodyny.
Najczęściej wykorzystywana jest różnica częstotliwości heterodyny i częstotliwości sygnału z anteny ("f"p.cz. = |"f"w.cz. – "f"het.|), rzadziej suma częstotliwości ("f"p.cz. = "f"w.cz. + "f"het.). Częstotliwość sygnału odbieranego przez antenę jest zmienna, zależna od stacji nadawczej. Żeby więc uzyskać stałą częstotliwość pośrednią dla różnych stacji (kanałów) częstotliwość drgań heterodyny musi być również zmienna. Często stosuje się sprzężone układy strojenia (kondensatory, elementy indukcyjne lub diody pojemnościowe) przestrajające jednocześnie częstotliwość heterodyny i częstotliwość obwodów w.cz. W przypadku wąskiego przedziału odbieranego pasma częstotliwości, przestrajana może być tylko częstotliwość heterodyny, natomiast obwody w.cz. pozostają nastrojone na środkową częstotliwość w.cz.
Niektóre odbiorniki radiowe, posiadające podwójną lub potrójną przemianę częstotliwości, mogą mieć w jednej z przemian stałą częstotliwość generatora pomocniczego, co wymusza zmienną częstotliwość pośrednią. Taka sytuacja jest równoważna stosowaniu tzw. konwertera częstotliwości, który umożliwia np. odbiór częstotliwości UKF przy pomocy odbiornika fal krótkich – wówczas w.cz. odbiornika staje się pierwszą p.cz. układu konwerter-odbiornik.
Częstotliwość pośrednią w odbiornikach stosuje się z trzech powodów:

</doc>
<doc id="852646" url="https://pl.wikipedia.org/wiki?curid=852646" title="Ptuj">
Ptuj

Ptuj (niem. "Pettau", węg. "Potoly", łac. "Poetovium", "Poetovio") – miasto w północno-wschodniej Słowenii położone nad Drawą, siedziba gminy miejskiej Ptuj. 
W 2018 roku liczyło 17 793 mieszkańców.
W mieście rozwinął się przemysł metalowy, drzewny, włókienniczy oraz spożywczy.
Historia.
Swe powstanie w I wieku n.e. Ptuj zawdzięcza legionom rzymskim stacjonującym w warownym obozie ("castrum") nad Drawą, przy którym rozwinęła się cywilna osada ("vicus") na drugim brzegu rzeki. Dla wojsk rzymskich był to ważny punkt dla kontrolowania zachodniej Panonii, zwłaszcza po zagrożeniu ze strony plemion germańskich (Kwadowie, Markomanowie). Dzięki usytuowaniu przy szlaku handlowym osada szybko awansowała do roli ośrodka wojskowo-administracyjnego i handlowego na tym obszarze. Cesarz Trajan podniósł ją do rangi kolonii pod nazwą Colonia Ulpia Traiana Poetovio, która szczyt świetności osiągnęła za panowania Septymiusza Sewera. Dalszy rozwój miasta zniweczony został najazdem Hunów w 450 r., po których w kolejnych stuleciach nastąpiło zajęcie przez Awarów i Słowian.
Wczesnośredniowieczne Poetovium znalazło się ostatecznie w granicach państwa Franków; w późniejszych wiekach (977-1555) przeszło na własność biskupów Salzburga, dbających o ponowny jego rozkwit, co w 1376 poskutkowało nadaniem praw miejskich. Konkurujące z pobliskim Mariborem miasto zaczęło podupadać w XV wieku wskutek zagrożenia ze strony osmańskich Turków, co łączyło się również z ciągłą obecnością wojsk węgierskich. Przyczyniały się do tego także pożary i epidemie. W XIX stuleciu zostało ostatecznie zmarginalizowane w następstwie uruchomienia linii kolejowej Maribor – Wiedeń.
Zabytki.
Pamiątki po rzymskim Poetovio:

</doc>
<doc id="852647" url="https://pl.wikipedia.org/wiki?curid=852647" title="Roßbach (Bawaria)">
Roßbach (Bawaria)

Roßbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 27 km na południowy zachód od Pfarrkirchen.
Dzielnice.
W skład gminy wchodzą następujące dzielnice: Münchsdorf, Roßbach, Schmiedorf, Thanndorf, Untergrafendorf.
Oświata.
W gminie znajduje się przedszkole (50 miejsc i 63 dzieci) oraz szkoła podstawowa (8 nauczycieli, 138 uczniów).

</doc>
<doc id="852648" url="https://pl.wikipedia.org/wiki?curid=852648" title="Przełęcz pod Borową">
Przełęcz pod Borową

Przełęcz pod Borową ("niem. Vogelhecke)" (660 m n.p.m., wg niektórych map wysokość to 675 lub 685 m n.p.m.) – przełęcz w Sudetach Środkowych, w południowo-wschodniej części Gór Wałbrzyskich.
Przełęcz położona jest na obszarze Parku Krajobrazowego Sudetów Wałbrzyskich na południe od dzielnicy Wałbrzycha Podgórze. Jest to wąskie obniżenie głęboko wcinające się między masywy Borowej (853 m n.p.m.) i Suchej (776 m n.p.m.), o stromych zboczach i dość łagodnych podejściach. Cały obszar przełęczy porośnięty jest lasem mieszanym regla dolnego.
Turystyka.
Przez przełęcz prowadzą szlaki turystyczne:
Na przełęczy stoi kamień informacyjny, ustawiony przez PTTK.

</doc>
<doc id="852659" url="https://pl.wikipedia.org/wiki?curid=852659" title="David Healy (piłkarz)">
David Healy (piłkarz)

David Jonathan Healy (ur. 5 sierpnia 1979 w Killyleagh) – północnoirlandzki piłkarz grający na pozycji napastnika oraz trener.
Kariera klubowa.
Healy wychowywał się w wiosce o nazwie Killyleagh. Początkowo grał w tamtejszym lokalnym klubie, a następnie w akademii piłkarskiej o nazwie Down Academy High School w Downpatrick. Pod koniec lat 90. wyjechał do Anglii, do szkółki Manchesteru United. W Manchesterze nie zdołał wywalczyć jednak miejsca w składzie. W sezonie 1999/2000 był wypożyczony do Port Vale F.C., gdzie zagrał w 16 meczach i strzelił 3 gole w rozgrywkach Division One. Po sezonie wrócił do Manchesteru i tylko raz pojawił się na boiskach Premiership, a miało to miejsce 17 grudnia 2000 w przegranym 0:1 domowym meczu z Liverpoolem oraz wystąpił w 2 meczach Pucharu Anglii.
Jeszcze w tym samym sezonie Healy został wypożyczony do Preston North End, a latem 2001 sprzedany do tego klubu. W sezonie 2000/2001 rozegrał 22 mecze i strzelił 9 goli, a w 2001/2002 44 mecze i 10 goli. Sezon 2002/2003 także rozpoczął grającym w Division One, Preston, a zimą 2003 został wypożyczony do Norwich City. W drużynie Nigela Worthingtona rozegrał 13 meczów i strzelił 2 gole ze Stoke City oraz Sheffield Wednesday. Po sezonie Healy wrócił do Preston, w którym zdobył 15 goli w sezonie i zajął z nim 15. miejsce. Grał tam jeszcze 2 miesiące, a następnie zmienił klub.
29 października 2004 David podpisał kontrakt z Leeds United i szybko stał się ulubieńcem fanów. W swoim pierwszym sezonie gry na Elland Road wystąpił w 28 meczach i zdobył 7 goli, ale w kolejnym sezonie stał się najskuteczniejszym graczem sezonu w drużynie „Pawi”. Zdobył 12 ligowych goli i zajął z Leeds 12. miejsce w lidze. W sezonie 2006/2007 rywalizował o miejsce w składzie z Robbiem Blakiem oraz Norwegiem Tore Andre Flo, a czasami na skutek rotacji w składzie stosowanych przez menedżera Dennisa Wise'a z Ianem Moore'em oraz Richardem Cresswellem.
W lipcu 2007 roku został sprzedany za 1,5 miliona funtów do Fulham, gdzie w pierwszym spotkaniu sezonu 2007/2008 zdobył bramkę już w 1. minucie gry (12 sierpnia przeciwko Arsenalowi).
21 sierpnia 2008 przeszedł do angielskiego Sunderlandu. W nowym klubie zadebiutował 28 sierpnia w meczu Pucharu Carling z Nottingham Forest, w 93. minucie tego spotkania strzelił bramkę.
W lutym 2010 roku został wypożyczony do Ipswich Town.
Kariera reprezentacyjna.
W reprezentacji Irlandii Północnej Healy zadebiutował 23 lutego 2000 roku w wygranym 3:1 meczu z Luksemburgiem i w debiucie uzyskał 2 gole.
7 września 2005 Healy zdobył jedynego gola dla swojej reprezentacji, która pokonała 1:0 Anglię na Windsor Park w Belfaście. Była to pierwsza wygrana Północnej Irlandii nad Anglią od 1927 roku.
6 września 2006 Healy na Windsor Park uzyskał hat-tricka, a Irlandia Północna pokonała Hiszpanię 3:2 (pierwszy raz od 24 lat). Stał się pierwszym piłkarzem od czasu Colina Clarke’a, który ustrzelił hat-tricka dla kadry narodowej oraz pierwszym od czasu George’a Besta, który zrobił to na Windsor Park. 11 października tego samego roku zdobył jedyną bramkę w meczu, a Irlandia Północna wygrała z Łotwą. W 2007 roku znów uzyskał hat-tricka, a miało to miejsce w wygranym 4:1 wyjazdowym meczu z Liechtensteinem. 28 marca w kolejnym meczu eliminacyjnym Irlandia Północna wygrała 2:1 ze Szwecją, a Healy zdobył obie bramki.
Healy jest obecnie najlepszym w historii strzelcem reprezentacji Irlandii Północnej. Ma na koncie 36 goli (stan na 31 lipca 2014), podczas gdy drugi w tej klasyfikacji Colin Clark – 13.
17 listopada 2007 w wygranym 2:1 meczu z Danią, strzelając 13 gola pobił rekord Davora Šukera w liczbie strzelonych bramek w eliminacjach ME.

</doc>
<doc id="852663" url="https://pl.wikipedia.org/wiki?curid=852663" title="Pośrednia częstotliwość">
Pośrednia częstotliwość



</doc>
<doc id="852672" url="https://pl.wikipedia.org/wiki?curid=852672" title="Pałac Czapskich w Warszawie">
Pałac Czapskich w Warszawie

Pałac Czapskich, także pałac Krasińskich lub pałac Raczyńskich – pałac znajdujący się przy ul. Krakowskie Przedmieście 5 w Warszawie. 
Jest siedzibą Akademii Sztuk Pięknych.
Historia.
W XVII wieku na miejscu obecnego pałacu mieścił się drewniany dwór Radziwiłłów. W latach ok. 1680–1705 dla prymasa Michała Radziejowskiego wzniesiono murowany pałac, najprawdopodobniej według projektu Tylmana z Gameren. W 1712 teren został własnością hetmana wielkiego koronnego Adama Sieniawskiego. Zajął się on przebudową pałacu i oficyn (nastąpiła w latach 1713–1721). Stworzył oficyny frontowe, dziedziniec gospodarczy i reprezentacyjny, założył ogród. Po jego śmierci w 1726, posiadłość odziedziczyła jego córka Zofia (będąca żoną Augusta Czartoryskiego). W 1732 małżeństwo Czartoryskich sprzedało pałac bankierowi Piotrowi Riaucour. 
W 1733 budynek kupiła rodzina Czapskich. Rozpoczęli kolejną przebudowę wnętrza pałacu jak i jego otoczenia. W latach 1752–1756 nadano mu późnobarokowy wystrój. Bramę główną udekorowano kamiennymi orłami. Tomasz Czapski zmarł w 1784. Budynek odziedziczyła jego córka Konstancja, żona marszałka Sejmu Stanisława Małachowskiego. Od tego czasu w pałacu odbywały się narady, projekty Konstytucji i ustaw, wystawne obiady. W 1790 architekt Jan Chrystian Kamsetzer wybudował dwie oficyny w stylu klasycystycznym; przebudował także bramę.
Od 1809, po śmierci Stanisława Małachowskiego, pałac stał się własnością rodziny Krasińskich. Stał się jednym z ośrodków życia kulturalnego Warszawy. Odbywały się w nim spotkania literackie pisarzy i poetów organizowane przez Wincentego Krasińskiego, ojca Zygmunta Krasińskiego. Rodzina ta zgromadziła w pałacu zbiory biblioteczne – Bibliotekę Ordynacji Krasińskich. 
W latach 1909–1945 właścicielem pałacu był hrabia Edward Bernard Raczyński. W okresie 1905 i 1910–1911 w pałacu mieścił się m.in. konsulat Stanów Zjednoczonych, po I wojnie światowej Francuska Misja Wojskowa (1924).
Korpus główny pałacu został spalony podczas obrony Warszawy we wrześniu 1939. Całkowitemu zniszczeniu uległy wtedy wnętrza pałacowe. Budynki od ulicy zostały wypalone w 1944. Po wojnie zniszczenia budynku oszacowano na ok. 70%.
Pałac odbudowano w latach 1948–1959 według projektu Stanisława Brukalskiego. Starano się przywrócić wygląd, jaki miał w XVIII w. 
Obecnie, od lat powojennych, pałac i sąsiadujące mu budynki zajmuje Akademia Sztuk Pięknych. W 1962 Ministerstwo Gospodarki Komunalnej odebrało Raczyńskiemu prawo własności i zezwoliło na użytkowanie pałacu przez ASP. Budynki mieszczą katedrę historii i teorii sztuki, rektorat, bibliotekę oraz wydziały malarstwa i grafiki. 
W 1950 w rogu pałacowego dziedzińca, od strony ul. Traugutta, ustawiono pomnik Bartolomeo Colleoniego, będącego kopią monumentu w Wenecji.
Na drugim piętrze lewej oficyny pałacu w latach 1960–2014 mieścił się Salonik Chopinów, oddział Muzeum Fryderyka Chopina. Był to odtworzony fragment mieszkania, do którego w czerwcu 1827 wprowadziła się rodzina Chopinów. Fryderyk Chopin mieszkał tutaj do 2 listopada 1830, co upamiętnia odsłonięta 100 lat później tablica na fasadzie. Na ścianie od strony ul. Traugutta znajduje się tablica upamiętniająca Zygmunta Krasińskiego.
W 1965 pałac wpisano do rejestru zabytków.
W procesie reprywatyzacji w 2018 miasto odmówiło zwrotu nieruchomości, gdyż była ona wykorzystywana na cele publiczne.

</doc>
<doc id="852673" url="https://pl.wikipedia.org/wiki?curid=852673" title="Maciej Zaremba">
Maciej Zaremba

Maciej Zaremba Bielawski (ur. 12 marca 1951 w Poznaniu) – polsko-szwedzki dziennikarz i pisarz.
Życiorys.
Syn Oskara Bielawskiego i Elżbiety z d. Immerdauer. Urodzony w Poznaniu. W 1969, na skutek antysemickiej kampanii komunistycznych władz PRL, razem z matką i dwoma młodszymi braćmi wyemigrował do Szwecji. Początkowo pracował jako pracownik budowlany, operator dźwigu, salowy w szpitalu. Studiował historię filmu, a w 1988 ukończył historię idei na Uniwersytecie Sztokholmskim. Jako dziennikarz rozpoczął pracę w 1981, gdy pod pseudonimem Maciej Zaremba pisał reportaże na temat „Solidarności” i sytuacji politycznej w ówczesnej Polsce, które publikowały m.in. szwedzkie dzienniki „Dagens Nyheter” i „Expressen”.
Wspólnie z żoną, którą jest szwedzka pisarka Agneta Pleijel, w latach 80. przełożył na szwedzki m.in. "Raport z oblężonego miasta" Zbigniewa Herberta ("Rapport från en belägrad stad och andra dikter", Bonniers, Stockholm 1985).
W 2013 był członkiem, a w latach 2014–2016 przewodniczącym jury Nagrody im. Ryszarda Kapuścińskiego za reportaż literacki.
Dorobek dziennikarski.
Od 1990 pracuje dla dziennika „Dagens Nyheter”, pisze na tematy związane z kulturą i polityką. W latach 1994–1995 był redaktorem działu społecznego i kulturalnego czasopisma „Moderna Tider”, stworzonego przez Görana Rosenberga.
W 1997 w serii reportaży nagłośnił sprawę przymusowej sterylizacji w Szwecji osób „niepożądanych”. Szerszą perspektywę tej sprawy ukazał w wydanej w 1999 w Szwecji książce "De rena och de andra: om tvångssteriliseringar, rashygien och arvsynd", która ukazała się w Polsce w 2011 pod tytułem "Higieniści: z dziejów eugeniki". Ponieważ rozbudował treść rozdziałem o stosunku polskiej psychiatrii do eugeniki, opisując m.in. działalność swojego ojca, postanowił wydać ją jako Maciej Zaremba Bielawski.
Od połowy lat 80. na łamach „Dagens Nyheter” regularnie publikuje serie reportaży, w których opisuje problemy i patologie szwedzkiego państwa opiekuńczego. Ewolucję szwedzkiej religijności i Kościoła Szwedzkiego przedstawił w serii „Kyrkan och frihet” (1999). Problemy szwedzkiej opieki zdrowotnej opisywał w reportażach "Du gamla du sjuka" (2004) oraz "Den olönsamma patienten" (2013). Kwestii nieprawidłowości szwedzkiego wymiaru sprawiedliwości dotyczyły serie „Rättvisan och dårarna” (2006) oraz „Rättvisans demoner” (2015), a paradoksów szwedzkiego rynku pracy i mobbingu serie reportaży "Den polske rörmokaren" (2005) oraz "Mobbarna och rättvisan" (2010). Inne zagadnienia opisywane przez Zarembę to dyskryminacja na uczelniach wyższych ("Först kränkt vinner", 2008), problemy związane z integracją imigrantów w Szwecji ("I väntan på Sverige", 2009), sytuacja w szwedzkim szkolnictwie podstawowym ("Hem till skolan", 2011) i patologie w przemyśle leśniczym ("Skogen vi ärvde", 2012).
Maciej Zaremba ma w swoim dorobku również serie reportaży dotyczących innych krajów, m.in. włoskiej partii Liga Północna ("Lega Nord", 1993), francuskiego Frontu Narodowego ("Front National", 1998), problemów globalizacji ("Sade ni globalisering", 2001) i Kosowa ("Koloni Kosovo", 2007).
W 2018 wydał książkę "Huset med de två tornen", poświęconą dziejom rodzin swojego ojca i matki, a przetłumaczoną na polski przez Mariusza Kalinowskiego jako "Dom z dwiema wieżami".
Nagrody.
W 2005 i 2008 otrzymał Nagrodę Akademii Szwedzkiej. W 2006 otrzymał szwedzką Wielką Nagrodę Dziennikarską (Stora Journalistpriset). Jest również laureatem Nagrody im. Daga Hammarskjölda (2006) oraz Nagrody Kellgrena (2013).
W 2009 Wydział Prawa Uniwersytetu w Lund uhonorował go tytułem doktora honoris causa. W 2012 za „za wybitne zasługi we wspieraniu przemian demokratycznych w Polsce, za upowszechnianie wiedzy o Polsce” otrzymał Krzyż Oficerski Orderu Zasług Rzeczypospolitej Polskiej.
W 2019 roku otrzymał Nagrodę im. Ryszarda Kapuścińskiego za reportaż literacki za "Dom z dwiema wieżami".

</doc>
<doc id="852674" url="https://pl.wikipedia.org/wiki?curid=852674" title="Hell-Born">
Hell-Born

Hell-Born – polska grupa wykonująca muzykę z pogranicza black i death metalu. Zespół powstał w 1996 roku w Sopocie z inicjatywy instrumentalisty Adama Muraszko występującego pod pseudonimem Baal Ravenlock, tuż po jego odejściu z grupy Behemoth.
Historia.
Zespół Hell-Born powstał 1996 roku w Sopocie z inicjatywy instrumentalisty Adama Muraszko występującego pod pseudonimem Baal Ravenlock, tuż po jego odejściu z grupy Behemoth. Muraszko zaprosił do współpracy znanego z występów w grupie Damnation gitarzystę Leszka Dziegielewskiego. 
Tego samego roku nakładem wytwórni muzycznej Pagan Records ukazał się minialbum pt. "Hell-Born" na którym Muraszko zagrał na perkusji oraz zaśpiewał, partie gitar natomiast wykonał Dziegielewski. W 2001 roku ukazał się pierwszy album zespołu zatytułowany "Hellblast" wydany ponownie nakładem Pagan Records. Wydawnictwo zostało zrealizowane w białostockim Studio Hertz z udziałem nowego członka zespołu basistą o pseudonimie Jeff. 
W 2002 roku nakładem wytwórni Conquer Records ukazał się drugi album grupy "The Call of Megiddo". Partie perkusji na albumie zarejestrował Sebastian "Basti" Łuszczek, Muraszko natomiast objął stanowisko basisty. Wkrótce potem Łuszczek odszedł z zespołu, a zastąpił go Krzysztof "Mały" Jankowski. W odnowionym składzie zespół nagrał wydany w 2003 roku album "Legacy of the Nephilim". 
W 2006 roku z nowym perkusistą o pseudonimie Necrolucas zespół zarejestrował czwarty album "Cursed Infernal Steel" wydany nakładem Conquer Records. W Stanach Zjednoczonych płytę wydała firma Ibex Moon Records. Album był promowany podczas trasy koncertowej Torment Tour wraz z grupami Hermh, Blindead oraz MasseMord. Grupa dała także koncert w ramach imprezy Night of Armageddon w Białymstoku. Gościnnie na perkusji podczas występu zagrał Zbigniew "Inferno" Promiński członek formacji Behemoth. Wkrótce potem Necrolucas opuścił zespół. Zastąpił go Paweł "Paul" Jaroszewicz z którym w składzie grupa nagrała album "Darkness" wydany w 2008 roku nakładem Witching Hour Productions.

</doc>
<doc id="852687" url="https://pl.wikipedia.org/wiki?curid=852687" title="Sucha (góra)">
Sucha (góra)

Sucha (niem. "Dürreberg", "Dürre-Berg", 776 m n.p.m.) – szczyt w Sudetach Środkowych, w Górach Wałbrzyskich.
Szczyt położony jest na południowy wschód od dzielnicy Wałbrzycha Podgórze, na obszarze Parku Krajobrazowego Sudetów Wałbrzyskich, w południowo-wschodniej części Gór Wałbrzyskich, w masywie Rybnickiego Grzbietu.
Jest to wzniesienie zbudowane ze skał wylewnych, w kształcie stożka o stromych zboczach z wyraźnie zaznaczonym wierzchołkiem. Poniżej szczytu po południowo-zachodniej stronie położona jest Przełęcz pod Borową.
Wzniesienie w całości porośnięte lasem świerkowym regla dolnego.
Nazwę "Sucha" wprowadzono urzędowo w 1949 roku, zastępując poprzednią niemiecką nazwę "Dürre-Berg".
Szlaki turystyczne.
Po południowo-zachodniej stronie poniżej szczytu przez Przełęcz Pod Borową prowadzi szlak turystyczny – żółty z Wałbrzycha do Jedliny-Zdroju.

</doc>
<doc id="852693" url="https://pl.wikipedia.org/wiki?curid=852693" title="Budków (powiat piotrkowski)">
Budków (powiat piotrkowski)

Budków – wieś w Polsce położona w województwie łódzkim, w powiecie piotrkowskim, w gminie Wola Krzysztoporska.
W 1887 we wsi urodził się Aleksander Bogusławski – polski działacz społeczno-polityczny, nauczyciel, publicysta, współzałożyciel PSL „Wyzwolenie”, propagator samorządności i spółdzielczości rolniczej.
W północnej części wsi od 2010 r. stoi dom ludowy. Na zachód od którego znajduje się zrujnowana remiza strażacka. Dawna siedziba istniejącej do 1989 r. Ochotniczej Straży Pożarnej w Budkowie.
W latach 1975–1998 miejscowość administracyjnie należała do województwa piotrkowskiego.
Mieszkańcy wyznania rzymskokatolickiego przynależą do parafii św. Wojciecha w Krzepczowie w archidiecezji łódzkiej.

</doc>
<doc id="852696" url="https://pl.wikipedia.org/wiki?curid=852696" title="Metody z Olimpu">
Metody z Olimpu

Metody z Olimpu, cs. Swiaszczennomuczenik Mefodij, jepiskop Patarskij (zm. 311) - biskup Patary w Licji, męczennik, święty Kościoła katolickiego i prawosławnego, ojciec Kościoła.
Życiorys.
Był pisarzem i nauczycielem chrześcijań­skim w rzymskiej prowincji Licji, a potem najprawdopodobniej biskupem, który po­niósł śmierć męczeńską podczas prześladowań za cesarza Dioklecjana, przez ścięcie mieczem. Hieronim ze Strydonu pisze w swoim dziele "O znamienitych mężach", że "„Metody był biskupem Olimpu w Licji, a zatem Tyru”".
Dzieła.
Metody w swoich pracach zwalczał naukę Orygenesa, szczególnie o preegzystencji duszy, zmartwychwstaniu ciał. Większość dzieł przetrwała do naszych czasów jedynie we fragmentach.
Był autorem m.in. dialogu "Uczta, czyli o dziewictwie". Traktat, napisany na wzór Uczty Platona, znany też jest pod nazwą "Uczty dziesięciu dziewic", (wyd. PG, 18, 27-220).
Metody opisuje w nim rozwój świadomości moralnej ludzkości, poczynając od związków kazirodczych, poprzez poligamię do małżeństw monogamicznych. Dziewictwo, jako stan najdoskonalszy, jest zwieńczeniem tego rozwoju. Podkreśla jednocześnie godność małżeństwa, pytając: "Czy istniałyby dziewice, gdyby nie było małżonków?"
Kult.
Wspomnienie liturgiczne w Kościele katolickim obchodzone jest 20 czerwca. 
Cerkiew prawosławna wspomina świętego biskupa i męczennika 20 czerwca/3 lipca, tj. 3 lipca według kalendarza gregoriańskiego.
W dniach 19-22 lutego 2015 r. w gmachu Uniwersytetu Fryderyka Schillera w Jenie odbyło się pierwsze międzynarodowe sympozjum poświęcone Metodemu
z Olimpu.

</doc>
<doc id="852712" url="https://pl.wikipedia.org/wiki?curid=852712" title="Eryk II Wróg Księży">
Eryk II Wróg Księży

Eryk II Magnusson (), przyd. Wróg Księży () (ur. 1268, zm. 13 lipca 1299) – król Norwegii w latach 1280–1299 z dynastii Yngling.
Życiorys.
Był synem króla Norwegii Magnusa VI Prawodawcy i Ingeborgi księżniczki duńskiej, córki króla Danii Eryka IV Plovpenninga, brat króla Norwegii Haakona V Długonogiego.
W chwili śmierci ojca (9 maja 1280) Eryk II był małoletni i po koronacji faktyczną władzę sprawowała grupa możnych zebranych w Radzie Królestwa, którzy znacznie poszerzyli przywileje Kościoła w Norwegii. Eryk II po objęciu samodzielnych rządów poważnie ograniczył nowe kościelne przywileje. Brat króla Haakon (przyszły król Haakon V Długonogi) z ramienia króla władał południową częścią kraju.
Za panowania Eryka II Islandia, która do tej pory jako prowincja królestwa Norwegii cieszyła się sporą autonomią, utraciła swą samodzielność.
Król razem ze swym bratem Haakonem prowadził walki z Danią i Hanzą. Zmarł w Bergen pomiędzy 13 a 15 lipca 1299 roku
Małżeństwa i potomstwo.
Jego pierwszą żoną była Małgorzata, księżniczka szkocka (poślubiona 31 sierpnia 1281, zmarła 9 kwietnia 1283), córka króla Szkocji – Aleksandra III i Małgorzaty Plantagenet. Eryk II miał z nią córkę Małgorzatę zwaną „Panną Norweską” (zm. 1290), która w 1286 w wieku 3 lat jako dziedziczka swego dziadka Aleksandra III została przez szkockich baronów uznana królową Szkocji.
Drugą żoną Eryka II była Izabela Bruce, również księżniczka szkocka (zm. 1358), córka Roberta Bruce’a, lorda Annandale (zm. 1304) i siostra Roberta I Bruce’a, pierwszego króla Szkocji z dynastii Bruce. Eryk II miał z nią swoją drugą córkę Ingeborgę (zm. po 1353), która poślubiła księcia szwedzkiego Waldemara (zm. 1318), syna króla Szwecji Magnusa I.

</doc>
<doc id="852716" url="https://pl.wikipedia.org/wiki?curid=852716" title="Halberstadt">
Halberstadt

Halberstadt – miasto powiatowe w Niemczech, w kraju związkowym Saksonia-Anhalt, siedziba powiatu Harz, do 30 czerwca 2006 stolica powiatu Halberstadt.
Leży w środku północnego pogórza Harzu, nad rzeką Holtemme, dopływem rzeki Bode na skraju wzgórz Huy.
Historia.
Położenie na skrzyżowaniu ważnych traktów handlowych prowadzących z Goslaru i Brunszwiku do Halle (Saale) i Magdeburga sprzyjało już w czasach karolińskich powstaniu osady, którą w 804 roku Karol Wielki odwiedził w celach misyjnych.
Już w 827 stała się siedzibą biskupstwa, najbardziej wówczas wysuniętego na wschód, w obrębie cesarstwa karolińskiego. Badania archeologiczne potwierdziły istnienie obwarowanej miejscowości z kościołem, już ok. 800 r., w obrębie dzisiejszego wzgórza katedralnego, na podstawie odnalezionych tam licznych grotów włóczni i ozdobnych naszyjników. Zachowały się pozostałości budowli oraz kamienny pulpit prawdopodobnie wykorzystywany podczas wieców oraz odprawiania nabożeństw. W 859 roku wzniesiono pierwszy kościół katedralny. Od 892 biskup Halberstadt posiadał wszystkie prawa świeckie zaś od 1052 władał obszarem sięgającym na zachodzie niemal po Brunszwik, a na wschodzie ujścia Soławy do Łaby.
Tereny dawnych Sasów były nękane konfliktami – wpierw powstanie saskie – bunt miejscowych notabli przeciwko królom z dynastii Salickiej, następnie walka między Sztaufami a Welfami. Henryk Lew zniszczył drugą istniejącą tutaj katedrę ottońską i miasto. Już w 1000 roku istniało podgrodzie zajmujące teren obecnego Rynku Rybnego ("Fischmarkt"). Następnie powstawały podgrodzia na południu aż do dzisiejszych ulic "Straße der Opfer des Faschismus" i "Walter-Rathenau-Straße", zaś w XII wieku Dolne Miasto, na północ od katedry aż po rzekę Holtemme. W 1236 roku rozpoczęto budowę obecnej katedry (zakończoną dopiero w 1491). Od 1397 miasto należało do Hanzy.
W dobie reformacji w 1591 mianowany został pierwszy luterański biskup Halberstadt. O wyborze biskupa decydowała odtąd założona przez Heinricha Juliusa kapituła złożona zarówno z duchownych katolickich, jak i protestanckich. Od zajęcia przez wojska Wallensteina katedrę przejęło ponownie duchowieństwo katolickie. Po zakończeniu wojny trzydziestoletniej Halberstadt został wcielony w skład księstwa Brandenburgia-Prusy
W latach 1681–1682 miasto ogarnęła epidemia dżumy. W 1807 zajęte zostało przez Napoleona i stało się główną siedzibą departamentu Soława ("Departement der Saale"), w obrębie Królestwa Westfalskiego. Od 1843 do Halberestadt można dojechać koleją. W 1903 w mieście jeździły tramwaje elektryczne.
II wojna światowa przyniosła miastu zniszczenia 87% zabudowy. Całkowicie niemal zniszczona została zabytkowa zabudowa o konstrukcji szachulcowej.
Po wojnie został wcielony w skład NRD. W 1998 odbudowano zabytkowy ratusz.
1 stycznia 2010 przyłączono do miasta następujące gminy: Aspenstedt, Athenstedt, Langenstein, Sargstedt oraz Schachdorf Ströbeck.

</doc>
<doc id="852717" url="https://pl.wikipedia.org/wiki?curid=852717" title="Zamkowa Góra (Góry Wałbrzyskie)">
Zamkowa Góra (Góry Wałbrzyskie)

Zamkowa Góra (niem. "Schlossberg", "Schloss-Berg", 618 m n.p.m.) – szczyt w Sudetach Środkowych, w Górach Wałbrzyskich na terenie Wałbrzycha, w dzielnicy Glinik.
Szczyt położony jest w południowo-wschodniej części Gór Wałbrzyskich, w masywie Rybnickiego Grzbietu, na południe od dzielnicy Wałbrzycha Podgórze. Poniżej szczytu po północno-zachodniej stronie płynie Pełcznica.
Jest to wzniesienie zbudowane ze skał wylewnych – permskich melafirów, w kształcie stożka o stromych zboczach z wyraźnie zaznaczoną płaską powierzchnią szczytową.
Na szczycie znajdują się ruiny średniowiecznego zamku obronnego Nowy Dwór.
Wzniesienie w całości jest porośnięte lasem bukowym regla dolnego.
Szczyt położony jest na obszarze Parku Krajobrazowego Sudetów Wałbrzyskich.
Turystyka.
Przez szczyt prowadzi szlak turystyczny:

</doc>
<doc id="852724" url="https://pl.wikipedia.org/wiki?curid=852724" title="Traktat londyński (1930)">
Traktat londyński (1930)

Traktat londyński (londyński traktat morski) – porozumienie międzynarodowe regulujące zbrojenia morskie i limitujące budowę okrętów, zawarte 22 kwietnia 1930 roku pomiędzy Wielką Brytanią, USA, Japonią, Francją i Włochami. Oficjalnie nosił tytuł: "Traktat międzynarodowy w sprawie ograniczenia i redukcji uzbrojenia morskiego" ().
Traktat londyński stanowił rozszerzenie traktatu waszyngtońskiego z 1922, zawartego między tymi samymi państwami i był ponowną próbą zawarcia traktatu rozbrojeniowego po nieudanej genewskiej konferencji morskiej z 1927. Konferencja londyńska rozpoczęła się 21 stycznia 1930.
Postanowienia co do okrętów liniowych.
Przede wszystkim, sygnatariusze traktatu londyńskiego zgodzili się przedłużyć do końca 1936 roku przyjęty w traktacie waszyngtońskim zakaz budowy nowych okrętów liniowych (tzw. „wakacje morskie” – zgodnie z traktatem waszyngtońskim, mogli oni rozpocząć budowę nowych okrętów w miejsce starych od 1931 roku). Francji i Włochom zezwolono jednakże na budowę dwóch nowych okrętów liniowych, mających zastąpić stare, na co zezwalał im w latach 1927 i 1929 traktat waszyngtoński, a czego wówczas nie podjęły. Do nowych okrętów liniowych zastosowanie miał limit wyporności 35 000 ts, przewidziany traktatem waszyngtońskim (Brytyjczycy próbowali przeforsować ograniczenie na przyszłość wielkości okrętów liniowych do 25 000 t i kalibru dział do 305 mm, lecz propozycja ta nie zyskała akceptacji). Wielka Brytania, USA i Japonia zobowiązały się wycofać lub przebudować na okręty szkolne kilka z posiadanych okrętów liniowych (art. 2).
Limity wielkości flot.
Jedynie Wielka Brytania, USA i Japonia podpisały część III traktatu, w której przyjęły limity sumy wyporności standardowej niektórych klas okrętów, jakie ich floty miały docelowo uzyskać na 31 grudnia 1936 (dodatkowo do ograniczeń wyporności okrętów liniowych i lotniskowców z traktatu waszyngtońskiego). Traktat posługiwał się określeniem „tony”, przejętym z traktatu waszyngtońskiego, równej 1016 kg („długiej” tony angielskiej, określanej jako tona standardowa – ts):
Po raz pierwszy wyróżniono dwie kategorie krążowników: A, o uzbrojeniu w działa kalibru powyżej 155 mm oraz B, o kalibrze dział do 155 mm. Jakkolwiek traktat nie posługiwał się terminologią „krążownik ciężki” lub „lekki” i obowiązywał w tej części jedynie między USA, Wielką Brytanią i Japonią, lecz podział ten stał się następnie powszechnie przyjmowanym rozgraniczeniem między krążownikami ciężkimi (z działami kalibru ponad 155 mm) a lekkimi. Na potrzeby traktatu zdefiniowano krążowniki jako okręty o wyporności standardowej przekraczającej 1850 ts (1880 t) lub kalibrze dział większym od 130 mm, inne, niż okręty liniowe i lotniskowce, więc powyższe limity ogólnej wyporności w kategorii B obejmowały nie tylko klasę krążowników lekkich, ale też inne okręty spełniające te kryteria (np. duże stawiacze min). Ograniczono przy tym liczbę krążowników typu A (ciężkich) do 18 dla USA, 15 dla Wielkiej Brytanii i 12 dla Japonii. Zastosowanie w dalszym ciągu miała górna granica wyporności pojedynczych okrętów z traktatu waszyngtońskiego, to jest 10 000 ts (10 160 t) oraz górna granica kalibru dział krążowników kategorii A – 203 mm.
Jako niszczyciele określono na potrzeby traktatu okręty o wyporności standardowej do 1850 ts i kalibrze dział do 130 mm, więc także ta kategoria obejmowała też okręty niektórych innych klas. Przy tym, ogół niszczycieli miał mieć wyporność nie przekraczającą 1500 ts (1524 t), a większe okręty (określane też jako lidery flotylli) mogły stanowić najwyżej 16% przyznanego limitu wyporności. Dopuszczono przesunięcia do 10% tonażu między klasą krążowników typu B oraz niszczycieli (art. 17).
Spod limitów wyporności wyłączono (art. 8):
Traktat przewidywał poza tym liczne konkretne wyjątki od ogólnych zasad dla poszczególnych państw lub okrętów. Określał też wiek, w jakim można wymieniać okręty na nowe i szczegółowo regulował zasady pozbawiania cech bojowych okrętów wycofanych lub przebudowanych na szkolne.
Włochy domagały się równej floty z francuską, podczas gdy Francja nie zgadzała się na proponowane ograniczenia w zakresie niszczycieli i okrętów podwodnych, argumentując, że oprócz Morza Śródziemnego potrzebuje dodatkowo sił na Atlantyku. W efekcie, oba kraje nie przyjęły ograniczeń ilościowych swoich flot.
Pozostałe postanowienia ogólne.
W dziedzinie lotniskowców, zabroniono przebudowy istniejących okrętów liniowych na lotniskowce. Ograniczono do 155 mm kaliber uzbrojenia artyleryjskiego nowo budowanych małych lotniskowców, o wyporności poniżej 10 000 ts (art. 4 i 5). Sam termin "lotniskowiec" doprecyzowano jako dowolny okręt nawodny zaprojektowany wyłącznie w celu przenoszenia samolotów i tak skonstruowany, aby samoloty mogły z niego startować i na nim lądować (art. 3).
W stosunku do wszystkich sygnatariuszy, wielkość posiadanych okrętów podwodnych ograniczono do 2000 ts wyporności standardowej (2032 t). Kaliber dział nowo budowanych okrętów podwodnych ograniczono do 130 mm. Zezwolono jednak na posiadanie do trzech okrętów podwodnych o wyporności do 2800 ts i uzbrojeniu w działa kalibru do 155 mm (uczyniono także wyjątek dla przewyższającego te parametry francuskiego „Surcouf”). Zabroniono także budowy okrętów przewyższających te parametry na eksport (art. 7). Brytyjczycy usiłowali przeforsować ogólny zakaz posiadania okrętów podwodnych, lecz nie zostało to przyjęte
Poza tym, w artykule 22 sygnatariusze zadeklarowali jako normę prawa międzynarodowego zasady użycia okrętów podwodnych, polegające na zakazie topienia lub uszkadzania statków cywilnych bez uprzedniego umieszczenia w bezpiecznym miejscu pasażerów, załogi i dokumentów statku, przy czym szalup nie uważano za bezpieczne miejsce, chyba że stan morza i odległość od lądu lub innych statków zapewniały im bezpieczeństwo. Zasad tych nie stosowało się przy uporczywej odmowie zatrzymania się przez prawidłowo wezwany statek (ang. "persistent refusal to stop on being duly summoned") lub czynnym oporze przeciw przeszukaniu statku. Regulacja ta wprowadzona została pod naciskiem Wielkiej Brytanii, która wobec niepowodzenia swoich wysiłków zmierzających do wprowadzenia całkowitego zakazu budowy i używania okrętów podwodnych, starała się tą drogą całkowicie pozbawić okręty tej klasy militarnej użyteczności. Sygnatariusze wezwali też inne państwa do przyjęcia tej zasady.
Traktat wygasał 31 grudnia 1936, z wyjątkiem art. 22 dotyczącego powyższej normy prawa międzynarodowego, która z mocy artykułu 23 miała obowiązywać bezterminowo, oraz postanowień dotyczących lotniskowców, które miały pozostać w mocy do końca obowiązywania traktatu waszyngtońskiego (1936). 6 listopada 1936 Stany Zjednoczone i Wielka Brytania (łącznie z dominiami i Indiami) podpisały w Londynie protokół, do którego przeniesiono w dosłownym brzmieniu postanowienia artykułu 22. W protokole przewidziano możność przystąpienia do niego innych państw. Niemcy przystąpiły do protokołu w 1936 roku, a Związek Radziecki w 1937 roku.
Efekty.
W wykonaniu traktatu, USA wycofały ze służby jako okręty bojowe pancerniki USS „Florida”, „Utah” i „Wyoming” (przebudowany na szkolny), Wielka Brytania: HMS „Benbow”, „Iron Duke” (przebudowany na szkolny), „Marlborough”, „Emperor of India” i krążownik liniowy „Tiger”, a Japonia krążownik liniowy „Hiei” (przebudowany na szkolny). „Hiei” jako jedyny został później przywrócony do pełnowartościowego pancernika i wziął czynny udział w II wojnie światowej.
Pod rządami traktatu Francja zbudowała najpierw dwa nowoczesne pancerniki umiarkowanej wielkości "Dunkerque" (wyporność 26 500 t, uzbrojenie w działa 330 mm). Włochy następnie rozpoczęły w 1934 budowę wykorzystujących całość limitu wyporności 35 000 ts (a w rzeczywistości nawet go przekraczających) pancerników typu "Littorio", uzbrojonych w działa 381 mm, po czym Francja ogłosiła 2 stycznia 1935 wycofanie się z ograniczeń traktatowych i podjęła budowę również „pełnowymiarowych” pancerników typu "Richelieu" (działa 380 mm).
Z uwagi na ograniczenie ilości krążowników ciężkich dostępnych dla USA, Wielkiej Brytanii i Japonii, państwa te rozpoczęły w latach 30., po kilkuletniej przerwie, budowę licznych nowych krążowników lekkich. Były to w większości jednostki silniej uzbrojone i większe od dotychczasowych krążowników lekkich, zbliżające się wielkością do maksymalnego limitu 10 000 t i posiadające 12–15 dział kalibru 152–155 mm. Wśród nich, japońskie okręty typu "Mogami" były w rzeczywistości projektowane z zamiarem przezbrojenia na krążowniki ciężkie, do czego ostatecznie doszło i po modernizacji znacznie przekraczały one limit wyporności. Budowę krążowników lekkich o umiarkowanych parametrach kontynuowano też we Włoszech i Francji (państwa te już uprzednio zaczęły budować nowoczesne jednostki tej klasy).
W dziedzinie niszczycieli, jedynie Wielka Brytania restrykcyjnie przestrzegała limitu wyporności 1500/1850 t (typy A-I). W USA i Japonii początkowo budowano pod rządami traktatu jednostki mieszczące się w limicie traktatowym ("Farragut", "Mahan", lidery typu "Porter", japoński typ "Hatsuharu"), lecz w nowo budowanych pod koniec jego obowiązywania faktycznie przekraczano limity (amerykańskie typy "Gridley", "Bagley", "Somers", "Benham", japońskie "Shiratsuyu" i "Asashio")
Wyłączenie spod limitów wyporności mniejszych okrętów o wyporności do 600 ts spowodowało renesans popularności klasy torpedowców nie przekraczających tej wyporności i budowę nowych jednostek tej klasy w Japonii, Włoszech i Francji (m.in. japońskie torpedowce typu "Chidori", włoskie "Spica", francuskie "Melpomene"), aczkolwiek dwa ostatnie państwa ostatecznie nie związały się limitami wyporności flot.
Kolejnym etapem regulacji zbrojeń morskich była druga morska konferencja genewska w 1932 roku (bez rezultatów w dziedzinie zbrojeń morskich), a następnie drugi traktat londyński z 1936, który jednak nie spełnił już istotnej funkcji rozbrojeniowej. W grudniu 1934 Japonia bowiem ogłosiła zamiar wycofania się z ograniczeń traktatu londyńskiego i waszyngtońskiego, po czym w styczniu 1936 odrzuciła nowo proponowane ograniczenia, a jej delegacja wycofała się z drugiej konferencji londyńskiej. W styczniu 1935 również Francja ogłosiła odrzucenie ograniczeń, z obawy przed Niemcami. Stroną powyższych układów nigdy nie były Niemcy – wprawdzie wiązane były postanowieniami traktatu wersalskiego, lecz naginały je, a 18 czerwca 1935 w drodze dwustronnej brytyjsko-niemieckiej umowy morskiej uzyskały zgodę Wielkiej Brytanii na osiągnięcie przez niemiecką flotę wielkości 35% brytyjskiej (420 000 t). Traktat z 1935 został zerwany przez Hitlera 28 kwietnia 1939 (razem z polsko-niemiecką Deklaracją o niestosowaniu przemocy z 1934) w odpowiedzi na ówczesne polsko-brytyjskie rokowania sojusznicze.

</doc>
<doc id="852727" url="https://pl.wikipedia.org/wiki?curid=852727" title="Traktat londyński 1930">
Traktat londyński 1930



</doc>
<doc id="852729" url="https://pl.wikipedia.org/wiki?curid=852729" title="Jowisz i Io">
Jowisz i Io



</doc>
<doc id="852730" url="https://pl.wikipedia.org/wiki?curid=852730" title="Gardło Sobie Podrzynam Dibbler">
Gardło Sobie Podrzynam Dibbler



</doc>
<doc id="852733" url="https://pl.wikipedia.org/wiki?curid=852733" title="G.S.P. Dibbler">
G.S.P. Dibbler



</doc>
<doc id="852738" url="https://pl.wikipedia.org/wiki?curid=852738" title="Dibbler">
Dibbler



</doc>
<doc id="852741" url="https://pl.wikipedia.org/wiki?curid=852741" title="Ksawerynówek">
Ksawerynówek

Ksawerynówek – dawna wieś w Polsce położona w województwie lubelskim, w powiecie łukowskim, w gminie Wola Mysłowska.
W latach 1975–1998 miejscowość administracyjnie należała do województwa siedleckiego. Formalnie zniesiona w 2009 poprzez włączenie do wsi Ksawerynów.

</doc>
<doc id="852742" url="https://pl.wikipedia.org/wiki?curid=852742" title="Ju-88">
Ju-88



</doc>
<doc id="852743" url="https://pl.wikipedia.org/wiki?curid=852743" title="Weliki Nowgorod">
Weliki Nowgorod



</doc>
<doc id="852748" url="https://pl.wikipedia.org/wiki?curid=852748" title="MOL Fehérvár FC">
MOL Fehérvár FC

MOL Fehérvár Football Club – węgierski klub piłkarski z siedzibą w mieście Székesfehérvár. Obecnie klub uczestniczy w rozgrywkach Nemzeti Bajnokság I.
Historia.
Chronologia nazw.
Klub założony został w 1941 pod nazwą "Vadásztölténygyári SK". W rozgrywkach ligi węgierskiej osiągnął swój największy sukces w 2011 i 2015 roku zdobywając tytuł mistrza kraju. W 1985 Videoton zagrał w finale Pucharu UEFA, gdzie uległ w dwumeczu Realowi Madryt (0:3, 1:0).
W 2004 klub stracił sponsora – Videoton, więc zmienił nazwę na FC `Fehérvár, co jest zdrobnieniem nazwy miasta, w którym się znajduje. W 2009 klub powrócił do dawnej nazwy, która obowiązywała aż do 2018 roku. Wtedy to z dniem 1 lipca klub zmienił nazwę na MOL Vidi FC. Miało to związek ze zwiększeniem wsparcia od głównego sponsora firmy z branży petrochemicznej - MOL. W maju 2019 klub po raz 18 zmienił nazwę, tym razem wrócił do nazwy FC Fehérvár.
Obecny skład.
"Stan na 15 października 2020"&lt;ref name="Teams / MOL Fehérvár FC "&gt;&lt;/ref&gt;

</doc>
<doc id="852749" url="https://pl.wikipedia.org/wiki?curid=852749" title="Wędzidełko prącia">
Wędzidełko prącia



</doc>
<doc id="852750" url="https://pl.wikipedia.org/wiki?curid=852750" title="Videoton Szekesfehervar">
Videoton Szekesfehervar



</doc>
<doc id="852751" url="https://pl.wikipedia.org/wiki?curid=852751" title="Polska (zespół muzyczny)">
Polska (zespół muzyczny)

Polska – zespół rockowo-punkowy, grający głównie muzykę Oi!. 
W swojej twórczości inspirował się apolityczną odmianą ruchu skinheads. Powstał na gruzach Ramzes &amp; The Hooligans w 1989 roku z inicjatywy basisty Bogdana Szewczyka.
Dyskografia.
Cześć utworów z tej kasety to covery Ramzes &amp; The Hooligans.

</doc>
<doc id="852752" url="https://pl.wikipedia.org/wiki?curid=852752" title="Metaliczny wodór">
Metaliczny wodór

Wodór metaliczny – stan wodoru pod skrajnie wysokim ciśnieniem, w którym pierwiastek ten wykazuje dobre przewodnictwo elektryczne i inne właściwości metali. Według niektórych obliczeń mógłby być nadprzewodnikiem wysokotemperaturowym.
Przypuszcza się, że metaliczny wodór występuje we wnętrzu Jowisza.
Wodór jako jedyny pierwiastek z pierwszej grupy układu okresowego nie jest metalem w stanie ciekłym i stałym pod ciśnieniem normalnym. W 1935 roku Eugene Wigner i Hillard Bell Huntington jako pierwsi zaproponowali warunki, w których wodór mógłby przejść w stan metaliczny. W 1996 roku amerykańscy fizycy William Nellis, Arthur Mitchell i Samuel Weir z Lawrence Livermore National Laboratory poinformowali o przypadkowym uzyskaniu wodoru w stanie metalicznym za pomocą działa gazowego. W październiku 2016 roku Ranga Dias i Isaac Silvera ogłosili, że udało im się uzyskać metaliczny wodór pod ciśnieniem 495 GPa (ok. 5 atm) i w temperaturze 5,5 K w komorze diamentowej. Doświadczenie nie zostało przez autorów powtórzone, ani też niezależnie potwierdzone, przez co część środowiska naukowego podaje w wątpliwość wnioski autorów.

</doc>
<doc id="852754" url="https://pl.wikipedia.org/wiki?curid=852754" title="Prosownica">
Prosownica

Prosownica ("Milium" ) – rodzaj roślin z rodziny wiechlinowatych. Należy tu 6 gatunków. Zasięg rodzaju obejmuje całą Europę, rozległe obszary Azji (z wyjątkiem strefy tropikalnej), północną Afrykę (od Maroka po Libię) oraz wschodnią część Ameryki Północnej. Niemal w całym zasięgu rośnie jeden szeroko rozprzestrzeniony gatunek – prosownica rozpierzchła ("Milium effusum"), wszystkie pozostałe występują w rejonie Kaukazu i spośród nich jeszcze tylko "Milium vernale" ma szerszy zasięg obejmujący obszar śródziemnomorski i południowo-zachodnią Azję. Do flory Polski należy prosownica rozpierzchła.
Systematyka.
Rodzaj z rodziny wiechlinowatych ("Poaceae"). W obrębie rodziny należy do podrodziny wiechlinowych ("Pooideae"), plemienia "Poeae" i podplemienia "Miliinae". Tradycyjnie rodzaj klasyfikowany był do plemienia "Stipeae" i dopiero badania molekularne spowodowały jego przeklasyfikowanie do "Poeae".

</doc>
<doc id="852757" url="https://pl.wikipedia.org/wiki?curid=852757" title="Wodór dwuatomowy">
Wodór dwuatomowy



</doc>
<doc id="852758" url="https://pl.wikipedia.org/wiki?curid=852758" title="Wodór metaliczny">
Wodór metaliczny



</doc>
<doc id="852760" url="https://pl.wikipedia.org/wiki?curid=852760" title="Katharsis (album Niemena)">
Katharsis (album Niemena)

Katharsis – solowa płyta Czesława Niemena wydana w 1976 roku. Ma charakter albumu koncepcyjnego, traktującego o pułapkach rozwoju cywilizacji i ekspansji ludzkości w przestrzeń kosmiczną.
Niemen zarejestrował ten album w całości samodzielnie, bez pomocy innych muzyków. Do nagrań użył m.in. syntezatorów Minimoog i Synthi EMS oraz melotronu. Wykorzystał również klawinet, gitarę, instrumenty perkusyjne, flety.
„Z listu do M.” i „Epitafium” są fragmentami wokalno-instrumentalnymi. Autorem tekstów-wierszy jest również Czesław Niemen.
Utwory „Planeta Ziemia”, „Fatum” i „Katharsis” były ilustracją muzyczną sztuki Juliusza Słowackiego "Mindowe" w reżyserii Bernarda Forda Hanaoki. 

</doc>
<doc id="852761" url="https://pl.wikipedia.org/wiki?curid=852761" title="Prosownica rozpierzchła">
Prosownica rozpierzchła

Prosownica rozpierzchła ("Milium effusum" L.) – gatunek rośliny wieloletniej należący do rodziny wiechlinowatych. Występuje w całej niemal Europie (brak jej tylko nad Morzem Śródziemnym), w Ameryce Północnej i w Azji od Himalajów po Syberię. W Polsce jest pospolity na całym niżu i w górach.
Biologia.
Bylina, hemikryptofit. Kwitnie od maja do czerwca, jest wiatropylna. Siedlisko: lasy liściaste, szczególnie buczyny, łęgi, grądy. W górach występuje aż do piętro kosówki. Na roślinie żerują gąsienice motyla górówka boruta. W klasyfikacji zbiorowisk roślinnych gatunek charakterystyczny dla rzędu (O.) "Fagetalia."

</doc>
<doc id="852762" url="https://pl.wikipedia.org/wiki?curid=852762" title="Milium effusum">
Milium effusum



</doc>
<doc id="852768" url="https://pl.wikipedia.org/wiki?curid=852768" title="Actaea spicata">
Actaea spicata



</doc>
<doc id="852773" url="https://pl.wikipedia.org/wiki?curid=852773" title="Czerniec (roślina)">
Czerniec (roślina)

Czerniec ("Actaea" L.) – rodzaj roślin należący do rodziny jaskrowatych. W tradycyjnym ujęciu obejmował 4 gatunki, w tym jeden występujący w Ameryce Północnej, dwa w Eurazji i jeden obejmujący zasięgiem Eurazję i Amerykę Północną. Według nowszych ujęć taksonomicznych do rodzaju "Actaea" włączone zostały również wszystkie gatunki zaliczane w innych opracowaniach do rodzaju pluskwica ("Cimicifuga") i "Souliea". Czerniec biały i czerwony są uprawiane w założeniach parkowo-leśnych i ogrodach skalnych.
Systematyka.
"Actinospora " Turcz., "Pityrosperma " Siebold &amp; Zucc., "Cimicifuga" Wernisch.
Rodzaj z podrodziny "Ranunculoideae" Arnott, rodziny jaskrowatych ("Ranunculaceae") z rzędu jaskrowców ("Ranunculales"), należących do kladu dwuliściennych właściwych (eudicots). W obrębie podrodziny należy do plemienia "Actaeeae"
Gromada okrytonasienne, podgromada "Magnoliophytina", klasa "Ranunculopsida", podklasa jaskrowe, nadrząd "Ranunculanae", rząd jaskrowce, podrząd "Ranunculineae", rodzina jaskrowate, plemię "Actaeae" Spach., rodzaj czerniec ("Actaea" L.).

</doc>
<doc id="852774" url="https://pl.wikipedia.org/wiki?curid=852774" title="Actaea">
Actaea



</doc>
<doc id="852775" url="https://pl.wikipedia.org/wiki?curid=852775" title="Ranunculus lanuginosus">
Ranunculus lanuginosus



</doc>
<doc id="852776" url="https://pl.wikipedia.org/wiki?curid=852776" title="Theodore Roethke">
Theodore Roethke

Theodore Huebner Roethke (ur. 25 maja 1908 w Saginaw, zm. 1 sierpnia 1963 w Bainbridge Island) - amerykański poeta.
Opublikował kilka tomów poezji, w tym książki "The Lost Son" (1948) i "Praise to the End!" (1951). W 1954 otrzymał nagrodę Pulitzera w dziedzinie poezji za książkę "The Waking" ("Budzenie się").
Roethke skłaniał się w stronę tradycyjnych form wiersza. W jego dorobku można odnaleźć między innymi villanellę ("The Right Thing", "The Waking"). Posługiwał się też aliteracją ("Root Cellar", "The Storm").

</doc>
<doc id="852777" url="https://pl.wikipedia.org/wiki?curid=852777" title="Język staromongolski">
Język staromongolski



</doc>
<doc id="852778" url="https://pl.wikipedia.org/wiki?curid=852778" title="Język średniomongolski">
Język średniomongolski



</doc>
<doc id="852779" url="https://pl.wikipedia.org/wiki?curid=852779" title="Język nowomongolski">
Język nowomongolski



</doc>
<doc id="852780" url="https://pl.wikipedia.org/wiki?curid=852780" title="Język chałchaski">
Język chałchaski



</doc>
<doc id="852781" url="https://pl.wikipedia.org/wiki?curid=852781" title="Język chałchacki">
Język chałchacki



</doc>
<doc id="852782" url="https://pl.wikipedia.org/wiki?curid=852782" title="Język chałcha-mongolski">
Język chałcha-mongolski



</doc>
<doc id="852783" url="https://pl.wikipedia.org/wiki?curid=852783" title="Ogólnopolski Studencki Konkurs Piosenkarzy">
Ogólnopolski Studencki Konkurs Piosenkarzy



</doc>
<doc id="852784" url="https://pl.wikipedia.org/wiki?curid=852784" title="Butō">
Butō

 – zbiorcza nazwa określająca różne rodzaje aktywności i technik tańca, inspirowanych przez ruch Ankoku-Buyō. 
Początki butō związane są ze sztuką japońskich artystów Tatsumiego Hijikaty (1928–1986) i Kazuo Ōno (1906–2010), którzy swoją działalność rozpoczęli w latach 50. XX wieku. 
Butō zawiera elementy tradycyjnego teatru japońskiego, jak również wpływy europejskie, zwłaszcza ekspresjonizm. Ciało i twarz są malowane białą farbą, aby stworzyć wygląd podobny do ducha i usunąć wszelkie cechy indywidualne u tancerza. Pomimo odsunięcia się Hijikaty od klasycznego teatru wschodniego i zachodniego, białe twarze łączą się z tradycyjną japońską estetyką. Butō traktuje ciało – nieustannie balansujące na krawędzi życia i śmierci – jako narzędzie do wyrażania poprzez ruch swojego poczucia egzystencji. 
W butō nie ma bazy, podstawowych ruchów ani niczego co mogłoby sprawić, że występ mógłby być spójny. Taniec opiera się na improwizacji, tancerz skupia się na każdym szczególe swojego występu, przeżywając bezgranicznie każdy moment. Tatsumi Hijikata w swojej twórczości skupiał się na aspektach cielesnych i wizjach ciała. Odwoływał się do "shūaku no bi", czyli ludowej estetyki brzydoty, która również pojawiała się w teatrze kabuki. Charakterystyczne dla niej są groteska, obnażanie ułomności i śmieszności człowieka. W butō wykorzystywane są elementy popularnych obrzędów ludowych, takich jak trans czy opętanie na przykład w transowym tańcu "okina-mai".
Dla Kazuo Ōno aspirującym tancerzem był ten, który w życiu wycierpiał najwięcej. Sondra Fraleigh w artykule dla „Performance Philosophy” opisuje takiego tancerza jako „żołnierza poborowego, który poszedł do wojska w wieku 30 lat i wraca dziewięć lat później do swojego 9-letniego syna Yoshito, który zostaje jego partnerem w tańcu”. Zaakceptowanie niemocy, niepełnosprawności czy cierpienia i przeżywanie go jest głównym celem butō.
Pierwszy spektakl „Zakazane kolory” (1959) inspirowany był nowelą autorstwa Yukio Mishimy, która poruszała problem homoseksualizmu i związku przemocy z seksualnością. Zostały w nim wykorzystane popularne na Zachodzie strategie performatywne związane z happeningiem i body artem.

</doc>
<doc id="852785" url="https://pl.wikipedia.org/wiki?curid=852785" title="Ogólnopolski Festiwal Piosenkarzy Studenckich">
Ogólnopolski Festiwal Piosenkarzy Studenckich



</doc>
<doc id="852786" url="https://pl.wikipedia.org/wiki?curid=852786" title="Ogólnopolski Festiwal Piosenki i Piosenkarzy Studenckich">
Ogólnopolski Festiwal Piosenki i Piosenkarzy Studenckich



</doc>
<doc id="852787" url="https://pl.wikipedia.org/wiki?curid=852787" title="Festiwal Piosenki i Piosenkarzy Studenckich">
Festiwal Piosenki i Piosenkarzy Studenckich



</doc>
<doc id="852788" url="https://pl.wikipedia.org/wiki?curid=852788" title="FPiPS">
FPiPS



</doc>
<doc id="852790" url="https://pl.wikipedia.org/wiki?curid=852790" title="Jacek Łuczak">
Jacek Łuczak



</doc>
<doc id="852792" url="https://pl.wikipedia.org/wiki?curid=852792" title="Waldek Kiepski">
Waldek Kiepski



</doc>
<doc id="852796" url="https://pl.wikipedia.org/wiki?curid=852796" title="Michel Jazy">
Michel Jazy

Michel Jazy (ur. 13 czerwca 1936 w Oignies) – francuski lekkoatleta, wicemistrz olimpijski i dwukrotny mistrz Europy.
Jest synem polskich emigrantów. Specjalizował się w biegach na 1500 m i 5000 m. Trzykrotnie startował w igrzyskach olimpijskich. W Melbourne 1956 odpadł w eliminacjach na 1500 m. W Rzymie 1960 zdobył srebrny medal na tym samym dystansie. W Tokio 1964 zajął czwarte miejsce na 5000 m.
Podczas Mistrzostw Europy w Belgradzie 1962 zdobył złoty medal na 1500 m. Na następnych mistrzostwach w Budapeszcie 1966 został mistrzem Europy na 5000 m i wicemistrzem na 1500 m.
Dziewięć razy ustanawiał rekordy świata: w biegu na 1 milę (1965), na 2000 m (1962 i 1966), 3000 m (1962 i 1965), 2 mile (1963 i 1965 i sztafecie 4 x 1500 m (1961 i 1965).
Był dwunastokrotnym mistrzem Francji:

</doc>
<doc id="852798" url="https://pl.wikipedia.org/wiki?curid=852798" title="Augustyn Mednis">
Augustyn Mednis

Augustyn Mednis (ur. 11 stycznia 1932 w Ošulejas, zm. 10 marca 2007 w Łucku) – duchowny rzymskokatolicki, Kurlandczyk, znawca i miłośnik polskiej kultury duchowej.
Życiorys.
Wczesne życie.
Urodził się w rodzinie protestanckiej. Jego matka zmarła przy porodzie. Nowo narodzony Augustyn został oddany pod opiekę katolickiemu małżeństwu, którego przyjął nazwisko i wyznanie.
Szkołę średnią ukończył 22 czerwca 1951 roku. Następnie podjął studia na Wydziale Filologii Bałtyckiej w Instytucie Pedagogicznym w Rydze, ale po roku je zakończył. W 1952 roku wstąpił do Seminarium Duchownego w Rydze. W 1954 roku został zmuszony do podjęcia rocznej służby wojskowej – skierowano go do Azerbejdżanu, do Baku.
Święcenia kapłańskie przyjął 29 lipca 1958 roku bpa Pēterisa Strodsa w katedrze św. Jakuba w Rydze.
Kapłaństwo.
Należał do grona księży, którzy z Łotwy przybyli do pracy na terenie Ukraińskiej SRR. Pracował w archidiecezji lwowskiej: był wikariuszem w Samborze (od 1969 roku), a następnie proboszczem w Stryju, Szczercu i Żydaczowie do 1991 roku. W latach 1991-1999 był proboszczem w Chodorowie i dziekanem stryjskim.
W diecezji łuckiej pracował od 1 września 1999 roku. Został wikariuszem generalnym diecezji łuckiej oraz Kanonikiem Gremialnym Kapituły Metropolitalnej Lwowskiej. Został również Kanonikiem Honorowym Kapituły Katedralnej w Łucku.
Pełnił funkcję Kustosza Muzeum Diecezjalnego w Łucku (od 1 października 2004 roku). Rezydował w Torczynie.
Spieszył z pomocą dla studentów Koła Naukowego Studentów Historii Sztuki Uniwersytetu Jagiellońskiego w Krakowie, którzy pod kierunkiem dra Andrzeja Betleja przeprowadzali inwentaryzację sakralnych obiektów zabytkowych na terenie archidiecezji lwowskiej i diecezji łuckiej.

</doc>
<doc id="852799" url="https://pl.wikipedia.org/wiki?curid=852799" title="M’era Luna">
M’era Luna

M’era Luna – duży festiwal muzyczny odbywający się corocznie w niemieckim Hildesheim na terenie dawnej brytyjskiej bazy lotniczej (obecnie teren należy do Lufthansy), gdzie poprzednio odbywał się tam festiwal Zillo. Festiwal odbywa się na dwóch scenach, pierwsza to corocznie budowana duża scena, druga znajduje się na terenie byłego hangaru lotniczego. Wydarzenie propaguje muzykę w klimatach dark independent kładąc nacisk na gothic metal, rock gotycki oraz electro.
Historia.
Pierwsza edycja festiwalu edycja odbyła się w 2000 roku. Corocznie festiwal przyciąga około 25 tysięcy fanów mrocznej muzyki. W 2001 doszło do podziału wewnętrznych struktur agencji organizującej imprezę. Jeden z odłamów powyższej agencji podjął się zorganizowania M’era Luna. W chwili obecnej, M’era Luna jest jednym z największych festiwali europejskich, zaraz po Wave Gotik Treffen propagujących muzykę z gatunków: wave oraz gothic.

</doc>
<doc id="852803" url="https://pl.wikipedia.org/wiki?curid=852803" title="Powiat makowski (województwo krakowskie)">
Powiat makowski (województwo krakowskie)

Powiat makowski – powiat istniejący w latach 1924–1932 w II Rzeczypospolitej na terenie obecnych województw: małopolskiego i śląskiego. W przybliżeniu odpowiadał granicom dzisiejszego powiatu suskiego. Jego ośrodkiem administracyjnym był Maków (od 1930 roku "Maków Podhalański").
Powiat funkcjonował osiem lat i cztery miesiące.
Utworzenie powiatu (1924).
Powiat utworzono 1 stycznia 1924 z części obszaru powiatów:
Zmiany administracyjne (1924–1932).
1 października 1927 zniesiono gminy Słonne i Zaryte, włączając je do gminy Rabka.
1 kwietnia 1929 zniesiono gminę Malejowa, włączając ją do miasta Jordanowa. 1 kwietnia 1929 zniesiono też gminę Bogdanówka, włączając ją do gminy Skomielna Czarna.
30 listopada 1929 do powiatu makowskiego przyłączono gminy Chabówka, Ponica (obecnie "Ponice") i Rdzawka z powiatu nowotarskiego (gminy zachowały przynależność do okręgu sądowego Nowy Targ).
1 kwietnia 1930 zniesiono gminę Więcierza, włączając ją do gminy Tokarnia. 1 kwietnia 1930 zniesiono także gminy Kojszówka i Wieprzec, włączając je do gminy Osielec. 
23 lipca 1930 gminę Rdzawka włączono z powrotem do powiatu nowotarskiego.
16 października 1930 nazwę miasta Maków zmieniono na Maków Podhalański.
Zniesienie powiatu (1932).
1 kwietnia 1932 powiat makowski zniesiono:

</doc>
<doc id="852807" url="https://pl.wikipedia.org/wiki?curid=852807" title="Nizina Czarnomorska">
Nizina Czarnomorska

Nizina Czarnomorska (861) – nizina nadmorska, leżąca na terenie Ukrainy, jak również częściowo na terenie Mołdawii i Rumunii. Jest częścią Niziny Wschodnioeuropejskiej.
Rozciąga się na północnych wybrzeżach Morza Czarnego, od ujścia Dunaju do Morza Azowskiego, do rzeki Kalmius.
Do największych rzek przepływających przez Nizinę Czarnomorską należą Dniepr, Dniestr i Boh. Wiele rzek przy ujściu tworzy limany.
Jej obszar jest intensywnie wykorzystywany rolniczo – uprawia się tutaj zboża, słoneczniki, winorośl, tytoń, konopie, buraki cukrowe, kukurydzę, warzywa i owoce. Hoduje się bydło, trzodę chlewną i konie.

</doc>
<doc id="852809" url="https://pl.wikipedia.org/wiki?curid=852809" title="Nie tylko Fakty">
Nie tylko Fakty

Nie tylko Fakty – książka Tomasza Lisa wydana we wrześniu 2004 roku, będąca próbą dziennikarskiej autobiografii autora, od początków zatrudnienia w "Wiadomościach" do utraty pracy w Faktach w TVN. Lis opisuje kulisy programów informacyjnych oraz przybliża czytelnikom obraz przemian ustrojowych w Polsce - widziany okiem telewizyjnego sprawozdawcy. Książkę wydało Wydawnictwo Rosner i Wspólnicy.

</doc>
<doc id="852811" url="https://pl.wikipedia.org/wiki?curid=852811" title="Wyżyna Naddnieprzańska">
Wyżyna Naddnieprzańska

Wyżyna Naddnieprzańska – wyżyna, znajdująca się w środkowej części Ukrainy, między środkowym biegiem Dniepru i Bohu. 
Powierzchnia wyżyny jest pagórkowata (do 323 m n.p.m.) i rozczłonkowana głębokimi dolinami rzek Siniucha, Ingulec, Roś. Na wschodzie opada stromym i wysokim (do ok. 100 m) progiem ku dolinie Dniepru.
Klimat umiarkowany ciepły, na południu – suchy. Występują tutaj duże złoża rud żelaza oraz węgla brunatnego.

</doc>
<doc id="852820" url="https://pl.wikipedia.org/wiki?curid=852820" title="Viagra mać">
Viagra mać

Viagra mać – książka autorstwa Rafała Ziemkiewicza z 2002 roku, będąca zbiorem jego felietonów, między innymi z Najwyższego CZASU!, Gazety Polskiej, Wprost, Życia Warszawy. Książkę wydało wydawnictwo Fabryka Słów z Lublina.
Książka zawiera ponad sto felietonów. Poruszają one zarówno tematy polityczne, jak i społeczno-obyczajowe. Część felietonów została opublikowana w tej książce po raz pierwszy.
Zbiór został wydany niedługo po tym, jak autor został nagrodzony Nagrodą Kisiela. Praca jest wymieniana jako jedna z najbardziej reprezentatywnych wypowiedzi publicystycznych Rafała Ziemkiewicza. Podobnie jak wiele innych prac autora, porusza ona kwestię polskiej postkolonialności.
W 2007 roku wydawnictwo Red Horse wydało drugą część zbioru pod tytułem "Viagra mać. Tom 2".

</doc>
<doc id="852822" url="https://pl.wikipedia.org/wiki?curid=852822" title="Góry Krymskie">
Góry Krymskie

Góry Krymskie (712) (, , ) – góry na południowym wybrzeżu Półwyspu Krymskiego na Ukrainie.
Położenie.
Góry Krymskie znajdują się na południu Półwyspu Krymskiego i bezpośrednio graniczą z Morzem Czarnym. Jest to jedyny masyw górski na rozległym południowym pograniczu Ukrainy. Ciągną się na długości 180 km z południowego zachodu na północny wschód, szerokości do 60 km (w północno-wschodniej części pasmo zwęża się do 4–10 km), od przylądka Fiolent w pobliżu Sewastopola, do Przylądka Eliasza koło Teodozji.
Góry Krymskie na całej długości tworzą trzy równoległe pasma – zewnętrzne, środkowe i wewnętrzne. Najwyższym szczytem jest Roman-Kosz (1545 m n.p.m.). Do najbardziej znanych masywów górskich zalicza się: Karadah, Demerdżi, Czatyr-Dah, Aj-Petri, Ajudah.
Podział.
W rzeźbie gór wyróżnia się trzy równoległe pasma, rozdzielone wydłużonymi śródgórskimi obniżeniami.
Pasmo Główne.
Najwyższe Pasmo Główne lub Południowe rozciąga się od Bałakławy na zachodzie do Przylądka Eliasza na wschodzie. Południowe zbocza tego pasma stromo opadają w kierunku Morza Czarnego, północne natomiast są nachylone łagodnie. Pasmo jest podzielone rozłamami tektonicznymi na wyrównane, podobne do blatów stołu, masywy, płaskie wierzchowiny, nazywane po turecku jajłami ().
Jajla Karabi jest najbardziej wysunięta na wschód i najbardziej rozległa. Na Jajla Babugan znajduje się najwyższy szczyt Gór Krymskich – Roman Kosz (1545 m n.p.m.). Między stromymi kuestami gór i pobrzeżem morza występują miejscami górskie amfiteatry, wychodnie utworów wulkanicznych w formie kopulastych wypiętrzeń – lakolitów (góra Ajudah, Kastel i inne). Powierzchnia jajli jest zbudowana z wapieni, co sprzyja rozwojowi zjawisk krasowych i ich odpowiednich form (leje krasowe, jaskinie, polja, korytarze itp.). W większości przypadków jaskinie są krótkie, głębokie, mają dużą objętość i galerie znacznej wysokości. Spośród znanych obecnie około 200 zagłębień krasowych, najgłębsza jest Jaskinia Sołdacka (500 m), najdłuższa – Kyzył-Koba (13,7 km). Pierwsza znajduje się na Jajła Karabi, druga na Jajła Dołgorukiwska.
Najbardziej znana jest "Jaskinia Kryształowa" (inaczej Maksymowicza), położona na Jajła Aj-Petri. Jaskinia ma 200 m długości i zagłębia się na 113 m. Znajduje się w niej wiele utworów naciekowych i kryształów, są stalaktyty i stalagmity.
Charakterystyczną cechą Pasma Głównego jest występowanie w nim kanionopodobnych dolin o stromych zboczach. Największy na Ukrainie jest Wielki Kanion Krymu, położony na zboczu Jajla Aj-Petrowska. Jest to wąska (w najwęższych miejscach 3–4 m) i głęboka (240–300 m) szczelina. Kanion ma długość około 3 km. Jego dnem płynie niewielka, pełna progów rzeczka, która w przewężeniach zajmuje całą szerokość doliny. Kamienne zbocza kanionu są strome, przeważnie pionowe. Cechy kanionów mają np. malownicze brzegi rzek Czernaja i Kacza. Kanion Kaczyński miejscami wcina się na 200 m i ma wąską (150 m) dolinę. Kanion Czarnoricziński ciągnie się na długości ponad 10 km.
Pasmo Wewnętrzne i Zewnętrzne.
Od północnej strony główne Pasmo Gór Krymskich jest otoczone pasmami: Wewnętrznym i Zewnętrznym. Ich południowe stoki są strome, północne łagodnie nachylone. Przeciętna wysokość Pasma Wewnętrznego albo Środkowego wynosi 450–600 m n.p.m., najwyższa – 738 m n.p.m. (góra Ku-Bałacz). Płaskowyżowa południowo-zachodnia część Pasma Wewnętrznego znana jest jako "Góry Makenzi". Równolegle do tego pasma ciągnie się Pasmo Zewnętrzne lub Północne. Jego wysokości nie przekraczają 350 m n.p.m. Pasmo Zewnętrzne obniża się stopniowo w kierunku północnym i przechodzi w równinę. Pasma Wewnętrzne i Zewnętrzne miejscami są słabo dostrzegalne w rzeźbie terenu. Najbardziej wyraziście zarysowują się w okolicach Symferopola, Bachczysaraja i w kilku innych miejscach.
Geologia.
Góry Krymskie zbudowane są ze zmetamorfizowanych utworów różnych okresów ery mezozoicznej. Ukształtowały się w orogenezie alpejskiej. Występują łupki, argility, wapienie. Zasoby mineralno-surowcowe Gór Krymskich to różnorodne materiały budowlane: marmur, wapień budowlany, surowce do produkcji cementu. Spotyka się również glinki bentonitowe, wapienie topnikowe, kryształy górskie, agaty, opale, jaspisy, ametysty.
W erze mezozoicznej na Krymie występowały procesy wulkaniczne, co potwierdza obecność wygasłych wulkanów, bomb wulkanicznych, wychodnie lawy, tufy wulkaniczne. Pochodzenia wulkanicznego jest między innymi wygasły wulkaniczny masyw Karadah (574 m n.p.m.), który wypiętrza się na skrajnym wschodzie Gór Krymskich.
Klimat.
Klimat Krymu jest umiarkowanie kontynentalny. Na południowym brzegu Krymu, który jest częścią składową Gór Krymskich, charakterystyczne są cechy klimatu północnej części strefy podzwrotnikowej. Temperatura w najchłodniejszym miesiącu roku waha się od w górach do na południowym wybrzeżu Krymu, w najcieplejszym miesiącu – odpowiednio od do . Roczny bilans słoneczny w górach wynosi prawie 1973 MJ/m², na południowym brzegu Krymu 2332–2488 MJ/m². Jest to najwyższy wskaźnik na Ukrainie. Góry Krymskie charakteryzują się znaczną wysokością opadów, co zależy od wysokości i kierunków rozciągania się grzbietów górskich i usytuowanych między nimi dolin. Przeciętna ilość opadów waha się od 900 do 1100 mm. Na obszarach przedgórskich ilość opadów zmniejsza się do 500–600 mm, a na południowym wybrzeżu Krymu do 300–600 mm.
Na południowym pobrzeżu Krymu w okresie chłodnym (późna jesień, zima) przeważają opady w formie deszczu. Śnieg spada zimą jedynie na znacznych wysokościach. W Górach Krymskich, zwłaszcza w południowo-wschodniej części wybrzeża Morza Czarnego występują lawiny błotne ("siele"), a także deszcze nawalne, które powodują erozję gleb i inne negatywne zjawiska. Góry Krymskie są rejonem Ukrainy, gdzie najczęściej i o największym natężeniu występują opady gradu (6–8 dni w roku). Zimą z wysokich, okrytych śniegami Gór Krymskich (jajle: Ąj-Petrowska, Nikitska, Babugan, Czatyr-Dah) schodzą lawiny śnieżne.
W Górach Krymskich, najczęściej wiosną i jesienią, wieją suche oraz ciepłe wiatry typu fenowego. Występują na ogół niezbyt długo, od kilku godzin do kilku dób, powodują jednak przyspieszone tajenie śniegu i wywołują lawiny śnieżne. Dla przybrzeżnych rejonów gór charakterystyczne są wiatry bryzowe.
Klimat płaskich lub lekko sfalowanych obszarów nadbrzeżnych jest podzwrotnikowy morski (śródziemnomorski). Zimy są ciepłe i wilgotne. Południowe pobrzeże Krymu jest najcieplejszym regionem Ukrainy. Opady są niewielkie, w większości występują zimą. Naturalna roślinność zajmuje niewielkie powierzchnie. Są to niskopienne lasy dębowe, zarośla jałowca drzewiastego, dzikiej pistacji, drzewa poziomkowego. Pojawia się roślinność wiecznie zielona (azalia pontyjska, czyst krymski), jak również cyprysy, cedry, magnolie i platany.
Rzeki.
Góry odgrywają zasadniczą rolę w kształtowaniu reżymu wodnego całego Krymu, zarówno wód powierzchniowych, jak i podziemnych. Rzeki mające źródła w górach uchodzą do Morza Czarnego lub Morza Azowskiego. Są krótkie, o nierównomiernym przepływie.
Większość z nich ma źródła w Paśmie Głównym i płynie w kierunku południowo-zachodnim, północnym i częściowo północno-wschodnim. Doliny niektórych rzek mają kształt kanionów. Zasilanie rzek Gór Krymskich jest przeważnie deszczowe. Część rzek zasilana jest wodami podziemnymi lub wodami roztopowymi. Z północnych zboczy spływają: Czernaja, Belbek, Kacza, Sałhyr, a z południowych: Uczansu, Derekojka i inne. Niektóre rzeki latem wysychają. Na rzece Czernaja zbudowano "Zbiornik Czarnorinczyński", a na rzece Sałhyr – "Zbiornik Symferopolski". Wody z tych zbiorników wykorzystywane są dla potrzeb ludności i gospodarki przyległych ubogich w wodę rejonów.
Gleby.
W Górach Krymskich występuje piętrowość wysokościowa. Odnosi się to do wielu komponentów przyrody – klimatu, zasobów wodnych, a zwłaszcza pokrywy glebowej i roślinności. Piętrowość wysokościowa Gór Krymskich jest specyficzna. Jeżeli, na przykład, w Karpatach ponad strefą lasów występują piętra subalpejskie i alpejskie (połoniny), to w niższych Górach Krymskich piętro lasów kończy się na płaskich, lekko sfałdowanych jajlach.
Lasy rosną na wysokości od 750–1000 m n.p.m. do 1200–1400 m n.p.m. i ustępują piętru stepów. Obserwuje się pozorne zaburzenie piętrowości wysokościowej: piętro stepowe występuje nie poniżej, a powyżej piętra lasów. Jest to zjawisko charakterystyczne wyłącznie dla Gór Krymskich. Jego przyczyną są silnie rozwinięte zjawiska krasowe: w zagłębienia krasowe spływają wody deszczowe, których jest 2–3 razy więcej niż w rejonach przedgórskich. Dlatego wilgotność gleby, która jest ważnym czynnikiem glebotwórczym, jest w przybliżeniu taka sama, jak w piętrach lasów i lasostepu, które leżą niżej.
Pokrywa glebowa Gór Krymskich jest zróżnicowana i podporządkowana piętrowości wysokościowej. Na przedgórzu przeważają czarnoziemy, wykształcone na utworach węglanowych, a także darniowo-węglanowe gleby brązowe; w górsko-leśnej strefie – gleby brunatne, a na jajłach – gleby górsko-łąkowe (zbliżone do czarnoziemów) i czarnoziemy górskie.
Roślinność.
W górach, zwłaszcza na obszarach słabiej rolniczo zagospodarowanych w rejonach śródgórskich, stosunkowo dobrze zachowała się roślinność naturalna, przeważnie leśna. Wynika to z surowego przestrzegania reguł wyrębu lasów i stosowania na szeroką skalę działań z zakresu ochrony przyrody. Udział obszarów chronionych stanowi prawie 10% całej powierzchni Gór Krymskich. Jest to najwyższy wskaźnik udziału obszarów chronionych w porównaniu z innymi strefami przyrodniczo-geograficznymi i terenami górskimi Ukrainy.
Znaczną część powierzchni Gór Krymskich zajmują lasy (97% powierzchni leśnej całego Krymu), które występują we wszystkich rejonach gór niskich i średniowysokich Krymu. W górach Krymu przeważają lasy dębowe, na które przypada prawie 2/3 wszystkich kompleksów leśnych; prawie 1/3 powierzchni leśnej zajmują buki i sosny. Dość powszechne są także grab, głóg, cis jagodowy, leszczyna, dzika róża, tarnina. Górski Krym jest ważnym rejonem występowania i zbiorów roślin leczniczych. Na przedgórzach i jajłach rośnie roślinność łąkowo-stepowa, w dolnej suchej części południowego pobrzeża Krymu – roślinność sucholubna i wiecznie zielona roślinność parkowa (cyprys, magnolia, mirt, laur i inne), a także niskopienne lasy.
Góry Krymskie dzielą się na trzy obszary fizycznogeograficzne: przedgórski lasostepowy, górski łąkowo-leśny Pasma Głównego i południowy nadbrzeżny subśródziemnomorski.
Przedgórski obszar lasostepowy zajmuje Wewnętrzne i Zewnętrzne Pasmo Gór Krymskich i graniczy z Krymem stepowym. Oba te pasma ukształtowały się w kimeryjskiej fazie górotwórczej.
Pasmo Wewnętrzne pocięte jest przez rzeki, które tworzą głębokie kaniony (Belbecki, Kaczyński). Często występują izolowane góry – ostańce, na przykład Czufut-Kale, Tepe-Kermen, Eski-Kermen. Spotyka się różnorodne jaskinie i groty. W niektórych miejscach występują świetliste dąbrowy z trawiasto-zielną pokrywą terenu.
W strukturze krajobrazowej Pasma Zewnętrznego przeważają obszary z trawiastą pokrywą stepową, porastającą na cienkiej warstwie czarnoziemów, oraz obszary zagajników krzaczastych porastających na glebach darniowo-węglanowych i brunatnych.
Górski obszar łąkowo-leśny stanowi najwyższą część Gór Krymskich. Ciągnie się na długości 180 km z zachodu na północny wschód. Jego szerokość wynosi 15–30 km. Północne zbocza obszaru są łagodne, natomiast południowe – strome, potężnymi obrywami spadają w kierunku południowego wybrzeża Krymu. Znajdują się tam najwyższe i najbardziej znane szczyty Gór Krymskich oraz płaskie niby stół masywy jajl. Na jajłach mają źródła prawie wszystkie rzeki półwyspu: Alma, Kacza, Belbek, Bijuk-Karasu, Sałhir, Czernaja i inne.
Pasmo Główne charakteryzuje się wyraźnie dostrzegalną piętrowością krajobrazów. Górne piętro tworzą skrasowiałe płaskowyże pokryte pseudo-czarnoziemami i glebami darniowo-brunatnymi, na których porastają lasy bukowo-grabowo-sosnowe i łąki. Na zboczach przeważają lasy dębowe, a wzdłuż północnego podnóża – lasy grabowe. Cechą charakterystyczną są dość licznie występujące rośliny rzadkie, reliktowe i endemiczne oraz rzadkie gatunki zwierząt. Na tym obszarze istnieje wiele rezerwatów przyrody i miejsc chronionych.
Południowy nadbrzeżny obszar subśródziemnomorski jest położony na południowych zboczach Głównego Pasma Gór Krymskich. Sięga do wysokości 500–1500 m n.p.m. Miejscami pobrzeże rozszerza się i tworzy amfiteatry. Największymi są: Jałtański (szerokość około 12 km), Ałusztański i Gurzuwski. Na stromych zboczach gór w wielu miejscach występują osuwiska i obrywy.
Fauna.
Występują gatunki charakterystyczne dla obszarów przyległych: jeleń krymski, borsuk, lis, dzik i inne. Z rzadkich ptaków spotyka się sępa kasztanowatego, sokoła wędrownego i krogulca. Różnorodny jest świat gadów i płazów (połoz, żaby, jaszczurki, traszki), mięczaków, owadów i pająków.

</doc>
<doc id="852832" url="https://pl.wikipedia.org/wiki?curid=852832" title="Nizina Naddnieprzańska">
Nizina Naddnieprzańska

Nizina Naddnieprzańska, Nizina Zadnieprzańska (, "Prydniaprouskaja nizina"; , "Pridnieprowskaja nizmiennost´"; , "Prydniprowśka nyzowyna") - rozległa nizina w południowo-zachodniej części Niziny Wschodnioeuropejskiej, na terenach Białorusi i Ukrainy. 
Nizina Naddnieprzańska leży na terenie aulakogenu (zapadliska) dnieprowsko-donieckiego, wypełnionego grubą, sięgającą od 18 do 20 km, warstwą osadów pochodzenia lodowcowego. 
Nizina Naddnieprzańska rozciąga się od okolic Rohaczowa i Homla na północy do okolic Dnipra na południu. Jej długość wynosi 600 km, szerokość - do 120 km. Obejmuje szeroką dolinę środkowego Dniepru i obszary z systemem rozległych tarasów na wschód od niej. Na zachodzie graniczy z Wyżyną Naddnieprzańską, na północy przechodzi w Nizinę Poleską, na wschodzie graniczy z Wyżyną Środkoworosyjską, na południu - z wyżynami Azowską i Doniecką. Północno-wschodnią część niziny zajmuje Równina Połtawska.
Powierzchnia niziny jest płaska i falista, słabo rozczłonkowana. Obniża się z północnego wschodu na południowy zachód. Wysokość 50-160 m n.p.m., najwyższy punkt - 226 m n.p.m. 
Klimat umiarkowany ciepły, na południu - suchy. 
W północnej części Niziny Naddnieprzańskiej przeważają gleby darniowo-bielicowe, w południowej - czarnoziemy. Pierwotną formacją roślinną Niziny Naddnieprzańskiej był lasostep, na północy przechodzący w lasy, a na południu - w step. Obecnie teren niziny został niemal całkowicie zajęty pod intensywne rolnictwo, zwłaszcza na południu. 
Największe rzeki: Dniepr, Desna, Suła, Pseł i Worskla.

</doc>
<doc id="852837" url="https://pl.wikipedia.org/wiki?curid=852837" title="Quick Step - Innergetic">
Quick Step - Innergetic



</doc>
<doc id="852840" url="https://pl.wikipedia.org/wiki?curid=852840" title="Żankiel zwyczajny">
Żankiel zwyczajny

Żankiel zwyczajny ("Sanicula europaea" L.) – gatunek rośliny należący do rodziny selerowatych. Występuje w Europie i Azji (Kaukaz, Zakaukazie, Iran, Turcja, Ałtaj). W Polsce roślina dość pospolita zarówno na niżu, jak i w niższych położeniach górskich.
Biologia i ekologia.
Bylina, hemikryptofit. Siedlisko: lasy liściaste i zarośla. Preferuje gleby zasobne w wapń i umiarkowanie wilgotne. W klasyfikacji zbiorowisk roślinnych gatunek charakterystyczny dla rzędu (O.) "Fagetalia". Roślina miododajna, kwitnie od marca do czerwca. Nasiona rozsiewane przez zwierzęta (zoochoria). 
Zastosowanie.
Wykorzystywany był jako roślina lecznicza. Ziele i liście ("Herba Saniculae)" stosowane były w medycynie ludowej. Zawierają saponiny, garbniki, olejki eteryczne. Stosowano je przeciwko krwawieniom i jako środek przyspieszający gojenie ran.

</doc>
<doc id="852841" url="https://pl.wikipedia.org/wiki?curid=852841" title="Żankiel">
Żankiel

Żankiel ("Sanicula") – rodzaj roślin należący do rodziny selerowatych. Obejmuje 47 gatunków. Występują one na wszystkich kontynentach z wyjątkiem Australii i Antarktydy, głównie w strefie klimatu umiarkowanego. Najbardziej zróżnicowany jest w Kalifornii, gdzie rośnie 13 gatunków. We florze Polski należą tu dwa gatunki – żankiel zwyczajny "S. europaea" i cieszynianka wiosenna "S. epipactis". Rośliny z tego rodzaju występują w formacjach leśnych i zaroślowych, czasem też w murawach górskich. Znaczenie użytkowe ma kilka gatunków wykorzystywanych jako lecznicze, w szczególności żankiel zwyczajny.
Systematyka.
Tradycyjnie, do końca XX wieku, wyodrębniano osobne rodzaje "Sanicula" i monotypową cieszyniankę "Hacquetia" z cieszynianką wiosenną "H. epipactis". Gatunek ten okazał się jednak być blisko spokrewniony z żankielem zwyczajnym "S. europaea" (bliżej niż większość innych gatunków z rodzaju żankiel). Rodzaj "Sanicula" w analizach filogenetycznych jest dobrze potwierdzony jako takson monofiletyczny tylko w sytuacji, gdy cieszynianka jest do niego włączona. Cieszynianka była wyodrębniana na podstawie takich cech morfologicznych jak brak kolców na owocach i obecność bardzo okazałych podsadek. Żadna z tych cech nie jest jednak nietypowa dla rodzaju "Sanicula" – kolce na owocach zanikają w trzech liniach rozwojowych w obrębie tego rodzaju, a silnie rozwinięte podsadki występują także u "Sanicula orthacantha" i "S. hacquetoides". Analizy molekularne wyraźnie potwierdzają zagnieżdżenie tego gatunku w rodzaju "Sanicula".
Rodzaj należący do plemienia "Saniculeae" w podrodzinie "Apioideae" Burnett, z rodziny selerowatych ("Apiaceae" Lindl.), rzędu selerowców ("Apiales" Lindl.), kladu astrowych w obrębie okrytonasiennych.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa dereniowe ("Cornidae" Frohne &amp; U. Jensen ex Reveal), nadrząd "Aralianae" Takht., rząd araliowce ("Araliales" Reveal), rodzina selerowate ("Apiaceae" Lindl.), podrodzina " Saniculoideae" Burnett, plemię "Saniculeae" W.D.J. Koch, podplemię "Saniculinae" Coss &amp; Germ., rodzaj żankiel ("Sanicula" L.).

</doc>
<doc id="852842" url="https://pl.wikipedia.org/wiki?curid=852842" title="Sanicula">
Sanicula



</doc>
<doc id="852843" url="https://pl.wikipedia.org/wiki?curid=852843" title="Sanicula europaea">
Sanicula europaea



</doc>
<doc id="852852" url="https://pl.wikipedia.org/wiki?curid=852852" title="ComPAN 8">
ComPAN 8

ComPAN 8 – ośmiobitowy mikrokomputer produkowany w latach osiemdziesiątych w zakładach MERA-ELZAB w Zabrzu. Zaprojektowany został w Zakładzie Systemów Automatyki Kompleksowej PAN (obecnie Instytut Informatyki Teoretycznej i Stosowanej PAN) w Gliwicach.
Rozwój systemu.
Następcą tego komputera miał być ComPAN 16, który jednak nie wszedł do produkcji.

</doc>
<doc id="852854" url="https://pl.wikipedia.org/wiki?curid=852854" title="Kapela Brodów">
Kapela Brodów

Kapela Brodów – polski zespół grający polską muzykę tradycyjną oraz folkową. 
Muzycy grają wspólnie od 1992 roku. 
Na repertuar składają się utwory świeckie i religijne z obszaru Pierwszej Rzeczypospolitej
pochodzące ze zbiorów Oskara Kolberga, Instytutu Sztuki Polskiej Akademii Nauk, Katedry Etnomuzykologii Sakralnej KUL i własnych.
W swoich wykonaniach kapela zachowuje oryginalne maniery wykonawcze oraz – w przypadku muzyki religijnej – właściwy jej tematyce kontekst. Używają oryginalnych lub zrekonstruowanych instrumentów: liry korbowej, cymbałów, basetli i skrzypiec.

</doc>
<doc id="852861" url="https://pl.wikipedia.org/wiki?curid=852861" title="Konstanty Fiodorowicz Kostiuszko">
Konstanty Fiodorowicz Kostiuszko

Konstanty (Kostiuszko) Fiodorowicz – pan na Siechnowiczach, w latach 1492-1509 był sekretarzem (diakiem) na dworze Wielkiego Księcia Litewskiego, żonaty z kuzynką Zofii Holszańskiej, Hanną, córką Juryja Holszańskiego. Syn Fiodora, który w 1458 r. otrzymał od króla Kazimierza Jagiellończyka prawa szlacheckie oraz posiadłość ziemską Siechnowicze.
W 1509 r. król Zygmunt I potwierdził swemu pisarzowi Kostiuszce prawa na władanie Siechnowiczami, co też było zapisane w przywileju w języku ruskim: "...мы тое сельцо Сехновичи тые три чоловеки и с братьею, и с детьми их, и с внуками, и тые пашни, и дубровы, и лес ему дали во всим.". 
Ojciec (lub dziadek) Mikołaja Kostiuszki Siechnowickiego. Protoplasta rodu Kościuszków, z którego wywodził się Tadeusz Kościuszko.

</doc>
<doc id="852865" url="https://pl.wikipedia.org/wiki?curid=852865" title="Viola riviniana">
Viola riviniana



</doc>
<doc id="852866" url="https://pl.wikipedia.org/wiki?curid=852866" title="Ewa Kasprzyk (lekkoatletka)">
Ewa Kasprzyk (lekkoatletka)

 
Ewa Kasprzyk, z d. Witkowska (ur. 7 września 1957 w Poznaniu) – polska lekkoatletka, sprinterka, halowa mistrzyni Europy, medalistka mistrzostw Europy (1986), Letniej Uniwersjady (1977), Igrzysk Dobrej Woli (1986), mistrzostw Europy juniorów (1975), wielokrotna mistrzyni Polski, aktualna rekordzistka Polski w biegu na 100 metrów i 200 metrów.
Kariera sportowa.
Była zawodniczką Olimpii Poznań.
Mistrzostwa świata.
Dwukrotnie wystąpiła na mistrzostwach świata seniorek, w obu startach kwalifikując się do finału biegu na 200 metrów. W 1983 zajęła w tej konkurencji 8. miejsce, z czasem 23,03, w 1987 - 7. miejsce, z wynikiem 22,52.
Mistrzostwa Europy.
W 1986 wystąpiła na mistrzostwach Europy, zdobywając brązowy medal w sztafecie 4 x 400 metrów, z rekordem Polski 3:24,65 (z Marzeną Wojdecką, Elżbietą Kapustą i Genowefą Błaszak). Na tych samych zawodach zajęła także 5. miejsce w biegu na 200 metrów, z wynikiem 22,73 i 6. miejsce w sztafecie 4 x 100 metrów, z wynikiem 43,54 (z Joanną Smolarek, Urszulą Jaros i Jolantą Janotą).
Halowe mistrzostwa Europy.
Trzykrotnie startowała w halowych mistrzostwach Europy, w biegu na 200 metrów. W 1984 zakwalifikowała się do półfinału, z czasem 23,65, jednak w nim nie wystąpiła. W 1986 wywalczyła srebrny medal, z czasem 22,96, w 1988 została halową mistrzynią Europy, z czasem 22,69 (rekord Polski).
Uniwersjada.
W 1977 zdobyła brązowy medal Letniej Uniwersjady w sztafecie 4 x 100 metrów (z Heleną Fliśnik, Bogusławą Kaniecką i Ewą Długołęcką), z wynikiem 44,79. 
Igrzyska Dobrej Woli.
Na Igrzyskach Dobrej Woli w 1986 zdobyła srebrny medal w biegu na 200 metrów, poprawiając rekord Polski, wynikiem 22,13.
Finał Grand Prix IAAF.
W 1986 zajęła 3. miejsce w zawodach Finału Grand Prix IAAF, w biegu na 200 metrów, z czasem 22,58
Puchar świata.
W 1985 wystąpiła w zawodach Pucharu świata, w reprezentacji Europy. W biegu na 200 metrów zajęła 4. miejsce, z wynikiem 23,05, w sztafecie 4 x 100 metrów zajęła 3. miejsce, z wynikiem 43,38 (z Iwoną Pakułą, Ginką Zagorczewą i Ewą Pisiewicz).
Puchar Europy.
Czterokrotnie reprezentowała Polskę w finale A Pucharu Europy. W 1983 zajęła 6. miejsce w biegu na 100 metrów, z wynikiem 11,62, 8. miejsce w biegu na 200 metrów, z wynikiem 23,98 i 7. miejsce w sztafecie 4 x 100 metrów, z wynikiem 44,38. W 1985 zajęła 3. miejsce w biegu na 200 metrów, z wynikiem 22,72 i 3. miejsce w sztafecie 4 x 100 metrów, z wynikiem 42,71 (nowy rekord Polski). W 1987 zajęła 7. miejsce w biegu na 100 metrów, z wynikiem 11,45, 3. miejsce w biegu na 200 metrów, z wynikiem 22,63 i 4. miejsce w sztafecie 4 x 100 metrów, z wynikiem 43,91. W 1989 zajęła 3. miejsce w biegu na 200 metrów, z wynikiem 23,72 i 5. miejsce w sztafecie 4 x 100 metrów, z wynikiem 44,12.
Mistrzostwa Europy juniorów.
W 1975 wystąpiła na mistrzostwach Europy juniorek. W biegu na 200 metrów zajęła 5. miejsce, z czasem 24,18, w sztafecie 4 x 100 metrów wywalczył srebrny medal, z czasem 44,93 (z Elżbietą Woźniak, Barbarą Miką i Zofią Filip).
Mistrzostwa Polski.
Na mistrzostwach Polski seniorek wywalczyła 13 medali, w tym 8 złotych (jeden złoty na 100 metrów w 1986 - z rekordem Polski - 10,93, sześć złotych na 200 metrów - 1983, 1984, 1985, 1986, 1987, 1989, jeden złoty w sztafecie 4 x 400 metrów w 1977), dwa srebrne (na 200 metrów w 1980 i na 100 metrów w 1984) i trzy brązowe (w sztafecie 4 x 100 metrów w 1974, w biegu na 200 metrów w 1977 i w biegu na 100 metrów w 1985).
Na halowych mistrzostwach Polski seniorek zdobyła 8 medali, w tym 6 złotych (w biegu na 60 metrów w 1984 i 1988, w biegu na 200 metrów w 1982, 1983, 1984 i 1988) i 2 srebrne (w biegach na 60 metrów i 200 metrów w 1986).
Rekordy Polski i rekordy życiowe.
27 czerwca 1986 w finale mistrzostw Polski poprawiła rekord Polski seniorek w biegu na 100 metrów, wynikiem 10,93 (poprzedni rekord należał od 3 września 1974 do Ireny Szewińskiej). Był to czwarty wynik na świecie w 1986. Jest jedyną Polką w historii, która przebiegła ten dystans poniżej 11 sekund.
8 czerwca 1986 poprawiła rekord Polski seniorek w biegu na 200 metrów, wynikiem 22,19 (poprzedni rekord należał od 13 czerwca 1974 do Ireny Szewińskiej). Następnie poprawiła ten rekord w dniu 8 lipca 1986 na zawodach Igrzysk Dobrej Woli, uzyskując wynik 22,13. Był to piąty wynik na świecie w 1986.
Była także rekordzistą Polski w sztafecie 4 x 100 metrów (z Iwoną Pakułą, Ewą Pisiewicz i Elżbietą Tomczak), uzyskując 17 sierpnia 1985 na zawodach Pucharu Europy wynik 42,71 (rekord został poprawiony dopiero w 2010 roku) oraz w sztafecie 4 x 400 metrów (z Marzeną Wojdecką, Elżbietą Kapustą i Genowefą Błaszak), wynikiem 3:24,65 w finale mistrzostw Europy - 31 sierpnia 1986 (rekord został poprawiony dopiero w 2005 roku).
Wyniki 10,93 na 100 metrów i 22,13 na 200 metrów pozostają także jej rekordami życiowymi w tych konkurencjach. Jej rekord życiowy na 400 metrów wynosi natomiast 51,30 (24.05.1986).
Kilkukrotnie poprawiała rekord Polski na 200 metrów w hali, najlepszy wynik uzyskując 6 marca 1988 w finale halowych mistrzostw Europy - 22,69. Jej rekord życiowy w biegu na 60 metrów w hali wynosi 7,26 (7.02.1988).
Wyróżnienia.
W 1986 i 1987 zwyciężyła w rankingu Złotych Kolców.
Życie prywatne.
Była nauczycielką wychowania fizycznego w Zespole Szkół nr 1 im. Powstańców Wielkopolskich w Swarzędzu

</doc>
<doc id="852870" url="https://pl.wikipedia.org/wiki?curid=852870" title="Siechnowicze">
Siechnowicze

Siechnowicze (biał. "Сяхновічы", ros. "Cехновичи") – rodowy majątek rodziny Kościuszków (Kostiuszków-Siechnowickich), znajdujący się na Białorusi, w rejonie żabinkowskim obwodu brzeskiego. Historycznie w ziemi kamienieckiej, we wschodniej części dawnego województwa podlaskiego, w jego granicach do 1566 r.
Majątek Kościuszków obejmował też sąsiednie przysiółki. 
Majątek został nadany wraz z szlachectwem niejakiemu Fiodorowi przez Kazimierza Jagiellończyka w 1458 roku. Fiodora, Konstanty, zwany "Kostiuszko", protoplasta rodu Kościuszków, był w latach 1492-1509 sekretarzem wielkich książąt litewskich. W 1509 r. Zygmunt Stary potwierdził swemu pisarzowi Kostiuszce prawa na władanie Siechnowiczami, co też było zapisane w przywileju w języku ruskim: "...мы тое сельцо Сехновичи тые три чоловеки и с братьею, и с детьми их, и с внуками, и тые пашни, и дубровы, и лес ему дали во всим." 
Za II RP miejscowość była siedzibą wiejskiej gminy Siechnowicze. 
Siechnowicze dzielą się na:

</doc>
<doc id="852872" url="https://pl.wikipedia.org/wiki?curid=852872" title="Studio Świat">
Studio Świat

Studio Świat - cotygodniowy program publicystyki międzynarodowej, nadawany w TVP3 od stycznia do września 2007. Autorzy wybierali 2-4 aktualne tematy z zakresu światowej polityki, a także polskiej polityki zagranicznej i omawiali przy pomocy gości w studiach telewizyjnych w Europie i na świecie oraz ekspertów i polityków zaproszonych przez prowadzącego. Prowadzącym był Marek Cajzner, były szef Sekcji Polskiej Serwisu Światowego BBC. Program nadawany był w soboty o 20.50 i trwał 35 minut.

</doc>
<doc id="852875" url="https://pl.wikipedia.org/wiki?curid=852875" title="Siechnowicze Wielkie">
Siechnowicze Wielkie

Siechnowicze Wielkie (biał. "Сяхновічы Вялікія") – wieś na Białorusi w rejonie żabineckim obwodu brzeskiego.
Siedziba parafii prawosławnej pw. św. Mikołaja Cudotwórcy.
Gniazdo rodowe Kościuszków (Kostiuszków) herbu Roch III, znajduje się tu m.in. park podworski, cerkiew św. Mikołaja z XVIII wieku fundacji Kostiuszków.

</doc>
<doc id="852877" url="https://pl.wikipedia.org/wiki?curid=852877" title="Birth Control">
Birth Control

Birth Control – niemiecki zespół grający art rock, rock progresywny i Krautrock. Założony został w 1966 roku przez Reinholda Sobottę (organy), Bernda Koschmiddera (gitara basowa), Rolfa Gurrę (saksofon, wokale), Reinera Borcherta (gitara), Hugo Egona Baldera (perkusja) oraz Klausa Orso (gitara).
Historia.
Początki (1966-1970).
Nazwa zespołu została wybrana w reakcji na papieską encyklikę Humanae vitae związaną z tematem antykoncepcji wydaną przez papieża Pawła VI. Zespół grał głównie instrumentalnie, jazz-rockowe interpretacje utworów takich grup jak: Brian Auger, Graham Bond. Podczas niektórych występów na żywo grupie towarzyszyli gitarzysta, wokalista oraz trębacz. Ich pierwszy singel, „October” z kompozycją „Freedom”, został wydany przez wytwórnię Amadeo Records w 1969.
Po kilku zmianach personalnych w skład grupy wchodzili: Koschmidder, Sobotta, Bruno Frenzel (gitara) i Bernd Noske (wokale, perkusja). Ten skład zarejestrował album dla wytwórni Metronome, wydany w specyficznym okrągłym opakowaniu, imitującym pudełko z pigułkami antykoncepcyjnymi. Muzyka na tym albumie wciąż oparta jest na jazz rocku (szczególnie część, za której skomponowanie odpowiadał Sobotta), ale nowi członkowie ukierunkowali zespół w stronę bardziej rockowych nurtów. Na płycie znalazł się także cover zespołu The Doors, „Light My Fire”.
Droga do sławy (1971-1974).
Następny album "Operation" z 1971 roku jest do dziś jednym z najlepszych niemieckich albumów rockowych. Okładka przedstawia postać pożerającą niemowlęta oraz papieża podnoszącego rękę w geście błogosławieństwa. W środku rozkładanej okładki namalowani zostali członkowie grupy jako część maszyny zjadającej dzieci. Muzycznie zespół odnalazł własne brzmienie oparte na ciężkich, przesterowanych gitarach oraz instrumentach klawiszowych, przypominające brzmienia takich zespołów jak Spooky Tooth czy Deep Purple. Wszystkie kompozycje skomponował tym razem Frenzel. Album ten stał się ich najlepiej sprzedawanym albumem. Album otwiera utwór „Stop Little Lady”, znalazł się na nim także protest-song „The Work Is Done”, w którym muzycy wykorzystali m.in. motyw z Etiudy „Rewolucyjnej” Chopina.
W 1972 roku wydany został album kompilacyjny "Believe in the Pill", wybór z ich poprzednich albumów oraz trzy kompozycje znane dotąd tylko na singlach: „Hope”, „What’s Your Name” i „Believe in the Pill”. Okładka przedstawiała płód leżący w miejskim śmietnisku.
Stała, wysoka sprzedaż i ugruntowana pozycja na rynku muzycznym zaowocowały kontraktem z większą wytwórnią – CBS. Nastąpiły też zmiany w składzie, klawiszowiec Reinhold Sobotta opuścił zespół i został zastąpiony przez Hartmuta Schölgensa. Kilka miesięcy później Schölgensa zastąpił Wolfgang Neuser. Z Neuserem zarejestrowany został album "Hoodoo Man", wydany w styczniu 1973. Album zawiera 6 utworów i dalsze postępy w rozwoju unikatowego stylu zespołu. Album, podobnie jak "Operation", okazał się przebojem, m.in. za sprawą śmiałych aranżacji gitarowych granych z motywami klawiszy oraz partii improwizowanych.
Zespół miał ambicję, by zyskać popularność na arenie międzynarodowej. Muzycy uważali, że aby osiągnąć ten cel, w zespole potrzeba pewnych zmian. Założyciel grupy Koschmidder odszedł przed długim niemieckim tournée i zastąpiony został przez Petera Föllera. Z kolei Wolfgang Neuser został zmieniony przez Zeusa B. Helda (właśc. Bernd Held) kilka miesięcy potem. Dirk Steffens został zaangażowany na etat drugiego gitarzysty. Zespół w kształcie kwintetu (Noske, Frenzel, Steffens, Held i Föller) zarejestrował album "Rebirth" (1974), . Gitarzysta Steffens odszedł z zespołu i sformował własne autorskie trio.
Pozostała czwórka wybrała się na kolejne niemieckie tournée, czego rezultatem stał się podwójny album koncertowy zatytułowany "Live" (1974), składający się z 5 utworów z rozwiniętymi partiami instrumentalno-improwizacyjnymi. Do dziś oceniany jest przez niemieckich fanów za najlepszą niemiecką rockową płytę koncertową. Album zapakowany był w kontrowersyjną okładkę: muzycy siedzą w limuzynie, ubrani jak amerykańscy gangsterzy z lat 30. XX wieku, uzbrojeni w pistolety maszynowe, strzelający do dziecięcego wózka-spacerówki.
Kryzys (1975-1984).
Album z 1975 roku, zatytułowany "Plastic People", został zaprojektowany jako "concept album" i był wyrazem starań stworzenia bardziej zróżnicowanego brzmienia na bazie standardowej, przyciążonej progresywnej formuły. Na płycie pojawili się w utworze „My Mind” goście tacy jak: Jochen von Grumbkow (wiolonczela), Christoph Noppeney (altówka) i Friedemann Leinert (flet), wszyscy z zespołu Holderlin. Album ten stał się ich najlepiej sprzedawanym wydawnictwem od czasów "Hoodoo Man". Była to też ostatnia płyta nagrana dla CBS.
Album "Backdoor Possibilities" ukazał się w 1976 roku nakładem innej wytwórni – małej firmy Brain Records. Charakteryzowało nasycenie muzyki jazzem i licznymi wtrętami z muzyki poważnej. Słuchacze odbierali to jako zbytnie udziwnianie.
Następny album, "Increase" z 1977 roku był powrotem do hard rocka, oraz do psychodelicznego surrealizmu. W grupie doszło jednak do przetasowań. Peter Föller został zastąpiony przez Horsta Stachelhausa, a na perkusji zaczął grać Manfred von Bohr, dotychczasowy śpiewający perkusista Noske skoncentrował się wyłącznie na funkcji wokalisty. Popularność zespołu wyraźnie spadała.
21 września 1983 roku jeden ze współzałożycieli kapeli – Bruno Frenzel, zmarł po długiej chorobie. Rok wcześniej zespół wydał album "Bäng!". Grupa istniała jeszcze przez pewien czas po śmierci Frenzela, ale w 1984 roku ostatecznie się rozwiązał.
Reaktywacja (1993-2014, 2016-).
W 1993 roku zespół został reaktywowany i wydał takie albumy jak "Condomium" (album koncertowy, 1994), "Two Worlds" (1995), "Jungle Life" (1996) i "Getting There" (1998). Muzycy wydawali raczej kolejne płyty koncertowe, niż studyjne.
18 lutego 2014 roku zmarł perkusista i wokalista Bernd Noske, co spowodowało zawieszenie działalności.
W 2016 roku wznowiono działalność w obecnym składzie: Peter Föller (śpiew), Manfred von Bohr (perkusja), Martin Ettrich (gitara), Sascha Kühn (instrumenty klawiszowe) oraz Hannes Vesper (gitara basowa).
5 kwietnia 2018 roku w wieku 67 lat zmarł Wolfgang Neuser, klawiszowiec Birth Control w latach 1972-1973.
3 czerwca 2022 roku ukazał się album studyjny "Open Up".

</doc>
<doc id="852878" url="https://pl.wikipedia.org/wiki?curid=852878" title="FastTracker 2">
FastTracker 2

FastTracker 2 – tracker na komputery PC. Jego autorami są członkowie działającej w latach 1992-1997 grupy Triton – Fredrik „Mr. H” Huss oraz Magnus „Vogue” Högdahl.
Innowacje.
Główną innowacją było wprowadzenie formatu plików XM (Extended Module), mającego znacznie większe możliwości, niż dotychczas wykorzystywany MOD czy S3M. Między innymi wprowadzono tzw. instrumenty z możliwością ustawiania ich obwiedni, przypisywania sampli do poszczególnych nut, zwiększono maksymalną długość i liczbę patternów i in.
Drugą innowacją było intensywne wykorzystywanie skrótów klawiszowych, dzięki czemu konieczność używania myszki została ograniczona, co z kolei przekładało się na znaczne przyspieszenie pracy z programem.
Dziedzictwo.
Zatrzymanie prac nad rozwojem programu oraz problemy z wykorzystaniem go na platformie Windows spowodowały podjęcie kilku prób stworzenia następcy FastTrackera 2. Jednym z pierwszych był Fast Tracker III, który odziedziczył wygląd interfejsu użytkownika oraz podzbiór funkcji oryginału. Nigdy nie wyszedł poza wersję beta.
Trackerem bezpośrednio inspirowanym FastTrackerem 2 jest Skale Tracker stworzony przez programistę Baktery oraz grafika Awezoom. Chociaż ostatnią wydaną wersją jest również wersja beta, jest to tracker w pełni funkcjonalny.

</doc>
<doc id="852879" url="https://pl.wikipedia.org/wiki?curid=852879" title="Gwara kujawska">
Gwara kujawska

Gwara kujawska – gwara charakterystyczna dla mieszkańców Kujaw.

</doc>
<doc id="852880" url="https://pl.wikipedia.org/wiki?curid=852880" title="Siechnowicze Małe">
Siechnowicze Małe

Siechnowicze Małe (biał. "Сяхновічы Малыя") – wieś na Białorusi w rejonie żabineckim obwodu brzeskiego.
Gniazdo rodowe Kościuszków (Kostiuszków) herbu Roch III, znajduje się tu m.in. Park Kościuszko założony w 1775, jedyny na Białorusi pomnik-popiersie Tadeusza Kościuszki przed miejscową szkołą, w której znajduje się też izba pamięci o bohaterze.
Historia.
W XIX i w początkach XX w. położone były w Rosji, w guberni grodzieńskiej, w powiecie kobryńskim, w gminie Siechnowicze.
W dwudziestoleciu międzywojennym leżały w Polsce, w województwie poleskim, w powiecie kobryńskim, do 18 kwietnia 1928 w gminie Siechnowicze, następnie w gminie Żabinka. W 1921 wieś i folwark liczyły łącznie 97 mieszkańców, zamieszkałych w 14 budynkach, wyłącznie Polaków. 93 mieszkańców było wyznania prawosławnego i 4 rzymskokatolickiego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="852894" url="https://pl.wikipedia.org/wiki?curid=852894" title="Przyjaciele Wielkiej Rzeszy Niemieckiej">
Przyjaciele Wielkiej Rzeszy Niemieckiej

Przyjaciele Wielkiej Rzeszy Niemieckiej (fr. Les Amis du Grand Reich Allemand, AGRA) – walońska kolaboracyjna organizacja w okupowanej Belgii podczas II wojny światowej
Organizacja AGRA została założona 13 marca 1941 w Liège przez grupę rozłamowców z ruchu rexistów Leona Degrelle’a. Byli wśród nich J. Spilette, Alfons De Boungne, Georges Scaillet, Jean Thiriart, Julien Velut i Jean Gerits. Opowiadali się za przyłączeniem Walonii do Rzeszy Niemieckiej, uważając Walonów za Germanów, podczas gdy rexiści pragnęli niezależnej Walonii w sojuszu z Niemcami. Podobną rolę jak AGRA w okupowanej Flandrii spełniał Niemiecko-Flamandzki Związek Pracy (DeVlag). W październiku 1941 r. część członków organizacji utworzyła Waloński Ruch Narodowo-Socjalistyczny (Mouvement National-Socialiste Wallon). Członkowie AGRA nie byli przyjmowani do formowanego przez rexistów w poł. 1941 r. do walki przeciwko Sowietom Legionu Walońskiego. Z tego powodu zaczęli wstępować do hitlerowskiego Narodowo-Socjalistycznego Korpusu Motorowego (NSKK), tworząc tzw. NSKK AGRA. W 1943 r. członków AGRA zaczęto też przyjmować do SS-Sturmbrigade „Wallonien”, która rozwinęła się potem w 28 Ochotniczą Dywizję Grenadierów Pancernych SS „Wallonien”. Organizacja AGRA istniała do czasu wyzwolenia Belgii przez aliantów we wrześniu 1944 r.

</doc>
<doc id="852897" url="https://pl.wikipedia.org/wiki?curid=852897" title="Héctor Faubel">
Héctor Faubel

Héctor Faubel (ur. 10 sierpnia 1983 w Llíria, Hiszpania) – hiszpański motocyklista, który ściga się w kategorii 250 cm³.

</doc>
<doc id="852898" url="https://pl.wikipedia.org/wiki?curid=852898" title="Tekla Ratomska">
Tekla Ratomska

Tekla z Ratomskich Kościuszkowa herbu Roch III (ur. ok. 1715, zm. 1768) – żona Ludwika Tadeusza Kościuszki od 1746, matka Tadeusza Kościuszki.

</doc>
<doc id="852899" url="https://pl.wikipedia.org/wiki?curid=852899" title="Naczelnik urzędu skarbowego">
Naczelnik urzędu skarbowego

Naczelnik urzędu skarbowego – organ podatkowy pierwszej instancji. Naczelnik urzędu skarbowego powoływany jest przez Szefa Krajowej Administracji Skarbowej na wniosek Dyrektora Izby Administracji Skarbowej i wykonuje zadania przy pomocy kierowanego przez siebie urzędu skarbowego. Naczelnika odwołuje Szef KAS. 
Naczelnik Urzędu Skarbowego kieruje pracą Urzędu przy pomocy jednego lub więcej zastępców naczelnika, kierowników komórek organizacyjnych i innych pracowników zatrudnionych na stanowiskach samodzielnych. Kompetencje do podejmowania decyzji, podpisywania pism i wyrażania stanowiska naczelnika urzędu skarbowego w określonej sprawie, określa regulamin organizacyjny danego urzędu.
Naczelnik urzędu skarbowego prowadzi postępowanie podatkowe na podstawie przepisów Ordynacji podatkowej. Organem odwoławczym od decyzji naczelnika urzędu skarbowego jest dyrektor izby administracji skarbowej.
Do zakresu działania naczelnika urzędu skarbowego należy: 
Do zakresu działania urzędów skarbowych należy: 

</doc>
<doc id="852903" url="https://pl.wikipedia.org/wiki?curid=852903" title="Próba krzyżowa">
Próba krzyżowa

Próba krzyżowa, próba zgodności - obowiązująca próba przed każdą transfuzją krwi, wykonywana w celu wykazania zgodności serologicznej między krwią dawcy i biorcy w zakresie układu AB0 i Rh.
Obejmuje:
Próbę krzyżową ocenia się jako zgodną, jeżeli w żadnym z przeprowadzonych odczynów nie wystąpiła aglutynacja lub hemoliza krwinek. Przy niezgodności próby krzyżowej, danej krwi nie można przetoczyć danemu biorcy.

</doc>
<doc id="852904" url="https://pl.wikipedia.org/wiki?curid=852904" title="Współczynnik rozgałęzienia (fizyka)">
Współczynnik rozgałęzienia (fizyka)

Współczynnik rozgałęzienia – pojęcie stosowane w fizyce jądrowej i fizyce cząstek elementarnych, przy analizie rozpadu promieniotwórczego. W sytuacji, gdy to samo jądro lub cząstka może rozpaść się na różne sposoby (różne cząstki końcowe), współczynnikiem rozgałęzienia nazywamy prawdopodobieństwo rozpadu do konkretnego stanu końcowego, czyli stosunek liczby cząstek rozpadających się w ten sposób, do całkowitej liczby rozpadów. Na przykład mezon "π0" na ogół rozpada się na dwa fotony, ale w około 1,2% przypadków może rozpaść się na foton, elektron i pozyton. Mówimy więc, że współczynnik rozgałęzienia na rozpad na dwa fotony wynosi 0,988, zaś na rozpad formula_1 – 0,012.
Suma współczynników rozgałęzienia na wszystkie możliwe sposoby (mody) rozpadu musi wynosić 1.
Czasami wprowadza się pojęcia cząstkowej stałej rozpadu równej stałej rozpadu pomnożonej przez współczynnik rozgałęzienia na dany rodzaj rozpadu i cząstkowego czasu życia równego odwrotności cząstkowej stałej rozpadu.

</doc>
<doc id="852906" url="https://pl.wikipedia.org/wiki?curid=852906" title="Embryophyceae">
Embryophyceae



</doc>
<doc id="852907" url="https://pl.wikipedia.org/wiki?curid=852907" title="Let’s Get Back to Bed – Boy!">
Let’s Get Back to Bed – Boy!

„Let’s Get Back to Bed – Boy!” – singel Sarah Connor z 2001 z jej debiutanckiego albumu "Green Eyed Soul" (2001). Utwór został napisany przez Terrance’a Quaitesa, Roba Tygera i Kaya Denara i wyprodukowany przez duet Kay Denar i Rob Tyger oraz wydany 7 maja 2001 jako pierwszy singel z krążka. Piosenka została nagrana z gościnnym udziałem amerykańskiego rapera TQ.
Singel wspiął się na szczyt notowania najpopularniejszych utworów w Polsce natomiast znalazł się w Top 10 w Niemczech, Austrii i Szwajcarii.
"Let’s Get Back to Bed – Boy!” został nominowany do nagrody "ECHO Awards" w kategorii "„Najlepszy niemiecki singel Pop/Rock”" w roku 2002. Singel zdobył status złotej płyty.

</doc>
<doc id="852908" url="https://pl.wikipedia.org/wiki?curid=852908" title="Embryophyta">
Embryophyta



</doc>
<doc id="852909" url="https://pl.wikipedia.org/wiki?curid=852909" title="Ambroży Kazimierz Kościuszko">
Ambroży Kazimierz Kościuszko

Ambroży Kazimierz Kościuszko herbu Roch III (ur. 1667, zm. około 1720) – pisarz ziemski brzeskolitewski w latach 1720–1721, sędzia grodzki brzeskolitewski w latach 1714–1720, podczaszy owrucki w latach 1706–1718, stronnik Sapiehów, dziadek Tadeusza Kościuszki.
Życiorys.
Jeden z czterech synów sędzi skarbowego Aleksandra Jana Kościuszki i Teresy Denisewiczówny.
Dziedzic majątku ziemskiego Siechnowicze. Związek małżeński zawarł z Barbarą Glewską, w czasie którego urodziło się tylko jedno dziecko - Ludwik Tadeusz (późniejszy ojciec Andrzeja Tadeusza Bonawentury znanego jako Tadeusz Kościuszko).
Poseł powiatu brzeskolitewskiego na sejm 1720 roku. 

</doc>
<doc id="852913" url="https://pl.wikipedia.org/wiki?curid=852913" title="P.cz.">
P.cz.



</doc>
<doc id="852914" url="https://pl.wikipedia.org/wiki?curid=852914" title="Symbol wiary">
Symbol wiary



</doc>
<doc id="852917" url="https://pl.wikipedia.org/wiki?curid=852917" title="Sancta Sanctorum (kaplica)">
Sancta Sanctorum (kaplica)

Chiesa di San Lorenzo in Palatio ad Sancta Sanctorum – dawne oratorium papieskie znajdujące się w Pałacu Laterańskim do którego prowadzą Święte Schody (Scala Sancta). Papież Leon III ofiarował do oratorium wiele relikwii, które były zamknięte w skrzyni z napisem "Sancta Sanctorum", stąd wzięła się nazwa oratorium. Szczególne miejsce zajmuje obraz uznawany za acheiropoietos (nie ręką ludzką uczyniony). Według legendy zaczął go malować św. Łukasz a dokończyli aniołowie. W IV wieku został przeniesiony z Jerozolimy do Konstantynopola, a w czasach obrazoburców cudownie ocalał. Za czasów papieża Leona I przeniesiono go do Rzymu i został umieszczony w kościele na Lateranie. Na ścianie znajduje się napis „"Non est in toto sanctior orbe locus"” (nie ma na ziemi świętszego miejsca).

</doc>
<doc id="852919" url="https://pl.wikipedia.org/wiki?curid=852919" title="Aleksander Jan Kościuszko">
Aleksander Jan Kościuszko

Aleksander Jan Kościuszko (ur. 29 grudnia 1629, zm. 1711) herbu Roch III – sędzia skarbowy brzeski, pradziad Tadeusza Kościuszki.
Życiorys.
Syn Jana Kościuszki i Konstancji Orzeszkówny. W 1661 ożenił się z Teresą Denisewiczówną. Świadek wyboru Jana III Sobieskiego na króla Polski. Ojciec jedenaściorga dzieci wśród których byli: Faustyn Benedykt, Chryzostom i Ambroży Kazimierz Kościuszko (dziadek Andrzeja Tadeusza Bonawentury znanego jako Tadeusz Kościuszko).

</doc>
<doc id="852921" url="https://pl.wikipedia.org/wiki?curid=852921" title="Współczynnik rozgałęzienia">
Współczynnik rozgałęzienia



</doc>
<doc id="852923" url="https://pl.wikipedia.org/wiki?curid=852923" title="Dekanat sierpecki">
Dekanat sierpecki

Dekanat sierpecki – jeden z dekanatów katolickiej diecezji płockiej, o ponad 500 letniej historii.
Historia.
Biskup Płocki Erazm Ciołek (1503-1522) w 1506 dokonał reorganizacji archidiakonatu płockiego. Powstały dekanaty:
Do nowo powstałego dekanatu sierpeckiego należały następujące parafie:
Biała, Bieżuń, Bonisław, Borkowo, Bożewo, Brwilno, Goleszyn, Gozdowo, Jeżewo, Kisielewo, Kurowo, Lutocin, Mochowo, Rościszewo, Proboszczewice, Sierpc, Sikórz, Zawidz. (ok. 1609 rok)
W 1818 roku, na mocy bulli "Ex imposita Nobis" Piusa VII nastąpiło nowe rozgraniczenie polskich diecezji. Nastąpiła likwidacja archidiakonatów. Biskup Płocki Adam Michał Prażmowski podzielił diecezję na 17 dekanatów, które obejmowały 245 parafii. Na skutek tej reformy przestał istnieć Dekanat sierpecki (1818–1867). Parafia Sierpc, i inne okoliczne parafie, zostały przyłączone do dekanatu raciąskiego.
W 1865 roku, car Aleksander II nakazał utworzenie siedzib dekanatów w miastach powiatowych. Z tego powodu zlikwidowano powiaty: andrzejewski, bieżuński, dobrzyński, raciąski, wyszkowski i zakroczymski. W 1867 roku powstał powiat sierpecki. Utworzono dwa nowe dekanaty: w Ostrowi Mazowieckiej oraz w Sierpcu. Dziekanem został ks. Makary Grabowski.
Obecny wygląd.
Po wielu terytorialnych zmianach obecnie dekanat składa się z 13 parafii:
stan na dzień 31.12.2020r.

</doc>
<doc id="852925" url="https://pl.wikipedia.org/wiki?curid=852925" title="Harold I">
Harold I



</doc>
<doc id="852928" url="https://pl.wikipedia.org/wiki?curid=852928" title="Anna Biriukowa">
Anna Biriukowa

Anna Biriukowa ("Анна Бирюкова"; ur. 27 września 1967 w Swierdłowsku) – rosyjska lekkoatletka, która specjalizowała się w trójskoku.
W 1996 roku odpadała w eliminacjach podczas igrzysk olimpijskich w Atlancie. Mistrzyni świata ze Stuttgartu (1993) – złoty medal okrasiła wówczas rekordem świata (15,09). Rekord ten przetrwał do kolejnej edycji czempionatu w 1995 roku, podczas którego Biriukowa zajęła trzecie miejsce. Ma w swoim dorobku także dwa medale mistrzostw Europy z 1994 roku: złoty ze stadionu (Helsinki 1994) oraz srebrny z hali (Paryż 1994). Stawała na podium mistrzostw Rosji, a w 1994 zwyciężyła w igrzyskach dobrej woli. Startowała również w skoku w dal jednak w tej konkurencji nie odnosiła większych sukcesów.

</doc>
<doc id="852930" url="https://pl.wikipedia.org/wiki?curid=852930" title="Nadbużanka">
Nadbużanka

Nadbużanka – wieś w Polsce położona w województwie lubelskim, w powiecie włodawskim, w gminie Wola Uhruska. Miejscowość wchodzi w skład sołectwa Wola Uhruska. 
Wieś leży przy drodze wojewódzkiej nr 819 w odległości 1,5 km na wschód od miejscowości Wola Uhruska.
W latach 1975–1998 miejscowość administracyjnie należała do województwa chełmskiego.

</doc>
<doc id="852932" url="https://pl.wikipedia.org/wiki?curid=852932" title="French Kissing">
French Kissing

„French Kissing” jest piosenką pop/R&amp;B stworzoną przez Kay Denar i Rob Tyger na debiutancki album niemieckiej artystki Sarah Connor, "„Green Eyed Soul”" (2001). Utwór został wyprodukowany przez duet Kay Denar i Rob Tyger oraz wydany jako drugi singel z krążka dnia 20 sierpnia 2001. Piosenka zawiera sampel utworu „No Diggity” zespołu Blackstreet z roku 1996. Singel nie odniósł pożądanego sukcesu, zajmując pozycje: #18 w Austrii, #26 w Niemczech, #33 w Polsce i #53 w Szwajcarii.
"French Kissing" jest pierwszym singlem wydanym przez Sarah Connor, który nie zajął pozycji w Top 20 niemieckiego notowania.

</doc>
<doc id="852942" url="https://pl.wikipedia.org/wiki?curid=852942" title="Methods Of Destruction">
Methods Of Destruction



</doc>
<doc id="852952" url="https://pl.wikipedia.org/wiki?curid=852952" title="Mirosław Kubisztal">
Mirosław Kubisztal

Mirosław Józef Kubisztal (ur. 12 lutego 1962 w Tarnowie) – polski piłkarz, napastnik, jednokrotny reprezentant kraju, potem trener. Jako zawodnik na boisku mierzył 178 cm i ważył 74 kg.
Karierę piłkarską rozpoczynał w Unii Tarnów. Wiosną 1984 roku przeszedł do wówczas I-ligowej Cracovii. W owym klubie rozegrał 15 spotkań, strzelając 3 bramki. Drużyna z Krakowa zanotowała spadek do II ligi. Zawodnikiem szybko zainteresował się GKS Katowice, grający w ekstraklasie. Barwy katowickiego zespołu reprezentował przez niecałe 7 sezonów. Z katowiczanami zdobył dwukrotnie puchar krajowy. W owej drużynie rozegrał 176 spotkań i strzelił 41 bramek. Grę w GKS-ie zakończył po rundzie jesiennej sezonu 1990/1991. Następnie wyjechał do Szwecji, by grać w Örebro SK. W szwedzkim klubie grał przez siedem lat. Rozegrał 148 spotkań i zdobył 58 bramek. Karierę piłkarską kończył na boisku w Skrzyszowie, gdzie reprezentował barwy tamtejszej Skrzyszovii.
W I lidze polskiej rozegrał 191 meczów, strzelił w niej 41 bramek.
Reprezentacja Polski.
W reprezentacji Polski wystąpił w jednym spotkaniu przeciwko Hiszpanii przegranym przez Polaków 0:1.

</doc>
<doc id="852954" url="https://pl.wikipedia.org/wiki?curid=852954" title="Corellia">
Corellia



</doc>
<doc id="852955" url="https://pl.wikipedia.org/wiki?curid=852955" title="The Shadows">
The Shadows

The Shadows – brytyjski zespół rockowy, popularny w latach 60. XX wieku. Utworzony do akompaniowania wokaliście Cliffowi Richardowi, następnie rozwijający własną karierę jako zespół instrumentalny.
Laureat drugiego miejsca w finale 20. Konkursu Piosenki Eurowizji (1975).
Dyskografia.
Single.
Zestawienie nie zawiera nagrań dokonanych w charakterze grupy akompaniującej Cliffowi Richardowi oraz nagrań solowych członków zespołu i dokonanych pod nazwą Marvin, Welch &amp; Farrar.

</doc>
<doc id="852960" url="https://pl.wikipedia.org/wiki?curid=852960" title="Szczep Szarej Siódemki im. gen. Mariusza Zaruskiego">
Szczep Szarej Siódemki im. gen. Mariusza Zaruskiego

Szczep Szarej Siódemki im. gen. Mariusza Zaruskiego – krakowski szczep drużyn harcerskich związany m.in. z I Liceum im. Bartłomieja Nowodworskiego w Krakowie. Współcześnie działa w ramach Związku Harcerstwa Rzeczypospolitej.
Siódemka jest jedną z najstarszych drużyn w Polsce. Najstarsza drużyna VII KDH istnieje od 1917 roku – w 2007 roku odbyły się oficjalne obchody 90-lecia. Szczep należy do Unii Najstarszych Drużyn Harcerskich Rzeczypospolitej.

</doc>
<doc id="852961" url="https://pl.wikipedia.org/wiki?curid=852961" title="Wrexham F.C.">
Wrexham F.C.

Wrexham Association Football Club (wal. "Clwb Pêl-droed Cymdeithas Wrecsam") – walijski klub piłkarski z siedzibą w Wrexham. Klub jest częścią systemu angielskich rozgrywek piłkarskich i gra obecnie w National League.
Jest najstarszym klubem piłkarskim w Walii oraz jednocześnie trzecim najstarszym klubem na świecie.
W 2006 roku, po problemach finansowych i niespełna dwuletnim zarządzaniu przez administrację, klub został wykupiony przez lokalnych biznesmenów Neville`a Dickensa i Geoffa Mossa za 3,3 mln funtów; w efekcie zmieniona została nazwa klubu z Wrexham Association Football Club na Wrexham Football Club (2006) Ltd.. Od sierpnia 2011 do listopada 2020, Wrexham był klubem należącym do kibiców i przez nich zarządzanym. 16 listopada 2020 właścicielami klubu stali się aktorzy – Amerykanin Rob McElhenney oraz Kanadyjczyk Ryan Reynolds. Podczas spotkania biznesowego, mieli oni przekonać 75% grupy zarządzającej, aby uzyskać władzę we Wrexham. Ostatecznie udało się im przekonać 91,5% grupy, przez co stali się samodzielnymi właścicielami.

</doc>
<doc id="852965" url="https://pl.wikipedia.org/wiki?curid=852965" title="Wycombe Wanderers F.C.">
Wycombe Wanderers F.C.

Wycombe Wanderers Football Club – angielski zespół piłkarski z miasta High Wycombe w hrabstwie Buckinghamshire, grający w League One.
Skład.
"stan na 3 listopada 2020."

</doc>
<doc id="852966" url="https://pl.wikipedia.org/wiki?curid=852966" title="Mordechaj Spiegler">
Mordechaj Spiegler

Mordechaj Spiegler (hebr. מרדכי שפיגלר, ur. 19 sierpnia 1944 w Soczi, ZSRR) – izraelski piłkarz grający na pozycji napastnika. Nosił przydomek „Motaleh”.
Kariera klubowa.
Spiegler urodził się w Rosji (RFSRR), w mieście Soczi w rodzinie rosyjskich Żydów. W wieku 5 lat przeniósł się z rodzicami do Izraela. Rodzina Spieglerów zamieszkała w nadmorskim mieście Netanja. Tam też rozpoczął pierwsze treningi w klubie Maccabi Netanja, a w 1962 roku zadebiutował w ekstraklasie Izraela. Szybko stał się czołowym zawodnikiem nie tylko zespołu, ale i ligi. W latach 1966-1969 trzykrotnie z rzędu został królem strzelców ligi (1966 – 17 goli, wspólnie z Mosze Romano, 1968 – 38 goli, 1969 25 goli). Z Maccabi w ostatnim sezonie gry (1970/1971) udało mu się wywalczyć swoje pierwsze mistrzostwo kraju, będące zarazem pierwszym mistrzostwem Maccabi w historii.
Latem 1972 Spiegler przeszedł do Paris FC stając się jednym z pierwszych zawodników z Izraela grających zagranicą. Po sezonie przeniósł się do lokalnego rywala, Paris Saint-Germain i w jego barwach przez pół roku zdobył 10 goli w 13 meczach. Jeszcze zimą 1974 przeniósł się do słynnego Cosmosu Nowy Jork, gdzie grał przez sezon. W 1975 roku Spiegler wrócił do ojczyzny, zostając piłkarzem Maccabi Netanja. W 1978 roku trafił do Hapoelu Hajfa, a karierę kończył w 1982 roku jako piłkarz Beitaru Tel Awiw.
Kariera reprezentacyjna.
W reprezentacji Izraela Spiegler zadebiutował 2 stycznia 1964 roku w wygranym 3:0 towarzyskim meczu z Hongkongiem. W 1967 roku w meczu przeciwko Szkocji w Tel Awiwie Alex Ferguson złamał mu nos.
Na Pucharze Azji w 1964 roku wywalczył wraz z reprezentacją jedyne w historii tej drużyny mistrzostwo Azji (Izrael wówczas należał do AFC), zostając także z dorobkiem dwóch bramek królem strzelców turnieju (wraz z Inderem Singhiem z Indii). Spiegler brał również udział w kolejnej edycji Pucharu Azji w 1968 roku, w której Izrael zajął 3. miejsce.
Spiegler brał udział w udanych dla Izraela kwalifikacjach do Mistrzostw Świata w Meksyku. Znalazł się w kadrze na te finały i był tam podstawowym zawodnikiem. Rozegrał wszystkie 3 grupowe mecze: z Urugwajem (0:2), ze Szwecją (1:1) oraz z Włochami (0:0). W 60. minucie meczu ze Szwecją zdobył gola na 1:1 i stał się jedynym jak dotąd piłkarzem izraelskim, który strzelił gola w finałach MŚ.
Jeszcze w 1968 roku Spiegler był kapitanem olimpijskiej reprezentacji na Igrzyskach Olimpijskich w Meksyku. Z Izraelem doszedł do ćwierćfinału, w którym reprezentacja narodowa odpadła po meczu z Bułgarią.
W reprezentacji Izraela Spiegler rozegrał 62 mecze (82 licząc mecze związane z kwalifikacjami do Igrzysk Olimpijskich) i zdobył w nich 25 goli (32 z Olimpiadą). Jest obecnie najlepszym strzelcem w historii reprezentacji Izraela.
Kariera trenerska.
Po zakończeniu kariery piłkarskiej Spiegler został trenerem. W 1983 roku jako grający trener został mistrzem kraju z Maccabi Netanja. Trenował również Maccabi Hajfa, Hapoel Hajfa oraz Beitar Tel Awiw.

</doc>
<doc id="852970" url="https://pl.wikipedia.org/wiki?curid=852970" title="Kowalanka">
Kowalanka

Kowalanka – część wsi Wolanów, położona w Polsce, w województwie mazowieckim, w powiecie radomskim, w gminie Wolanów.
Administracyjnie Kowalanka jest odrębnym sołectwem.
W latach 1975–1998 miejscowość należała administracyjnie do województwa radomskiego.
Wierni Kościoła rzymskokatolickiego należą do parafii św. Doroty w Wolanowie.

</doc>
<doc id="852973" url="https://pl.wikipedia.org/wiki?curid=852973" title="Mordechai Spiegler">
Mordechai Spiegler



</doc>
<doc id="852980" url="https://pl.wikipedia.org/wiki?curid=852980" title="Gábor Talmácsi">
Gábor Talmácsi

Gábor Talmácsi (ur. 28 maja 1981 w Budapeszcie) - były węgierski motocyklista. W 2007 jako pierwszy Węgier i jednocześnie pierwszy motocyklista z Europy Środkowo-Wschodniej wywalczył motocyklowe mistrzostwo świata (125 cm³).

</doc>
<doc id="852982" url="https://pl.wikipedia.org/wiki?curid=852982" title="Paroizolacja">
Paroizolacja

Paroizolacja – warstwa w ścianie lub stropie, której zadaniem jest przeciwdziałanie przenikaniu pary wodnej z pomieszczenia do zewnętrznych warstw przegrody.
W pomieszczeniach, gdzie przebywają ludzie wilgotność względna powinna wynosić 50-70%. W niektórych pomieszczeniach może wynosić więcej ze względu na czynności tam wykonywane (gotowanie, pranie, kąpiel) lub z innych powodów (Palmiarnie itp). Para wodna zawarta w powietrzu wnika do wnętrza ścian. Temperatura w ścianie zmienia się od pokojowej na jej wewnętrznej stronie do temperatury zewnętrznej-na zewnętrznej stronie. W zależności od różnicy temperatur, w pewnym miejscu przekroju ściany temperatura osiąga punkt rosy i para wodna skrapla się, powodując zawilgocenie materiału, z którego zbudowana jest ściana. Powoduje to szereg niekorzystnych zmian: wzrasta przewodnictwo cieplne ściany, możliwy jest rozwój pleśni, szkodliwych dla materiałów i dla zdrowia ludzi, możliwe jest zamarzanie ściany i jej niszczenie.
Paroizolację wykonuje się najczęściej z folii z tworzyw sztucznych, czasem pokrytych cienką warstw aluminium dla zmniejszenia ucieczki ciepła. Czasem wykorzystuje się papę lub specjalne masy ("folia w płynie") albo farby.
Paroizolacja jest szczególnie ważna w przegrodach z warstwą izolacji termicznej, gdyż materiały termoizolacyjne są najbardziej wrażliwe na zawilgocenie.
W praktyce paroizolacja jest tylko opóźniaczem przenikania pary, gdyż trudno jest zrobić warstwę zupełnie nieprzepuszczalną (para wodna przenika przez większość materiałów, do tego folia jest podziurawiona, choćby zszywkami mocującymi), jednak to wystarczy, gdyż mała ilość pary, która przenika, ma szansę wyparować przez dalsze warstwy przegrody.
W miejscach o klimacie chłodnym paroizolację umieszcza się od wewnętrznej strony ściany zaś w klimacie gorącym- od zewnątrz, aby zapobiec kondensacji na elementach ochładzonych przez klimatyzację

</doc>
<doc id="852983" url="https://pl.wikipedia.org/wiki?curid=852983" title="Unbelievable">
Unbelievable

Unbelievable – drugi album studyjny niemieckiej wokalistki pop Sarah Connor wydany 30 września 2002 w krajach niemieckojęzycznych oraz 4 października 2002 w Polsce nakładem wytwórni Sony Music.
Informacje o albumie.
Prace nad wydawnictwem wokalistka rozpoczęła w roku 2002, kilka miesięcy po wydaniu na rynki muzyczne debiutanckiego krążka artystki "Green Eyed Soul". Przy tworzeniu materiału na album, Connor po raz pierwszy wspomagało grono znanych i cenionych producentów oraz autorów tekstów piosenek. Jedną z osób mających wkład w kompozycje na wydawnictwo była Diane Warren.
"George Glueck (przedstawiciel wytwórni płytowej Connor) zaprosił mnie do studia i zaprezentował piosenkę, po czym powiedział 'więc, podoba Ci się? Została stworzona przez Diane – dla Ciebie!' Zaniemówiłam, byłam naprawdę poruszona – i troszeczkę dumna. Diane Warren napisała utwór dla mnie! Byłam naprawdę wielkim fanem twórczości Diane od lat, a George o tym wiedział. Wysłał Diane mój pierwszy album, a ona spontanicznie się zgodziła mówiąc 'tak – to będzie dla mnie przyjemność'."
Produkcja.
Przy produkcji "Unbelievable" wokalistkę wspomagali stali współpracownicy, Kay Denar i Rob Tyger, którzy mieli swój wkład autorski oraz producencki w większość utworów umieszczonych na krążku. Producentem, który miał okazję współpracować z artystką przy okazji debiutanckiego krążka był Bülent Aris, twórca dwóch piosenek – „That's the Way I Am” i „Beautiful”. Przy produkcji, po raz pierwszy Connor wspomagali światowej sławy producenci oraz twórcy tekstów muzycznych. Wyclef Jean, wokalista znany ze współpracy z Whitney Houston, U2, Mary J Blige, czy Destiny’s Child, stał się producentem pierwszego singla promującego krążka „One Nite Stand (of Wolves and Sheep)”, gdzie gościnnie użyczył również swojego wokalu. „I Wanna Touch U There” to kompozycja stworzona przez Diane Warren, która napisała piosenki dla Toni Braxton, Céline Dion, czy Anastacii.
Promocja.
By promować krążek, wokalistka wystąpiła w roku 2003 na jednym koncercie o nazwie „Pop Meets Classic” sponsorowanym przez T-Online, niemieckiego operatora sieci komórkowej oraz internetowej. Show miał miejsce 24 stycznia 2003, zaś bilety na koncert były nagrodą dla zwycięzców konkursu zorganizowanego przez promotora. Przy okazji występów Connor wspomagała profesjonalna orkiestra. Wydarzenie transmitowane również było „na żywo” za pośrednictwem oficjalnej strony internetowej T-Online, gdzie oprócz zapisu koncertu dostępne były również wywiad oraz krótkie filmy z udziałem Sarah Connor. Występ został zarejestrowany oraz wydany w październiku 2003 na płycie DVD pod nazwą "".

</doc>
<doc id="852995" url="https://pl.wikipedia.org/wiki?curid=852995" title="I liga paragwajska w piłce nożnej (1992)">
I liga paragwajska w piłce nożnej (1992)

Mistrzem Paragwaju został klub Cerro Porteño, natomiast wicemistrzem Paragwaju – Club Libertad.
Sezon podzielony został na trzy etapy. Do trzeciego etapu awansowało 8 najlepszych klubów z dwóch pierwszych etapów. W trzecim etapie kluby podzielono na dwie grupy po 4 drużyny. Z każdej z tych grup awansowały do półfinału dwa kluby, następnie zwycięzcy meczów półfinałowych rozegrali finał, którego zwycięzca został mistrzem Paragwaju, a przegrany – wicemistrzem.
Do turniejów międzynarodowych zakwalifikowały się następujące kluby:
Do drugiej ligi spadł klub Sportivo San Lorenzo. Na jego miejsce z drugiej ligi awansował klub Sport Colombia Fernando de la Mora.
Pierwszy etap.
Tabela końcowa pierwszego etapu 1992.
Wobec równej liczby punktów dwóch najlepszych w tabeli klubów rozegrano mecz barażowy o pierwsze miejsce.
Klubom przyznano bonusy – za pierwsze miejsce 2 punkty, za drugie – 1,5 punktu, za trzecie – 0,75 punktu, za czwarte – 0,5 punktu.
Drugi etap.
Tabela końcowa drugiego etapu 1992.
Klubom przyznano bonusy – za pierwsze miejsce 2 punkty, za drugie – 1,5 punktu, za trzecie – 0,75 punktu, za czwarte – 0,5 punktu.
Trzeci etap – runda finałowa.
Grupa A
Grupa B
1/2 finału.
Club Olimpia – Cerro Porteño 0:0 i 0:1
Club Libertad – Sportivo Luqueño 1:0 i 3:3
Finał.
Cerro Porteño – Club Libertad 2:2 i 0:0, dod. 5:0
Mistrzem Paragwaju w 1992 roku został klub Cerro Porteño.
Sumaryczna tabela sezonu 1992.
Tabela powstała jako połączenie dorobku klubów w pierwszym i drugim etapie mistrzostw.
Wicemistrz Paragwaju stoczył pojedynek barażowy z najlepszym klubem w tabeli sumarycznej o prawo gry w Copa Libertadores 1993.
Club Libertad – Club Olimpia 1:1 i 1:1, karne 2:3
Sergio Goycochea (Olimpia) w rozgrywce rzutów karnych obronił piąty strzał. Bramkarz klubu Libertad Ceslo Guerrero obronił aż trzy strzały, co jednak nie wystarczyło do zwycięstwa.

</doc>
<doc id="852997" url="https://pl.wikipedia.org/wiki?curid=852997" title="Elizabeth Anne Allen">
Elizabeth Anne Allen

Elizabeth Anne Allen (ur. 18 listopada 1979 w Nowym Jorku, USA) – amerykańska aktorka.

</doc>
<doc id="852998" url="https://pl.wikipedia.org/wiki?curid=852998" title="Casimir Pierre Perier">
Casimir Pierre Perier

Casimir Pierre Perier (ur. 11 października 1777 w Grenoble, zm. 16 maja 1832 w Paryżu) – francuski polityk. W czasach Restauracji opozycjonista, drugi premier monarchii lipcowej, lider stronnictwa Oporu.
Życiorys.
Bankier.
Był czwartym synem bankiera i przemysłowca Claude'a Periera, zdeklarowanego bonapartysty, jednego z założycieli Banku Francuskiego w 1801. Razem ze swoimi braćmi uczył się w liońskim kolegium oratorianów, a w 1798 zaciągnął się do armii i walczył we Włoszech, wyróżniając się odwagą w bitwie pod San Giuliano. W 1801 zmarł jego ojciec, po którym Perier odziedziczył pokaźną fortunę i mógł, kontynuując tradycję rodzinną, otworzyć własny bank w spółce z braćmi Scipion. W 1805 ożenił się z córką bogatego obszarnika, Pauline Loyer. Mieli dwóch synów, Paula-Charles'a oraz Auguste'a. Zostawszy jedynym właścicielem swojego banku, Perier błyskawicznie zyskiwał renomę we francuskich kręgach finansowych. Zasiadał w zarządzie Banku Francuskiego oraz w trybunale handlowym dla departamentu Seine. Równie istotne były działania Periera na rzecz popularyzacji idei wolnego handlu oraz nieskrępowanego rozwoju prywatnej bankowości.
Opozycjonista.
Problematyce wspomnianej wyżej poświęconych było kilka broszur wydanych własnym sumptem przez Periera, które ożywiły dyskusję o finansach publicznych i bankowości we Francji. Ponadto w 1812 napisał on kolejną pracę, w której ostro protestował przeciw udzielaniu przez Francję wielomilionowych pożyczek zagranicznych na niesprecyzowanych bliżej warunkach. Rozpoczął również działalność polityczną, przychylnie witając powrót Burbonów i oczekując monarchii liberalnej, opartej na konstytucji. Poparł Kartę w jej pierwotnym kształcie, jednak zdecydowana wrogość wobec ultrasów uczyniła z niego jednego z przywódców opozycyjnych.
Ponownie wybierany w 1822 i 1824, wspólnie z Laffitte'em i Royer-Collardem należał do przywódców opozycji liberalnej przeciw coraz bardziej konserwatywnym rządom. Szczególnie aktywny przeciwko gabinetowi ultrasa Villèle'a. W 1827, ponownie wybrany, był rozważany jako kandydat na ministra finansów w rządzie Martignaca lub na przewodniczącego Izby. Żadnego z tych stanowisk ostatecznie nie objął, wracając w ławy opozycji w czasie walki liberalnej Izby z konserwatywnym gabinetem Polignaca. Nie brał osobistego udziału w rewolucji lipcowej jako wróg rozwiązań siłowych, pokazując ostentacyjną obojętność wobec toczących się walk. Po zwycięstwie opcji orleanistycznej poparł Ludwika Filipa.
Partia Oporu.
W pierwszych wyborach monarchii lipcowej został wybrany przewodniczącym Izby Deputowanych, jednak całą inicjatywę na tym polu oddał swojemu zastępcy Jacques'owi Laffitte. Kiedy ten ostatni został premierem, Perier wszedł do jego rządu jako minister bez teki. Od początku był ideologiem i symbolem Partii Oporu, propagując konserwatyzm obyczajowy, pokojową politykę zewnętrzną oraz całkowitą swobodę gospodarczą. Jego współpraca z Laffitte'em, związanym z konkurencyjną Partią Ruchu, była niezwykle trudna; ostatecznie jednak 13 marca 1831 to Laffitte ustąpił ze stanowiska premiera, zaś Ludwik Filip mianował na jego miejsce Periera.
Premier.
Rząd Periera ukierunkowany był na przywrócenie porządku w kraju i uporządkowanie stosunków dyplomatycznych za granicą. Zdecydowanie dławił wszelkie ruchy społeczne, w tym pierwsze powstanie tkaczy liońskich, co zraziło do niego część robotników i późniejszych lewicowych historyków. Perier w istotny sposób przyczynił się do stabilizacji systemu kontrolowanego przez wielką burżuazję, przede wszystkim bankierów; obdarzony zaufaniem Ludwika Filipa mógł właściwie bez przeszkód realizować swój kurs w polityce zagranicznej i wewnętrznej, ograniczając rolę samego władcy (Perier popierał pogląd zdefiniowany następnie przez Thiersa: "król panuje, ale nie rządzi"). Przez współczesnych, jak i późniejszych historyków, uważany był za utalentowanego męża stanu, jednego z głównych architektów monarchii lipcowej. Jego program nawet po jego śmierci był kontynuowany przez Partię Oporu.
W lipcu 1831 w przyśpieszonych wyborach bez problemu uzyskał reelekcję. Wytężona praca parlamentarna i rządowa istotnie podkopała w drugiej połowie tego roku jego zdrowie. W kwietniu 1832 Perier zaraził się cholerą, odwiedzając szpital Hôtel-Dieu w czasie epidemii tej choroby w Paryżu. Zmarł 16 maja 1832 po wyczerpującej agonii. Ludwik Filip przyjął jego zgon z mieszanymi uczuciami, z jednej strony doceniając zmarłego premiera, z drugiej - ciesząc się, że odszedł człowiek dążący do zdecydowanego ograniczenia roli króla.
Jego pamięci poświęcona jest ulica w siódmym okręgu paryskim oraz aleja z jego pomnikiem na cmentarzu Père-Lachaise.

</doc>
<doc id="853004" url="https://pl.wikipedia.org/wiki?curid=853004" title="Lahore">
Lahore



</doc>
<doc id="853018" url="https://pl.wikipedia.org/wiki?curid=853018" title="Bury F.C.">
Bury F.C.

Bury Football Club – angielski klub piłkarski z siedzibą w Bury w hrabstwie Lancashire. Dwukrotny zdobywca Pucharu Anglii. 27 sierpnia 2019 roku klub został wykluczony z Football League z powodu fatalnej sytuacji finansowej.

</doc>
<doc id="853019" url="https://pl.wikipedia.org/wiki?curid=853019" title="Lukáš Pešek">
Lukáš Pešek

Lukáš Pešek (ur. 22 listopada 1985 w Pradze) – czeski motocyklista ścigający się w kategorii 125 cm³ motocyklem Aprilia w zespole Auto Kelly CP. W Mistrzostwach Świata zadebiutował 25 sierpnia 2002 roku w Grand Prix Czech. Dwukrotnie zwyciężył w zawodach Mistrzostw Świata.
Linki zewnętrzne.
 

</doc>
<doc id="853020" url="https://pl.wikipedia.org/wiki?curid=853020" title="Powiat strzelneński">
Powiat strzelneński

Powiat strzelneński (lub "powiat strzeliński") – powiat istniejący w latach 1920–1932 na terenie obecnego województwa kujawsko-pomorskiego. Należał do województwa poznańskiego II Rzeczypospolitej. Jego ośrodkiem administracyjnym było Strzelno.
Historia.
Powiat powstał na terenie należącym do niemieckiego powiatu Strelno, Prowincji Poznańskiej Królestwa Prus. Po I wojnie światowej w skład powiatu wchodziły miasta Strzelno i Kruszwica. 1 kwietnia 1932 powiat został zniesiony, a jego obszar włączony do powiatu mogileńskiego. Pod względem administracji poborowej powiat był podporządkowany Powiatowej Komendzie Uzupełnień Inowrocław.

</doc>
<doc id="853021" url="https://pl.wikipedia.org/wiki?curid=853021" title="Wycombe Wanderers">
Wycombe Wanderers



</doc>
<doc id="853024" url="https://pl.wikipedia.org/wiki?curid=853024" title="Jerzy Konorski">
Jerzy Konorski

Jerzy Konorski (ur. 1 grudnia 1903 w Łodzi, zm. 14 września 1973 w Warszawie) – polski neurofizjolog, neuropsycholog, współodkrywca i badacz odruchów warunkowych II typu zwanych także instrumentalnymi.
Został odznaczony Krzyżem Oficerskim Orderu Odrodzenia Polski (1946).
Życiorys.
Dzieciństwo i edukacja.
Urodził się jako czwarte i najmłodsze dziecko w rodzinie prawniczej. W 1910 z przyczyn patriotycznych został wysłany przez rodziców do Gimnazjum Polskiego w Łodzi Towarzystwa „Uczelnia”. Po skończeniu gimnazjum w 1921 r. wyjechał do Warszawy studiować matematykę na Uniwersytecie Warszawskim. Po pierwszym roku przeniósł się na psychologię, gdzie pasjonował się wykładami z prawa. Prowadził je Leon Petrażycki, który był nie tylko prawnikiem, lecz również filozofem, socjologiem prawa, etykiem i logikiem. Twierdził, że prawo i moralność nie są czymś obiektywnym: jeśli nie zaistnieje emocja, to nie możemy mówić ani o prawie, ani o moralności. Wykłady tak zainteresowały Konorskiego funkcjonowaniem mózgu, że już w następnym roku rozpoczął studia medyczne.
Współpraca ze Stefanem Millerem.
W 1927, będąc na trzecim roku medycyny, poznał Stefana Millera, polskiego Żyda wychowanego w Rosji. Razem, zaniedbując nieco medycynę, mogli czytać i analizować treść publikacji Iwana Pawłowa o odruchach warunkowych. Konorski i Miller doszli do wniosku, że motoryczne reakcje zwierząt, zwłaszcza związane ze zdobywaniem pokarmu lub unikaniem niebezpieczeństwa muszą mieć inny charakter niż reakcje wydzielnicze. Dla odróżnienia odruchy warunkowe wymagające wykonania przez zwierzę reakcji ruchowej lub powstrzymania się od niej nazwali odruchami II typu. Obecnie odruchy te częściej nazywane są odruchami instrumentalnymi.
Samodzielne eksperymenty zaczęli robić na własny koszt w niewielkim laboratorium prof. psychologii Jakuba Segala 1 lutego 1928 Pierwszemu instrumentalnemu warunkowaniu, na tekturą izolowanym od otoczenia stanowisku z „ręczną automatyką”, został poddany młody pies rasy buldog o imieniu Bobek. Warunkowanie było proste: na dźwięk fisharmonii tylna łapa psa była drażniona prądem – wywoływało to jej uniesienie nagradzane kawałkiem kiełbasy. Po kilku powtórzeniach już na sam dźwięk pies unosił łapę. Jej samowolne podnoszenie oraz podnoszenie na inny dźwięk nie było wzmacniane. Później wykonano warunkowanie przedniej łapy na włączoną lampę a przy okazji odkryto zjawisko nazwane generalizacją. Kiedy opaska do podawania impulsu elektrycznego była na łapie to była podnoszona zarówno na światło jak i na dźwięk. Okazało się, że pies jako bodziec warunkowy instrumentalny kojarzył nie tylko to co eksperymentatorzy uważali za bodźce warunkowe (dźwięk i światło) ale i opaskę.
Konorski i Miller uzyskane wyniki przedstawili audytorium Warszawskiego Oddziału Francuskiego Towarzystwa Biologicznego w Paryżu oraz w liście do Pawłowa. Materiał z badań w 1928 roku opublikowano w „Comptes Rendus de la Societe de Biologie et de ses Filiales”. Wkrótce od Pawłowa przyszedł list z gratulacjami, a na swojej uczelni otrzymali prawo korzystania z laboratorium katedry fizjologii człowieka. Teraz można było eksperymentować na większej liczbie psów i w znacznie szerszym zakresie (włączono pomiar ilości wydzielanej śliny dla porównania z pawłowskim odruchem). Odkryto, że dodatni bodziec z warunkowania klasycznego jest w stanie zahamować warunkową odpowiedź instrumentalną natomiast bodziec negatywny tej właściwości nie ma. Nowe wyniki opublikowano w „Comptes Rendus de la Societe de Biologie et de ses Filiales” w 1930.
Współpraca z Pawłowem.
Po ukończeniu studiów Konorski i Miller zaczęli pracę w kierowanym przez Witolda Łuniewskiego szpitalu psychiatrycznym w Pruszkowie pod Warszawą.
Nauka i obowiązki szpitalne nie pozwoliły na nowe eksperymenty, za to po raz pierwszy opracowali swoje wyniki w języku polskim: "Odruchy warunkowe analizatora ruchowego" (1932) i "Próba fizjologicznego objaśnienia nabytej działalności ruchowej zwierząt" (1933). Prawdopodobnie publikacja z 1930 skłoniła I. P. Pawłowa do zaproszenia ich do swego laboratorium w Leningradzie dokąd przybyli w listopadzie 1931. Mogli korzystając z wiedzy Pawłowa, doświadczenia personelu i profesjonalnego wyposażenia laboratorium Akademii Nauk ZSRR przeprowadzić własne warunkowania.
Miller po półrocznym pobycie musiał wrócić do Warszawy, a Konorski uzyskał etat i status ucznia Pawłowa pozostając w Leningradzie prawie trzy lata. Opis przeprowadzonych w ZSRR badań został opublikowany w 1936 w periodyku wydawanym przez laboratorium Pawłowa. Wyniki Pawłow ocenił jako podstawę do zrozumienia mechanizmu działań wolicjonalnych, mimo tego nie uznał odrębności odruchów II typu.
Koncepcje Sherringtona i Skinnera.
Po powrocie do Warszawy w czerwcu 1933 Konorski został zatrudniony w nowo tworzonym dziale neurofizjologicznym Instytutu Biologii Doświadczalnej im. Nenckiego, a pod koniec roku ożenił się. Jego żoną została pracująca już w Instytucie Liliana Lubińska, biolog po francuskiej Sorbonie z doktoratem u neurofizjologa Louisa Lapicque, zwolennika Sherringtona.
Wkrótce Konorski, porównując koncepcję funkcjonowania mózgu autorstwa Pawłowa z jego wzajemnie oddziaływającymi obszarami dodatnich i ujemnych pobudzeń, oraz Sherringtona, według którego każdy neuron miał możliwość zarówno pobudzania i hamowania, opowiedział się za Sherringtonem. Badania nad obronnym odruchem warunkowym uwzględniające te poglądy ukazały się po polsku tuż przed wojną i pozostały niezauważone.
Wywiązała się też naukowa polemika między Skinnerem, który, jak się zdaje, dopiero w 1935 zauważył, że istnieją dwa typy odruchów, przy czym klasyczny odruch Pawłowa nazywał odruchem drugiego typu, natomiast odruch instrumentalny odruchem I typu. Odpowiedzi Konorskiego i Millera ukazały się w 1937. Dopiero później Skinner wprowadził pojęcia "operant behavior" jako określenie dla odruchów instrumentalnych i "respondent behavior" na określenie odruchów klasycznych.
II wojna światowa.
We wrześniu 1939 zaczęła się wojna. Próba wydostania się spod okupacji niemieckiej przez Rygę do Anglii zakończyła się w okupowanym przez Rosjan Białymstoku. Konorski zaczął pracę w szpitalu psychiatrycznym w Choroszczy za miastem.
Po pewnym czasie udało mu się nawiązać kontakt ze znajomymi z instytutu Pawłowa i uzyskać zaproszenie do Leningradu. Konorskiemu zaproponowano wolny etat kierownika pracowni fizjologicznej w Podzwrotnikowej Stacji Badania Naczelnych w Suchumi, dokąd przyjechali w czerwcu 1940. Planowane doświadczenia na małpach nie doszły do skutku z powodu ataku Niemiec na ZSRR. Konorski z Lubieńską zajęli się medycyną wojskową. Podczas doświadczeń na małpach i psach udało im się odkryć, że przecięte i stymulowane lekkimi impulsami włókna nerwowe regenerują się w tempie 4 mm/dobę, podczas gdy pozostawione w spokoju 4 razy wolniej.
Wkrótce placówkę w Suchumi trzeba było ewakuować. Konorski trafił do przyfrontowego szpitala w Tbilisi, gdzie miał możliwość obserwacji różnych urazów mózgu i towarzyszących im objawów.
Reaktywacja Instytutu Nenckiego.
Pod koniec sierpnia 1945 Konorscy powrócili do Warszawy. Tu okazało się, że Millerowie nie przeżyli okupacji, budynek Instytutu nie istnieje, a w całej Warszawie nie ma możliwości uzyskać budynku zastępczego. Pozostali przy życiu pracownicy Instytutu zorganizowali się w komitet założycielski i u ministra edukacji Wycecha uzyskali pozwolenie na reaktywację Instytutu Nenckiego.
W Łodzi trafili do organizującego łódzki uniwersytet Kotarbińskiego i dostali etaty na uczelni ze zgodą na dodatkowe zajęcia w Instytucie Nenckiego. Na uczelni Konorski został szefem katedry neurofizjologii, a w Instytucie Nenckiego kierownikiem Zakładu Neurofizjologii. Wszystko trzeba było organizować od zera – sprzęt, aparaturę, a także szkolić nowych fachowców na miejsce tych, którzy zginęli, dlatego dopiero w 1947 roku można było zacząć doświadczenia w Instytucie.
Konorski w wolnych chwilach pisał książkę ujmującą aktualny stan wiedzy o odruchach warunkowych. Latem 1946 dostał pozwolenie na wyjazd do Anglii, gdzie zajął się pracami nad tłumaczeniem i przygotowaniem jej do druku. Ukazała się w 1948 nakładem Cambridge University Press pod tytułem "Conditioned Reflexes and Neuron Organization". Tymczasem w ZSRR i krajach socjalistycznych odruchy instrumentalne, jako niezgodne z poglądami (nieżyjącego) Pawłowa, uznano za rewizjonizm. W Polsce badania te były źle widziane, ale ich nie zakazano. Lucjan Stępień przeszkolił pracowników Instytutu w technikach chirurgii mózgu. Operując i prowadząc eksperymenty z odruchami można było teraz wniknąć w strukturę i rolę poszczególnych części mózgu. Okazało się, że płaty czołowe kory nie są niezbędne do powstawania odruchów, jednak bez nich słabły odruchy hamujące, reakcje były gwałtowne, mniej skoordynowane. Uszkodzenia kory ruchowej powodowały czasowy zanik odruchów, które później wracały, chociaż często w postaci wykoślawionej.
W 1948 Konorski jako pierwszy opisał dwie wrodzone właściwości neuronu, pobudliwość i plastyczność, co stało w sprzeczności z powszechnie przyjętym twierdzeniem, że komórki nerwowe nie podlegają regeneracji. Rozwój bioinżynierii w minionych dekadach sprawił, że jego hipotezy wreszcie znalazły potwierdzenie w przeprowadzanych badaniach. To rewolucyjne odkrycie jest dziś podstawą nowej i intensywnie rozwijającej się dziedziny badań, jaką jest neuroplastyczność.
Konorski coraz mniej miał czasu na własne badania – kierował zakładem i koordynował prace doświadczalne kilkunastu ludzi, a także jeździł do Warszawy, gdzie za sprawą starań Jana Bohdana Dembowskiego budowano nowy budynek Instytutu. Mając odpowiednie doświadczenie, mógł poddać wiele usprawniających pomysłów. W 1955 Instytut powrócił do Warszawy.
Od roku 1957 Konorski kierował pracami zespołu Zakładu Neurochirurgii w Instytucie Medycyny Doświadczalnej i Klinicznej 
PAN, dotyczącymi funkcji mowy w aspekcie mechanizmów afazji i agnozji. We współpracy z Lucjanem Stępniem prowadził przez 15 lat badania nad pacjentami neurologicznego szpitala, analizując wpływ punktowych uszkodzeń mózgu na upośledzenie mowy.
W 1968 Konorski został dyrektorem Instytutu Biologii Doświadczalnej im. M. Nenckiego.
Zmarł w 1973, spoczywa na Cmentarzu wojskowym na Powązkach w Warszawie (kw. 35A-1-7).
Współpraca międzynarodowa.
W 1956 Konorski zorganizował w Pałacu Kultury i Nauki międzynarodową konferencję na temat odruchów warunkowych i działania mózgu. Został także wybrany członkiem korespondentem PAN. Pod koniec 1957 pojechał na trzy miesiące z wykładami do USA. Zwiedził tam wszystkie liczące się ośrodki badań neurofizjologicznych, nawiązał kontakty i przyjaźnie, które później umożliwiły innym pracownikom instytutu wyjazdy na praktyki. Od 1959 Instytut Nenckiego, Akademia Nauk ZSRR i Czechosłowacji organizowały wspólne sympozja ułatwiające wymianę doświadczeń. W 1964 Konorski otrzymał nagrodę państwową.
Na początku lat 60., na podstawie Public Law 480, Polska zamiast spłacać długi wobec USA mogła odpowiednie pieniądze inwestować w badania naukowe, których wynikami zainteresowane były instytucje amerykańskie. Instytut Nenckiego od 1962 nawiązał taką współpracę z Sekcją Neuropsychologii NIMH przez Halvorda E. Rosvolda. W związku z tym Konorski często wyjeżdżał do USA, gdzie zyskał dużą popularność i 1965 został członkiem National Academy of Sciences. Był też w latach 1962-1973 redaktorem naczelnym wydawanego przez Instytut Nenckiego czasopisma, noszącego do 1969 tytuł „Acta Biologiae Experimentalis”, następnie zmieniony na „Acta Neurobiologiae Experimentalis”.
Dorobek naukowy.
Jerzy Konorski jest autorem lub współautorem licznych publikacji, często cytowanych w świecie. Najbardziej znana jest książka "Integracyjna działalność mózgu". Była pisana po angielsku ponad trzy i pół roku. Pierwsze, angielskojęzyczne wydanie ukazało się w 1967. Dwa lata później wydrukowano ją również po polsku (PWN 1969). Praca została przyjęta chłodno, gdyż dla większości czytelników okazała się zbyt trudna. Kilka hipotez w niej zawartych wkrótce obalono (Konorski i Tarnecki, 1970), inne potwierdziły się w pełni, np. hipoteza, że w podwzgórzu istnieją dwa typy jednostek gnostycznych ( "gnosis" – poznanie, wiedza): jedne odpowiedzialne za głód, a drugie za sytość (Gallistel i inni, 1969).
Koncepcja jednostek gnostycznych i percepcji jednostkowych.
Według Jerzego Konorskiego psychologia postaci rozwinęła się wskutek odrzucenia założeń XIX-wiecznej psychologii asocjacyjnej. Wyniki badań neuropsychologicznych skłoniły do uznania, że na wyższych piętrach analizatorów zmysłowych (w „okolicach gnostycznych” kory) znajdują się „jednostki gnostyczne” – „zespoły komórkowe” ("cell assemblies", D.O. Hebb, "The Organization of Behavior. A neuropsychological theory", NY 1949) albo pojedyncze komórki, związane z percepcjami przedmiotów, osób itp. „Zespoły komórkowe” tej okolicy są tak powiązane, że wystarczy pobudzić jedną jednostkę, aby wywołać reakcję zespołu – „percepcję jednostkową”. Jednostki gnostyczne są wierzchołkami piramid, których podstawy tworzą poszczególne receptory. Te same receptory i inne jednostki niższych pięter analizatorów (włączeniowe i wyłączeniowe) należą do różnych „piramid” (jednostek gnostycznych może być więcej niż receptorów).
Pobudzenie jednostki gnostycznej oznacza, że przedmiot, osobę, wrażenie rozpoznajemy, lecz nie jesteśmy w stanie określić, jaki komplet bodźców spowodował percepcję (np. jakie rysy twarzy spowodowały, że rozpoznajemy osobę
rzucając okiem na karykaturę lub niewyraźne zdjęcie, jakie cechy znajomego głosu odegrały tę samą rolę, jaki chemiczny skład olejku eterycznego zdecydował o jego natychmiast rozpoznawalnym zapachu).
Konorski stwierdził, że im bardziej złożone są wzorce, do których rozpoznawania jest dostosowywana jednostka gnostyczna, tym bardziej wielopiętrowy jest analizator (większa liczba szczebli przekaźnikowych, bardziej rozrośnięta kora mózgowa). Zwracał uwagę na podobne zależności w rozwoju filogenetycznym (dobudowywanie kolejnych „pięter integracji korowej”).
Jako główne właściwości percepcji jednostkowych wymienia:
Wybrane prace.
Wybrane publikacje prof. Jerzego Konorskiego:

</doc>
<doc id="853031" url="https://pl.wikipedia.org/wiki?curid=853031" title="Trędownik bulwiasty">
Trędownik bulwiasty

Trędownik bulwiasty ("Scrophularia nodosa" L.) – gatunek rośliny wieloletniej należący do rodziny trędownikowatych. Występuje na terenie całej Europy oraz w Turcji, na Kaukazie i na Syberii. W Polsce jest pospolity na całym terenie.
Biologia i ekologia.
Bylina, hemikryptofit. Kwitnie od czerwca do sierpnia, zapylana jest przez błonkówki. Po zapłodnieniu szyjka słupka najpierw wydłuża się, potem zagina, a w końcu odpada. Roślina trująca o niemiłej woni. Rośnie w lasach liściastych, zaroślach, na brzegach potoków, w rowach, porębach, siedliskach ruderalnych. Preferuje świeże i próchniczne gleby. W górach występuje po regiel dolny. W klasyfikacji zbiorowisk roślinnych gatunek charakterystyczny dla rzędu (O.) "Fagetalia".
Uprawa.
Strefy mrozoodporności 5-10, źle toleruje mokre zimy. Wymaga słonecznego lub nieco tylko zacienionego stanowiska i przepuszczalnych gleb. Rozmnaża się bardzo łatwo przez bulwy lub podział kęp. Można też przez nasiona wysiewane wiosną lub późnym latem (zaraz po zbiorze).

</doc>
<doc id="853032" url="https://pl.wikipedia.org/wiki?curid=853032" title="Scrophularia nodosa">
Scrophularia nodosa



</doc>
<doc id="853033" url="https://pl.wikipedia.org/wiki?curid=853033" title="Chester City F.C.">
Chester City F.C.

Chester City Football Club – angielski klub piłkarski z miasta Chester w Anglii, rozwiązany 10 marca 2010.
Historia.
Klub rozgrywał mecze na stadionie Deva Stadium, zlokalizowanym na granicy walijsko-angielskiej – droga dojazdowa, centrum administracyjne i bramy znajdują się w Anglii, natomiast sam stadion położony jest już na terenie Walii.
Ostatnią ligą, w której grał, była Conference National. 26 lutego 2010 klub został z tej ligi wyrzucony, a jego wyniki z sezonu 2009/10 anulowano. Głównym powodem rozwiązania były ogromne długi zespołu, sięgające ponad 26 tys. funtów.
W lutym 2010 roku klub został usunięty z rozgrywek piątej ligi angielskiej (Conference) za niepłacenie podatków. Działacze Chester City nie przedstawili planu spłaty zadłużenia, dlatego Sąd Najwyższy zdecydował o likwidacji klubu.
Wkrótce po upadku zespołu, 25 marca 2010 jego kibice założyli nowy klub – Chester F.C. (pod taką nazwą funkcjonował Chester City F.C. na początku swojego istnienia). Został członkiem Northern Premier League Division One North, ósmego poziomu rozgrywek w Anglii, do których został zgłoszony przez rozpoczęciem sezonu 2010/2011. 

</doc>
<doc id="853034" url="https://pl.wikipedia.org/wiki?curid=853034" title="Chester City">
Chester City



</doc>
<doc id="853038" url="https://pl.wikipedia.org/wiki?curid=853038" title="Efrem Syryjski">
Efrem Syryjski



</doc>
<doc id="853042" url="https://pl.wikipedia.org/wiki?curid=853042" title="Szata liturgiczna">
Szata liturgiczna

Szata liturgiczna (strój liturgiczny) – rodzaj odzieży stosowanej w czasie liturgii, mającej na celu określenie i zaznaczenie funkcji osoby ją noszącej.
Szaty liturgiczne w Kościele łacińskim.
Stosowanie szat liturgicznych reguluje Ogólne wprowadzenie do Mszału Rzymskiego w rozdziale VI "Rzeczy potrzebne do sprawowania mszy świętej" (335-347).
Do szat liturgicznych należą:
Jeżeli Eucharystii przewodniczy biskup, stosuje on pontyfikalia:
W formie nadzwyczajnej stosowany jest również manipularz. Ponadto papież ma prawo do stosowania dawnych szat takich, jak:
Strój chórowy z natury nie jest szatą liturgiczną.
Co do zasady kolorystyka szat liturgicznych zależy od kalendarza liturgicznego. Obecnie zasady te szczegółowo określa Ogólne wprowadzenie do Mszału Rzymskiego. I tak używa się kolory:
W dni bardziej uroczyste można używać okazalszych szat liturgicznych, nawet jeśli nie są w kolorze dnia.
W odniesieniu do kolorów liturgicznych Konferencje Episkopatów mogą ustalić w porozumieniu ze Stolicą Apostolską takie, które by lepiej odpowiadały potrzebom i duchowi poszczególnych narodów.
Szaty liturgiczne w Kościele katolickim obrządku ormiańskiego.
Podstawową szatą duchownego ormiańskiego jest:
Kapłan podczas sprawowania liturgii musi mieć pantofle.
Gdy sprawuje liturgię, musi mieć szaty liturgiczne:
Do liturgii kapłan, jeśli jest proboszczem, trzyma tzw. laskę Mojżesza.
W obrządku ormiańskim nie ma typowych kolorów liturgicznych, jednak szaty mają określone kolory.
W uroczystości i święta używa się kolorów:
Zaś w liturgiach zwykłych używa się szat:
Szaty liturgiczne w Kościele prawosławnym.
Do szat liturgicznych kapłana należą:
Kapłan może dostać w nagrodę takie szaty, jak:
Diakon do liturgii zakłada: 
Gdy liturgii przewodniczy biskup, nosi on szaty pontyfikalne:
Patriarcha ma prawo nosić kukol.
Strój chórowy nie należy do szat liturgicznych.
Szaty liturgiczne w Kościołach ewangelickich.
Zazwyczaj do nabożeństwa pastor ewangelicki np. luterański na przykładzie Polski nosi:
Coraz częściej w Polsce, podobnie jak np. w Niemczech, Szwecji lub Irlandii, duchowni ewangeliccy noszą dawne szaty liturgiczne, zapożyczone z liturgii rzymskiej, takie jak stuła, ornat, czy kapa.

</doc>
<doc id="853043" url="https://pl.wikipedia.org/wiki?curid=853043" title="Strój liturgiczny">
Strój liturgiczny



</doc>
<doc id="853046" url="https://pl.wikipedia.org/wiki?curid=853046" title="Ridley Tsui Po Wah">
Ridley Tsui Po Wah

Ridley Tsui Po Wah (; ur. 1 stycznia 1970 w Hongkongu) – aktor i reżyser filmowy i telewizyjny pochodzący z Hongkongu.
Zagrał niewiele ról, z których najbardziej wsławił się rolą Smoke'a w sequelu wyprodukowanym w 1997 roku.

</doc>
<doc id="853049" url="https://pl.wikipedia.org/wiki?curid=853049" title="Julian Różycki">
Julian Różycki

Julian Józef Różycki (ur. 11 marca 1834 w Warszawie, zm. 23 kwietnia 1919 tamże) – warszawski farmaceuta, właściciel kilku aptek, inwestor i działacz społeczny. Założyciel bazaru Różyckiego
Życiorys.
Syn Adama, mistrza stolarskiego, i Pauliny z Żółtowskich. W listopadzie 1853 r. ukończył Warszawską Szkołę Farmaceutyczną, a w 1859 r. zdobył tytuł magistra farmacji na Wydziale Farmaceutycznym Akademii Medyko-Chirurgicznej w Warszawie. Prowadził aptekę przy ul. Brukowej 31 (obecnie Okrzei), odkupioną od Jana Mrozowskiego. Zakup apteki był możliwy dzięki odszkodowaniu uzyskanemu od władz rosyjskich za wywłaszczone pod budowę Cytadeli nieruchomości na Żoliborzu.
W listopadzie 1859 r. ożenił się z Franciszką Apolonią z Rygierów (miał z nią trzech synów: Władysława, Wacława i Leona, którzy również zostali farmaceutami).
W 1892 r. kupił Pierwszą Krajową Fabrykę Plastrów Chemicznych.
W 1895 r. założył Towarzystwo Budowy i Eksploatacji Dróg Żelaznych Podjazdowych, którego staraniem wybudowano w latach 1896–1897 wąskotorową kolejkę dojazdową Warszawa – Marki (później do Radzymina), która działała do 1974 r.
Julian Różycki był opiekunem VII Ochrony (przedszkola) przy ul. Sprzecznej, zajmował się Salą Ochrony Sierot przy ul. Brukowej, zorganizował Kasę Groszowych Oszczędności i Bezpłatną Czytelnię, wspomagał „Ogródek dziecięcy” przy ul. Szerokiej (obecnie Kłopotowskiego), partycypował w kosztach Szpitala Najświętszej Maryi Panny, uzyskał zgodę władz rosyjskich na założenie na terenie Pragi gimnazjum męskiego (dzisiejsze LO im. Władysława IV).
Był również założycielem bazaru Różyckiego otwartego oficjalnie w 1881 na terenie między ulicami: Targową, Ząbkowską i Brzeską (na terenie posesji należącej do Różyckiego).
Podczas I wojny światowej był opiekunem okręgu XV Kuratorium Rodzin Rezerwistów m.st. Warszawy.
Zmarł w Warszawie w wieku 85 lat. Został pochowany na cmentarzu Powązkowskim (kwatera 36-5-15/16).

</doc>
<doc id="853050" url="https://pl.wikipedia.org/wiki?curid=853050" title="Stockport County F.C.">
Stockport County F.C.

Stockport County Football Club – angielski klub piłkarski z siedzibą w Stockport, grający obecnie w League Two. W 1975 roku w drużynie ze Stockport grał George Best, który rozegrał 3 spotkania i strzelił 2 gole. 
Obecny skład.
"Stan na 31 stycznia 2023"
Rekordy.
Najwyższe zwycięstwo : 13:0 przeciwko Halifax Town, 6 stycznia 1934 
Najwyższa porażka : 0:9 przeciwko Everton (rezerwy), 9 grudnia 1893 
Największa widownia : 27 833 podczas meczu z Liverpoolem, 11 lutego 1950 
Najwięcej goli (sezon) : 47 – Alf Lythgoe (1933-1934) 
Najwięcej goli (kariera) : 140 – Jack Connor (1951-1956) 
Najmłodszy piłkarz : Chris Coward – 16 lat 31 dni w meczu przeciwko Sheffield Wednesday F.C., 23 sierpnia 2005] 
Najstarszy piłkarz : Alec Herd – 40 lat 41 dni w meczu przeciwko Crewe Alexandra F.C., 25 grudnia 1951 

</doc>
<doc id="853051" url="https://pl.wikipedia.org/wiki?curid=853051" title="Dennis Keiffer">
Dennis Keiffer

Dennis Keiffer (ur. 13 listopada 1967) – amerykański aktor filmowy i telewizyjny, kaskader, były mistrz kick-boxingu K.I.C.K. w super wadze średniej.
Widzom najbardziej znany z roli Baraki w sequelu "" (1997). Zagrał również w przeboju kinowym "Batman i Robin" (1997) oraz w serialu "Z Archiwum X". Wystąpił w licznych filmach akcji.

</doc>
<doc id="853052" url="https://pl.wikipedia.org/wiki?curid=853052" title="Stockport County">
Stockport County



</doc>
<doc id="853056" url="https://pl.wikipedia.org/wiki?curid=853056" title="Wareniklina">
Wareniklina

Wareniklina – organiczny związek chemiczny, wielopierścieniowy związek heterocykliczny. Stosowany do leczenia uzależnienia od nikotyny, zarejestrowany przez Komisję Europejską we wrześniu 2006 roku.
Mechanizm działania.
Wareniklina selektywnie wiąże się z neuronalnymi nikotynowymi receptorami cholinergicznymi α4β2 jako częściowy agonista (ma działanie agonistyczne przy niższej od nikotyny aktywności wewnętrznej i antagonistyczne w obecności nikotyny). Ma wyższe powinowactwo do tego receptora niż nikotyna, po związaniu z receptorem wywołuje efekt wystarczający do osłabienia głodu nikotynowego i objawów abstynencyjnych.
Wskazania.
Leczenie uzależnienia nikotynowego u osób dorosłych.

</doc>
<doc id="853059" url="https://pl.wikipedia.org/wiki?curid=853059" title="Jorge Lorenzo">
Jorge Lorenzo

Jorge Lorenzo Guerrero (ur. 4 maja 1987 w Palma de Mallorca) – hiszpański motocyklista ścigający się od sezonu 2008 w kategorii MotoGP w zespole Yamaha Factory Team. Trzykrotny mistrz świata Moto GP w sezonie 2010, 2012 i 2015. W sezonach 2006 i 2007 zdobył tytuł Mistrza Świata w kategorii 250 cm³ reprezentując zespół Fortuna Aprilia. W 2013 roku zdobył tytuł wicemistrza świata w Moto GP, natomiast rok później zdobył tytuł II wicemistrza w tej samej klasie.
Kariera.
125 cm³ (2002-2004).
Debiut Jorge w klasie 125 cm³ Motocyklowych Mistrzostw Świata nastąpił w roku 2002, podczas trzeciej rundy sezonu, o GP Hiszpanii. Szansę udziału w wyścigach Grand Prix otrzymał od ekipy Derbi. W pierwszym wyścigu Hiszpan nie był jednak w stanie zdobyć punktów. Pierwszy raz na punktowanej pozycji dojechał trzy eliminacje później, w GP Katalonii (był wówczas czternasty). W ciągu czternastu rund Lorenzo trzykrotnie jeszcze ukończył wyścigi na punktowanym miejscu (najlepiej spisał się podczas GP Brazylii, kiedy to zajął siódme miejsce). To pozwoliło mu zakończyć sezon na 21. miejscu.
W kolejnym roku startów Hiszpan był już etatowym kierowcą tej ekipy. Pierwsza połowa sezonu nie była jednak udana dla Jorge, który w ciągu ośmiu wyścigów tylko trzykrotnie ukończył zmagania, w tym dwukrotnie na punktowanej lokacie. Druga część okazała się jednak zdecydowanie lepsza. W tym czasie po raz pierwszy w karierze zwyciężył w wyścigu, a miało to miejsce w GP Brazylii. Po nieukończonym GP Pacyfiku, w rundzie na torze w Malezji, Hiszpan po raz pierwszy sięgnął po pole position. Wyścig ostatecznie zakończył na trzecim miejscu. Dzięki mocnej końcówce sezonu Jorge został sklasyfikowany na 12. pozycji w końcowej klasyfikacji.
Ostatni rok startów w najniższej klasie był najlepszy w wykonaniu Hiszpana. W tym czasie siedmiokrotnie stanął na podium, z czego trzy razy na najwyższym stopniu (podczas Grand Prix w Holandii, Czechach oraz Katarze). Poza tym Jorge dwukrotnie zdołał wywalczyć pierwsze pole startowe (podczas GP Katalonii i Kataru). Dorobek blisko dwustu punktów pozwolił Lorenzo ukończyć cykl zmagań tuż za podium, na 4. miejscu.
250 cm³ (2005-2007).
Po udanym sezonie w najniższej kategorii, Hiszpan awansował do klasy ćwierć-litrówek, w której podpisał kontrakt z japońską ekipą Hondy. Już w piątym podejściu, podczas GP Włoch, Jorge sięgnął po pole position. Dzień później nie był jednak w stanie pokonać swojego rodaka Daniego Pedrosy. W dalszej części sezonu Hiszpan jeszcze trzykrotnie startował z pierwszej pozycji, jednakże ponownie nie udało mu się zwyciężyć. Ostatecznie sześć razy stanął na podium, a w ostatecznej klasyfikacji zajął 5. pozycję.
W roku 2006 Lorenzo przeniósł się do włoskiej stajni Aprilia. Dwuletnia współpraca z Włochami okazała się niezwykle udana, gdyż Hiszpan stał się dominującą postacią w 250 cm³, sięgając dwukrotnie po tytuł mistrzowski. W obu sezonach jego największymi rywalami byli Włoch Andrea Dovizioso oraz reprezentant San Marino, Alex de Angelis. W tym czasie Jorge stanął 23 razy na podium, z czego aż siedemnaście na najwyższym stopniu. Poza tym aż dziewiętnastokrotnie zdobył pole position.
MotoGP (2008–).
Po dwuletniej dominacji w średniej kategorii, Hiszpan dostał szansę startów u boku samego Valentino Rossiego, w japońskiej stajni Yamaha. Dzięki świetnie spisującym się francuskim oponom Michelin, Lorenzo sprawił sensację, startując aż trzy razy z pierwszej pozycji, w pierwszych trzech wyścigach w kalendarzu mistrzostw. Po pierwsze zwycięstwo sięgnął w trzecim podejściu, podczas GP Portugalii. Pomimo rewelacyjnego debiutu, w dalszej części mistrzostw Hiszpan nie radził sobie już tak dobrze. Począwszy od GP Chin Lorenzo często zaliczał upadki, a po ciężkim wypadku podczas GP Włoch, był zmuszony opuścić kolejną eliminację, rozegraną na hiszpańskim torze Circuit de Catalunya. Ostatecznie po pięciokrotnym stanięciu na podium, Jorge w klasyfikacji generalnej zajął 4. miejsce.
W drugim roku startów Lorenzo włączył się do walki o tytuł ze swoim zespołowym partnerem, Rossim. Między tą dwójką doszło do kilku bardzo emocjonujących pojedynków, z których częściej zwycięsko wychodził Włoch. Do historii przeszła już wspaniała walka pomiędzy nimi na torze w Barcelonie, gdzie na ostatnim zakręcie wyścigu Valentino wyprzedził Hiszpana. Lorenzo pomimo seryjnych miejsc na podium, kilkukrotnie jednak nie wytrzymywał napięcia rywalizacji i w konsekwencji z własnej winy nie ukończył czterech rund. Ostatecznie został sklasyfikowany na 2. lokacie, z dorobkiem 12 miejsc na podium, w tym 4 wygranych.
Sezon 2010 był mistrzowskim w wykonaniu Hiszpana. Jorge w pierwszych dziesięciu wyścigach siedmiokrotnie znalazł się na najwyższym stopniu. Drogę to tytułu ułatwiła mu kontuzja Valentino podczas GP Włoch, która wyeliminowała go z rywalizacji. Podobny los spotkał jego rodaka Daniela Pedrosę, który goniąc go w klasyfikacji generalnej doznał poważnego upadku podczas w GP Japonii. Dzięki temu na kilka rund przed zakończeniem zmagań Lorenzo zapełnił sobie mistrzostwo. W trakcie sezonu siedmiokrotnie zwyciężył, uzyskując rekordową liczbę punktów w ciągu roku. Wyrównał również rekord szesnastu miejsc podium (w tym dwanaście z rzędu).
W 2011 roku nowym partnerem Lorenzo został Amerykanin Ben Spies. Sezon rozpoczął od drugiego miejsca w Katarze i zwycięstwa w Hiszpanii, potem do głosu zaczął dochodzić Casey Stoner. Jorge Lorenzo nie udało się obronić tytułu mistrza. Wygrał trzy wyścigi i dziesięciokrotnie stawał na podium. Sezon zakończył na drugim miejscu zdobywając 260 punktów i ostatecznie musiał uznać wyższość szybszego w tym sezonie Caseya Stonera.
W 2012 roku po niezwykle równej jeździe (nie schodził poniżej 2 miejsca z wyjątkiem GP Holandii, którego nie ukończył po zabraniu z toru przez Alvaro Bautistę, i GP Walencji na koniec sezonu) wywalczył 2 w karierze tytuł mistrza świata MotoGP, wygrywając walkę o koronę z Danim Pedrosą.
Pechowo dla Lorenzo zakończył się 2013, Hiszpan podczas treningów przed TT Assen, zaliczył bardzo groźny upadek łamiąc lewy obojczyk, to zdecydowanie utrudniło mu obronę mistrzowskiego tytułu. Po wylocie do Hiszpanii i przejściu operacji wstawienia tytanowej płytki, Jorge wrócił jeszcze na te same zawody. Jego heroiczna postawa i walka z bólem starczyły na zajęcie 5 miejsca, stracił jedynie 15 sekund do zwycięzcy. Idąc za ciosem postanowił wystartować w Grand Prix Niemiec na torze Sachsenring, gdzie chciał zminimalizować straty do lidera mistrzostw, Marca Marqueza.
W trakcie trwania 2 sesji treningowej Lorenzo po raz kolejny uległ groźnemu wypadkowi i wygiął wcześniej wstawioną tytanową płytkę. Nie mając większego wyboru zrezygnował z dalszego uczestnictwa w Grand Prix Niemiec, początkowo wykluczając udział w następnym wyścigu na torze Laguna Seca, jednak w ostatniej chwili on i jego rodak, Dani Pedrosa, który także zaliczył kontuzję obojczyka, zdecydowali się na start w Ameryce nie chcąc tracić więcej punktów do świetnie dysponowanego Marqueza. Walką do końca i nieustępliwością Jorge Lorenzo zachował marzenia o obronie tytułu do ostatniego wyścigu w Walencji, tam, po pasjonujących zmaganiach, zwyciężył przed Pedrosą i Marquezem, to jednak nie starczyło i mistrzem świata został jego młodszy kolega z Hondy. W sezonie 2014 Lorenzo walczył wraz z Rossim i Pedrosą o wicemistrzostwo w królewskiej klasie, jednak zaprzepaścił swoje szanse po nieukończeniu ostatniego wyścigu, podczas gdy Włoch zajął 2. miejsce. W sezonie 2015 Hiszpan od początku sezonu mocno naciskał na Rossiego, by w ostatnim wyścigu w Walencji odebrać mu prowadzenie w klasyfikacji generalnej. Sezon ten zakończył z siedmioma wygranymi wyścigami (Hiszpania, Francja, Włochy, Katalonia, Czechy, Aragonia, Walencja), tym samym zdobywając trzeci w karierze tytuł, przedłużając liczbę zwycięskich tytułów z rzędu w „królewskiej klasie” przez hiszpańskich motocyklistów.

</doc>
<doc id="853066" url="https://pl.wikipedia.org/wiki?curid=853066" title="Rondo Jazdy Polskiej">
Rondo Jazdy Polskiej



</doc>
<doc id="853070" url="https://pl.wikipedia.org/wiki?curid=853070" title="Erazm Piltz">
Erazm Piltz

Erazm Piltz, ps. „Scriptor”, „Swojak” (ur. 3 sierpnia 1851 w Warszawie, zm. 26 grudnia 1929 tamże) – polski publicysta, polityk. Po odzyskaniu niepodległości w służbie dyplomatycznej II Rzeczypospolitej jako poseł w Królestwie Serbów, Chorwatów i Słoweńców i w Czechosłowacji.
Życiorys.
Urodził się w luterańskiej urzędniczej rodzinie jako syn Jan i Romany z Szyllerów. W 1878 roku założył w Warszawie czasopismo „Nowiny”, którego był redaktorem, jednocześnie (po roku 1882) współpracował z konserwatywnym dziennikiem informacyjno-politycznym „Słowo”, który od 1905 roku stał się organem Stronnictwa Polityki Realnej. Erazm Piltz był jednym z przywódców tego stronnictwa. W Petersburgu w 1887 roku przejął "Księgarnię Polską" od swej teściowej Bronisławy Rymowiczowej, żony miejscowego lekarza (był ożeniony z jej córką Heleną). Wspólnie z Włodzimierzem Spasowiczem założył tygodnik „Kraj”, również wydawał publikacje historyczne, filozoficzne, tudzież książki dla dzieci.
W chwili wybuchu I wojny światowej poseł do Dumy, gdzie w marcu 1917 roku powstały Komisja Likwidacyjna do spraw Królestwa Polskiego oraz Międzypartyjna Rada Zjednoczeniowa, na czele której stanęli Dmowski, Zamoyski i Piltz. Zbliżył się do Narodowej Demokracji.
Halina Florkowska-Francić stwierdziła, że:
"…propaganda polska rozpoczęta na Zachodzie niebawem po wybuchu wojny 1914, kształtując opinię publiczną przygotowała grunt dla późniejszych politycznych działań. Zaangażowano w nią znaczne siły i fundusze, pochodzące ze środowisk o rozmaitych orientacjach politycznych, starano się dotrzeć do różnych kręgów społecznych Zachodu. Ale wielkie mocarstwa zaangażowane w światowy konflikt wprowadzały cenzurę krępującą organizowanie polskiej propagandy. Szczególnie dotkliwie dawało się to odczuć we Francji, związanej sojuszem z carską Rosją; nieustannie przypominał o tym nad Sekwaną ambasador Izwolskij, o którym nie bez racji mówiono, że „rządzi się jak Stackelberg w Warszawie”. Kluczowe znaczenie miały więc ośrodki funkcjonujące w państwach neutralnych, zwłaszcza w Szwajcarii".
Współzałożyciel Centralnej Agencji Polskiej w Lozannie, którą kierował od 1915 roku. Niezależnie od bieżącej działalności informacyjnej przy poparciu Sienkiewicza i Paderewskiego przyczynił się do wydania w 1916 roku "podręcznika encyklopedycznego o Polsce", który ukazał się pod tytułem "Petite encyclopédie polonaise" ("Mała encyklopedia polska") i był przeznaczony dla polityków i dyplomatów Ententy, wykazujących na ogół brak rozeznania w sprawach Polski. Inicjator powstania 9 stycznia 1915 Komitetu Generalnego Pomocy Ofiarom Wojny w Polsce, a następnie członek jego Zarządu.
Od 1917 roku członek Komitetu Narodowego Polskiego, od 1918 roku delegat KNP przy rządzie francuskim. Był ekspertem zajmującym się zagadnieniami politycznymi i dyplomatycznymi delegacji polskiej na konferencji pokojowej w Paryżu w 1919 roku. Od 16 kwietnia 1919 był delegatem rządu polskiego przy rządzie francuskim.
W czerwcu 1919 roku mianowany posłem nadzwyczajnym i ministrem pełnomocnym w Belgradzie, misję pełnił do 20 marca 1920 roku. Od października 1920 do kwietnia 1921 roku dyrektor Departamentu Politycznego MSZ, od 6 kwietnia do 19 maja 1921 roku wiceminister spraw zagranicznych, zmuszony był podać się do dymisji. 1 lipca 1921 roku objął kierownictwo poselstwa RP w Pradze. Do centrali MSZ powrócił 31 grudnia 1922, w sierpniu 1924 roku odszedł na emeryturę. Pochowany na cmentarzu Powązkowskim (kwatera 81-6-12).
W małżeństwie z Heleną z Rymowiczów nie miał dzieci. Na krótko przed śmiercią zmienił wyznanie na rzymskokatolickie.

</doc>
<doc id="853071" url="https://pl.wikipedia.org/wiki?curid=853071" title="Rhodophyta">
Rhodophyta



</doc>
<doc id="853072" url="https://pl.wikipedia.org/wiki?curid=853072" title="Glaucophytes">
Glaucophytes



</doc>
<doc id="853076" url="https://pl.wikipedia.org/wiki?curid=853076" title="Southend United">
Southend United



</doc>
<doc id="853087" url="https://pl.wikipedia.org/wiki?curid=853087" title="Rafał Mohr">
Rafał Mohr

Rafał Mohr (ur. 3 maja 1975 w Bytowie) – polski aktor filmowy i teatralny.
Życiorys.
Ma dwoje rodzeństwa, Krzysztofa i Małgorzatę.
W 1994 ukończył naukę w Zespole Szkół Ogólnokształcących w Bytowie. W 1998 ukończył studia na Wydziale Aktorskim Akademii Teatralnej w Warszawie. Karierę aktorską rozpoczął od wygranego przesłuchania do głównej roli w filmie Władysława Pasikowskiego "Słodko gorzki". W sezonie 1998–1999 występował w Teatrze Polskim w Warszawie. W 1998 dostał Nagrodę im. Aleksandra Bardiniego dla najlepszego absolwenta Akademii Teatralnej. 6 czerwca 1998 zadebiutował w teatrze w roli Joasa w "Sędziach" Stanisława Wyspiańskiego w Teatrze Polskim w Warszawie.
Od 11 września do 2 października 2015 brał udział w czwartej edycji programu "Dancing with the Stars. Taniec z gwiazdami" emitowanego w telewizji Polsat, w parze z Niną Tyrką odpadł w czwartym odcinku, zajmując 8. miejsce.

</doc>
<doc id="853106" url="https://pl.wikipedia.org/wiki?curid=853106" title="Ann Coulter">
Ann Coulter

Ann Hart Coulter (ur. 8 grudnia 1961 w Nowym Jorku) – amerykańska pisarka konserwatywna, felietonistka i komentatorka polityczna.
Uznawana jest za bardzo kontrowersyjną, a przez „The Observer” nazwana została „republikańskim Michaelem Moore’em” oraz „Rushem Limbaugh w minispódniczce”.
W 2004 roku wystąpiła w filmie "FahrenHYPE 9/11" jako ona sama.

</doc>
<doc id="853107" url="https://pl.wikipedia.org/wiki?curid=853107" title="PDF 417">
PDF 417

PDF 417 (od ang. "Portable Data File") – dwuwymiarowy piętrowy alfanumeryczny ciągły modularny samosprawdzalny kod kreskowy opracowany w 1990 roku przez "Symbol Technologies". Symbolika została w 1994 włączona przez organizację AIM do "Wykazu Ujednoliconych Symbolik" ("ang. USS – Uniform Symbol Specifications") i jest dostępna w domenie publiczniej. Jednakże za pobranie jej specyfikacji ze stron aimglobal.org należy uiścić opłatę. Na licencji otwartego oprogramowania dostępne jest oprogramowanie ją kodujące oraz dekodujące.
Symbolika ta została wybrana przez organizację AIAG ("Automotive Industry Action Group") do stosowania w niektórych dziedzinach związanych z przemysłem motoryzacyjnym. Jej odmiana jest wykorzystywana również jako element 2D symbolik złożonych EAN.UCC.

</doc>
<doc id="853111" url="https://pl.wikipedia.org/wiki?curid=853111" title="L. Scott Caldwell">
L. Scott Caldwell

L. Scott Caldwell (ur. 17 kwietnia 1950 roku w Chicago, Illinois, USA) - amerykańska aktorka.

</doc>
<doc id="853112" url="https://pl.wikipedia.org/wiki?curid=853112" title="Bryopsida">
Bryopsida



</doc>
<doc id="853117" url="https://pl.wikipedia.org/wiki?curid=853117" title="Marchantiopsida">
Marchantiopsida



</doc>
<doc id="853120" url="https://pl.wikipedia.org/wiki?curid=853120" title="Equisetophyta">
Equisetophyta



</doc>
<doc id="853121" url="https://pl.wikipedia.org/wiki?curid=853121" title="Pteridophyta">
Pteridophyta



</doc>
<doc id="853123" url="https://pl.wikipedia.org/wiki?curid=853123" title="SUFC">
SUFC

SUFC – skrót odnoszący się do następujących angielskich klubów piłkarskich:

</doc>
<doc id="853124" url="https://pl.wikipedia.org/wiki?curid=853124" title="Spermatophyta">
Spermatophyta



</doc>
<doc id="853125" url="https://pl.wikipedia.org/wiki?curid=853125" title="Boimka">
Boimka

Boimka ("Oreochloa" Link) – rodzaj roślin należący do rodziny wiechlinowatych. Należą do niego cztery gatunki, wszystkie występujące w Europie. We florze Polski występuje tylko jeden gatunek – boimka dwurzędowa "O. disticha", która jest także gatunkiem typowym rodzaju.
Systematyka.
Rodzaj należący do rodziny wiechlinowatych ("Poaceae"), rzędu wiechlinowców ("Poales"). W obrębie rodziny należy do podrodziny wiechlinowych ("Pooideae"), plemienia "Poeae", podplemienia "Torreyochloinae".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa komelinowe ("Commelinidae" Takht.), nadrząd "Juncanae" Takht., rząd wiechlinowce ("Poales" Small), rodzina wiechlinowate ("Poaceae" (R. Br.) Barnh.), rodzaj boimka ("Oreochloa" L.).

</doc>
<doc id="853127" url="https://pl.wikipedia.org/wiki?curid=853127" title="Krzesomysł">
Krzesomysł

Krzesomysł () – legendarny książę czeski, przedstawiciel dynastii Przemyślidów.
Znany jedynie z Kroniki Kosmasa z Pragi. Jego ojcem był Unisław, a dziadem Wojen. Po jego śmierci rządy objął Neklan.
Kronika Dalimila powtórzyła bez żadnych zmian relację Kosmasa, zaś późniejsza historiografia (Piccolomini, Długosz) utożsamiła Krzesomysła z jego następcą Neklanem.

</doc>
<doc id="853128" url="https://pl.wikipedia.org/wiki?curid=853128" title="Viridiplantae">
Viridiplantae



</doc>
<doc id="853130" url="https://pl.wikipedia.org/wiki?curid=853130" title="QPR">
QPR



</doc>
<doc id="853131" url="https://pl.wikipedia.org/wiki?curid=853131" title="WHU">
WHU



</doc>
<doc id="853133" url="https://pl.wikipedia.org/wiki?curid=853133" title="Daniel Roebuck">
Daniel Roebuck

Daniel Randall James Roebuck (ur. 4 marca 1963 w Bethlehem) – amerykański aktor, scenarzysta, reżyser i producent filmowy.
Życiorys.
Urodził się w Bethlehem w Pensylwanii, gdzie w 1981 ukończył Bethlehem Catholic High School. Jego rodzina miała pochodzenie niemieckie, a także polskie, węgierskie i słowackie. W wieku 10 lat występował na pokazach talentów jako stand-uper. Mając 12 lat podróżował z regionalnym cyrkiem jako klaun. 
W latach 1982–1983 grał w przedstawieniu "Urodzeni wczoraj" w Pennsylvania Stage Company w Allentown. Przeniósł się do Los Angeles, kiedy skończył 21 lat, znalazł pracę na scenie Los Angeles Theatre Center w spektaklu "Sarkofag" jako operator licznika Geigera i dostał rolę nastoletniego mordercy Samsona w młodzieżowym dramacie kryminalnym "W zakolu rzeki" ("River’s Edge", 1986) u boku Crispina Glovera, Keanu Reevesa i Dennisa Hoppera. 
W serialu "Matlock" (1992–1995) został obsadzony jako Cliff Lewis, asystent prawnika i prywatny detektyw – partner Andy’ego Griffitha. W dreszczowcu sensacyjnym Andrew Davisa "Ścigany" ("The Fugitive", 1993) i spin-off "Wydział pościgowy" ("U.S. Marshals", 1998) grał zastępcę Biggsa. W serialu policyjnym NBC "Nash Bridges" (1996) dostał rolę skorumpowanego inspektora Ricka Bettiny. W serialu ABC "Zagubieni" (2005–2010) wystąpił jako nauczyciel przedmiotów ścisłych dr Leslie Artz.

</doc>
<doc id="853135" url="https://pl.wikipedia.org/wiki?curid=853135" title="Effie Awards">
Effie Awards

Effie Awards – coroczny konkurs marketingowy, w którym nagradzane są najskuteczniejsze kampanie reklamowe. Nazwa pochodzi od angielskiego słowa "effective" („skuteczny”).
Nagrody po raz pierwszy zostały przyznane w 1968 roku w Stanach Zjednoczonych przez Amerykańskie Stowarzyszenie Marketingu (American Marketing Association). W lipcu 2008 roku, New York American Marketing Association odstąpiło prawa do marki Effie nowemu podmiotowi o nazwie Effie Worldwide, Inc.
Konkursy krajowe.
Organizowanych jest 40 konkursów "krajowych".
Pozostałe konkursy.
Organizowane są także:

</doc>
<doc id="853141" url="https://pl.wikipedia.org/wiki?curid=853141" title="Wojciech Kobielski">
Wojciech Kobielski

Wojciech Kobielski (ur. 31 października 1959) − polski koszykarz, po zakończeniu kariery zawodniczej trener koszykarski.
W sezonie 1991/92 oraz 1992/93 był zawodnikiem ówczesnego Provide'u Włocławek i Nobiles Włocławek.
Był trenerem w sezonach:
1994/95 – Asystent trenera. Anwil Włocławek
1995/96 – Asystent trenera. Anwil Włocławek
1996/97 – Asystent trenera w meczach (1-6). Pierwszy trener w meczach (7-39). Anwil Włocławek
1997/98 – Asystent trenera. Pierwszy trener w meczach (13,14). Anwil Włocławek
1998/99 – Asystent trenera. Anwil Włocławek
1999/2000 – Asystent trenera. Pierwszy trener w meczach (24-33). Anwil Włocławek
2000/01 – Po dziewięciu latach pracy szkoleniowej w Anwilu Włocławek zgodnie z zapowiedziami opuszcza Kujawy, aby prowadzić koszykarski klub Wisła Kraków.
Obecnie jest nauczycielem wychowania fizycznego w Szkole Podstawowej nr 23 we Włocławku.

</doc>
<doc id="853143" url="https://pl.wikipedia.org/wiki?curid=853143" title="Beskidy Andrychów">
Beskidy Andrychów



</doc>
<doc id="853144" url="https://pl.wikipedia.org/wiki?curid=853144" title="Czuwaj wiaro!">
Czuwaj wiaro!

Czuwaj wiaro! – trzecia płyta dziecięcego zespołu Dzieci z Brodą. Wydany w czerwcu 2004 przez Fundację Godne Życie album powstał na zamówienie Muzeum Powstania Warszawskiego z okazji 60. rocznicy wybuchu powstania. Materiał na płytę zarejestrowała czołówka polskich muzyków wraz z dziećmi. Powstało również widowisko telewizyjne oparte w znacznej mierze na piosenkach zawartych na płycie.
Tytuł płyty jest cytatem z jednego z zarejestrowanych utworów: "Pałacyk Michla".

</doc>
<doc id="853146" url="https://pl.wikipedia.org/wiki?curid=853146" title="Effie">
Effie



</doc>
<doc id="853152" url="https://pl.wikipedia.org/wiki?curid=853152" title="Jaworzno koło Wielunia">
Jaworzno koło Wielunia

Jaworzno koło Wielunia – przystanek kolejowy w Jaworznie, w województwie opolskim, w Polsce.
Przystanek położony jest na linii kolejowej nr 181.
W roku 2017 przystanek obsługiwał 10–19 pasażerów na dobę.

</doc>
<doc id="853154" url="https://pl.wikipedia.org/wiki?curid=853154" title="Sam Anderson">
Sam Anderson

Sam Anderson (ur. 13 maja 1945 w Wahpeton) – amerykański aktor.

</doc>
<doc id="853156" url="https://pl.wikipedia.org/wiki?curid=853156" title="CUFC">
CUFC

CUFC – skrót odnoszący się do następujących angielskich klubów piłkarskich:

</doc>
<doc id="853164" url="https://pl.wikipedia.org/wiki?curid=853164" title="NCFC">
NCFC

NCFC – skrót odnoszący się do poniższych angielskich klubów piłkarskich:
Zobacz też:

</doc>
<doc id="853166" url="https://pl.wikipedia.org/wiki?curid=853166" title="Rylka">
Rylka

Rylka – rzeka w województwie łódzkim, prawobrzeżny dopływ Rawki o długości 28,12 km. Płynie w pobliżu m.in. miejscowości Rylsk Mały, Zuski, Niemgłowy, Ossowice, Głuchówek i wpada do Rawki w Rawie Mazowieckiej.

</doc>
<doc id="853167" url="https://pl.wikipedia.org/wiki?curid=853167" title="NUFC">
NUFC



</doc>
<doc id="853169" url="https://pl.wikipedia.org/wiki?curid=853169" title="Lukas Pesek">
Lukas Pesek



</doc>
<doc id="853174" url="https://pl.wikipedia.org/wiki?curid=853174" title="FFC">
FFC



</doc>
<doc id="853176" url="https://pl.wikipedia.org/wiki?curid=853176" title="Carlo Yair Costly Molina">
Carlo Yair Costly Molina



</doc>
<doc id="853179" url="https://pl.wikipedia.org/wiki?curid=853179" title="LFC">
LFC

LFC – skrót odnoszący się do klubów piłkarskich:

</doc>
<doc id="853181" url="https://pl.wikipedia.org/wiki?curid=853181" title="Juliet Landau">
Juliet Landau

Juliet Rose Landau (ur. 30 marca 1965 w Los Angeles w stanie Kalifornia, USA) – amerykańska aktorka.

</doc>
<doc id="853183" url="https://pl.wikipedia.org/wiki?curid=853183" title="LOFC">
LOFC



</doc>
<doc id="853188" url="https://pl.wikipedia.org/wiki?curid=853188" title="Jacek Łuczak (lekarz)">
Jacek Łuczak (lekarz)

Jacek Józef Łuczak (ur. 30 grudnia 1934 w Poznaniu, zm. 22 października 2019 tamże) – polski lekarz, profesor nauk medycznych, specjalista z zakresu chorób wewnętrznych, anestezjologii i intensywnej terapii, kardiologii oraz medycyny paliatywnej, współzałożyciel Hospicjum Palium, nauczyciel akademicki.
Życiorys.
Syn Józefa i Heleny. W 1953 ukończył Liceum im. Karola Marcinkowskiego w Poznaniu, w latach 1953–1958 studiował na Wydziale Lekarskim poznańskiej Akademii Medycznej.
Założyciel i długoletni prezes Polskiego Towarzystwa Opieki Paliatywnej, przewodniczący Krajowej Rady Opieki Paliatywnej i Hospicyjnej przy Ministerstwie Zdrowia. Kierownik Kliniki Opieki Paliatywnej Katedry Onkologii Uniwersytetu Medycznego im. Karola Marcinkowskiego w Poznaniu.
Autor ponad 400 prac naukowych, w latach 1994–2001 specjalista i konsultant krajowy w dziedzinie medycyny paliatywnej. Był członkiem Rady Naukowej czasopisma Medycyna Paliatywna w Praktyce. Laureat konkursu "Liderzy medycyny" w kategorii „Osobowość Roku 2003 w Ochronie Zdrowia – zdrowie publiczne”. W 2013 otrzymał Wielkopolską Nagrodę imienia Ryszarda Kapuścińskiego. Zwyciężył również w plebiscycie „Człowiek Roku 2012”. organizowanym przez Głos Wielkopolski. 23 marca 2015 przyznano mu tytuł "Ambasadora Marki Wielkopolski". Za rok 2012 nagrodzony został Europejską Nagrodą Obywatelską.
Odznaczony Krzyżem Oficerskim (2003) i Komandorskim (2019) Orderu Odrodzenia Polski.
Zmarł 22 października 2019. Został pochowany 31 października 2019 w Alei Zasłużonych na Cmentarzu Junikowo w Poznaniu.

</doc>
<doc id="853189" url="https://pl.wikipedia.org/wiki?curid=853189" title="Wolf Popper">
Wolf Popper

Wolf Popper (zm. 1621) – żydowski kupiec i finansista, związany z Krakowem. Zwano go ponoć Popper, czyli bocian, gdyż w zwyczaju miał stanie na jednej nodze podczas myślenia.
Wolf Popper w 1620 roku ufundował na Kazimierzu, przy ulicy Szerokiej bożnicę, którą wyposażył w najdroższy sprzęt liturgiczny. Wkrótce po jego śmierci synagogę nazwano jego nazwiskiem.

</doc>
<doc id="853191" url="https://pl.wikipedia.org/wiki?curid=853191" title="NFFC">
NFFC



</doc>
<doc id="853199" url="https://pl.wikipedia.org/wiki?curid=853199" title="Gatunek semelparyczny">
Gatunek semelparyczny

Gatunek semelparyczny – gatunek, którego przedstawiciele rozmnażają się raz w życiu. Proces rozmnażania ze względów ekologicznych i fizjologicznych kończy się śmiercią organizmu rodzicielskiego po wydaniu potomstwa. Przykłady: łosoś szlachetny, bambus, lobelia jeziorna, agawa.

</doc>
<doc id="853204" url="https://pl.wikipedia.org/wiki?curid=853204" title="Jernej Kolenko">
Jernej Kolenko

Jernej Kolenko (ur. 20 listopada 1982 w Lublanie) – słoweński żużlowiec, wielokrotny mistrz swojego kraju; finalista IME i IMŚJ.
W Polsce jeździł w barwach LKŻ Lublin (1999) oraz od 2006 w Kolejarzu Rawicz.
Otrzymał nominację na start w Grand Prix Słowenii w 2006 jako "rezerwa toru", jednak nie miał okazji do startu w zawodach.
Przed sezonem 2008 związał się z drużyną Kolejarza Rawicz do 2013 roku.
W dniu 13 kwietnia 2008 roku na torze w Prelogu, w łączonych mistrzostwach Austrii-Chorwacji-Słowenii, w trzeciej serii startów upadł na tor uderzając głową w bandę. Zawodnik przez kilka dni znajdował się w sztucznej śpiączce teraz jednak powoli powraca do zdrowia. Nie wiadomo jednak kiedy pojawi się na torze.
W sierpniu 2008 roku Kolenko podjął decyzję o zakończeniu sportowej kariery.

</doc>
<doc id="853206" url="https://pl.wikipedia.org/wiki?curid=853206" title="Powiat gniewski">
Powiat gniewski

Powiat gniewski – powiat istniejący w latach 1920–1932 na terenie obecnego województwa pomorskiego, utworzony z przypadłych w 1919 roku Polsce skrawków (0,4) powiatu kwidzyńskiego. Jego ośrodkiem administracyjnym był Gniew. 1 kwietnia 1932 powiat został zniesiony, a jego obszar włączono do powiatów: tczewskiego (łącznie z Gniewem), starogardzkiego i świeckiego (w ówczesnym województwie pomorskim).

</doc>
<doc id="853207" url="https://pl.wikipedia.org/wiki?curid=853207" title="Nové Butovice (stacja metra)">
Nové Butovice (stacja metra)

Nové Butovice – stacja linii B metra praskiego (odcinek III.B), położona na wschodnim krańcu osiedla o tej samej nazwie.
Stacja została otwarta 26 października 1988 roku z okazji 70. rocznicy powstania Czechosłowacji (właściwa data: 28 października) pod nazwą "Dukelská" (dla upamiętnienia bohaterów operacji dukielskiej z czasów II wojny światowej). Wcześniej planowana nazwa to "Vítězného února" (gloryfikująca przewrót komunistyczny w 1948 roku). W latach 1988–1994 była stacją końcową linii B.
Nové Butovice to stacja zbudowana metodą odkrywkową (maksymalna głębokość – 5,3 m), za prawie 180 mln ówczesnych koron. Jej charakterystyczną cechą jest brak jakichkolwiek filarów przecinających jednonawowy peron. Całkowita długość stacji, wraz z torami odstawczymi znajdującymi się po jej zachodniej stronie, wynosi 593 m. Wejście na perony prowadzi przez dwa przeszklone westybule.
Stacja posiada dogodne połączenie z siecią autobusową miejską, podmiejską i dalekobieżną, przy głównym wejściu znajduje się dworzec autobusowy.

</doc>
<doc id="853208" url="https://pl.wikipedia.org/wiki?curid=853208" title="Gatunek iteroparyczny">
Gatunek iteroparyczny

Gatunek iteroparyczny – gatunek, którego przedstawiciele w ciągu swojego życia wielokrotnie przystępują do rozrodu lub biorą ciągły udział w procesie rozmnażania. Większość organizmów żywych należy do gatunków iteroparycznych.

</doc>
<doc id="853218" url="https://pl.wikipedia.org/wiki?curid=853218" title="Liberation (album)">
Liberation (album)

Liberation – album duetu Talib Kweli &amp; Madlib wydany 1 stycznia 2007 roku nakładem wytwórni Blacksmith Records. Początkowo album był dostępny do legalnego, darmowego pobrania na stronie wytwórni Stones Throw Records i profilach muzyków na portalu MySpace. Obecnie album można kupić przez Internet.

</doc>
<doc id="853220" url="https://pl.wikipedia.org/wiki?curid=853220" title="La Tene">
La Tene



</doc>
<doc id="853222" url="https://pl.wikipedia.org/wiki?curid=853222" title="Emma Caulfield">
Emma Caulfield

Emma Chukker (ur. 8 kwietnia 1973 w San Diego w stanie Kalifornia) – amerykańska aktorka.

</doc>
<doc id="853223" url="https://pl.wikipedia.org/wiki?curid=853223" title="Międzynarodowa Komisja Teologiczna">
Międzynarodowa Komisja Teologiczna

Międzynarodowa Komisja Teologiczna – w Kurii Rzymskiej ekspercka komisja naukowa podległa Kongregacji Nauki Wiary. Jej zadaniem jest opracowywanie rozwiązań w kwestiach spornych dotyczących teologii.
Dokumenty i opracowania Międzynarodowej Komisji Teologicznej nie mają mocy wiążącej, chyba że Kongregacja lub papież postanowią inaczej. Na czele Międzynarodowej Komisji Teologicznej stoi prefekt Kongregacji Nauki Wiary (od 2017 urząd ten sprawuje kard. Luis Ladaria Ferrer). Sekretarzem generalnym Komisji jest Piero Coda.
Polskimi członkami Komisji Teologicznej byli: Stanisław Olejnik (1969-1975), Bogusław Inlender (1975-1980), Ignacy Różycki (1980-1983), Stanisław Nagy (1986-1997), Andrzej Szostek (1992-1997), Tomasz Węcławski (1997–2004), Jerzy Szymik (2004–2014) i Krzysztof Góźdź (2014-2019). Od 2021 w Komisji zasiada Marek Jagodziński.

</doc>
<doc id="853224" url="https://pl.wikipedia.org/wiki?curid=853224" title="Akwaplanacja">
Akwaplanacja

Akwaplanacja ("aquaplaning", "hydroplaning") – utrata przyczepności opony podczas jazdy po nawierzchni pokrytej wodą, spowodowana tworzeniem się warstwy wody między oponą a jezdnią. W rezultacie może wystąpić utrata kontroli nad pojazdem. O akwaplanację łatwo (między innymi) podczas jazdy w czasie albo po deszczu na asfaltowych nawierzchniach z wygniecionymi koleinami lub nierównościami, w których zbiera i długo się utrzymuje wystarczająco gruba warstwa wody.
Odczucia kierowcy podczas akwaplanacji są podobne jak podczas jazdy po oblodzonej nawierzchni. W podobny sposób należy też postępować: unikać gwałtownych ruchów kierownicą, a jeżeli hamowanie jest konieczne, należy (o ile samochód nie jest wyposażony w ABS) robić to delikatnie. W sytuacji intensywnego hamowania naciskać pedał hamulca pulsacyjnie (impulsowo).
Ryzyko wystąpienia akwaplanacji zwiększa się wraz ze wzrostem grubości warstwy wody na jezdni, prędkości pojazdu, szerokości opon, zmniejszeniem lub zabrudzeniem bieżnika opony.
Opony rowerowe ze względu na ich małą powierzchnię styku z podłożem oraz dużo większy nacisk i relatywnie małe prędkości nie ulegają zjawisku akwaplanacji. Nie znaczy to, że opona rowerowa nie może stracić przyczepności z podłożem na skutek najechania na mokry fragment jezdni bądź np. na plamę oleju, lód, mokre liście, rozsypany piasek itp.

</doc>
<doc id="853225" url="https://pl.wikipedia.org/wiki?curid=853225" title="Aquaplaning">
Aquaplaning



</doc>
<doc id="853227" url="https://pl.wikipedia.org/wiki?curid=853227" title="Hydroplaning">
Hydroplaning



</doc>
<doc id="853231" url="https://pl.wikipedia.org/wiki?curid=853231" title="Anti-Dive">
Anti-Dive

Anti-Dive - sposób konstrukcji przedniego zawieszenia samochodu lub przednich widełek motocykla, przeciwdziałający pochylaniu się pojazdu do przodu podczas hamowania. 
Historia.
Nad systemem od 1969 roku pracowała Honda. Torque Reactive Anti-Dive Control (TRAC) po raz pierwszy zastosowano w 1980 roku w Hondzie NR500. 
System był popularny w latach 80. XX wieku. Korzystali z niego japońscy producenci motocykli. Firma Kawasaki dodawała dodatkowy zewnętrzny zawór powodujący utwardzenie widelca podczas hamowania. System ten nosił nazwę Automatic Variable Damping System (AVDS). Pod koniec lat 80. XX wieku ten system został wyparty przez inne rozwiązania.
W 2020 roku do tej technologii wróciła firma Aprilla. 

</doc>
<doc id="853233" url="https://pl.wikipedia.org/wiki?curid=853233" title="Schönau (powiat Rottal-Inn)">
Schönau (powiat Rottal-Inn)

Schönau – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 10 km na północny zachód od Pfarrkirchen.
Dzielnice.
W skład gminy wchodzą następujące dzielnice: Schönau, Unterzeitlarn, Unterhöft i Heiligenberg.
Oświata.
W gminie znajduje się przedszkole (50 miejsc i 71 dzieci) oraz szkoła podstawowa (7 nauczycieli, 177 uczniów).

</doc>
<doc id="853243" url="https://pl.wikipedia.org/wiki?curid=853243" title="Hank Marvin">
Hank Marvin

Hank B. Marvin, właśc. Brian Robson Rankin (ur. 28 października 1941 w Newcastle upon Tyne) – brytyjski gitarzysta, lider zespołu The Shadows.
Do inspiracji twórczością Hanka Marvina i The Shadows przyznają się m.in. gitarzyści: Peter Frampton, Eric Clapton, David Gilmour, Brian May, Tony Iommi, George Harrison, Mark Knopfler, Neil Young i Pete Townshend.
Jako dziecko grał na banjo i na pianinie. Pod wpływem muzyki Buddy'ego Holly'ego zainteresował się gitarą. W wieku 16 lat wraz z Bruce'em Welchem wyjechał do Londynu, gdzie spotkał menadżera Cliffa Richarda, który akurat szukał gitarzysty na trasę koncertową Richarda – Marvin przyjął tę rolę pod warunkiem, że do zespołu przyjęty zostanie także Welch. Obaj dołączyli do The Drifters (grupy akompaniującej Richardowi).
Wystąpił u boku francuskiego muzyka Jeana Michela Jarre’a w trakcie koncertu "Destination Docklands" w Londynie w 1988, wykonując utwór „London Kid”. W 2004, po 13 latach przerwy reaktywował zespół The Shadows, z którym odbył trasę koncertową pt. "Final Tour". W związku z sukcesem trasy, została ona powtórzona w 2005.
Uważa się, że był pierwszym użytkownikiem gitary Fender Stratocaster w Wielkiej Brytanii. Instrument ten przywiózł dla niego ze Stanów Zjednoczonych Cliff Richard. Charakterystyczne dla siebie brzmienie osiągał, używając gitary Fender Stratocaster, wzmacniacza Vox (modele AC15 i AC30) i urządzenia pogłosowego (na początku MEAZZI ECHOMATIC).
Od 1986 mieszka w Perth w Australii. Jest Świadkiem Jehowy.
Dyskografia.
Single.
(V) – wokal
Albumy.
Podano pozycję osiągniętą w UK Singles Chart:

</doc>
<doc id="853244" url="https://pl.wikipedia.org/wiki?curid=853244" title="Tatjana Nawka">
Tatjana Nawka

Tatjana Aleksandrowna Nawka, ros. Татьяна Александровна Навка (ur. 13 kwietnia 1975 w Dniepropetrowsku) – rosyjska łyżwiarka figurowa, startująca w parach tanecznych z Romanem Kostomarowem. Mistrzyni olimpijska z Turynu (2006), dwukrotna mistrzyni świata (2004, 2005), trzykrotna mistrzyni Europy (2004–2006), trzykrotna zwyciężczyni finału Grand Prix (2003–2005), trzykrotna mistrzyni Białorusi (1994, 1997, 1998) oraz trzykrotna mistrzyni Rosji (2003, 2004, 2006). Zakończyła karierę amatorską w 2006 roku.
W 2022 roku Nawka jako żona rzecznika prasowego Kremla i najbliższego współpracownika Władimira Putina, Dmitrija Pieskowa oficjalnie poparła zbrojny atak Rosji na Ukrainę i szerzyła rosyjską propagandę.
Życie prywatne.
W 2000 roku Nawka poślubiła starszego o 12 lat trenera, mistrza świata z 1993 roku Aleksandra Żulina, z którym ma córkę Aleksandrę urodzoną w maju 2000. Para rozwiodła się w październiku 2010, jednak już od 2007 żyli w separacji. W sierpniu 2014 roku Tatjana Nawka urodziła córkę Nadieżdę. 1 sierpnia 2015 wyszła za Dmitrija Pieskowa, rzecznika prasowego prezydenta Rosji Władimira Putina.
Kariera.
Początkowo jej partnerem był Samwieł Giezalan z którym reprezentowała Białoruś na Zimowych Igrzyskach Olimpijskich 1994 w Lillehammer, gdzie zajęli 11. miejsce. Podczas następnych Zimowych Igrzyskach Olimpijskich 1998 w Nagano jej partnerem był Nikołaj Morozow i uzyskali 16. lokatę. 
W 1998 r. Tatjana rozpoczęła współpracę z Romanem Kostomarowem i reprezentowali oni Rosję na Zimowych Igrzyskach Olimpijskich 2002 w Salt Lake City, gdzie pokazali nowatorski program dowolny i uplasowali się na 10. miejscu. Największe sukcesy osiągali wspólnie w latach 2003–2006. W sumie para zdobyła trzykrotnie złoty medal Mistrzostw Europy (2004, 2005, 2006), dwukrotnie Mistrzostwo Świata (2004, 2005) oraz trzykrotnie zwyciężyli w finale Grand Prix (2003, 2004, 2005). Przez trzy sezony na 17 międzynarodowych zawodów w których brali udział, zwyciężyli 16 razy.
W 2006 r. Nawka i Kostomarow zostali mistrzami olimpijskimi podczas Zimowych Igrzysk Olimpijskich w Turynie. Ich jazdę cechował nowoczesny, ciekawy styl, odmienny od dotychczasowych tendencji, co na początku nie spotykało się z aprobatą panelu sędziowskiego, natomiast podobało się kibicom i miłośnikom łyżwiarstwa. Amerykańską parę Belbin/Agosto wyprzedzili o 4.58 pkt. Po igrzyskach olimpijskich zdecydowali się zakończyć karierę.
Po zmianie zasad w łyżwiarstwie figurowym w 2010 r. i zlikwidowaniu dotychczas rozgrywanych konkurencji tańca obowiązkowego i oryginalnego w parach tanecznych, rekordy świata w "starym systemie" zostały oficjalnymi, historycznymi rekordami dyscypliny. Nawka i Kostomarow są w związku z tym rekordzistami w trzech z czterech not (historyczny rekord w tańcu krótkim należy do Kanadyjczyków Virtue/Moir).

</doc>
<doc id="853247" url="https://pl.wikipedia.org/wiki?curid=853247" title="Hank B. Marvin">
Hank B. Marvin



</doc>
<doc id="853251" url="https://pl.wikipedia.org/wiki?curid=853251" title="Dariusz Barski">
Dariusz Barski

Dariusz Barski (ur. 27 lutego 1968 w Poddębicach) – polski prawnik, prokurator, w 2007 i od 2022 zastępca prokuratora generalnego oraz prokurator krajowy.
Życiorys.
Ukończył studia na Wydziale Prawa i Administracji Uniwersytetu Łódzkiego. Ukończył aplikację prokuratorską, pracował w Prokuraturze Okręgowej i Prokuraturze Apelacyjnej w Łodzi. Prowadził postępowania m.in. dotyczące zarzutów korupcyjnych wobec prezydenta Piotrkowa Trybunalskiego Waldemara Matusewicza.
Od 26 lutego 2007 do 21 listopada 2007 pełnił funkcję zastępcy prokuratora generalnego (ministra sprawiedliwości Zbigniewa Ziobry). Od 14 czerwca był także pełniącym obowiązki, a od 19 lipca zajmował jednocześnie stanowisko prokuratora krajowego. Po likwidacji Prokuratury Krajowej w 2010 nie został prokuratorem Prokuratury Generalnej i przeszedł w stan spoczynku.
W 2011 kandydował w wyborach parlamentarnych z 2. miejsca na liście komitetu wyborczego Prawa i Sprawiedliwości w okręgu wyborczym nr 9 w Łodzi i uzyskał mandat poselski. Oddano na niego 12 245 głosów (3,38% głosów oddanych w okręgu). Dariusz Barski odmówił jednak zrzeczenia się funkcji prokuratora. W konsekwencji marszałek Sejmu Grzegorz Schetyna stwierdził wygaśnięcie jego mandatu poselskiego wobec zakazów łączenia tych dwóch funkcji. Dariusz Barski odwołał się od tej decyzji do Sądu Najwyższego, który odwołanie oddalił.
7 września 2015 prezydent Andrzej Duda powołał go jako swojego przedstawiciela w skład Krajowej Rady Prokuratury (zlikwidowanej w 2016). Był następnie doradcą ministra sprawiedliwości oraz prokuratora generalnego. 18 marca 2022 został powołany na pierwszego zastępcę prokuratora generalnego i prokuratora krajowego, zastępując na tym stanowisku Bogdana Święczkowskiego, wybranego na sędziego Trybunału Konstytucyjnego.
Odznaczenia.
W 2018 został odznaczony Srebrnym Krzyżem Zasługi.

</doc>
<doc id="853252" url="https://pl.wikipedia.org/wiki?curid=853252" title="Smíchovské nádraží">
Smíchovské nádraží

Smíchovské nádraží – stacja linii B metra praskiego (odcinek I.B). Leży w południowej części Smichowa, pod dworcem kolejowym o tej samej nazwie.
Stacja została oddana do użytku 2 listopada 1985 roku. W latach 1985–1988, do czasu otwarcia odcinka III.B, była stacją końcową linii.
Budowa stacji metodą odkrywkową, prowadzona w latach 1977–1985, wymagała zamknięcia położonej nad nią ulicy "Nádražní" (Dworcowa), otwartej ponownie dopiero po zakończeniu robót. Całe przedsięwzięcie pochłonęło 478 mln koron. W 2002 roku nawiedziła stację fala powodziowa, która nie wywołała tu jednak większych szkód.
Dwupoziomowa stacja Smíchovské nádraží posiada żelbetową konstrukcję. Jedyny, środkowy peron znajduje się 10 m pod powierzchnią ulicy Dworcowej. Ściany wnętrza zostały obłożone betonem i dekoracjami ceramicznymi. Razem z torami odstawczymi, znajdującymi się po południowej stronie stacji, ogólna długość wynosi 405 m.
Jako część ważnego węzła kolejowego, stacja posiada dogodne powiązania z siecią autobusową i tramwajową (na ulicy "Nádražní"), jak i samym dworcem kolejowym.

</doc>
<doc id="853256" url="https://pl.wikipedia.org/wiki?curid=853256" title="Barry McGuire">
Barry McGuire

Barry McGuire (ur. 15 października 1935 w Oklahoma City, USA) – wykonawca muzyki folk i rock chrześcijański (w odmianie zwanej popularnie "Jesus rock"), bard popularny wśród hipisów w latach 60.
Znany jest dzięki głośnym wykonaniom dwóch piosenek poety P.F. Sloana – pacyfistycznego manifestu "Eve of Destruction" i "Sins of the Family" oraz wykonaniu utworu The Mamas &amp; the Papas – "You Were on My Mind". Współpracował z grupami i wykonawcami takimi, jak wspomniana wyżej The Mamas &amp; the Papas czy Frank Zappa.
Barry McGuirre w latach 1962–65 związany był z „folkowym big bandem” The New Christy Minstrels, wykonującym muzykę poważną, hiszpański i amerykański folk.

</doc>
<doc id="853258" url="https://pl.wikipedia.org/wiki?curid=853258" title="Cięgło">
Cięgło

Cięgło – sztywny element służący do przenoszenia głównie sił rozciągających.
W budownictwie cięgłami są elementy nośne w mostach i innych konstrukcjach wiszących, odciągi przy wysokich konstrukcjach (przede wszystkim masztach), wieszaki do podwieszenia rur instalacyjnych i drabinek do układania kabli i tym podobne.
Cięgła stosuje się także w sterowaniu hamulcami, sprzęgłami, gaźnikami, sterami wysokości i kierunku, klapami, zamkami i innymi urządzeniami.

</doc>
<doc id="853263" url="https://pl.wikipedia.org/wiki?curid=853263" title="Żarnowica Mała">
Żarnowica Mała

Żarnowica Mała – wieś w Polsce położona w województwie łódzkim, w powiecie piotrkowskim, w gminie Wolbórz.
W latach 1975–1998 miejscowość administracyjnie należała do województwa piotrkowskiego.
Przez miejscowość przepływa rzeczka Goleszanka, prawobrzeżny dopływ Moszczanki.

</doc>
<doc id="853265" url="https://pl.wikipedia.org/wiki?curid=853265" title="Ron Harris">
Ron Harris

Ronald Edward Harris (ur. 13 listopada 1944 w Londynie) – angielski piłkarz.
Początkowo zawodnik Chelsea, z której juniorami zdobył w 1961 roku FA Youth Cup. W pierwszym zespole zadebiutował w lutym 1962. W 1965 roku wraz z londyńskim zespołem sięgnął po Puchar Ligi Angielskiej; następnie został kapitanem swojej drużyny. Pięć lat później wywalczył puchar kraju – zagrał w obu finałowych meczach z Leeds United. W sezonie 1970/1971 zdobył Puchar Zdobywców Pucharów – w obu finałowych spotkaniach z Realem Madryt wystąpił przez pełne 90 minut. Piłkarzem Chelsea był przez 19 lat; rozegrał w tym czasie w jej barwach 795 meczów – jest rekordzistą pod względem występów w londyńskim klubie. W latach 1980–1983 był graczem Brentford, później zaś występował w Aldershot – pełnił w nim również funkcję trenera.

</doc>
<doc id="853266" url="https://pl.wikipedia.org/wiki?curid=853266" title="Powiat lubawski">
Powiat lubawski

Powiat lubawski – powiat istniejący w latach 1818–1948 na terenie obecnego województwa warmińsko-mazurskiego, poprzednik obecnego powiatu nowomiejskiego. Mimo że nazwa powiatu wywodzi się od miasta Lubawy, ośrodkiem administracyjnym było ważniejsze pod względem społeczno-gospodarczym Nowe Miasto Lubawskie (dawniej "Nowe Miasto nad Drwęcą").
Historia.
Poprzednik powiatu lubawskiego, powiat Löbau powstał już 1 kwietnia 1818 na terenie Prus Zachodnich. Na mocy traktatu wersalskiego z 28 czerwca 1919 powiat został przyłączony do Polski 19 stycznia 1920.
W okresie międzywojennym i tuż po II wojnie światowej powiat należał do województwa pomor­skiego z siedzibą w Toruniu i był powiatem przygranicznym (na odcinku ok. 100 km). Był jednym z najrdzenniej polskich powiatów o wskaźniku 96,6% ludności polskiej. Po wojnie siedzibą powiatowej rady narodowej przejściowo została Lubawa, jako najsilniejszy ośrodek polski (w Nowym Mieście urzędował landrat pruski).
12 marca 1948 zmieniono nazwę powiatu na "powiat nowomiejski", który w 1950 przeniesiono do województwa olsztyńskiego (po raz pierwszy w dziejach Lubawy i Nowego Miasta Lubawskiego, miasta te podlegały pod Olsztyn). W 1975 roku, w związku z nową reformą administracyjną, oba silnie ze sobą związane miasta rozdzielono pomiędzy nowe województwo olsztyńskie i województwo toruńskie. W 1999 podział ten zachowano przez przyłączenie Lubawy do powiatu iławskiego i utworzenia powiatu nowomiejskiego z siedzibą w Nowym Mieście (chociaż znów w tym samym województwie).

</doc>
<doc id="853267" url="https://pl.wikipedia.org/wiki?curid=853267" title="Drążek Panharda">
Drążek Panharda

Drążek Panharda - poprzeczny drążek reakcyjny przenoszący siły poprzeczne pochodzące od kół pojazdu oraz odpowiadający za prawidłową geometrię zawieszenia. Najczęściej stosowany w zawieszeniu tylnej osi.
Po raz pierwszy został użyty na początku XX wieku przez firmę Panhard.

</doc>
<doc id="853271" url="https://pl.wikipedia.org/wiki?curid=853271" title="Koncert (film 1984)">
Koncert (film 1984)

Koncert – krótki, czarno-biały film z roku 1984 do muzyki Henryka Mikołaja Góreckiego zrealizowany według scenariusza i w reżyserii Krzysztofa Pulkowskiego w zdjęciach Czesława Chwiszczuka i Leszka Raziuka. 
Jest to pierwszy film tego reżysera, który miał być sprawdzianem realizacyjnym. Wyprodukowany za prywatne pieniądze przy pomocy grających przed kamerą i pracujących poza nią przyjaciół. Zrealizowany w jeden dzień i noc na korytarzach i w przestrzeniach Filologii Polskiej Uniwersytetu Wrocławskiego. 
Ekipa filmowa i sprzęt pochodziły z planu realizowanego w tym czasie "Yesterday", filmu Radosława Piwowarskiego. 
Film zdobył nagrodę na Międzynarodowym Festiwalu Filmowym "Film poza kinem" we Wrocławiu. Główną rolę zagrał w nim Waldemar Wróblewski, a partnerowali mu m.in.: Anna Wasilewska, Małgorzata Wieliczko, Ewa Mormul, Lech Stasiewicz, Paweł Jarodzki, Sławomir Bobowski, Mieczysław Konik, Andrzej Baworowski, Mariusz Zalejski, Edward Wielkoszyński i Stanisław Szymański. Film inspirowany był "Koncertem klawesynowym" op. 40 Henryka Mikołaja Góreckiego w wykonaniu Elżbiety Chojnackiej i Polskiej Orkiestry Kameralnej pod dyrekcją Jerzego Maksymiuka. Film jest poetycką i dynamiczną metaforą walki natury z kulturą i próbą współczesnego użycia poetyki ekspresjonizmu niemieckiego.

</doc>
<doc id="853273" url="https://pl.wikipedia.org/wiki?curid=853273" title="Janów (gmina Wolbórz)">
Janów (gmina Wolbórz)

Janów – wieś w Polsce położona w województwie łódzkim, w powiecie piotrkowskim, w gminie Wolbórz.
W latach 1975–1998 miejscowość administracyjnie należała do województwa piotrkowskiego.
Zobacz też: Janów

</doc>
<doc id="853275" url="https://pl.wikipedia.org/wiki?curid=853275" title="Amber Benson">
Amber Benson

Amber Nicole Benson (ur. 8 stycznia 1977 r. w Birmingham w stanie Alabama, USA) – amerykańska aktorka.

</doc>
<doc id="853276" url="https://pl.wikipedia.org/wiki?curid=853276" title="Dźwignia zmiany biegów">
Dźwignia zmiany biegów

Dźwignia zmiany biegów - element służący do włączania i wyłączania odpowiednich przełożeń skrzyni biegów pojazdu. W samochodach najczęściej umieszczona jest w podłodze pomiędzy siedzeniem kierowcy i pasażera, rzadziej w kolumnie kierownicy; w motocyklach dźwignia zmiany biegów znajduje się przy skrzyni biegów, w dolnej części pojazdu i przystosowana jest do obsługiwania stopą.

</doc>
<doc id="853280" url="https://pl.wikipedia.org/wiki?curid=853280" title="Frank Calder">
Frank Calder

Frank Calder (ur. 17 listopada 1877 w Bristolu, zm. 4 lutego 1943) – kanadyjski działacz sportowy pochodzenia szkockiego, pierwszy prezes ligi NHL od 1917 do 1943.
Życiorys.
Urodził się w Bristolu w Anglii, jego rodzice byli Szkotami. W rodzinnym kraju Frank lubił grać w piłkę nożną. W młodości wyemigrował do Kanady i stał się tam nauczycielem w prywatnej szkole. Tam również ożenił się z Amelią Cole i miał z nią trzy córki i jednego syna. Przed wyjazdem z Anglii, o celu podróży – Kanadzie albo Stanach Zjednoczonych – zadecydował rzut monetą. Zamiłowanie Caldera do hokeja objawiło się wtedy, gdy właściciel Montreal Wanderers zaproponował mu aby zasiadł w komitecie wykonawczym ligi NHA. Po pewnym czasie Calder został wybrany nowym prezsesem NHA i gdy utworzono NHL wyznaczył on siebie 26 listopada 1917 na prezesa nowej ligi. Frank Calder był prezesem przez 26 lat.
Od jego nazwiska nazwano dwie nagrody hokejowe: Calder Memorial Trophy dla najlepszego debiutanta sezonu oraz Calder Cup dla zwycięzcy rozgrywek American Hockey League.

</doc>
<doc id="853281" url="https://pl.wikipedia.org/wiki?curid=853281" title="Askospora">
Askospora

Askospora, zarodnik workowy – haploidalny zarodnik (mejospora), typowy dla workowców. Powstaje w workach w wyniku rozmnażania płciowego zwanego askogamią. Przed wytworzeniem askospor następuje kariogamia, a po niej mejoza. Askospory powstają wewnątrz worka (endogenicznie) w wyniku tzw. swobodnego wytwarzania komórek (tj. po podziale jąder niezwiązanym ściśle z podziałem cytoplazmy).
Zwykle w worku powstaje osiem askospor, czasami jednak, w wyniku różnych zaburzeń ich liczba bywa inna. Może ich być więcej, np. u "Dipodascaceae" cztery, zdarzają się też różne inne liczby askospor.
Askospory mogą być jednokomórkowe, lub wielokomórkowe. U tych ostatnich przegroda oddzielająca poszczególne komórki zazwyczaj jest poprzeczna, tzn. komórki ułożone są szeregowo jedna za drugą. Często w miejscu przegrody zarodniki są mniej lub bardziej wcięte. Czasami jednak występują również przegrody podłużne – zarodniki tak zbudowane określa się jako diktiokonidia lub zarodniki murkowate. Tego typu zarodniki występują np. u "Pleospora", czy "Leptosphaerulina".
Dojrzałe zarodniki workowe mogą się z worków wydostawać na różny sposób. U niektórych gatunków ściany worków po dojrzeniu zarodników ulegają chemicznemu rozkładowi (lizie). Dość często ściana worka w pobliżu jego szczytu pęka. U innych na szczycie worka znajduje się otwierające się wieczko ("operculum"). Czasami na szczycie worków znajdują się specjalne aparaty apikalne umożliwiające wydostawanie się zarodników. W przypadku niektórych worków bitunikowych po dojrzeniu zarodników sztywna i gruba zewnętrzna warstwa worka pęka, a cienka i sprężysta warstwa wewnętrzna gwałtownie się wówczas rozpręża, jak z procy wyrzucając zarodniki (tzw. balistospory).

</doc>
<doc id="853284" url="https://pl.wikipedia.org/wiki?curid=853284" title="Unterdietfurt">
Unterdietfurt

Unterdietfurt – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 21 km na zachód od Pfarrkirchen, nad rzeką Rott, przy drodze B388 i linii kolejowej Pocking – Mühldorf am Inn.
Dzielnice.
W skład gminy wchodzą dwie dzielnice: Unterdietfurt, Huldsessen.
Polityka.
Wójtem od 2002 jest Richard Schneider, jego poprzednikiem był Josef Münch.
Oświata.
W gminie znajduje się przedszkole (75 miejsc i 66 dzieci) oraz szkoła podstawowa (8 nauczycieli, 153 uczniów).

</doc>
<doc id="853294" url="https://pl.wikipedia.org/wiki?curid=853294" title="Wittibreut">
Wittibreut

Wittibreut – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 12 km na południe od Pfarrkirchen.
Dzielnice.
W skład gminy wchodzą dwie dzielnice: Ulbering, Wittibreut.

</doc>
<doc id="853295" url="https://pl.wikipedia.org/wiki?curid=853295" title="Hardtop">
Hardtop

Hardtop (z ang. „twardy dach”) – specjalny sztywny dach do samochodów typu kabriolet lub roadster lub rodzaj nadwozia nadwozia zamkniętego, które charakteryzuje się chowaną wraz z szybami górną częścią słupka środkowego ze stałym dachem imitującym kabriolet, tzw. faux cabriolet czyli fałszywy kabriolet.
Nadwozia tego typu były produkowane w latach sześćdziesiątych głównie w Stanach Zjednoczonych, rzadziej w Europie (np. Simca). Nadwozie to charakteryzuje się brakiem słupków pomiędzy bocznymi oknami. Szyby w drzwiach opuszczają się w całości.
Ten rodzaj nadwozia rozpowszechniony był głównie w USA w latach 50. i 60. XX wieku. Jako pierwszy samochody z nadwoziem hardtop wypuścił koncern General Motors na 1949 rok modelowy, początkowo w dwudrzwiowych modelach o charakterze bardziej sportowym. Szybko nadwozia takie stały się popularne, także w odmianie czterodrzwiowej i rzadziej kombi. Do połowy lat 70. XX wieku jednak zaprzestano ich produkcji, głównie z uwagi na wzrastające znaczenie względów bezpieczeństwa biernego, które lepiej spełniały nadwozia sedan i coupe ze słupkami dachowymi.

</doc>
<doc id="853297" url="https://pl.wikipedia.org/wiki?curid=853297" title="Węgrzynów (województwo łódzkie)">
Węgrzynów (województwo łódzkie)

Węgrzynów – wieś w Polsce położona w województwie łódzkim, w powiecie piotrkowskim, w gminie Wolbórz.
W latach 1975–1998 miejscowość administracyjnie należała do województwa piotrkowskiego.
Zobacz też: Węgrzynów

</doc>
<doc id="853303" url="https://pl.wikipedia.org/wiki?curid=853303" title="Zeilarn">
Zeilarn

Zeilarn – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Rottal-Inn. Leży około 15 km na południe od Pfarrkirchen, przy drodze B20.
Dzielnice.
W skład gminy wchodzą następujące dzielnice: Gumpersdorf, Obertürken, Schildthurn, Zeilarn.

</doc>
<doc id="853308" url="https://pl.wikipedia.org/wiki?curid=853308" title="Piotr Sidorkiewicz">
Piotr Sidorkiewicz

Piotr Sidorkiewicz (ur. 29 czerwca 1963 roku w Dąbrowie Białostockiej) – hokeista pochodzenia polskiego, reprezentant Kanady.
Rozegrał tam osiem sezonów i grał w trzech klubach: Hartford Whalers, New Jersey Devils oraz Ottawa Senators. Sidorkiewicz został wybrany w 1981 roku w piątej rundzie draftu z 91 miejsca przez zespół Washington Capitals. 
Przez kibiców anglojęzycznych został określony mianem "Peter Alphabet" z uwagi na trudność w wymówieniu jego nazwiska.
Po zakończeniu kariery sportowca został zatrudniony jako asystent trenera w drużynie Erie Otters grającej w Ontario Hockey League. W czerwcu 2006 roku został głównym trenerem tego zespołu. W sezonie 2006/2007 z tym zespołem zajął ostatnie miejsce w lidze Ontario Hockey League, w kolejnym sezonie po pierwszych 15 spotkaniach zrezygnował ze stanowiska i ponownie został asystentem trenera w tym zespole. W klubie z Erie pozostał do 2013 roku. W sierpniu 2014 roku został asystentem trenera w austriackim klubie Dornbirner EC.

</doc>
<doc id="853309" url="https://pl.wikipedia.org/wiki?curid=853309" title="Peter Sidorkiewicz">
Peter Sidorkiewicz



</doc>
<doc id="853311" url="https://pl.wikipedia.org/wiki?curid=853311" title="Józef Jaklicz">
Józef Jaklicz

Józef Michał Jaklicz (ur. 17 września 1894 w Podgórzu, zm. 3 lipca 1974 w Paryżu) – pułkownik dyplomowany piechoty Wojska Polskiego, w 1964 roku mianowany generałem brygady przez Naczelnego Wodza.
Życiorys.
W 1913 złożył maturę w c. k. Gimnazjum III w Krakowie. Absolwent Wydziału Filozoficznego Uniwersytetu Jagiellońskiego. W trakcie studiów działał w Drużynach Sokolich.
W sierpniu 1914 wstąpił do Legionów Polskich, służył w 3 pułku piechoty. Pełnił kolejno funkcje: dowódcy plutonu, adiutanta batalionu, adiutanta pułku i dowódcy kompanii. Walczył w tym czasie w Karpatach, Besarabii i na Wołyniu.
Po utworzeniu Polskiego Korpusu Posiłkowego pełnił w nim funkcje sztabowe, a po jego rozwiązaniu wszedł w skład Polskiej Siły Zbrojnej.
Od 1918 w Wojsku Polskim, dowodził batalionem 36 pułku piechoty Legii Akademickiej w obronie Lwowa w listopadzie 1918. Następnie dowodził kombinowanym pułkiem w grupie płk. Sikorskiego, którą to funkcję pełnił do marca 1919. W okresie od marca do grudnia 1919 był szefem sztabu 9 Dywizji Piechoty, a od 2 stycznia do 15 kwietnia 1920 słuchaczem II kursu wojennego Szkoły Sztabu Generalnego. Praktykę dowódczą odbył w czasie wojny z bolszewikami na stanowisku szefa sztabu 15 Dywizji Piechoty w Grupie Operacyjnej gen. Romera, a następnie dowódcy 25 pułku piechoty.
W 1920 wyjechał do Francji, gdzie do 1922 studiował w École Superieure de Guerre.
Po powrocie do Polski w marcu 1923 otrzymał tytuł naukowy oficera Sztabu Generalnego i został szefem wydziału w Oddziale III Sztabu Generalnego, pełniąc tę funkcję do grudnia 1924 roku. Następnie był wykładowcą w Wyższej Szkole Wojennej. Z dniem 30 czerwca 1927 został mianowany I oficerem sztabu Inspektora Armii. 22 marca 1929 został przeniesiony do 12 pułku piechoty w Wadowicach na stanowisko dowódcy pułku. W czerwcu 1932 został zastępcą komendanta a następnie kierownikiem katedry taktyki ogólnej w Wyższej Szkole Wojennej. W grudniu 1934 został wyznaczony na stanowisko dowódcy piechoty dywizyjnej 15 Dywizji Piechoty w Bydgoszczy.
W październiku 1935 został szefem Oddziału III Sztabu Głównego, którą to funkcję pełnił do marca 1939, gdy został mianowany na stanowisko II zastępcy szefa Sztabu Głównego (zastępca szefa sztabu do spraw operacyjnych) i funkcję tę pełnił do 18 września 1939, kiedy to po agresji ZSRR na Polskę przekroczył granicę polsko-rumuńską. Wraz z podległymi mu oficerami, na podstawie koncepcji ogólnej marszałka Edwarda Rydza-Śmigłego oraz wytycznych gen. Wacława Stachiewicza od 4 do 22 marca 1939 roku dokonał analizy możliwości strategicznych niemieckich i polskich. Ten zespół oficerów opracował strategiczną część planu obronnego „Zachód”, która obejmowała bitwę w pasie granicznym i na głównej pozycji obrony.
Po przekroczeniu granicy został internowany w Rumunii skąd przedostał się do Francji. Został tam dowódcą piechoty dywizyjnej 3 Dywizji Piechoty. Po upadku Francji był kierownikiem ewakuacji polskich żołnierzy najpierw w Marsylii a następnie w Grenoble. Od grudnia 1942 do maja 1944 był konspiracyjnym dowódcą Wojska Polskiego we Francji.
W maju 1944 roku wyjechał do Wielkiej Brytanii i pełnił służbę w Centrum Wyszkolenia Piechoty i Inspektoracie Wyszkolenia Wojsk. We wrześniu 1947 został zdemobilizowany i wyjechał do Francji, gdzie mieszkał aż do śmierci. Naczelny Wódz, gen. broni Władysław Anders mianował generałem brygady ze starszeństwem z dniem 1 stycznia 1964 w korpusie generałów. Zmarł w dniu 3 lipca 1974 w Paryżu i został pochowany na cmentarzu Les Champeaux w Montmorency.

</doc>
<doc id="853314" url="https://pl.wikipedia.org/wiki?curid=853314" title="Ludwik V">
Ludwik V



</doc>
<doc id="853315" url="https://pl.wikipedia.org/wiki?curid=853315" title="Projekcja astralna">
Projekcja astralna



</doc>
<doc id="853321" url="https://pl.wikipedia.org/wiki?curid=853321" title="Fragmenty murów getta w Warszawie">
Fragmenty murów getta w Warszawie

Fragmenty murów getta w Warszawie – zachowane fragmenty murów między posesjami lub ściany przedwojennych budynków wyznaczających od 16 listopada 1940 granicę pomiędzy warszawskim gettem a „aryjską" częścią miasta.
W 1940 łączna długość muru getta wynosiła ok. 18 km. Po zakończeniu II wojny światowej ocalałe z powstania w getcie oraz powstania warszawskiego wolnostojące mury żydowskiej dzielnicy zamkniętej zostały w większości wyburzone. Zachowały się nieliczne fragmenty murów biegnącego pomiędzy posesjami a także wyznaczające granicę getta ściany przedwojennych budynków. Trzy najbardziej znane fragmenty muru warszawskiego getta znajdują się na terenie dawnego tzw. małego getta, w podwórzach kamienic przy ulicach Siennej 55 i Złotej 62 oraz na ulicy Waliców 11.

</doc>
<doc id="853324" url="https://pl.wikipedia.org/wiki?curid=853324" title="Palnik plazmowy">
Palnik plazmowy



</doc>
<doc id="853326" url="https://pl.wikipedia.org/wiki?curid=853326" title="Uleksyt">
Uleksyt

Uleksyt (ulexyt) też: boranatrokalcyt, tiza, tinkalcyt – minerał z gromady boranów. Należy do grupy minerałów bardzo rzadkich.
Nazwa pochodzi od nazwiska niemieckiego chemika Georga L. Ulexa (1811-1883).
Charakterystyka.
Właściwości.
Bardzo rzadko tworzy kryształy o pokroju tabliczkowym, listewkowym. 
Występuje w skupieniach włóknistych, promienistych, nerkowatych, bulwiastych. Tworzy naskorupienia. Jest kruchy i przezroczysty. Jest minerałem (niektóre odmiany) występującym pod postacią długich przezroczystych włókien. Włókna te działają jak światłowody, czyniąc nawet grube próbki minerału przezroczystymi, gdy patrzy się w kierunku włókien. Ze względu na tę właściwość, uleksyt bywa nazywany "kamieniem telewizyjnym".
Występowanie.
Występuje tylko w skałach osadowych, jest produktem ewaporacji wód słonych jezior boranowych. Tworzy się w klimacie gorącym i suchym (najczęściej na pustyniach). Najczęściej współwystępuje z takimi minerałami jak: halit, boraks rodzimy.
Miejsca występowania: USA – pustynia Mojave i Dolina Śmierci w Kalifornii, Nevada, Utah, Oregon, Teksas, Chile – pustynia Atakama, Peru, Kazachstan, Włochy.

</doc>
<doc id="853328" url="https://pl.wikipedia.org/wiki?curid=853328" title="Oddone Scarito">
Oddone Scarito

Oddone Scarito, znany także jako Oddo Scariddi i Oddone Scariddi – pierwszy kapitan regent San Marino (wspólnie z Filippem da Sterpeto).
Scarito i da Sterpeto są pierwszymi poświadczonymi przez dokumenty kapitanami regentami San Marino. Dokument z dnia 12 grudnia 1243 roku nie wymienia ich jednak jako kapitanów regentów, ale jako "konsulów" (kapitanami regentami zaczęto ich nazywać w XIV wieku). Ich kadencja rozpoczęła się w październiku lub w grudniu 1243 roku (według niektórych źródeł w 1244 roku). W drugiej poświadczonej kadencji (trwającej najpóźniej od 1 kwietnia 1253 prawdopodobnie do kwietnia przyszłego roku) sprawował władzę z Andreą Superchim. Oddone Scarito jest również znany z pierwszego historycznego dokumentu związanego z uprawą winorośli w San Marino. W 1253 roku odkupił od hrabiego Taddeo di Montefeltriego kawałek ziemi uprawnej w Castello di Casole, na którym znajdowała się plantacja winogron.
Jego imieniem i nazwiskiem nazwanych jest kilka ulic w San Marino.

</doc>
<doc id="853329" url="https://pl.wikipedia.org/wiki?curid=853329" title="Powiat nieszawski">
Powiat nieszawski

Powiat nieszawski – powiat istniejący w latach 1871–1948 na terenie obecnego województwa kujawsko-pomorskiego, poprzednik obecnego powiatu aleksandrowskiego. Początkowo ośrodkiem administracyjnym powiatu była Nieszawa. W 1932 siedziba starostwa została przeniesiona do większego i silniejszego pod względem społeczno-gospodarczym Aleksandrowa Kujawskiego. 
W 1807 powiat wszedł w skład Księstwa Warszawskiego, a od 1916 Królestwa Polskiego, stając się częścią województwa warszawskiego. W związku z reformą administracyjną z 1938, powiat nieszawski przeniesiono do województwa pomorskiego (później przemianowanego na bydgoskie).
12 marca 1948 zmieniono oficjalną nazwę powiatu na "powiat aleksandrowski".

</doc>
<doc id="853331" url="https://pl.wikipedia.org/wiki?curid=853331" title="Gramatyka języka niemieckiego">
Gramatyka języka niemieckiego

Język niemiecki reprezentuje typ fleksyjny przy stosunkowo ubogiej deklinacji rzeczownika (do oznaczania liczby i przypadka służy przede wszystkim rodzajnik). Bogata jest natomiast odmiana czasownika. Do odmiennych części mowy w języku niemieckim zaliczają się ponadto przymiotnik oraz niektóre rodzaje liczebników i zaimków.
Części mowy.
Rzeczownik.
Rzeczowniki niemieckie odmieniają się przez liczby i przypadki.
Rzeczowniki w procesie deklinacji przyjmują końcówki w niektórych przypadkach; może też następować przegłos. Odmiana jest jednak uboga i do oznaczenia przypadku używa się raczej rodzajnika. Liczba mnoga rzeczowników tworzona jest niezbyt regularnie.
W języku niemieckim częste są tzw. "Komposita", czyli rzeczowniki złożone – składające się z dwóch lub więcej połączonych ze sobą rzeczowników. "Komposita" przyjmują rodzaj i odmieniają się według wzorca odmiany dla rzeczownika, będącego członem końcowym.
Rodzaj rzeczownika.
Każdy rzeczownik ma rodzaj, który w przeciwieństwie do języka polskiego w niewielkim stopniu wynika z końcówki, chociaż o rodzaju mogą decydować niektóre przyrostki. Przykładowo wszystkie rzeczowniki zakończone na "-ung", "-schaft", "-keit", "-heit" są rodzaju żeńskiego, a wszystkie zakończone na "-chen" lub "-lein" (morfem zdrobnienia) są rodzaju nijakiego. Dodatkowo, rzeczowniki odczasownikowe ("gerundia") w formie bezokolicznika mają zawsze rodzaj nijaki np. ("das Essen" „jedzenie”, od czasownika "essen" = „jeść”), a rzeczowniki odczasownikowe bez końcówek mają zawsze rodzaj męski ("der Schlaf" „sen (stan uśpienia)”, od czasownika "schlafen" = „spać”).
Rzeczowniki utworzone od nazw własnych oznaczające konkretny obiekt w przeciwieństwie do samej nazwy własnej (jego marki, twórcy lub patrona) mogą przybrać rodzaj gramatyczny charakterystyczny dla kategorii obiektów, do której należą. W większości przypadków rodzaj gramatyczny rzeczownika po prostu odzwierciedla rodzaj gramatyczny przynależnego obiektu bez nazwy własnej ("die Stradivari" od "die Geige", "die Rolex" od "die Uhr", "der Armani" od "der Anzug"). W niektórych kategoriach określony rodzaj gramatyczny jest jednak mniej oczywisty:
W zdecydowanej większości nazwy państw w języku niemieckim są rodzaju nijakiego i używa się ich bez rodzajnika, jednak istnieje kilka wyjątków, oto niektóre z nich:
Niemniej w niektórych wypadkach wymagane jest również użycie rodzajnika przed nazwą państwa rodzaju nijakiego. Dzieje się tak, kiedy nazwa ta nie jest traktowana jako jednostkowa, ale odnosząca się do wielu różnych desygnatów, np.: "Das Polen von gestern war schöner als das Polen von heute." = „Polska wczorajsza była piękniejsza od Polski dzisiejszej.”. W zdaniu tym rzeczownik "Polen" („Polska”) traktowany jest jako nazwa odnosząca się do wielu obiektów z określonego zbioru i jego użycie zbliżone jest do użyć rzeczowników pospolitych.
Bez rodzajnika używa się też nazwy większości potraw i artykułów spożywczych. Najczęściej rzeczowniki takie mają rodzaj nijaki.
Formy żeńskiej rzeczowników używa się znacznie szerzej niż w języku polskim. Tworzy się ją za pomocą przyrostka "-in" oraz tam gdzie to możliwe przegłosu samogłoski tematycznej, np. "Arzt" → "Ärztin" – "lekarz"/"lekarka", "Minister" → "Ministerin" – "minister"/"pani minister". Takie formy, inaczej niż w języku polskim, nie mają zabarwienia potocznego ani niestandardowego.
Nazwy narodowości męskie i żeńskie mają postać par dwóch rodzajów:
W wyrazach pochodzenia obcego ściślej niż w polskim przestrzegana jest zasada zachowywania oryginalnego rodzaju gramatycznego.
Rodzajnik.
Rodzajnik występuje przed rzeczownikiem jako pierwszy z wyrazów określających. Jeśli przed rzeczownikiem znajdują jakieś inne wyrazy określające, używa się ich za rodzajnikiem lub też zamiast niego (szczególnie zaimki dzierżawcze).
Są dwa typy rodzajników – określone i nieokreślone, oba w podobny sposób odmieniane przez przypadki, rodzajnik nieokreślony nie występuje jednak w liczbie mnogiej.
Rodzajnikiem określonym rodzaju męskiego jest "der", żeńskiego "die", nijakiego "das", w liczbie mnogiej występuje rodzajnik "die" (odmienny przez przypadki jednak inaczej niż rodzajnik dla rodzaju żeńskiego liczby pojedynczej – zob. niżej w rozdziale "deklinacja").
Rodzajnikiem nieokreślonym rodzaju męskiego jest "ein", żeńskiego "eine", nijakiego "ein" (odmienne jednak inaczej niż dla rodzaju męskiego). W liczbie mnogiej nie ma rodzajnika nieokreślonego.
Istnieje także pojęcie rodzajnika zerowego oznaczającego, że przed rzeczownikiem brak jest rodzajnika. Rodzajnik zerowy występuje np. przed nazwami miast lub imion.
Rodzajniki pełnią w języku niemieckim ważną funkcję, gdyż fleksja rzeczowników jest bardzo uboga, zaś szyk zdania na tyle swobodny, że bez nich często trudno by było zrozumieć, w którym przypadku dany wyraz się znajduje, a co za tymi idzie, jaką funkcję pełni w zdaniu.
Przymiotnik i przysłówek.
Przymiotnik w funkcji przydawki może być poprzedzony rodzajnikiem (określonym lub nieokreślonym), zaimkiem dzierżawczym, zaimkiem nieokreślonym "kein", zaimkiem wskazującym oraz innymi zaimkami lub występować bez żadnego rodzajnika czy zaimka. W zależności od tego, jaki rodzajnik bądź zaimek występuje przed przymiotnikiem, stosuje się inny typ odmiany przymiotnika.
Ze względu na budowę w języku niemieckim wyróżnia się:
Przysłówki dzielą się na:
W stopniowaniu regularnym przysłówki otrzymują końcówkę -er, a w stopniu najwyższym przedimek am i końcówkę -(e)sten, np. schnell, schneller, am schnellsten ("szybko, szybciej, najszybciej")
Przykłady stopniowania nieregularnego:
Czasownik.
Czasowniki niemieckie odmieniają się przez osoby, liczby, czasy, strony i tryby.
W języku niemieckim istnieją czasowniki złożone rozdzielnie i złożone nierozdzielnie, posiadające przedrostek.
Czasowniki rozdzielnie złożone, np. "einkaufen", są rozdzielane w formach odmiennych (przedrostek umieszcza się wtedy na końcu zdania): "Ich kaufe ein", ale "Ich muss einkaufen". Zjawisko to nie następuje w czasownikach złożonych nierozdzielnie, np. "beschreiben": "Ich beschreibe die Landschaft.", "Ich muss die Landschaft beschreiben". W zdaniach o szyku końcowym czasowniki złożone rozdzielnie pisane są łącznie z przedrostkiem, np.: "Sie weiß, dass er jeden Tag um 7 Uhr aufsteht".
Czasowniki rozdzielnie złożone posiadają przedrostki: "ein-, vor-, an-, auf-, aus-, zu-, mit-, nach-"
Czasowniki nierozdzielnie złożone posiadają przedrostki: "be-, ge-, er-, zer-, ent-, miss-, ver-, emp-"
Czasowniki z przedrostkami: "unter-, über-, durch-, um-" mogą być złożone rozdzielnie albo nierozdzielnie, w zależności od znaczenia.
W przypadku nielicznej grupy czasowników z dwoma przedrostkami o rozdzielności bądź nierozdzielności decyduje pierwszy przedrostek, na przykład: "bevorzugen" – "Ich bevorzuge", ale: "nacherzählen" – "Ich erzähle nach."
Ze względu na odmianę wyróżniamy czasowniki słabe i mocne oraz niewielką grupę czasowników mieszanych. Odpowiadają one mniej więcej angielskim czasownikom regularnym i nieregularnym.
Bezokolicznik.
W języku niemieckim bezokolicznik ("Infinitiv") jest formą czasownika, oznaczającą tylko stan lub czynność bez bliższego określania osoby, liczby, trybu i czasu. Bezokolicznik posiada przeważnie końcówkę "-en", np. "gehen" („iść”), "trinken" („pić”), "schreiben" („pisać”). Rzadszą końcówką jest "-n", np. "rudern" („wiosłować”), "sammeln" („zbierać”), "tun" („czynić”), "sein" („być”). W stylu poetyckim "-e-" końcówki bezokolicznika "-en" jest często opuszczane po samogłosce lub dyftongu, np. "freun", "schrein", "gehn". Formy te preferowane są także w mówionym języku potocznym.
W gramatyce opisowej oprócz omówionego wyżej „czystego” bezokolicznika ("reiner Infinitiv") wyróżnia się także bezokolicznik z "zu", a więc: "zu gehen", "zu trinken" itp., występujący w wyrażeniach bezokolicznikowych.
Tym dwu rodzajom bezokolicznika przeciwstawia się tzw. rozwinięty bezokolicznik ("erweiterter Infinitiv"), w którym oprócz samego bezokolicznika (czystego lub z "zu") występują także inne części zdania. Rozwinięty bezokolicznik pełni funkcję równoważnika zdania. Przykłady: "Er verließ das Zimmer, um einen Streit mit seiner Frau zu vermeiden." (=„Opuścił pokój, żeby uniknąć kłótni z żoną”), "Helfen Sie mir bitte, das Auto in die Garage zu schieben." („Proszę mi pomóc popchnąć samochód do garażu”), "Ich sehe ihn mit hoher Geschwindigkeit kommen". („Widzę, jak nadchodzi z dużą prędkością”). Więcej na ten temat niżej w rozdziale "Wyrażenia bezokolicznikowe".
W niektórych opisach gramatyki wyróżnia się również – na wzór języków klasycznych – złożony bezokolicznik czasu przeszłego (np. "gemacht haben", "gegangen sein"), strony biernej (np. "gemacht werden"), czasu przeszłego strony biernej ("gemacht worden sein"), oraz czasów przyszłych ("machen werden", "gemacht haben werden" itp.). Podyktowane jest to względami składniowymi – konstrukcje te zachowują się w zdaniu podobnie jak zwykłe bezokoliczniki. Z drugiej strony wiele opisów gramatyki bezokoliczników tych nie wyróżnia, uznając je za konstrukcje zwykłego bezokolicznika czasownika posiłkowego z właściwą formą czasownika głównego (bezokolicznikiem lub imiesłowem).
Czasowniki modalne.
Czasowniki modalne służą do określania stosunku do danej czynności, i generalnie wymagają innego czasownika w bezokoliczniku. Są to:
Czasowniki modalne w języku niemieckim mają charakterystyczną dla siebie, nieregularną odmianę w czasie teraźniejszym (z równymi formami 1. i 3. osoby liczby pojedynczej).
Używa się ich razem z czasownikiem w bezokoliczniku bez poprzedzania go słówkiem "zu" (w odróżnieniu od niektórych innych konstrukcji z bezokolicznikiem).
W czasach przeszłych złożonych czasowniki modalne zachowują formę bezokolicznika. Na przykład: "Ich habe das tun müssen." (=Musiałem to zrobić.) Nie dotyczy to sytuacji, w której czasownik modalny jest czasownikiem głównym. Np. "Ich habe Frieden gewollt." (Chciałem pokoju.) Niemniej zdecydowanie rzadko używa się ich w czasie "Perfekt". Najczęściej dla oznaczenia przeszłości czasowniki modalne używane są w czasie "Präteritum" ("Imperfekt").
W niektórych opisach gramatyki niemieckiej do czasowników modalnych zalicza się również "lassen" i "brauchen". Czasowniki te nie mają jednak większości cech składniowych i fleksyjnych typowych dla czasowników modalnych.
Imiesłowy.
W języku niemiecki występują dwa rodzaje imiesłowów: "Partizip I" i "Partizip II". Pierwszy określany jest w polskim nazewnictwie jako imiesłów czynny, drugi jako imiesłów bierny lub przeszły, w zależności od znaczenia.
Imiesłów czynny.
Imiesłów czynny ("Partizip I") jest używany w funkcji przymiotnikowej i przysłówkowej i odpowiada formalnie polskim imiesłowom: przysłówkowemu współczesnemu i przymiotnikowemu czynnemu.
Tworzony jest regularnie poprzez dodanie "-d" do bezokolicznika, i ewentualnie odpowiedniej końcówki odmiany przymiotnika.
Np.:
Są 2 wyjątki:
Użycie przysłówkowe oznacza wykonywanie jakieś czynności w trakcie wykonywania innej, i jest często zastępowane zdaniem podrzędnym z "indem", "während" lub innym przyimkiem. Np. "Ich höre das Radio, essend" (=„Jedząc słucham radia”), częściej: "Ich höre das Radio, während ich esse." (=„Słucham radia, podczas gdy jem.”)
Imiesłów bierny i przeszły.
W języku niemieckim imiesłów funkcję imiesłowu biernego i przeszłego pełni "Partizip II". "Partizip II" czasowników przechodnich pełni funkcję imiesłowu biernego, zaś "Partizip II" czasowników nieprzechodnich pełni funkcję imiesłowu przeszłego.
"Partizip II" używany jest także do tworzenia czasów złożonych, strony biernej oraz tzw. "Zustandpassiv" (zob. niżej strona bierna).
Imiesłów ten odpowiada więc formalnie polskim imiesłowom: przymiotnikowemu biernemu oraz przymiotnikowemu przeszłemu czynnemu.
Podobnie jak w przypadku czasu przeszłego prostego, przy tworzeniu imiesłowu biernego widoczny jest podział czasowników na dwie grupy:
"Partizip II" wymaga dołączenia do czasownika przedrostka nierozdzielnego "ge-", dotyczy to zarówno czasowników słabych, jak i mocnych. W przypadku czasowników złożonych nierozdzielnie (patrz wyżej), przedrostka się jednak nie stosuje. Przy czasownikach złożonych rozdzielnie, przedrostek „ge-” umieszcza się między istniejącym przedrostkiem a czasownikiem.
Przykłady:
Wyjątki:
Niektóre czasowniki zapożyczone (wszystkie słabe) nie wymagają "ge-". Dotyczy to np. wszystkich czasowników zakończonych na "ieren", np. "studieren" (studiować) – "studiert", nie "*gestudiert".
Zaimek.
W gramatyce języka niemieckiego wyróżnia się następujące rodzaje zaimków:
Zaimków używa się w sytuacji, kiedy reprezentowany przez nie rzeczownik został wymieniony wcześniej lub może uchodzić za znany. Błędem jest użycie zaimka w miejsce dopiero później wymienionego rzeczownika, a więc: "Sonst war die Mutter immer fröhlich. Heute machte sie jedoch ein trauriges Gesicht.", a nie: *"Sonst war sie immer fröhlich. Heute machte die Mutter ein trauriges Gesicht." Reguły tej nie stosuje się jedynie w przypadku, gdy rzeczownik użyty został bezpośrednio po zaimku: "Da ging er, der verlorene Sohn der Familie."
Błędem jest również użycie zaimka w odniesieniu do członu określającego rzeczowników złożonych, a więc nie: *"Hühneraufzucht und ihr Verkauf", tylko: "Aufzucht und Verkauf der Hühner".
Zaimek osobowy.
Zaimek osobowy zastępuje w zdaniu rzeczownik (osobę lub rzecz). Nazwą tą określa się w szerszym znaczeniu zaimki osobowe właściwe, zaimki zwrotne oraz tzw. „zaimki wzajemne” ("reziproke Pronomen" – zob. niżej).
Zaimki osobowe właściwe ("ich", "du", "er", "sie", "es", "wir", "ihr", "sie") odmienne są przez przypadki.
Zaimek ten występuje jako podmiot przy czasownikach nieosobowych, np. "Es regnet" = „Pada (deszcz)”, a także na pierwszym miejscu w zdaniach oznajmujących, w których z przyczyn stylistycznych zastosowano inwersję podmiotu z orzeczeniem, np. "Es sind viele Leute gekommen" = „Przyszło wielu ludzi”, zamiast standardowego szyku "Viele Leute sind gekommen."
Zaimek dzierżawczy.
Zaimek dzierżawczy oznacza przynależność rzeczy lub osoby wyrażonej rzeczownikiem do innej osoby lub rzeczy, której nazwę zaimek ten reprezentuje. Istnieje sześć zaimków dzierżawczych: "mein", "dein", "sein", "ihr", "unser", "euer". Odmienne one są przez przypadki i rodzaje.
Zaimek zwrotny.
Zaimek zwrotny w pierwszej i drugiej osobie jest równy odpowiedniej formie zaimka osobowego (ich freue mich, ich kaufe mir etwas, du freust dich...), a w trzeciej to "sich" dla biernika i celownika (er freut sich, sie kaufen sich etwas...).
Zaimek pytający.
Zaimki pytające tak jak w języku polskim występują na początku zdania (np. Woher kommst du – skąd pochodzisz). Zaimki te występują czasami w dwóch członach.
Proste zaimki pytające:
Zaimek nieokreślony.
Zaimki nieokreślone ("Indefinitpronomina") służą do wskazywania osób lub rzeczy, których nie można nazwać w sposób określony. Należą tu takie wyrazy jak:
Należą tu także grupy wyrazów, takie jak: "dies und jenes" (≈”to i owo”), "dieser und jener" itp.
Do zaimków nieokreślonych należą także wyrazy oznaczające ilość lub wielkość w sposób nieokreślony, na przykład:
Do niektórych zaimków nieokreślonych możliwe jest dodanie przyrostka "-erlei". Utworzone w ten sposób zaimki oznaczają indywidualną różnorodność w obrębie grupy bliżej nieokreślonej co do wielkości, np.: "allerlei", "keinerlei", "vielerlei", "mancherlei", "verschiedenerlei" itp. Zobacz też: "liczebnik wieloraki".
Zaimek nieokreślony "man" nie posiada samodzielnego znaczenia i używany jest wyłącznie w zdaniach do tworzenia konstrukcji nieosobowych. Wymaga 3 osoby liczby pojedynczej czasownika, np.:
Konstrukcja z "man" często zastępowana jest w języku niemieckim przez stronę bierną, np.:
Oprócz użyć samodzielnych, niektóre zaimki nieokreślone mogą być używane atrybutywnie przed rzeczownikiem. Rzeczownik taki określa wówczas indywidualne cechy przedmiotu, zaś zaimek jego nieokreśloną wielkość, zasięg lub liczebność, np.: "wenige Leute" = „mało ludzi”, "ein bisschen Zucker" = „trochę cukru”, "die ganze Welt" = „cały świat”. Do analogicznych konstrukcji zaliczają się użycia zaimka z rzeczownikiem odprzymiotnikowym, np. "etwas Schönes" = „coś pięknego”, "nichts Interessantes" = „nic ciekawego”.
W przypadku zaimków "ein bisschen", "etwas", "viel", "wenig" możliwe jest również użycie przysłówkowe: "Wir wollen etwas spazieren gehen" = „Chcemy trochę pospacerować”, "Das hat uns viel genützt" = „Bardzo się nam to przydało”. Użycie tych zaimków możliwe jest w takiej funkcji również przed przymiotnikiem, np. "Das Wetter ist heute etwas besser als gestern" = „Pogoda jest dziś nieco lepsza niż wczoraj”.
Liczebnik.
W języku niemieckim liczebnik ("Zahlwort", "Numerale") określa liczbowo wielkości i procesy. Wyróżnia się następujące rodzaje liczebników:
W opisach gramatyki niemieckiej używa się określenia przysłówek liczebnikowy ("Zahladverb") w odniesieniu do liczebników przysłówkowych porządkowych („wyliczających”) oraz liczebników podziałowych ze względu na ich funkcję składniową.
Znaczenie polskich liczebników zbiorowych oddawane jest w języku niemieckim za pomocą liczebników głównych, np. "sześcioro dzieci" = "sechs Kinder".
Liczebnik główny.
Liczebniki główne ("Kardinalzahlen", "Grundzahlen") używane są w języku niemieckim na oznaczenie całkowitej liczby przedmiotów lub osób oraz do liczbowego określenia danej wielkości. Jest to użycie „atrybutywne” (określające). Ponadto liczebniki główne występują w użyciu „absolutnym”, np. przy odliczaniu. Liczebnik „jeden” posiada w funkcji „absolutnej” postać "eins", a w funkcji „atrybutywnej”, postać "ein", "eine" (jak rodzajnik nieokreślony).
Zasady ortografii niemieckiej nakazują pisownię liczebników głównych małą literą ("eins", "zwei", "drei" itd.). Wyjątek stanowią rzeczowniki odliczebnikowe, w przypadku których dany liczebnik występuje jako nazwa danego obiektu, np. "eine Eins stellen" = „postawić jedynkę (ocenę)”, "Er hat eine rote Sechs an die Wand gemalt" = „Namalował na ścianie czerwoną szóstkę”. Wielką literą pisze się również liczebniki "Million" („milion”), "Milliarde" („miliard”), "Billion" („bilion”), "Billiarde" („biliard”), "Trillion" („trylion”) itd. oraz liczebniki "hundert" i "tausend", użyte w liczbie mnogiej w funkcji liczebników nieokreślonych, np. "Hunderte von Menschen" („setki ludzi”), "Tausende von Gefangenen" („tysiące więźniów”). W podobnej funkcji możliwe jest tu także użycie liczby pojedynczej: "das halbe Hundert (von) Menschen" („pół setki ludzi”). Liczebniki główne między jeden a milion pisze się ponadto zawsze łącznie, a więc na przykład: "einundzwanzig" („dwadzieścia jeden”, 21), "siebenundachtzigtausendfünfhundertneunzehn" („osiemdziesiąt siedem tysięcy pięćset dziewiętnaście”, 87.519), ale: "eine Million" („milion”, 1.000.000), "eine Million sechshundertsiebzigtausendacht" („milion sześćset siedemdziesiąt tysięcy osiem”, 1.670.008), "eine Milliarde fünf Millionen achtzigtausend" („miliard pięć milionów osiemdziesiąt tysięcy”, 1.005.080.000) itp.
Liczebnik porządkowy.
Liczebniki porządkowe ("Ordinalzahlen", "Ordnungszahlen") wskazują na kolejność w danym szeregu. Tworzy się je od liczebników głównych za pomocą określonej końcówki. Dla liczebników do 19 jest to końcówka "-te", np. "zweite" („drugi”), "elfte" („jedenasty”), "achtzehnte" („osiemnasty”), zaś od 20 jest to końcówka "-ste", np. "zwanzigste" („dwudziesty”), "dreißigste" („trzydziesty”). Nieregularnie tworzone są formy liczebnika „pierwszy” ("erste") i trzeci ("dritte"). Liczebnik „ósmy” ("achte") posiada końcówkę "-e" ze względu na asymilację z wygłosowym "-t" tematu liczebnika głównego „osiem” ("acht"). Liczebnik „tysięczny”, posiada końcówkę "-ste": "tausendste". W przypadku liczebników złożonych tylko ostatni człon przyjmuje postać liczebnika porządkowego: "dreiundzwanzigste" („dwudziesty trzeci”), "tausendachthunderterste" („tysiąc osiemset pierwszy”) itp.
Ze względów znaczeniowych liczebniki porządkowe występują najczęściej po rodzajniku określonym i odmieniają się według paradygmatu dla przymiotnika (zob. niżej "Deklinacja liczebnika").
Liczebnik ułamkowy.
Liczebniki ułamkowe ("Bruchzahlen") tworzone są w języku niemieckim od liczebników porządkowych za pomocą przyrostka "-tel" (etymologicznie "Teil" = „część”), np. "Drittel" („trzecia część”), "Viertel" („czwarta część”). Wyrazy te używane są najczęściej z liczebnikiem głównym jako nazwy ułamków: "ein Drittel" („jedna trzecia”), "drei Viertel" („trzy czwarte”). Dla liczebników między 20 a 100 oraz 1000 przyrostek "-tel" poprzedzony jest dodatkowo przez "-s-" (por. opis liczebników porządkowych), a więc: "Zwanzigstel" („dwudziesta część”), "Hundertstel" („setna część”), "Tausendstel" („tysięczna część”).
Pisownia tych liczebników wielką lub małą literą zależy od ich funkcji – kiedy występują w funkcji rzeczownikowej (jako nazwa ułamka), np. "ein Achtel der Summe" („jedna ósma sumy”), pisane są wielką literą. Kiedy jednak użyte są atrybutywnie przed nazwą jednostki miary, pisane są małą literą: "drei viertel Kilo Mehl" („trzy czwarte kilograma mąki”).
Liczebniki ułamkowe "Eintel" („pierwsza część”) i "Zweitel" („druga część”) używane są rzadko, prawie wyłącznie w matematyce, np. "fünf Zweitel" („pięć drugich”), "sieben Dreihundertundeintel" („siedem trzysta pierwszych”). Liczebnik "Zweitel" częściej zastępowany jest liczebnikiem ułamkowym "halb" („pół”) lub rzeczownikiem "die Hälfte" („połowa”), np. "ein halbes Jahr" („pół roku”), "die Hälfte der Wand" („połowa ściany”). Użycie rzeczownika "die Hälfte" jest obligatoryjne, gdy mowa jest o połowie liczby danych obiektów, nie zaś o połówkach samych obiektów, np. "die Hälfte der Äpfel" = „połowa (liczby) jabłek”, ale: "halbe Äpfel" = „połówki jabłek”. Konstrukcje z rzeczownikiem "die Hälfte" pozwalają ponadto na rozróżnienie wyrażeń typu: "zwei Hälften des Apfels" (wzgl. "zwei Hälften eines Apfels") = „dwie połówki (jednego, tego samego) jabłka” oraz "zwei halbe Äpfel" = „dwie połówki jabłka (niekoniecznie tego samego)”.
Język niemiecki dysponuje też liczebnikiem "anderthalb" („półtora”). Dawniej istniały także liczebniki ułamkowe tworzone od liczebników porządkowych + "halb", a więc: "zweithalb" („półtrzecia”), "dritthalb" („półczwarta”) itp., współcześnie zastępowane połączeniami liczebnika głównego z "-(und)einhalb", a więc odpowiednio "zweieinhalb"/"zweiundeinhalb" („dwa i pół”), "dreieinhalb" / "dreiundeinhalb" („trzy i pół”), np. "zweieinhalb Jahre" („dwa i pół roku”), zamiast dawnego "zweithalb Jahre" („półtrzecia roku”). Możliwe jest także użycie konstrukcji opisowej: "zwei und ein halbes Jahr".
Liczebnik wielokrotny.
Liczebniki wielokrotne ("Wiederholungszahlwörter", "Interativa") wyrażają częstotliwość wykonania danej czynności. Tworzone są od liczebników głównych z przyrostkiem "-mal", np. "einmal" („jeden raz”, „jednokrotnie”), "zweimal" („dwa razy”, „dwukrotnie”) itp. Wyrazy te mogą też pełnić funkcję liczebników mnożnych przysłówkowych (zob. niżej), np. "Julia ist zweimal so groß wie Anna" („Julia jest dwa razy tak wysoka jak Anna”). Możliwe jest też dołączenie przyrostka "-mal" do liczebników ułamkowych "halb" i zakończonych na "-halb" ("anderthalb", "zweieinhalb"), a więc "halbmal" („pół raza”), "anderthalbmal" („półtora raza”), "zweieinhalbmal" („dwa i pół raza”). W praktyce jednak takie połączenia pojawiają się rzadko.
Ponadto odróżnia się liczebniki wielokrotne określone ("bestimmte Wiederholungszahlwörter") – których przykłady wymieniono wyżej – od liczebników wielokrotnych nieokreślonych ("unbestimmte Wiederholungszahlwörter"), takich jak: "einigemal" („kilka razy”), "manchmal" („czasami”), "mehreremal" („wiele razy”) itp.
Oprócz liczebników wielokrotnych przysłówkowych, których przykłady wymieniono wyżej, możliwe jest także utworzenie liczebników wielokrotnych przymiotnikowych poprzez dodanie przyrostka "-ig" do formy przysłówkowej, a więc: "einmalig" („jednokrotny”, także: „niepowtarzalny”, „unikatowy”), "zweimalig" („dwukrotny”), "dreimalig" („trzykrotny”), "anderthalbmalig" („półtorakrotny”) itp. Przykład: "dreimaliges Klopfen an die Tür" („trzykrotne pukanie do drzwi”).
Liczebnik mnożny.
Liczebniki mnożne ("Vervielfältigungszahlwörter", "Multiplikativa") określają liczbę części danego obiektu lub liczbę egzemplarzy, w jakiej obiekt ten jest dostępny, a także stopień nasilenia danego zjawiska (przy porównaniach). Tworzy się je od liczebników głównych przez dodanie przyrostka "-fach" (przestarzale także "-fältig"), np. "zweifach", "dreifach" itd. Przykłady: "Er ist vierfach so alt wie ich" albo "Er ist vierfach älter als ich" = „Jest czterokrotnie starszy ode mnie”, "Unsere Schule hat die dreifache Schülerzahl der euren" = „Nasza szkoła ma trzykrotnie większą liczbę uczniów od waszej” [dosł. ma trzykrotną liczbę uczniów waszej (szkoły)”], "ein dreifaches Problem" = „potrójny problem” (złożony z trzech zagadnień), "Ich sehe dreifach" („Widzę potrójnie”).
Dla liczby dwa możliwe jest utworzenie dwóch liczebników mnożnych – "doppelt" i "zweifach". Liczebnika "zweifach" używa się zasadniczo na określenie obiektów złożonych z dwu części, zaś "doppelt" dla występujących w dwu egzemplarzach. Porównaj: "Er hat ein zweifaches Verbrechen begangen – Raub und Mord." = „Popełnił podwójne przestępstwo – rabunek i morderstwo.”, ale: "Er hat einen doppelten Mord begangen" = „Popełnił podwójne morderstwo (=zabił dwie osoby, popełnił dwa morderstwa)”.
W języku niemieckim istnieje też możliwość utworzenia liczebników mnożnych od liczebników ułamkowych "halb" i "anderthalb" (odpowiednio: "halbfach" = „półkrotny, półkrotnie” i "anderthalbfach" „półtorakrotny, półtorakrotnie”).
Oprócz wymienionych wyżej przykładów liczebnika mnożnego określonego ("bestimmtes Vervielfältigungszahlwort") istnieją również liczebniki mnożne nieokreślone ("unbestimmte Vervielfältigungszahlwörter"), np. "mehrfach", "vielfach", "mannigfach" itp.
Dawny liczebnik mnożny "einfach" pełni współcześnie funkcję przysłówka o znaczeniu „po prostu” (np. "Es reicht, wenn du mich einfach anrufst." = „Wystarczy, że do mnie po prostu zadzwonisz.”) lub przymiotnika o znaczeniu „prosty, niezłożony, łatwy” (np. "Das ist eine einfache Aufgabe für ihn." = „To dla niego łatwe zadanie.”).
Liczebnik wieloraki.
Liczebniki wielorakie ("Gattungszahlwörter") określają liczbę właściwości danego obiektu lub liczbę odmian, w jakich obiekt ten występuje. Tworzy się je od dopełniacza liczebników głównych (zob. "Deklinacja liczebnika") z przyrostkiem "-lei": "zweierlei" („dwojaki”), "dreierlei" („trojaki”) itd., np.: "ein Kleid aus zweierlei Stoff" = „suknia z dwojakiego materiału” (z dwóch rodzajów materiału), "dreierlei Hemd" = „trojaka koszula” (o trzech właściwościach, np. trójkolorowa). Liczebnik "zweierlei" użyty w funkcji orzecznikowej często oznacza także rozdzielność dwóch rzeczy, np. "Wollen und Tun sind zweierlei" = „Chcieć i zrobić to dwie różne rzeczy”.
Oprócz wymienionych wyżej przykładów liczebnika wielorakiego określonego ("bestimmtes Gattungswort"), istnieją także liczebniki wielorakie nieokreślone ("unbestimmte Gattungszahlwörter"), klasyfikowane też jako zaimki nieokreślone, np. "mancherlei" (≈„różnoraki”, „kilku rodzajów”), "allerlei" („wszelkich rodzajów”) itp. Zobacz też: "zaimek nieokreślony".
Liczebnik podziałowy.
Liczebniki podziałowe, inaczej zwane dystrybutywnymi ("Verteilungszahlwörter", "Distributiva"), określają liczbowo powtarzający się równy przydział danej klasy obiektów. Tworzy się je poprzez użycie przyimka "je" przed liczebnikiem głównym, ułamkowym lub wielokrotnym przysłówkowym, a więc: "je zwei" („po dwa”), "je drei" („po trzy”), "je halb" („po połowie”), "je ein Viertel" („po ćwierć”), "je zweimal" („po dwa razy”, „po dwakroć”). Przykłady: "Der Vertrag wurde in zwei gleichlautenden Exemplaren angefertigt, je ein für jede der Vertragsparteien." („Niniejsza umowa została sporządzona w dwóch jednobrzmiących egzemplarzach, po jednym dla każdej ze stron.”); "Bei der Übung werden die Arme je viermal seitwärts und vorwärts gehoben." („Przy ćwiczeniu ręce unosi się po cztery razy w bok i w przód.”).
Liczebnik porządkowy przysłówkowy.
Liczebniki porządkowe przysłówkowe, klasyfikowane w gramatyce języka niemieckiego jako „wyrazy wyliczenia” ("Aufzählungswörter"), używane są dla zaznaczenia kolejności kolejno wymienianych obiektów lub zagadnień. Tworzy się jej poprzez dodanie końcówki "-ens" do liczebników porządkowych, a więc na przykład: "erstens" („po pierwsze”), "zweitens" („po drugie”), "drittens" („po trzecie”), "zwanzigstens" („po dwudzieste”) itp.
Przyimek.
Przyimki stoją przed frazą rzeczownikową i łączą się z jednym lub dwoma przypadkami (zob. rozdział „deklinacja” poniżej).
Przyimki stojące przed rodzajnikiem określonym mają również formy skrócone:
itp.
Uwaga: Formy oznaczone gwiazdką nie powinny być stosowane w języku formalnym z wyjątkiem utartych wyrażeń, takich jak "ums Leben kommen" itp.
Spójnik.
Spójniki (niem. "Konjunktionen", "Bindewörter") są to wyrazy lub grupy wyrazów, które łączą zdania lub części zdania w jedną całość. W zależności od tego, czy w wyniku użycia konkretnych spójników powstają zdania złożone współrzędnie czy podrzędnie, rozróżniamy:
Spójniki współrzędne.
Są to spójniki wprowadzające zdanie podrzędnie współrzędnie. Ta grupa spójników dzieli na:
Spójniki podrzędne.
Spójniki podrzędne (niem. "subordinierende Konjunktionen", "unterordnende Bindewörter") wprowadzają zdanie podrzędne. Dzielą się one na:
Odmiana.
Deklinacja.
Deklinacji w języku niemieckim podlegają:
W języku niemieckim istnieją dwie liczby
Wyróżnia się też cztery przypadki:
Znaczenie polskiego wołacza wyraża się mianownikiem, przy czym przed rzeczownikiem nie używa się wówczas rodzajnika. Pozostałe przypadki oddawane są przy pomocy odpowiednich przyimków.
Deklinacja rzeczownika/rodzajnika.
Rzeczownik posiada w języku niemieckim ubogą fleksję, a przypadek określany jest przede wszystkim za pomocą rodzajnika.
Odmiana rodzajnika określonego:
Odmiana rodzajnika nieokreślonego:
Rodzajnik nieokreślony nie występuje w liczbie mnogiej.
Sam rzeczownik przyjmuje dodatkowe końcówki fleksyjne (będące reliktem dawnej odmiany) tylko w niektórych przypadkach gramatycznych, np. w celowniku liczby mnogiej do rzeczownika dołączana jest końcówka "-n", z wyjątkiem rzeczowników zakończonych już w liczbie mnogiej na "-(e)n" lub "-s", np. "die Bücher": "den Büchern" („książki”: „książkom”), ale: "die Normen": "den Normen" („normy”: „normom”), "die Kinos": "den Kinos" („kina”: „kinom”). Pozostałe końcówki uzależnione są od typu deklinacji, według której odmienia się dany rzeczownik.
Mocna deklinacja.
Według deklinacji mocnej odmienia się w języku niemieckim większość rzeczowników. Odmiana ta charakteryzuje się – oprócz przedstawionej wyżej odmiany rodzajników i końcówki "-n" lub "-en" w celowniku liczby mnogiej – także dołączaniem do rzeczownika następujących końcówek fleksyjnych:
Słaba deklinacja.
Według słabej deklinacji odmienia się większość rzeczowników rodzaju męskiego zakończonych w mianowniku liczby pojedynczej na "-e" (np. "der Junge" = „chłopiec”), "-ist" (np. "der Tourist" = „turysta”), "-ent" (np. "der Student" = „student”) oraz niektórych innych (np. "der Mensch"). Rzeczowniki te mają we wszystkich przypadkach poza mianownikiem liczby pojedynczej końcówkę "-en". Przykład odmiany:
Mieszana deklinacja.
Nieliczna grupa niemieckich rzeczowników rodzaju męskiego i nijakiego (m.in. "das Herz" = „serce”, "der Wille" = „wola”, "der Funke" =„iskra”) odmienia się według paradygmatu tzw. deklinacji mieszanej. W dopełniaczu liczby pojedynczej występuje tu końcówka "-(e)ns", np. "des Herzens", "des Willens". W pozostałych przypadkach końcówki rzeczowników rodzaju męskiego pokrywają się z końcówkami dla deklinacji słabej (czyli zawsze "-n": "dem Willen", "den Willen" itp.). Rzeczownik rodzaju nijakiego "das Herz" ma w liczbie pojedynczej biernik równy mianownikowi, w pozostałych przypadkach (oprócz dopełniacza) przyjmuje końcówkę "-en", a więc na przykład: celownik l.p. "dem Herzen" („sercu”), mianownik l. mn. "die Herzen" („serca”) itp.
Uwaga: Niektóre rzeczowniki tej grupy, posiadające rodzaj męski, mają oboczną, równoprawną formę mianownika liczby pojedynczej z końcówką "-n", a więc na przykład "der Funke" albo "der Funken", "der Friede" albo "der Frieden" (niekiedy formy te różnią się odcieniem stylistycznym). W takim wypadku odmianę tych rzeczowników można uznać za mocną, ponieważ końcówką dopełniacza liczby pojedynczej jest wówczas "-s" ("des Funkens" z "-s" dołączonym do formy mianownika), a w pozostałych przypadkach forma rzeczownika równa jest mianownikowi (zawsze "Funken").
Deklinacja przymiotnikowa.
Odmiana przymiotnikowa dotyczy rzeczowników utworzonych od przymiotników lub imiesłowów, np. "der Kranke" = (ten) chory. Rzeczowniki takie odmienia się zgodnie ze wzorcem odmiany przymiotnika.
Deklinacja przymiotnika.
Przymiotnik stojący przed rzeczownikiem, którego nie poprzedza rodzajnik, zaimek dzierżawczy, zaimek wskazujący ani przeczenie "kein", odmienia się zasadniczo według paradygmatu odmiany rodzajnika, przy czym w dopełniaczu rodzaju męskiego i nijakiego liczby pojedynczej przyjmuje od końcówkę "-en":
Po rodzajniku określonym i zaimku wskazującym, występuje „odmiana słaba”:
Po rodzajniku nieokreślonym występuje odmiana według następującego paradygmatu:
Po zaimkach dzierżawczych oraz przeczeniu "kein" występuje w liczbie pojedynczej odmiana jak po rodzajniku nieokreślonym, a więc: "mein gutes Buch", "meinem guten Buch" („moja dobra książka”: „mojej dobrej książce”, por. "ein gutes Buch": "einem guten Buch") itp., zaś w liczbie mnogiej jak po rodzajniku określonym, a więc: "meine guten Bücher", "meiner guten Bücher" („moje dobre książki”: „moich dobrych książek”, por. "die guten Bücher", "der guten Bücher").
Stopniowanie przymiotnika i przysłówka.
Przymiotniki i przysłówki mają 3 stopnie:
Przysłówek w stopniu najwyższym poprzedzony jest przez "am" i przyjmuje końcówkę "-sten", np. "am lautesten" = „najgłośniej”.
Niektóre przymiotniki i przysłówki mają nieregularne stopniowanie, np. "gut" (dobry / dobrze): "besser" (lepszy / lepiej): "beste" / "am besten" ("najlepszy" / "najlepiej"). Dodatkowo w stopniu równym i wyższym jednosylabowych przymiotników i przysłówków zachodzi przegłos samogłoski tematycznej (tam, gdzie to możliwe), np. "alt" – "älter" – "älteste". Wyjątki od tej reguły są nieliczne (np. "laut" – "lauter" – "lauteste"). W przypadku przymiotników i przysłówków wielosylabowych przegłos nie następuje, z wyjątkiem "gesund" – "gesünder" – "gesündeste" (obok rzadziej używanego stopniowania bez przegłosu: "gesund" – "gesunder" – "gesundeste").
Przymiotniki i przysłówki stopniowane nieregularnie:
Ze względów znaczeniowych przymiotniki w stopniu najwyższym stojące przed rzeczownikiem najczęściej poprzedzone są rodzajnikiem określonym lub zaimkiem dzierżawczym (rzadziej zaimkiem liczebnym "alle" =„wszyscy / wszystkie”). Może to dotyczyć także funkcji orzecznikowej, np. "Dieses Buch ist das beste = „Ta książka jest najlepsza”, "Dieser Tisch ist der billigste = „Ten stół jest najtańszy”. Konstrukcja z „am” jest również możliwa "Dieses Buch ist am besten, "Dieser Tisch ist am billigsten. Niekiedy może się to także wiązać ze zmianą znaczenia wypowiedzi, np.: "Ich bin der beste in Mathe." = „Jestem najlepszy z matematyki (ze wszystkich uczniów).”, ale: "Ich bin am besten in Mathe." = „Jestem najlepszy z matematyki (ze wszystkich przedmiotów)”.
Przymiotniki w stopniu wyższym i najwyższym odmieniają się według przedstawionych wyżej paradygmatów odmiany dla przymiotnika w stopniu równym, a więc np. "mein bestes Buch" („moja najlepsza książka”), "die ältesten Schüler" („najstarsi uczniowie”), "ein schnellerer Spieler" („szybszy gracz”) itp.
Deklinacja zaimka.
Deklinacja zaimków osobowych.
Zaimki osobowe właściwe ("ich", "du", "er", "sie", "es", "wir", "ihr", "sie") odmieniają się w języku niemieckim przez przypadki według następującego paradygmatu:
Zaimki osobowe w dopełniaczu są używane rzadko i prawie wyłącznie w wypadku, gdy dopełniacza wymaga w zdaniu rekcja czasownika, np.: "Erbarme dich meiner!"; "Da steht ein Telefon. Bediene dich seiner!". Styl takich wypowiedzi jest najczęściej przestarzały lub poetycki. Formy dopełniacza zaimka osobowego należy odróżnić od zaimków dzierżawczych.
Deklinacja zaimków dzierżawczych.
Zaimki dzierżawcze oraz "kein" odmieniają się przez przypadki i rodzaje według następującego paradygmatu (podano przykłady dla "mein"):
Rodzajem i przypadkiem zaimka dzierżawczego rządzi określany przez niego rzeczownik, a więc "mein Tisch" („mój stół” – rzeczownik rodzaju męskiego w mianowniku rządzi takimiż formami zaimka); "meines Tisches" („mojego stołu” – rzeczownik rodzaju męskiego w dopełniaczu i odpowiednie formy zaimka); "deinen Büchern" („twoim książkom” – rzeczownik w celowniku liczby mnogiej i takaż forma zaimka). Zaimek zachowuje takie formy także w funkcji orzecznikowej: "Der Tisch ist meiner" („Stół jest mój”), "Die Tasche ist meine" („Torba jest moja”). W takich wypadkach jednak przynależność wyraża się częściej konstrukcjami z zaimkiem osobowym, np. "Der Tisch" / "Die Tasche gehört mir." („Stół / torba należy do mnie.”).
Deklinacja liczebnika.
W języku niemieckim jedynie niektóre liczebniki odmieniają się przez przypadki i rodzaje.
Koniugacja.
Czasownik w języku niemieckim odmienia się przez czasy, osoby, liczby, tryby, a czasowniki przechodnie także przez strony.
Osoby.
Tak jak w większości języków indoeuropejskich są 3 osoby.
Jako form grzecznościowych używa się 3 osoby liczby mnogiej z zaimkiem "Sie", który ma wielorakie znaczenie w języku polskim, m.in. Pan, Pani, Państwo.
Dokładniejsze znaczenie zaimków osobowych (a co za tym idzie – zakresy użycia poszczególnych osób gramatycznych, których używa się z tymi zaimkami) omówiono wyżej w rozdziale "Zaimek osobowy".
Czasy.
System czasów gramatycznych niemal w całości pokrywa się z językiem łacińskim.
W języku niemieckim istnieje sześć czasów:
Czas teraźniejszy.
Czas teraźniejszy ("Präsens") tworzy się z nielicznymi wyjątkami regularnie z końcówkami "-e" "-st" "-t", "-en" "-t" "-en". Według tego paradygmatu odmienia się większość czasowników niemieckich, przy czym czasowniki o temacie zakończonym na "-t", "-d" lub grupę spółgłoskową z końcowym "-m", "-n" przyjmują dodatkowo "-e-" przed końcówką fleksyjną (z wyjątkiem "-en"). Pierwsza i trzecia osoba liczby mnogiej ma zawsze z wyjątkiem "sein" ("być") formę równą bezokolicznikowi.
W wypadku niektórych czasowników w drugiej i trzeciej osobie liczby pojedynczej czasu teraźniejszego może występować przegłos, czyli oboczność samogłoski tematycznej. Najczęstsze rodzaje przegłosów to wymiana "a" w "ä" oraz "e" w "i(e)". Jedynie czasownik "stoßen" i pochodne (np. "verstoßen") posiadają wymianę "o" w "ö". Czasownik "gebären" tradycyjnie odmieniany jest z przegłosem "ä" w "ie", coraz częściej jednak przyjmuje paradygmat odmiany bez przegłosu. Ponieważ nie sposób przewidzieć, które czasownika otrzymują przegłos, a które nie, trzeba się tego nauczyć na pamięć.
Różne paradygmaty odmiany ilustruje poniższa tabelka:
Uwagi:
Najważniejsze czasowniki o nieregularnym czasie teraźniejszym to "sein", "haben" i "werden" używane też jako czasowniki posiłkowe.
Nieregularną odmianę w czasie teraźniejszym mają też czasowniki modalne.
Czas przeszły prosty.
Czasowniki pod względem odmiany w czasie "Imperfekt" ("Präteritum") dzielą się na dwie grupy:
Czasowniki słabe do tematu mają doklejony przyrostek "-te" oraz końcówkę zależnie od osoby: brak, "-st", brak, "-n", "-t", "-n". Do czasowników o temacie zakończonym na "-t", "-d" lub grupę spółgłoskową zakończoną na "-m", "-n" dodaje się samogłoskę "-e-" przed przyrostkiem "-te". Główną różnicą w porównaniu do odmiany czasu teraźniejszego są równe formy pierwszej i trzeciej osoby liczby pojedynczej.
Przykłady:
Czasowniki mocne tworzą czas przeszły przez wymianę samogłoski w temacie, oraz takie same końcówki, przy czym nie dostawia się "-e-" (niekiedy jest ono już jednak w nieregularnej formie czasu przeszłego).
Przykłady:
Czasy przeszłe złożone.
Czas przeszły złożony "Perfekt" (zarówno czasowników mocnych, jak i słabych) tworzy się za pomocą formy teraźniejszej "haben", lub "sein", oraz przesuniętego na koniec zdania imiesłowu biernego czasownika głównego. O użyciu wyborze czasownika posiłkowego "haben" lub "sein" decyduje czasownik główny oraz jego znaczenie, przy czym czasowniki wyrażające ruch lub zmianę stanu najczęściej wymagają "sein".
Przykłady:
Czas zaprzeszły "Plusquamperfekt" tworzony jest analogicznie do "Perfekt", przy czym czasownika posiłkowego "haben" lub "sein" używa się w formie "Präteritum", np.:
Czasu zaprzeszłego używa się w języku niemieckim znacznie częściej niż w polskim, zwłaszcza w konstrukcjach z następstwem czasów po spójnikach "nachdem", "bevor" itp., przy czym czynność przeszła bliższa teraźniejszości wyrażana jest wówczas czasem "Präteritum".
Przykład: "Nachdem ich mir den Film angeschaut hatte, ging ich nach Hause." = „Po tym, jak obejrzałem (był) film, poszedłem do domu”.
Czasy przyszłe.
Czasy przyszłe "Futur I" i "Futur II" tworzone są z czasownikiem posiłkowym "werden" w formie czasu teraźniejszego oraz odpowiednio: bezokolicznikiem i bezokolicznikiem czasu przeszłego, a więc:
Czasów przyszłych używa się w języku niemieckim rzadziej niż w polskim, do wyrażania przyszłości służy bowiem często czas teraźniejszy. Niemniej "Futur I" stosowany bywa często dla wzmocnienia wypowiedzi, wyrażenia przekonania, iż dana czynność na pewno nastąpi.
Czas "Futur II" („czas zaprzyszły”) jest najrzadziej stosowanym czasem w języku niemieckim. Jego podstawową funkcją jest wyrażanie przyszłości dokonanej, a więc czynności, która będzie zakończona przed określoną chwilą w przyszłości, np. "Ich werde das Buch gelesen haben, bevor du morgen kommst." = „Przeczytam tę książkę, zanim jutro przyjdziesz.”. Niemniej częściej czasu tego używa się do wyrażenia czynności przeszłej, co do której nie ma stuprocentowej pewności, że nastąpiła (chociaż jest to prawdopodobne), np. "Er wird schon zurückgekommen sein." = „Zapewne już wrócił”.
Strony.
Strona czynna.
Strona czynna, podobnie jak w innych językach, wyraża czynność wykonywaną przez podmiot zdania na innym obiekcie lub osobie. Może też wyrażać stan, w jakim znajduje się podmiot. Jest to podstawowa (nienacechowana) strona czasownika.
Strona bierna.
Strona bierna wyraża czynność wykonywaną na podmiocie zdania. Tworzy się ją za pomocą czasownika posiłkowego "werden" i imiesłowu biernym czasownika głównego. Na przykład: "Das Buch wird von mir gelesen" = „Książka jest czytana przeze mnie”.
Istnieje też tzw. "Zustandpassiv" tworzony przy pomocy czasownika "sein". Np.: "Das Fenster" wird "geöffnet" = Okno jest otwierane, ale "Das Fenster" ist "geöffnet" = Okno jest otwarte.
Dodatkowo strona bierna może w języku niemieckim wyrażać czynność wykonaną przed podmiot nieokreślony lub nieznany, np. "Schon lange her wurde vergessen, wer Stonehenge gebaut hat" = „Dawno już zapomniano (dosł. zostało zapomniane), kto zbudował Stonehenge.”, "Es wird verboten, hier zu rauchen" ≈ „Zabrania się tu palić”. Analogiczne konstrukcje mogą też wyrażać rozkaz lub zalecenie, np. "Kinder, jetzt wird es geschlafen" ≈ „Dzieci, pora spać!” (zob. niżej „tryb rozkazujący”).
Czasownik "werden" użyty w funkcji czasownika posiłkowego w stronie biernej nie wymaga przedrostka "ge-" w czasach przeszłych złożonych. Np.: "Das Buch ist gelesen worden." = „Książka została przeczytana”, ale: "Er ist Arzt geworden." = „On został lekarzem.” ("werden" w funkcji czasownika głównego).
Strona zwrotna.
Strona zwrotna wyraża czynność wykonywaną przez podmiot na sobie samym. Tworzy się ją za pomocą odmiennego przez osoby zaimka zwrotnego "sich", np. "Ich wasche mich" (=„Myję się”). Za stronę zwrotną można też uznać wyrażenia, w których podmiot wykonuje czynność dla siebie samego. Przy czasowniku używa się wtedy zaimka osobowego w celowniku, np. "Ich lese mir das Buch." (=„Czytam sobie książkę”). W trzeciej osobie stosuje się wówczas zaimek zwrotny "sich", np. "Er kauft sich einen Mantel" (=„On kupuje sobie płaszcz.”).
Konstrukcja strony zwrotnej może też być użyta w znaczeniu strony medialnej, np. "Zum Frühstück empfiehlt sich der Verzehr von Rohkost" (=„Na śniadanie zaleca się spożywanie surowych jarzyn.”), "Das Buch liest sich gut." (=„Książka czyta się dobrze”).
Tryby.
W języku niemieckim występują trzy tryby: oznajmujący, rozkazujący i łączący.
Tryb łączący.
Gramatyka języka niemieckiego zna dwie formy trybu łączącego ("Konjunktiv"): określane jako "Konjunktiv I" oraz "Konjunktiv II". Ogólnie mówiąc "Konjunktiv" w języku niemieckim używany jest w znaczeniu polskiego trybu przypuszczającego oraz dodatkowo w związku z dystansowaniem się do czyjejś wypowiedzi (mowa zależna) i wyrażaniem próśb, życzeń i poleceń.
Konjunktiv I.
Wśród form "Konjunktiv I" wyróżnia się:
Morfologia
Formy "Konjunktivu I" są budowane od odpowiedniej formy bezokolicznika – tak "Infinitiv" (np. "machen"), jak i "Infinitiv Perfect" ("gemacht haben"), "Infinitiv Futur I" ("machen werden") oraz "Infinitiv Futur II" ("gemacht haben werden").
Czasowniki odmieniane w trybie Konjunktiv przyjmują następujące końcówki osobowe (dodawane do tematu czasownika):
W trybie "Konjunktiv" nie następują przegłosy ani inne nieregularności, a więc na przykład w Konjunktiv Präsens: "ich dürfe", "du sprechest", "er habe". Wyjątkowo czasownik "sein" odmienia się w "Konjunktiv Präsens" według wzoru: "ich sei", "du seist", "er sei", "wir seien", "ihr seiet", "sie seien".
Należy przy tym zauważyć, że formy "Konjunktiv Futur" budowane są z czasownikiem "werden" w "Konjunktiv Präsens" i odpowiednim bezokolicznikiem, a formy "Konjunktiv Perfekt" tworzone są z czasownikiem "sein" lub "haben" w "Konjunktiv Präsens" oraz imiesłowem czasu przeszłego. Ilustruje to poniższa tabelka.
Użycie
"Konjunktiv I" jest używany – przede wszystkim w stylu oficjalnym – przy podawaniu czyjejś wypowiedzi. W tym zastosowaniu, określanym jako mowa zależna, podkreśla się niejako, że chodzi o relację czyichś słów bez zajmowania wobec nich stanowiska. W analogiczny sposób mogą być budowane zdania przytaczające wypowiedź, pośrednio odnoszące się do pytania czy życzenia.
"Mein Bekannter sagt, er habe geheiratet." (=„Mój znajomy mówi, że się ożenił.”)
"Zum Zweck der Entschließung, ob zu handeln sei, hat er die Notwendigkeit genau zu prüfen." (=„W celu powzięcia decyzji, czy działać, powinien dokładnie zbadać konieczność”) – przykład pytania zależnego
"Der Gläubiger stellt beim Gerichtsvollzieher den Antrag, dass die Zwangsvollstreckung betrieben werde." (=„Wierzyciel składa wniosek do komornika, żeby ten dokonał egzekucji długu”) – przykład życzenia w formie zależnej.
Najczęstsze zastosowanie mowy zależnej to z natury rzeczy relacja słów w trzeciej osobie.
Przy przekształcaniu zdań w mowie niezależnej na mowę zależną wybór rodzaju "Konjunktivu I" ("Präsens", "Perfekt", "Futur I" lub "Futur II") zależy od czasu użytego przez autora wypowiedzi, według następujący reguł:
Użyty czas gramatyczny w zdaniu głównym nie ma natomiast wpływu na formę zdania pobocznego. Inne użycia "Konjunktivu I" obejmują wyrażanie życzeń lub rozkazów. Omówiono je szczegółowo w rozdziale "Tryb rozkazujący".
Ilustrują to poniższe przykłady:
Przedstawione powyżej zasady stosowania mowy zależnej mają charakter książkowy. W mowie potocznej z reguły używa się odpowiednich form trybu oznajmującego. Tak więc powyższe „klasyczne” zasady oddawania mowy zależnej w formie "Konjunktivu" mają zastosowanie głównie w przypadku sporządzania sformalizowanych sprawozdań czy protokołów, dla zaznaczenia obiektywności zdającego relację, a także gdy przytaczający czyjeś słowa ma pewne wątpliwości, co do wiarygodności.
W języku obiegowym dla zdystansowania się od czyjejś wypowiedzi znacznie częściej stosuje się "Konjunktiv II" (zob. w rozdziale o "Konjunktiv II") lub specjalnej formy "würde" + bezokolicznik (tzw. formy "Konditional I", która gramatycznie rzecz biorąc jest formą "Konjunktiv II Futur I"), a więc na przykład:
W praktyce formy "Konjunktiv II" stosowane są w języku potocznym w takich wypadkach jedynie w wypadku kilku czasowników, m.in. "haben", "sein" oraz modalnych. W pozostałych wypadkach dla oddania znaczenia "Konjunktiv I" w mowie zależnej preferowany jest "Konditional I".
Dodatkowo w przekładach z języka angielskiego w niemieckiej telewizji i literaturze popularnej spotyka się niekiedy formy "Konditional I" w miejsce angielskiego "Future in the Past" oraz "Konditional II" ("würde" + bezokolicznik czasu przeszłego, formalnie "Konjunktiv II Futur II") w miejsce "Future in the Past Perfekt", np.:
"He said, he would have done it by Friday." → "Er sagte, er würde das bis Freitag gemacht haben." (=„Powiedział, że zrobi to do piątku.”)
"I was in a hurry. Soon, I would be driving home to meet my fiancee." → "Ich hatte es eilig. Bald würde ich nach Hause fahren, um mich mit meiner Verlobten zu treffen." (=„Spieszyłem się. Wkrótce miałem jechać do domu, żeby spotkać się z narzeczoną.”)
Zbieżność form trybu łączącego i oznajmującego.
W niektórych przypadkach formy trybu łączącego zbieżne są z formami trybu oznajmującego. Ze zbieżnością form trybu oznajmującego i "Konjunktivu I" mamy zawsze (z wyjątkiem czasownika "sein") do czynienia w 1 i 3 osobie liczby mnogiej oraz z nielicznymi wyjątkami (czasowniki modalne i kilka innych) w pierwszej osobie liczby pojedynczej. Formy te zbieżne są z formami "Indikativ Präsens" oraz – w przypadku "Konjunktiv Perfekt" z czasownikiem posiłkowym "haben" oraz obu "Konjunktiv Futur" – odpowiednio z formami "Indikativ Perfekt" i "Indikativ Futur".
Zbieżność form "Konjunktiv II" występuje natomiast zawsze w "Konjunktiv Imperfekt" w 1 i 3 osobie liczby mnogiej w wypadku czasowników, w których nie zachodzi przegłos samogłoski tematycznej. Formy te zbieżne są z formami "Indikativ Imperfekt".
Dla uniknięcia błędów w interpretacji przekazu formy "Konjunktiv I" zastępowane są w takich wypadkach w zdaniu formami "Konjunktiv II". Jeśli forma "Konjunktiv II" okaże się zbieżna z formą trybu oznajmującego, można użyć odpowiedniej formy "Konditional I" (z "würde").
Zastępowanie zbieżnych form odbywa się według następującego wzoru:
Przykłady:
itp.
W praktyce, jak wspomniano wyżej, formy "Konditional" są w znakomitej większości przypadków stosowane częściej niż formy "Konjunktiv", nawet gdy odpowiednie formy "Konjunktiv" nie pokrywają się z formami "Indikativ".
Tryb rozkazujący.
Gramatyka niemiecka wyróżnia dwie właściwe formy trybu rozkazującego ("Imperativ"). Są to formy drugiej osoby liczby pojedynczej i mnogiej. Istnieją też formy zastępcze trybu rozkazującego, gdzie używa się formy trybu "Konjunktiv Präsens" ("Konjunktiv I") w znaczeniu rozkazu, nakazu, prośby, życzenia.
Właściwy tryb rozkazujący ("Imperativ") jest w języku niemieckim budowany następująco:
Zastępcze formy dla trzeciej osoby liczby pojedynczej to gramatycznie rzecz biorąc forma trybu Konjunktiv Präsens, np. "man nehme". W codziennym użyciu najczęściej występuje jednak forma opisowa z czasownikiem "lassen", np. "Lass" ("lub "Lasst") ihn das machen!" (= „Niech on to zrobi”) lub z czasownikiem modalnym "sollen", np. "Er soll das machen". Znacznie częściej używa się form liczby mnogiej, zwłaszcza w 3. osobie w znaczeniu grzecznościowego zwrotu (np. "Setzen Sie sich bitte!"). Formy trybu rozkazującego osoby pierwszej i grzecznościowej trzeciej liczby mnogiej stosowane są w szyku przestawnym ("Gehen wir!", "Seien Sie vorsichtig!"). W języku potocznym możliwa jest też konstrukcja opisowa z "lassen", np. "Lass uns gehen!" (lub "Lasst uns gehen!"), "Lass sie gehen!" (lub "Lasst sie gehen!") (= „Chodźmy!”, „Niech idą!”), nie stosuje się jej jednak w znaczeniu formy grzecznościowej. Formy "Konjunktiv Präsens" z rzeczownikami w 3 osobie liczby pojedynczej i mnogiej (często ze słówkiem "es" na początku zdania lub w szyku przestawnym) są nacechowane stylistycznie (styl podniosły lub archaiczny), np. "Es lebe die Freiheit!" (= „Niech żyje wolność!”), "Dein Reich komme, dein Wille geschehe" (= „Niech przyjdzie Twoje królestwo, niech się dzieje Twoja wola” czy w ustalonym polskim tłumaczeniu „Przyjdź królestwo Twoje, bądź wola Twoja”), "Helfe euch Gott!" (= „Niech Bóg wam dopomoże!”), "Es werde Licht!" (= „Niech się stanie światłość!”) itp.
Sporadycznie w tekstach literackich spotyka się w funkcji zastępczej do trybu rozkazującego również "Konjunktiv Präsens" lub "Konjunktiv Futur" także w pozostałych osobach, jednak ze względu na częstą zbieżność jego form z trybem oznajmującym wymaga to szerszego kontekstu. Na przykład: "Sollte dir etwas Böses unter meinem Schutz widerfahren, so erblicke ich das Tageslicht nie wieder." (=„Gdyby przydarzyło ci się coś złego pod moją opieką, niechaj nigdy więcej nie ujrzę światła dnia.” – jako składana przysięga). Analogiczne konstrukcje mogą wystąpić we wszystkich pozostałych osobach i liczbach, mają one zawsze jednak znaczenie bardziej życzenia czy zaklęcia, niż rozkazu skierowanego bezpośrednio do podmiotu: "Solltest du versagen, so werdest du im Turme schmachten." (= „Gdybyś zawiódł, niechaj sczeźniesz w wieży.”) Styl takich konstrukcji jest jednak mocno archaiczny.
Rzadkie wyrażenia o znaczeniu rozkazu lub życzenia dla pierwszej osoby liczby pojedynczej oddaje się z czasownikiem modalnym "sollen" lub konstrukcją z czasownikiem "lassen", np. "Ich soll sterben, wenn ich es nicht schaffe!" (=„Niech zginę, jeśli mi się nie uda!”), "Lass mich sehen." (= „Niech zobaczę”).
Idąc dalej można wyróżnić inne formy odpowiadające znaczeniu trybu rozkazującego, np. "Konditionalis I", lub "Konjunktiv Imperfekt", np. "Würdest du endlich mal aufstehen?!" (= „Wstałbyś wreszcie!”), "Das nächste mal wärest du vielleicht netter zu deiner Oma!" (= „Następnym razem może byłbyś jednak milszy dla swojej babci!”) oraz z czasownikiem modalnym, np. "Du sollst sofort deine Zähne putzen!" (=„Masz natychmiast umyć zęby”). W tekstach literackich w stylu podniosłym lub archaicznym spotykana jest też konstrukcja z czasownikiem modalnym "mögen" w Konjunktiv I, wyrażająca życzenie, np. "Möge eure Liebe alles Böse besiegen!" (= „Oby wasza miłość zwyciężyła wszelkie zło”). Konstrukcja ta możliwa jest we wszystkich osobach liczby pojedynczej i mnogiej, tak w szyku przestawnym, jak i prostym: "Mögest du bald König werden!" (=„Obyś wkrótce został królem!”), "Die Götter mögen dir Gnade erweisen!" (=„Oby bogowie okazali ci łaskę!”). Innym sposobem wyrażenia nakazu, choć nie odbieranym jako uprzejmy, jest użycie bezokolicznika lub odpowiedniego rzeczownika: "Aufstehen!" (= „Wstawać”), "Ruhe!" (= „Spokój!”), a także wyrażenia przyimkowego lub przysłówka: "Aus dem Weg!" (= „Z drogi!”), "Schnell!" (= „Szybko!”). Podobnie jak w polskim perswazja czy nakaz może być wyrażona w formie zdania oznajmującego np. "Um zehn Uhr gehst du schlafen!" (= „O godzinie dziesiątej idziesz spać.”). W języku polskim nie mają natomiast bezpośredniego odpowiednika konstrukcje w stronie biernej ("Jetzt wird es geschlafen!" ≈ „Pora spać!”) oraz użycie przedrostka czasownika rozdzielnie złożonego ("Herein!" od "Hereintreten!" (≈ „Proszę (wejść)! – porównaj Naprzód!).
Użycie wykrzyknika jest w interpunkcji niemieckiej szersze niż w polskiej. Wykrzyknikiem kończone są wszystkie zdania czy równoważniki mające formę polecenia lub zalecenia.
Aspekt.
Istnieje wiele przesłanek co do tego, ze wyrażanie aspektu jest w języku niemieckim w trakcie gramatykalizacji. W pracach E. Leiss mamy do czynienia z teorią, że tzw. "Fuktionsverbgefüge" (FVG – konstrukcje nominalne, w których czasownik utracił większość cech semantycznych), np. "zur Aufführung bringen" (przyimek – rzeczownik – czasownik) = „zrealizować (przedstawienie)” stanowią perfektywną opozycję do czasowników prostych (np. "aufführen").
W pracach z ostatnich lat obecna jest teza, iż język niemiecki posiada w wysokim stopniu zgramatykalizowaną formę (ale dalej nie standaryzowaną) tzw. "am-Progressiv" (porównywalnego z angielską "progressive form": ang. "He is on working = niem. "Er ist am Arbeiten). Składa się ona z czasownika "sein" (= „być”) w formie osobowej, formalnej prepozycji (trwa dyskusja, w jakim stopniu jest to prepozycja, a w jakim stopniu marker gramatyczny identyczny z tym, który występuje przy stopniowaniu przymiotnika w stopniu najwyższym, np. "am schönsten") oraz ze znominalizowanego czasownika (z cechami werbalnymi), np. "Sie war am Lesen, als ich kam" (= „Ona czytała, kiedy przyszłam”). Cała konstrukcja wyraża akcję w procesie lub rozwoju. Nieznane są do dziś dokładne restrykcje syntaktyczne (tzn. z jakimi czasownikami dokładnie można ją tworzyć) tej konstrukcji, wiadomo jednak, że jest ona możliwa z większością czasowników duratywnych. Można więc powiedzieć, że w dużej mierze konstrukcja ta może być przyporządkowana aspektualności imperfektywnej (niedokonanej). Występowanie konstrukcji "am-Progressiv" stwierdzone zostało prawie we wszystkich czasach języka niemieckiego z wyjątkiem "Futur Präteritum II" ("Konjunktiv II Futur II"). Formy trybu rozkazującego (*"Sei am Lesen!") oraz strona bierna (*"Die Zeitung ist am Gelesen-Werden") są wykluczone i nie spotykane w żadnych korpusach.
Podsumowując, można powiedzieć, że konstrukcja "am-Progressiv" (jedna z kilku konstrukcji pomocnych w oddaniu znaczeń aspektualnych w języku niemieckim) nie jest zarezerwowana dla języka potocznego i mówionego, lecz występuje także w języku prasy oraz literaturze.
Inne konstrukcje gramatyczne, które również posiadają znaczenia aspektualne to: "dabei sein etwas zu tun", "im" + bezokolicznik + "sein", "in etwas begriffen sein" oraz "beim" + bezokolicznik.
W tradycji gramatyki kontrastywnej czasowniki dokonane tłumaczy się w czasie przeszłym za pomocą "Perfektu", natomiast niedokonane za pomocą "Präteritum" (co nie jest do końca uzasadnione – obie te konstrukcje mogą bowiem wyrażać zarówno aspekt dokonany, jak i niedokonany). Zupełnie nie brane są natomiast pod uwagę powyżej krótko opisane konstrukcje. Można jednak powiedzieć, że "sie war am Lesen" stanowi opozycję do "sie hat gelesen".
Składnia.
Szyk zdania.
Język niemiecki pozwala na tworzenie zdań o bardzo zróżnicowanej budowie. W najprostszych zdaniach obowiązuje szyk SVO (jak w większości języków europejskich), ale ogólne zasady w zdaniach oznajmujących mówią tylko, że koniugowana część czasownika zajmuje drugie miejsce (tak zwany szyk V2), niekoniugowana część – ostatnie, a podmiot jest obok koniugowanej części orzeczenia (na pierwszej lub trzeciej pozycji).
Przykładowo:
Wyjątki:
Istnieje też alternatywna interpretacja, zgodnie z którą w języku niemieckim obowiązuje szyk SOV, przy czym koniugowana część czasownika zajmuje w zdaniu drugie miejsce z wyjątkiem większości zdań podrzędnych.
Zdania złożone.
Są trzy rodzaje szyku używane w zdaniach składowych:
Różne rodzaje spójników wymagają różnych szyków, jednak klasy spójników dla każdego z szyków są dość dobrze określone, i nie powinno sprawić większej trudności określenie, do której grupy należy nowo poznany spójnik.
Szyk prosty.
Takiego samego szyku jak w zdaniach prostych używa się po „spójnikach współrzędnych” takich jak:
Np.: "Ich trinke Bier und du trinkst Wein."
Szyk przestawny.
Tzw. „spójniki wtórne” zachowują się gramatycznie jak przysłówki, i są częścią zdania składowego zajmując w nim pierwszą pozycję. Drugą musi więc zająć czasownik, a dopiero na trzecim miejscu znajduje się podmiot.
Należą do nich:
Np.: "Ich habe Durst, deshalb trinke ich Bier."
Szyk zdania poboczny (końcowy).
„Spójniki zdania podrzędnego” wymuszają przesunięcie całego orzeczenia na koniec zdania.
Należą do nich między innymi:
Np.: "Ich trinke Bier, weil ich Durst habe".
Reguła ta zachowana jest również wtedy, gdy w zdaniu występują dwa czasowniki (np. główny i posiłkowy albo główny i modalny w czasie prostym). Np. "Er sagt, dass ich ihm helfen muss." (=Mówi, że muszę mu pomóc.)
Jeśli jednak czasownik modalny występuje w czasie złożonym, czasownik posiłkowy stoi bezpośrednio przed czasownikiem głównym. Np. "Er sagt, dass ich ihm werde helfen müssen" (Mówi, że będę musiał mu pomóc). "Er sagt, dass ich ihm hätte helfen sollen" (Mówi, że powinienem był mu pomóc). Konstrukcje takie są jednak w języku niemieckim dość rzadkie.
Wyrażenia przyimkowe i rekcja.
Przypadek gramatyczny rzeczownika w wyrażeniu przyimkowym zależy przede wszystkim od przyimka:
W wypadku przyimków ostatniej grupy dla rozstrzygnięcia w jakim przypadku wystąpi w zdaniu rzeczownik istotna jest opozycja funkcji okolicznikowej wyrażenia:
Na przykład: "Ich lege das Buch auf den Tisch." („Kładę książkę na stół”). Wyrażenie przyimkowe odpowiada tu na pytanie „dokąd” (jest okolicznikiem allatywnym miejsca), więc w zdaniu użyto biernika. Ale: "Das Buch liegt auf dem Tisch". („Książka leży na stole”). Wyrażenie przyimkowe odpowiada tu na pytanie „gdzie” (jest okolicznikiem lokatywnym miejsca), więc w zdaniu użyto celownika.
Przyimek "über" może również wchodzić w skład wyrażenia przyimkowego, będącego okolicznikiem perlatywnym miejsca (odpowiadającym na pytanie: „którędy?”) i wymaga wówczas użycia rzeczownika w bierniku. Np.: "Ich gehe über die Straße." („Przechodzę przez ulicę”).
Uwaga: w języku polskim pytanie "gdzie" używane bywa tak w znaczeniu statycznym, jak i dynamicznym. Zadaje się więc pytanie ("gdzie jesteś?") oraz bardzo często używa się również pytania ("gdzie idziesz?" = "dokąd idziesz?"). W niemieckim "wo" (gdzie) jest używane wyłącznie w znaczeniu statycznym; "wohin" (dokąd) i "woher" (skąd) mają natomiast znaczenie tylko dynamiczne (analogicznie do polszczyzny). Jest to podobne do rosyjskiego "где", "куда", "откуда". Właściwe zrozumienie tej różnicy ułatwia obcokrajowcom poprawną klasyfikację danego okolicznika miejsca jako allatywnego lub lokatywnego i co za tym idzie – wybór właściwego przypadka.
Jest to istotne również ze względu na fakt, że niewielka grupa czasowników może występować w dwu różnych znaczeniach, z których każde konotuje inny okolicznik miejsca, a więc wymaga przyimka z innym przypadkiem. Np. "Er hängt das Bild an die Wand" (=„On wiesza obraz na ścianie” – użyto biernika, ponieważ wyrażenie przyimkowe jest okolicznikiem allatywnym miejsca), ale: "Das Bild hängt an der Wand." (=„Obraz wisi na ścianie” – użyto celownika, ponieważ wyrażenie przyimkowe jest okolicznikiem lokatywnym miejsca). O przypadku rzeczownika nie rozstrzyga więc sam czasownik, ale rodzaj okolicznika miejsca.
W wypadku pozostałych rodzajów okoliczników o przypadku rzeczownika w wyrażeniu przyimkowym decyduje często rekcja (składnia rządu). Np.: "Ich warte auf meinen Bruder" (=„Czekam na mojego brata”). Wystąpił tu biernik, ponieważ "warten auf" (=„czekać na”) to wypadek rekcji i akurat ten czasownik rządzi w tym wypadku biernikiem.
W wypadku rekcji nie sposób przewidzieć przypadka, którym rządzi dany czasownik, i trzeba się tego uczyć na pamięć. Jeśli jednak dany przyimek łączy się w języku niemieckim tylko z jednym przypadkiem (należy do trzech pierwszych grup wymienionych wyżej), to rzeczownik wystąpi właśnie w tym przypadku. Dlatego przypadek rzeczownika w wyrażeniach "Ich schreibe mit dem Kuli (=Piszę długopisem), "Ich bitte um das Buch (=Proszę o książkę) jest łatwy do przewidzenia – odnośne przyimki mogą się łączyć tylko z jednym przypadkiem.
Podobnie jak w języku polskim składnia rządu może też występować bez użycia przyimka. Przykład: "Ich bediene mich des Telefons" (=Posługuję się telefonem). W języku niemieckim czasownik "sich bedienen" wymaga użycia dopełniacza. Tego typu bezprzyimkowe konstrukcje są w języku niemieckim rzadsze niż w polskim ze względu na mniejszą liczbę przypadków gramatycznych.

</doc>
<doc id="853344" url="https://pl.wikipedia.org/wiki?curid=853344" title="Złota Kaczka">
Złota Kaczka

Złota Kaczka – najstarsza polska nagroda filmowa przyznawana przez miesięcznik „Film” i jego czytelników od 1956 r.
Historia.
W 1956 tygodnik „Film” (obecnie miesięcznik) świętował swoje 10-lecie i przy tej okazji narodził się pomysł przyznawania Złotych Kaczek. Na samym początku nagroda miała być przyznawana przez jury, które miało być złożone z redakcji oraz redaktora naczelnego pisma. Ostatecznie zdecydowano jednak, że nagrody przyznawać będą czytelnicy „Filmu”. Wśród osób głosujących zostały rozlosowane nagrody takie jak ekspres do kawy, tuzin chusteczek i inne. Projektantem nagrody został profesor Jerzy Jarnuszkiewicz.
Pierwsze Złote Kaczki zostały przyznane w dwóch kategoriach: najlepszy film polski i najlepszy film zagraniczny. Laureatami w tych kategoriach zostali "Sprawa pilota Maresza" Leonarda Buczkowskiego i "Ostatni most" Helmutha Kautnera. W 1962 dołożono trzecią kategorię: najlepszy polski film krótkometrażowy. W 1973 nie przyznano Złotych Kaczek, a zamiast nich pismo „Film” wraz z „Gazetą Zielonogórską” zorganizował plebiscyt na parę najpopularniejszych aktorów kina polskiego; zwycięzcami zostali Barbara Brylska i Jan Englert. W latach 1974–1975 Złote Kaczki zastąpiono Złotymi Kamerami, które przyznawali dziennikarze „Filmu” w kategoriach: najlepszy film polski, najlepszy debiut reżyserski, najlepsze kreacje aktorskie. Wręczano także wyróżnienia honorowe dla filmów spoza Polski.
W latach 1976–1981 Złote Kaczki nie były przyznawane. Złote Kaczki zaczęto ponownie przyznawać po stanie wojennym. Nagrody w kategoriach: najlepszy film polski i najbardziej lubiana para aktorów polskiego kina ponownie przyznawali czytelnicy. Gospodarzami gal byli m.in. Grażyna Torbicka, Piotr Bałtroczyk i Maciej Stuhr. Laureaci Kaczek otrzymywali je z rąk m.in. Beaty Tyszkiewicz czy Jerzego Zelnika. Retransmisje z uroczystości przyznania Złotych Kaczek były pokazywane w TVP2. Liczba kategorii rozrastała się od lat 90. W 2006 nagrody zostały przyznane w kategoriach: najlepszy film polski, najlepszy film zagraniczny, najlepsza aktorka polska, najlepsza aktorka zagraniczna, najlepszy aktor polski, najlepszy aktor zagraniczny, najlepsze wydanie DVD; zostały także przyznane przez redakcję pisma dwie nagrody specjalne.
W 2007 obchodzono 50-lecie polskiej szkoły filmowej, w związku z czym odbyła się jubileuszowa gala Złotych Kaczek. Gala prowadzona przez Monikę Richardson i Cezarego Pazurę była retransmitowana w TVP2. Statuetki otrzymali m.in. Andrzej Wajda w kategorii najlepszy film 50-lecia ("Ziemia obiecana"), Jerzy Stuhr w kategorii najlepszy aktor i Marek Koterski w kategorii najlepszy żart ("Dzień świra"). Na uroczystość przybyli także Jerzy Antczak, Jadwiga Barańska, Edyta Górniak, Katarzyna Figura, Jerzy Skolimowski, Zbigniew Zapasiewicz i Jerzy Hoffman.

</doc>
<doc id="853345" url="https://pl.wikipedia.org/wiki?curid=853345" title="Żagiel sztormowy">
Żagiel sztormowy

Żagiel sztormowy – żagiel o mniejszej powierzchni, zakładany przy silnych wiatrach w celu zmniejszenia siły działającej na żagiel.

</doc>
<doc id="853348" url="https://pl.wikipedia.org/wiki?curid=853348" title="GNOME Games">
GNOME Games

Gnome Games – to zestaw gier przeznaczonych dla środowiska graficznego GNOME. W jego skład wchodzi szesnaście gier, przede wszystkim gry karciane, układanki i zręcznościowe. Jak stwierdzają sami autorzy, mają one być proste i niewymagające dużo czasu, lecz jednocześnie uzależniające. Niektóre z nich posiadają także tryb gry wieloosobowej.

</doc>
<doc id="853353" url="https://pl.wikipedia.org/wiki?curid=853353" title="Spółgłoska zwarto-szczelinowa dziąsłowa dźwięczna">
Spółgłoska zwarto-szczelinowa dziąsłowa dźwięczna

Spółgłoska zwarto-szczelinowa dziąsłowa dźwięczna – rodzaj dźwięku spółgłoskowego występujący w językach naturalnych, oznaczany w międzynarodowej transkrypcji fonetycznej IPA symbolem [].
Artykulacja.
Opis.
W czasie artykulacji tej spółgłoski:

</doc>
<doc id="853355" url="https://pl.wikipedia.org/wiki?curid=853355" title="Kolacja na cztery ręce">
Kolacja na cztery ręce

Kolacja na cztery ręce (tytuł oryg. "Mögliche Begegnung") – sztuka autorstwa niemieckiego pisarza i muzykologa Paula Barza. Jej akcja opiera się na fikcyjnym spotkaniu kompozytorów Jerzego Fryderyka Händla i Jana Sebastiana Bacha w 1747 roku w Hotelu Turyńskim w Lipsku.
Streszczenie.
Obaj urodzeni w 1685 roku, nawzajem bardzo dobrze znają twórczość kolegi po fachu, dla obu jest to bardzo ważne spotkanie, choć do tej pory to Bach kilkakrotnie próbował o nie zabiegać, natomiast Händel skutecznie unikał okazji do poznania genialnego kantora z Lipska, a o jego talent był nawet nieco zazdrosny. Händel to zresztą światowiec nieco rozczarowany własnym krajem. Jego sława zdaje się bowiem docierać do Niemiec jedynie w niezbyt wielkim procencie, który nie gwarantuje mu rozpoznawalności w ojczyźnie. Tymczasem w Londynie nawet niepowodzenia jego dzieł odbijają się szerokim echem. Toteż kompozytor może sobie pozwolić na dostatnie i wystawne życie. Podejmując Bacha, próbuje zresztą to wykorzystać. Ilość i wykwintność dań potwierdzające pozycję najlepiej opłacanego muzyka ówczesnego świata, jaką zajmuje Händel, mają wprawić skromnego kantora z leżącego nieco na uboczu Lipska w zakłopotanie. Początkowo zresztą Bach, choć pewny wartości własnej muzyki, jest pod wrażeniem stylu życia Händla. Sam osiadły w Lipsku nigdy nie był za granicą, za swoje genialne kompozycje nie dostaje żadnych dodatkowych pieniędzy, a za skromne w porównaniu z Händlem uposażenie musi utrzymać liczną rodzinę. Może on jednak, w przeciwieństwie do zamożnego Saksończyka, przyjaciół wybierać sobie niezależnie od różnorakich politycznych układów, a muzyka jest dla niego azylem. Stopniowo jednak przewaga Jerzego Fryderyka zaczyna topnieć, okazuje się, że w głębi serca boi się on starości, samotności, utraty pozycji oraz tęskni za rodzinnym życiem, wolnym od zależności od możnych, jakie prowadzi Bach.

</doc>
<doc id="853359" url="https://pl.wikipedia.org/wiki?curid=853359" title="Dyskografia AC/DC">
Dyskografia AC/DC

Dyskografia AC/DC składająca się z albumów, singli, filmów, i innego typu wydawnictw.
Istniejąc od 1973 roku, grupa wydała piętnaście albumów studyjnych z których trzy zostały wydane dodatkowo w dwóch wersjach. Sytuacja się tyczy jednych z pierwszych albumów zespołu: "High Voltage", "Dirty Deeds Done Dirt Cheap", i "Let There Be Rock". Wszystkie zostały wydane zarazem w Australii, jak i na całym świecie, ale się różnią okładkami i listami utworów. Dodatkowo, teoretycznie można określić, że drugi jedynie-australijski album, "T.N.T.", został również wydany ogólnoświatowo, gdyż większość jego zawartości wypełnia ogólnoświatowe wydanie "High Voltage".
Pod względem popularności AC/DC, w dyskografii zespołu największą posiada wydawnictwo z 1980 r., "Back in Black", które osiągnęło ogromny sukces w Stanach Zjednoczonych ze sprzedanymi już 22 milionami kopii, co plasuje album wśród pięciu najlepiej sprzedających się albumów w USA, oraz z dodatkowymi 20 milionami kopii sprzedanymi na reszcie świata, co w łącznej sumie 42 mln kopii plasuje album na drugim miejscu pod względem łącznej liczby sprzedanych kopii jakiegokolwiek albumu muzycznego na całym świecie. Inne albumy, które również osiągnęły bardziej znaczący sukces w Stanach Zjednoczonych, to "Highway to Hell" (wydany w 1979 r., sprzedany w 7 milionach kopii), "Dirty Deeds Done Dirt Cheap" (1981 r., 6 mln kopii), oraz "Who Made Who" (1986 r.), "The Razor's Edge" (1990 r.), i "AC/DC Live" (1992 r., pod uwagę brane są obie edycje razem) – każde z osobna sprzedane w 5 milionach kopii. Wraz z pozostałymi albumami ogólna liczba kopii sprzedanych w USA wynosi co najmniej 69 milionów, a na całym świecie ponad 200 milionów.
Remasters.
W lutym 2003 roku została zapoczątkowana seria cyfrowo zremasterowanych albumów AC/DC, pt. AC/DC Remasters. Reedycja każdej z płyt CD jest remasterowana z oryginalnych taśm nagraniowych i jest pakowana w opakowanie typu Digipak wraz z wkładką opisującą okres w historii zespołu, który reprezentuje dany album. Reedycje uzupełnione są również o ConnecteD Technology pozwalające uzyskać dostęp do ekskluzywnych materiałów grupy, jak utwory, klipy, czy fotografie dostępne przez oficjalną stronę zespołu, acdcrocks.com. Reedycje zostały wydane również na 180 gramowych płytach gramofonowych.
Pomimo tego, że reedycja dyskografii AC/DC w całości miała miejsce na rynku brytyjskim, to na rynku amerykańskim, albumy, które miały już co najmniej 10 lat zostały zremasterowane, np. "Ballbreaker" doczekał się reedycji w 2005 r., ponieważ został wydany w 1995 r., ale starsze wydawnictwa nie zostały wydane od razu, tylko w trzech grupach. Mimo wszystko, "Stiff Upper Lip" z 2000 r., zyskało reedycję już w 2007 roku.

</doc>
<doc id="853376" url="https://pl.wikipedia.org/wiki?curid=853376" title="Równina Gryficka">
Równina Gryficka

Równina Gryficka (313.33) – mezoregion fizycznogeograficzny Pobrzeża Szczecińskiego, będący falistą wysoczyzną morenową na wschód od cieśniny Dziwny, na zachód od doliny rzeki Parsęty i na północ od pradoliny pomorskiej. Powierzchnia mezoregionu wynosi ok. 2100 km².
Charakterystyka.
Równina Gryficka obejmuje północno-wschodni obszar Pobrzeża Szczecińskiego, między cieśniną Dziwną a doliną Parsęty. Znajduje się na południe od Wybrzeża Trzebiatowskiego, na północ od Równiny Nowogardzkiej, na północny wschód od Równiny Goleniowskiej i na zachód od Równiny Białogardzkiej. Przez południowy kraniec Równiny Gryfickiej przebiega pradolina pomorska, zwężająca się koło miasta Płoty, a której dalszą zachodnią część zaliczono do Równiny Goleniowskiej.
Wzniesienia dochodzą do 40–50 m n.p.m., choć wzgórze kemowo-morenowe Bukowiec na zachód od Gryfic osiąga 75 m n.p.m., Niedźwiedzianka – 75,2 m n.p.m., Łysica – 76,5 m n.p.m., Dębowa Góra – 78 m n.p.m., Kobyla Góra – 82,6 m n.p.m.
Piaszczyste podłoże pradoliny pomorskiej w południowej części mezoregionu porastają bory sosnowe. Na pozostałym terenie równiny przeważają lasy bukowe i dębowo-bukowe.
Występujące na tym terenie żyzne gleby brunatnoziemne są wykorzystywane rolniczo – równinę zajmują przeważnie pola uprawne. Ok. 20% użytków rolnych zajmują łąki i pastwiska.
Występują tu gleby:
Pod glinami morenowymi w podłożu czwartorzędowym, który ma tutaj stosunkowo niedużą miąższość, występują wapienie i margle jurajskie. Są one eksploatowane w południowo-zachodniej części Równiny Gryfickiej w Czarnogłowach.
Równinę w centralnej części przecina dolina dolnej Regi, a w części wschodniej doliny Błotnicy, Dębosznicy i Mołstowej. W części zachodniej największymi rzekami są Niemica i Wołczenica.
Największym jeziorem jest Ostrowo o powierzchni lustra wody 377,5 ha. Inne większe akweny: Jezioro Okonie, Jezioro Szczucze, Jezioro Rejowickie, Piaski, Kamienica, Jezioro Kołomąckie.
Największym miastami są Gryfice, Golczewo, Płoty. Inne większe miejscowości: Sławoborze, Brojce, Cerkwica, Świerzno, Troszyn, Gościno, Rymań.
Ochrona przyrody.
We wschodniej części znajduje się obszar mający znaczenie dla Wspólnoty „Kemy Rymańskie” (PLH320012), natomiast przy północno-zachodnim krańcu obszar ptasi Natura 2000 „Bagna Rozwarowskie”. Przy wschodnim krańcu Równiny Gryfickiej dolina rzeczna Pokrzywnicy jest częścią obszaru mającego znaczenie dla Wspólnoty „Dorzecze Parsęty”.
Turystyka.
Obszar predysponowany do turystyki pieszej (zachodnia część), rowerowej i konnej (centralna i wschodnia część) oraz spływów kajakowych. W powiecie gryfickim tworzona jest sieć zintegrowanych szlaków rowerowych pod nazwą „Gryfland”.

</doc>
<doc id="853390" url="https://pl.wikipedia.org/wiki?curid=853390" title="Herb Kościerzyny">
Herb Kościerzyny

Herb Kościerzyny – jeden z symboli miasta Kościerzyna w postaci herbu.
Wygląd i symbolika.
Herb przedstawia czarnego niedźwiedzia kroczącego w heraldycznie lewą stronę po murawie pod drzewem dębowym czarnym z pięcioma zielonymi listkami.
Historia.
Wizerunek herbowy wywodzi się od kościerskiej legendy. Mówi ona o jednym z mieszkańców miasta, który zabił groźnego niedźwiedzia, a wydarzenie miało miejsce pod dębem.

</doc>
<doc id="853395" url="https://pl.wikipedia.org/wiki?curid=853395" title="Pojezierze Chełmińsko-Dobrzyńskie">
Pojezierze Chełmińsko-Dobrzyńskie

Pojezierze Chełmińsko-Dobrzyńskie (315.1) znajduje się w północnej części Polski, charakteryzuje się monotonnym krajobrazem. Krajobraz tego pojezierza jest równinny, urozmaicają go małe jeziora i malownicza dolina rzeki Drwęcy, a na wschodzie – Garb Lubawski. Charakterystyczne jeziora dla tego pojezierza to: Jezioro Chełmżyńskie i Bachotek. Najwyższym szczytem na terenie pojezierzy Chełmińsko-Dobrzyńskich jest Dylewska Góra 312 m n.p.m. Występuje tam łagodny klimat przejściowy pomiędzy morskim a kontynentalnym. Opady tam są zazwyczaj mniejsze niż średnia opadów w Polsce. W tym regionie bardzo dobrze rozwinięte jest rolnictwo. Na żyznych glebach: czarnych ziemiach, madach i glebach brunatnych uprawia się pszenicę, buraki cukrowe i żyto. Największe miasto w tej okolicy to Toruń.

</doc>
<doc id="853398" url="https://pl.wikipedia.org/wiki?curid=853398" title="Piłka siatkowa na letnich igrzyskach olimpijskich">
Piłka siatkowa na letnich igrzyskach olimpijskich

Siatkówka halowa jako dyscyplina olimpijska zadebiutowała podczas igrzysk olimpijskich w 1964 roku, a od igrzysk w Atlancie również plażowa odmiana tej dyscypliny jest w programie tej wielkiej imprezy.
Jak wcześniej zostało wspomniane siatkówka została włączona w 1964, lecz o włączeniu do igrzysk olimpijskich zadecydowano siedem lat wcześniej. W 1957 roku w bułgarskiej Sofii podczas 53. specjalnej sesji MKOL-u ogłoszono o wejściu tej dyscypliny.
Dzieje piłki siatkowej na IO.
Historia piłki siatkowej na letnich igrzyskach olimpijskich sięga roku 1924, kiedy na Igrzyskach VIII Olimpiady w Paryżu była sportem pokazowym. Po powstaniu w 1947 roku Międzynarodowej Federacji Piłki Siatkowej (FIVB) rozpoczął się proces włączania piłki siatkowej do sportów olimpijskich. Decyzję o wejściu tej dyscypliny ogłoszono 24 września 1957 roku w bułgarskiej Sofii podczas 53. specjalnej sesji MKOl-u. W 1961 roku zdecydowano, że turniej siatkarski rozegrany zostanie na najbliższych igrzyskach (początkowo rozegrany miał być tylko turniej mężczyzn, jednak pod naciskiem Japończyków zdecydowano o rozegraniu również turnieju kobiet).
Piłka siatkowa zadebiutowała w 1964 roku na XVIII Letnich Igrzyskach Olimpijskich. Do rywalizacji przystąpiło 10 zespołów męskich i 6 drużyn żeńskich. Pierwszymi mistrzami olimpijskimi zostały reprezentacje Związku Radzieckiego (mężczyźni) i Japonii (kobiety).

</doc>
<doc id="853405" url="https://pl.wikipedia.org/wiki?curid=853405" title="Patryk Wajda">
Patryk Wajda

Patryk Wajda (ur. 20 maja 1988) – polski hokeista, reprezentant Polski. 
Kariera.
Wychowanek MMKS Podhale Nowy Targ. Ukończył Szkołę Mistrzostwa Sportowego w Sosnowcu. Od kwietnia 2012 do końca sezonu 2012/2013 zawodnik Ciarko PBS Bank KH Sanok. Od 2013 zawodnik drużyny 1928 KTH Krynica. 22 listopada 2013 rozwiązał kontrakt z klubem. Następnie powrócił do Cracovii. Po sezonie 2017/2018 opuścił klub. W maju 2018 został zawodnikiem macierzystego Podhala. W maju 2019 został zawodnikiem Tauron KH GKS Katowice.
W trakcie kariery określany pseudonimem "Wajdzik".
Reprezentacja.
W reprezentacji Polski zadebiutował 30 sierpnia 2007 w meczu towarzyskim z Francją w Oświęcimiu, w którym zdobył gola w 52. minucie spotkania.

</doc>
<doc id="853411" url="https://pl.wikipedia.org/wiki?curid=853411" title="Aprotynina">
Aprotynina

Aprotynina – inhibitor proteaz serynowo-treoninowych. Jest globularnym polipeptydem o długości 58 aminokwasów, którego struktura przestrzenna jest stabilizowana przez trzy mostki dwusiarczkowe. Aprotynina pozyskiwana z płuc wołowych jest stosowana w medycynie jako środek zmniejszający krwawienia przy skomplikowanych operacjach chirurgicznych. Aprotyninę stosuje się także w biochemii i biologii molekularnej do ochrony białek przed strawieniem przez proteazy serynowo-treoninowe.
Apronityna jest składnikiem żelu stomatologicznego "Trascodent".

</doc>
<doc id="853417" url="https://pl.wikipedia.org/wiki?curid=853417" title="Amy Acker">
Amy Acker

Amy Louise Acker (ur. 5 grudnia 1976 w Dallas) – amerykańska aktorka.
Życiorys.
Urodziła się jako córka Roberta Ackera, prawnika, i Sandry Bruyere. Jest najstarsza z czwórki rodzeństwa. Przez trzynaście lat uczyła się baletu i tańca nowoczesnego. Jej karierę baletową przerwała operacja kolana.
W 1995 ukończyła Lake Highlands High School i zapisała się na Southern Methodist University. W pierwszych latach studiów pracowała jako modelka. W 1999 ukończyła studia, uzyskując tytuł „Bachelor of Fine Arts”. W tym samym roku została nominowana do Leon Rabin Award w kategorii „najlepsza aktorka w roli pierwszoplanowej” za występ w sztuce "Thérèse Raquin".
Jeszcze w czasie studiów wystąpiła w serialu "Wishbone". W 1999 zagrała w filmie telewizyjnym "Policyjna odznaka".
W 2000 przeprowadziła się do Los Angeles. W 2001 zaczęła występować w roli Winifred Burkle, w serialu "Anioł ciemności", która przyniosła jej sporą popularność, a w 2004 nagrodę Saturna dla najlepszej aktorki drugoplanowej w serialu telewizyjnym.
Kinowym debiutem Amy Acker był film "The Accident" w reżyserii Johna Fletchera z 2001.
23 kwietnia 2003 wyszła za mąż za aktora Jamesa Carpinello. Ma z nim dwójkę dzieci – syna Jacksona (ur. 2005) i córkę Avę Grace (ur. 2006).

</doc>
<doc id="853418" url="https://pl.wikipedia.org/wiki?curid=853418" title="James Hillman">
James Hillman

James Hillman (ur. 12 kwietnia 1926 w Atlantic City, zm. 27 października 2011 w Thompson w stanie Connecticut) – amerykański psycholog mieszkający w Connecticut.
Życiorys.
Nawiązywał krytycznie do psychologii Carla Gustava Junga. Jego psychologia jest nazywana politeistyczną. Rozwijana przez niego od przeszło czterdziestu lat psychologia archetypowa wyrasta w pewnej mierze z dokonań Carla Gustava Junga (Hillman był jego uczniem, a potem przez długi czas dyrektorem programowym Instytutu C.G. Junga w Zurychu), jakkolwiek – w swej zasadniczej części – zawiera wątki wobec nurtu analitycznego zdecydowanie krytyczne. 
Głównym źródłem inspiracji była dla Hillmana filozofia – poczynając od Heraklita, przez Platona, Plotyna, Proklosa, Ficina (i cały renesansowy neoplatonizm), Vico, Duranda, Bachelarda czy Corbina. Korzystając obficie z dorobku wspomnianych myślicieli stworzył Hillman niezwykle interesującą i oryginalną koncepcję, która całkiem słusznie bywa często stawiana – jako autonomiczna propozycja – w jednym rzędzie z psychoanalizą Freuda i psychologią analityczną Junga.
Pojęcie duszy to centralny temat wszystkich właściwie dzieł Jamesa Hillmana. Próżno jednak szukać u niego jakiejś jednoznacznej, przeprowadzonej zgodnie z drobiazgowymi wymaganiami definicji tego terminu (czy raczej: tego fenomenu). Hillman powiada jednak wielokrotnie, że dusza jest bazowym obrazem i podstawową metaforą każdej prawdziwej psychologii. „Mówiąc o duszy”, pisze, „mam przede wszystkim na myśli pewną perspektywę, a nie substancję; raczej punkt widzenia, a nie rzecz samą”. W innym miejscu dodaje, że dusza, to „nieznany czynnik, który przemienia zdarzenia w przeżycia i umożliwia doświadczenie miłości”. Charakteryzuje też duszę, pisząc o jej intymnym związku ze śmiercią i patologią, o jej religijnej (dalekiej jednak od ortodoksji) proweniencji i o jej imaginatywnej, obrazowej naturze. 
Istotne miejsce w rozważaniach Hillmana zajmuje temat duszy świata, "anima mundi" – psychologia zatem nie powinna ograniczać się do jednostek, lecz poszukiwać przejawów psyche wszędzie, w dosłownym sensie tego słowa.

</doc>
<doc id="853420" url="https://pl.wikipedia.org/wiki?curid=853420" title="Arkady Kubickiego">
Arkady Kubickiego

Arkady Kubickiego – budowla wzniesiona w latach 1818–1821 według projektu polskiego architekta Jakuba Kubickiego, usytuowana na skarpie od wschodniej strony Zamku Królewskiego w Warszawie. Arkady Kubickiego były integralną częścią królewskiej rezydencji, komponując się z założeniem krajobrazowym ogrodów królewskich od strony Wisły. 
Po długim okresie zaniedbań i dewastacji, zrealizowano w latach 1995-2006 projekt gruntownej odbudowy zabytkowego obiektu i zainstalowano schody ruchome łączące arkady z zamkiem. Docelowo główną funkcją Arkad Kubickiego ma stać się obsługa ruchu turystycznego (kasy, wejście do obiektu, pasaż handlowy oraz audytorium) a także miejsce wystaw i koncertów.
Historia obiektu.
Arkady Kubickiego były jedynie częścią większego projektu przebudowy Zamku Królewskiego w Warszawie autorstwa Jakuba Kubickiego, pochodzącego z lat 1816-1818, który nie został w całości zrealizowany z powodu braku funduszy w kasie Królestwa Kongresowego. Kubicki opracował projekt po mianowaniu w 1817 r. na stanowisko generalnego intendenta budowli królewskich przy Komisji Nadzoru Budowli Korony.
Budowla składała się z 7 ażurowych arkad, umieszczonych w ścianach nowego prostokątnego, parterowego budynku o długości 195 m i szerokości 9,5 m, nakrytego sklepieniem o układzie krzyżowym mającym 8,5 metra rozpiętości. Na wschodniej elewacji pomiędzy arkadami umieszczono szereg okrągłych okien, mających za zadanie oprócz funkcji dekoracyjnych, doświetlanie zacienionego wnętrza obiektu. Arkady Kubickiego zostały wykończone piaskowcem, z którego wykonano obramowania poszczególnych arkad, okrągłych okien, wieńczący budowlę gzyms wraz z balustradą oraz boniowanie.
Na środku budowli od strony wschodniej umieszczono przebiegające wzdłuż środkowej części elewacji w obie strony, monumentalne schody, które prowadziły na taras budowli poprzez wysunięty balkon, pełniący funkcję podestu. Kamienną balustradę tarasu dodatkowo wyposażono w ogrodzenie, składające się z zaostrzonych w górnej części prętów z kutej stali, którym dodatkowo osłonięto same arkady – ogrodzenie składało się z motywów ozdobnych przedstawiających rózgi liktorskie.
Po połączeniu obszaru sklepienia arkad z terenem znajdującym się tuż przed elewacją Zamku Królewskiego od strony Wisły, uzyskano taras o łącznych wymiarach 195 na 24 metra. Na tarasie wysypano 0,5 metra ziemi i posadzono drzewa oraz krzewy ozdobne, uzyskując w ten sposób obszerną przestrzeń spacerową z widokiem na rzekę i prawobrzeżną część miasta.
W 1831 r., po przegranej powstania listopadowego, Zamek Królewski stracił swój dotychczasowy status, przestając pełnić funkcje rezydencji królewskiej i miejsca zgromadzeń sejmowych. Armia rosyjska przejęła Arkady Kubickiego i po zamurowaniu otwartych przestrzeni arkad zamieniła budowlę w zamknięty obiekt, gdzie urządzono stajnię i koszary. W 1918 r., po odzyskaniu przez Polskę niepodległości, obiekt nadal był wykorzystywany w celach wojskowych.
II wojnę światową Arkady Kubickiego przetrwały w stanie nienaruszonym. Do lat 80. były ponownie użytkowane przez wojsko, stopniowo niszczejąc. Pierwsze ekspertyzy techniczne i przegląd obiektu wykonano dopiero na przełomie 1993 i 1994.
W latach 1994-2009 został przeprowadzony generalny remont. Ich rewitalizacja była dziełem prof. Stanisława Fiszera. Zrewitalizowano również założenia krajobrazowe i ogrody zamkowe. 1 kwietnia 2009 Arkady zostały otwarte dla zwiedzających.

</doc>
<doc id="853425" url="https://pl.wikipedia.org/wiki?curid=853425" title="Pan Yapa">
Pan Yapa



</doc>
<doc id="853426" url="https://pl.wikipedia.org/wiki?curid=853426" title="Grundgesetz">
Grundgesetz



</doc>
<doc id="853430" url="https://pl.wikipedia.org/wiki?curid=853430" title="Piotr Gil">
Piotr Gil

Piotr Gil (ur. 4 lutego 1972 w Nowym Targu) – polski, reprezentant Polski.
Jego bracia, Łukasz i Paweł, także byli hokeistami.
Kariera klubowa.
Wychowanek i wieloletni zawodnik Podhala Nowy Targ. 14 marca 2000 strzelił gola numer 8000 w polskiej lidze. Zakończył karierę po sezonie 2008/2009.
Kariera reprezentacyjna.
W reprezentacji Polski rozegrał 82 mecze i strzelił 3 gole.
Uczestniczył w siedmiu turniejach mistrzostw świata w 1993, 1998, 1999, 2000 (Grupa B), 2002 (Elita), 2003, 2004, (Dywizja I), w których rozegrał 33 mecze.

</doc>
<doc id="853436" url="https://pl.wikipedia.org/wiki?curid=853436" title="Wybrzeże Staropruskie">
Wybrzeże Staropruskie

Wybrzeże Staropruskie (313.57) – mezoregion fizycznogeograficzny w północnej Polsce i w południowo-zachodniej części obwodu kaliningradzkiego (Rosja), we wschodniej części Pobrzeża Gdańskiego, zaliczany do mezoregionu typu obniżeń, kotlin, większych dolin i równin akumulacji wodnej przeważnie z wydmami w regionie nizin i obniżeń, przechodzący od wschodu w Równinę Warmińską, od północnego wschodu we Wzniesienia Górowskie, od południa w Wysoczyznę Elbląską, od południowego zachodu w Żuławy Wiślane, od zachodu i północy ograniczony Morzem Bałtyckim.
W Polsce obejmuje obszar około 100 km² równiny akumulacji rzecznej z deltami Baudy i Pasłęki. Wysoki poziom wody gruntowej powoduje, że mezoregion w większości zajęty jest przez łąki, jedynie w miejscu występowania namułów rzecznych są także pola uprawne, w części północnej występują również lasy.

</doc>
<doc id="853437" url="https://pl.wikipedia.org/wiki?curid=853437" title="Kołowrotek muchowy">
Kołowrotek muchowy

Kołowrotek muchowy - kołowrotek o szpuli ruchomej i osi poprzecznej do osi długiej wędziska. 
Kołowrotki te cechują się prostotą konstrukcji połączoną ze starannym wykonaniem i wyważeniem szpuli. Zdecydowana większość kołowrotków muchowych nie posiada przekładni (jednemu pokręceniu korbką odpowiada jeden obrót szpuli). Kołowrotek muchowy wyposażony jest w hamulec zapadkowy lub cierny oraz wymienne szpule. 
Popularne kołowrotki muchowe wykonywane są z węglików spiekanych lub tłoczonych i skręcanych elementów metalowych. Droższe modele wytacza się z jednego bloku aluminium wysokiej jakości.

</doc>
<doc id="853439" url="https://pl.wikipedia.org/wiki?curid=853439" title="Gildia Podróżników">
Gildia Podróżników



</doc>
<doc id="853440" url="https://pl.wikipedia.org/wiki?curid=853440" title="Piotr Artomiusz">
Piotr Artomiusz

Piotr Artomiusz, inne formy nazwiska: "Artomius; Krzesichleb", (ur. 26 lipca 1552 w Grodzisku Wielkopolskim, zm. 2 sierpnia 1609 w Toruniu) – toruński teolog i kaznodzieja luterański, pisarz religijny i autor kancjonału.
Życiorys.
Urodził się w Grodzisku Wielkopolskim w rodzinie mieszczańskiej. Jego ojciec, Łukasz Krzesichleb, był szewcem i ławnikiem miejskim. Zgodnie z renesansowym zwyczajem przybrał sobie nazwisko na modłę antyczną. Uczęszczał do szkoły w rodzinnym Grodzisku. W roku 1573 był nauczycielem domowym Ostrorogów. Dzięki ich wsparciu wyjechał za granicę, a w roku 1577 rozpoczął (wpisany w poczet studentów) studia uniwersyteckie w Wittenberdze, będącej wówczas głównym centrum szerzenia reformacji. Po powrocie do Polski (1578) rozpoczął działalność jako kaznodzieja kościoła ewangelickiego w Warszawie. Trzy lata później (1581), po zburzeniu zboru i zakazie nabożeństw ewangelickich w obrębie miasta, przeniósł się do Węgrowa. W roku 1584 zamieszkał w Kryłowie. Dwa lata później (1586) został powołany na kaznodzieję w toruńskim kościele Najświętszej Maryi Panny i aż do śmierci był związany z tym miastem. Miał umiarkowane poglądy teologiczne, był zwolennikiem zgody sandomierskiej z roku 1570, był podejrzewany o sprzyjanie i współpracę z kalwinami (rzeczywiście Artomiusz współpracował z kalwinami). W roku 1585 objął stanowisko seniora dystryktu bełskiego. Rok później (1586) wyjechał do Torunia, gdzie do końca życia pełnił urząd polskiego kaznodziei. W 1603 roku jako autor trafił do pierwszego polskiego Indeksu Ksiąg Zakazanych powstałego z inicjatywy biskupa Bernarda Maciejowskiego. Zmarł 2 sierpnia 1609 w Toruniu, w wieku 57 lat.
Twórczość.
Artomiusz był znanym pisarzem religijnym posługującym się polszczyzną renesansową oraz pedagogiem związanym z Gimnazjum Akademickim w Toruniu. Pisał liczne panegiryki, kazania, utwory religijne, pieśni kościelne. Najważniejszym jego dziełem był kancjonał w języku polskim wydany w 1587, zatytułowany "Cantional albo Pieśni Duchowne z Pisma Ś. ku czci a chwale P. Bogu sporządzone". Do lat 20. XVIII wieku doczekał się 11 dalszych wydań i przeróbek. Kancjonały Artomiusza odegrały znaczą rolę w dziejach ewangelickiego piśmiennictwa religijnego i muzyki staropolskiej. W ramach prac nad podręcznikami dla toruńskiego gimnazjum wydał w 1591 słownik łacińsko-niemiecki-polski zatytułowany "Nomenclator selectissimas rerum appelationes tribus linguis Latina, Germanica, Polonica explicatas indicans in usum scholarum Borussiacarum et Polonorum", który był przeróbką łacińsko-niemieckiego słownika Johanna Bibera. Trójjęzyczny "Nomenclator" był najczęściej wznawianym słownikiem polskim w XVII wieku, ale większość edycji podpisana była fałszywie nazwiskiem Murmeliusza. Najważniejsze jego dzieła:

</doc>
<doc id="853443" url="https://pl.wikipedia.org/wiki?curid=853443" title="Parafia św. Marcina Biskupa w Straszewie">
Parafia św. Marcina Biskupa w Straszewie

Parafia świętego Marcina Biskupa w Straszewie – parafia powstała przed 1325 r., należąca do dekanatu aleksandrowskiego w diecezji włocławskiej.
Historia.
Założycielami parafii św. Marcina Biskupa oraz fundatorami kościoła byli biskupi kujawscy. Parafia była erygowana przed 1325 r. Dokładna data budowy pierwszego kościoła nie jest znana. Kościół kilkakrotnie odbudowano. Pod koniec XVI wieku kościół był w bardzo złym stanie i krótko po 1626 r. został zniszczony przez huragan. W latach 1631-1641 został wzniesiony nowy kościół przez biskupa Macieja Łubieńskiego. Według ustnych podań mieszkańców kościół ten został spalony podczas najazdu szwedzkiego. Kościół został odbudowany w 1687 r. Niecałe sto lat później nastąpiło ponowne zniszczenie kościoła na skutek pożaru. Kościół odbudowano w 1780 r. (według innych źródeł w 1781 r.). Obecny drewniany kościół z 1780 r. jest czwartym z kolei wybudowanym w tym miejscu. Kościół ten był odnawiany w latach 1878-1880, 1894 i 1928 oraz w latach 60. XX w. (odnowa wnętrza kościoła, w tym polichromii).
Patron parafii.
Patronem parafii jest święty Marcin Biskup zwany św. Marcinem z Tours (ur. pomiędzy 316 a 317 r. w Sarabii, dziś Szombathely w Pannonii (dzisiejsze Węgry), zm. 397) – biskup, również święty Kościoła prawosławnego. Patron Poznania, Bydgoszczy, Moguncji; Burgundii, Mainz, Amiens, kantonu Schwyz, Francji, królewskiego rodu Merowingów, diecezji Rottenburg-Stuttgart; diecezji w Eisenstadt, dzieci, hotelarzy, jeźdźców, kawalerzystów, kapeluszników, kowali, krawców, młynarzy, tkaczy, podróżnych, więźniów, właścicieli winnic, żołnierzy, oberżystów, sukienników, podkuwaczy; rusznikarzy, grabarzy, pasiarzy, rękawiczników, heroldów, szczotkarzy, bednarzy, pasterzy, biedaków i żebraków i abstynentów.
Opiekun koni, gęsi, zwierząt domowych.
Wzywany w przypadku wysypki, ukąszenia przez węża i różycy świń, przeciwko pijaństwu i burzy oraz w modlitwach o urodzaj na polu.
Zabytki.
Kościół drewniany pw. św. Marcina Biskupa.
Najciekawszym obiektem zabytkowym Straszewa jest kościół parafialny (parafii rzymskokatolickiej) pw. św. Marcina Biskupa. Jest to kościół drewniany, o konstrukcji zrębowej, oszalowany, wzmocniony elementami zabezpieczającymi przed wyboczeniem, tak zwanymi lisicami. Posiada przybudówki o konstrukcji słupowej. Zakrystia murowana, dobudowana w latach 1878-1880. Obecnie dzięki staraniom aktualnego proboszcza ks. Zygmunta Kuśmierka w kościele prowadzone są w bardzo dużym zakresie prace konserwatorskie i remontowe.
Kościół 1 czerwca 1955 r. został wpisany do rejestru zabytków d. woj. bydgoskiego pod nr 313 (tzw. stary rejestr), a 17 lutego 1981 r. do rejestru d. woj. włocławskiego pod nr 29/A. 4 listopada 2005 r. obiekt został wpisany do rejestru zabytków Województwa Kujawsko-Pomorskiego pod nr A/447.
Parafialny cmentarz rzymskokatolicki.
Straszewo posiada zabytkowy cmentarz. Na cmentarzu znajduje się kaplica, którą z grobami familijnymi wystawił dziedzic dóbr Seroczki Józef Bogatko herbu Pomian.
Przydrożne figury i kapliczki.
Straszewo posiada kilka przydrożnych figur i kapliczek, będących pomnikami sakralnej kultury, a zarazem świadkami i pamiątką dziejów Straszewa.
Życie parafii.
W 2003 r. z inicjatywy ks. proboszcza Zygmunta Kuśmierka został zorganizowany ogólnopolski konkurs plastyczny pod tytułem "Jan Paweł II – Orędownik Pokoju". Głównym celem konkursu było uczczenie ćwierćwiecza pontyfikatu Ojca Świętego. Organizatorami konkursu zostały parafia i Szkoła Podstawowa w Straszewie. Ks. Z. Kuśmierek wspólnie z dyr. Z. Suszyńskim opracowali regulamin konkursu. Honorowy patronat nad konkursem objęli: biskup włocławski Wiesław Mering, prezydent Włocławka Władysław Skrzypek, przewodniczący Rady Powiatu Aleksandrowskiego Janusz Chmielewski i wójt Gminy Koneck Ryszard Borowski. Konkurs spotkał się z ogromnym zainteresowaniem uczniów. 19 listopada komisja pod przewodnictwem prof. Z. Purczyńskiego ogłosiła wyniki konkursu. Do oceny zakwalifikowano 485 prac. Wręczenie nagród i wyróżnień oraz podsumowanie konkursu odbyło się 20 grudnia 2003 r.
Od 18 do 23 marca 2007 r. w parafii św. Marcina w Straszewie trwały misje święte pod hasłem "Nawracajcie się i wierzcie w Ewangelię". W naukach o. Czesława Blocha ze Zgromadzenia Księży Najświętszego Serca Jezusowego licznie uczestniczyli wierni. Na zakończenie misji przybył biskup diecezjalny Wiesław Alojzy Mering, który między innymi odniósł się do trwającego w Straszewie remontu kościoła i pobłogosławił wykonane do tej pory prace.

</doc>
<doc id="853451" url="https://pl.wikipedia.org/wiki?curid=853451" title="Paris quadrifolia">
Paris quadrifolia



</doc>
<doc id="853454" url="https://pl.wikipedia.org/wiki?curid=853454" title="Japońska Armia Czerwona">
Japońska Armia Czerwona

 – organizacja terrorystyczna z Japonii.
Nazwa.
Posługiwała się też nazwą Antyimperialistyczne Brygady Międzynarodowe.
Historia.
Około 1970 roku oddzieliła się od Japońskiej Ligi Komunistycznej – Frakcji Czerwonej Armii. Celem grupy było obalenie japońskiego rządu i monarchii. W związku z brakiem możliwości realizacji tak daleko idących celów grupa skupiła się na sprawie niepodległości Palestyny. W lutym 1971 roku przywódcy JRA przylecieli do Libanu, gdzie nawiązali kontakty z Ludowym Frontem Wyzwolenia Palestyny (LFWP). Palestyńczycy zapewnili japońskim komunistom schronienie i pomoc finansową. W drugiej połowie lat 90. formacja uległa niemal całkowitemu rozbiciu, a większość jej liderów została schwytana. Terroryści, którym udało się uniknąć aresztowania, ukryli się w Korei Północnej. W kwietniu 2001 roku JRA zadeklarowała samorozwiązanie.
Najważniejsze ataki przeprowadzone przez grupę.
Oprócz powyższych grupa często przeprowadzała ataki bombowe na japońskie przedsiębiorstwa.
Ataki na cele amerykańskie z lat 80. przypuszczalnie zrealizowano na zlecenie rządu Libii.
Wsparcie zagraniczne.
Była wspierana finansowo przez Syrię, Libię i Koreę Północną.
Liczebność.
W szczytowym okresie działalności liczyła od 30 do 40 członków.
Ideologia.
Była grupą marksistowsko-leninowską. Dążyła do obalenia japońskiego rządu i monarchii oraz wywołania światowej rewolucji komunistycznej.

</doc>
<doc id="853459" url="https://pl.wikipedia.org/wiki?curid=853459" title="Durin III">
Durin III



</doc>
<doc id="853460" url="https://pl.wikipedia.org/wiki?curid=853460" title="Aleš Černý">
Aleš Černý

Aleš Černy (ur. 24 czerwca 1982 w Przybramiu) – czeski hokeista.

</doc>
<doc id="853461" url="https://pl.wikipedia.org/wiki?curid=853461" title="Ford Explorer">
Ford Explorer

Ford Explorer – samochód osobowy typu SUV klasy średniej, a następnie klasy wyższej produkowany pod amerykańską marką Ford od 1990 roku. Od 2019 roku produkowana jest szósta generacja modelu.
Pierwsza generacja.
Ford Explorer I został po raz pierwszy zaprezentowany w 1990 roku.
Model Explorer pojawił się w amerykańskiej ofercie Ford w ramach kompleksowej modernizacji oferty, jaką prowadzono na przełomie lat 80. i 90. XX wieku. Samochód docelowo powstał jako następca najmniejszego SUV-a w dotychczasowej gamie, modelu Bronco II.
Pod kątem technicznym Explorer pierwszej generacji dzielił szeroki zakres podzespołów i komponentów z poprzednikiem, na czele z układem zawieszenia. Pod kątem wizualnym z kolei pojazd wyróżniała wysoka, kanciasta karoseria z charakterystycznymi prostokątnymi reflektorami i atrapą chłodnicy o kolorze i fakturze uzależnionej od jednej z pięciu wersji wyposażeniowych.
Pojazd został wyposażony w produkowanej w niemieckiej fabryce koncernu w Kolonii silnik V6 o pojemności 4 litrów i mocy maksymalnej 155 KM. W 1993 roku jednostka napędowa została przeprojektowana, uzyskując z niej większą moc - 170 KM.
Ford Explorer I odniósł duży sukces rynkowy w rodzimych Stanach Zjednoczonych, stając się najpopularniejszym SUV-em pierwszej połowy lat 90. i przyczyniając się do popularyzacji tego typu samochodu. Z 300 tysiącami sprzedanych sztuk, pojazd pozwolił Fordowi zdominować segment, w którym obecność w międzyczasie zaznaczył także konkurencyjny Chevrolet i Jeep.
Explorer Sport.
Ford Explorer Sport I został po raz pierwszy zaprezentowany w 1990 roku.
Równolegle z podstawowym, pięciodrzwiowym wariantem nadwozia, Ford przedstawił także skrócony model o nazwie Explorer Sport. Odtworzył on koncepcję poprzednika, Bronco II, podobnie jak on wyróżniając się 3-drzwiowym nadwoziem. 
Pod kątem wizualnym pierwsza generacja Explorera Sport zachowała umiarkowany zakres różnic względem klasycznego Explorera. Główną różnicą było przedzielenie bocznej linii szyb ściętym, szerokim słupkiem. Technicznie pojazd odróżniał się wyraźnie skróconym rozstawem osi, który przedłożył się na mniejsze i bardziej kompaktowe nadwozie.
To na podstawie skróconego wariantu Explorer Sport oparty był także bliźniaczy model Mazda Navajo, który japoński producent oferował równolegle w Ameryce Północnej w ramach zakrojonego na szeroką skalę partnerstwa technologicznego z Fordem.
Druga generacja.
Ford Explorer II został po raz pierwszy zaprezentowany w 1994 roku.
Cztery lata po debiucie Explorera na rynku, Ford zdecydował się głęboko zmodernizować koncepcję pierwszej generacji, czyniąc z niej drugie wcielenie. Z zewnątrz samochód zachował jednak obszerne pokrewieństwo z poprzednikiem m.in. bryłą nadwozia, jak identycznym kształtem drzwi i linii okien. 
Z drugiej strony, samochód odszedł od dotychczasowego kanciastego wzornictwa, zyskując bardziej obły przód z charakterystycznymi, owalnymi reflektorami i atrapą chłodnicy o chromowanym wykończeniu. W związku z wycofaniem z rynku modelu Bronco, Ford zdecydował się zapełnić po nim lukę poprzez wydłużenie Explorera drugiej generacji.
Podobnie jak w przypadku poprzednika, producent chciał uatrakcyjnić ofertę poprzez szeroką gamę wariantów wyposażeniowych, na czele z topowymi Limited oraz Eddie Bauer, które charakteryzuwały się bogatym wyposażeniem standardowym, skórzaną tapicerką czy obniżonym zaiweszeniem. Samochód charakteryzował się relatywnie dużą ładownością cięgającą ponad 3000 kilogramów.
Samochód dostępny był z nową, mocniejszą jednostką napędową konstrukcji Forda. Było to 5-litrowe V8 o mocy 210 KM, które uzupełniło dotychczasową ofertę silnikową składającą się z mniejszego i słabszego V6 rozwijającego 205 KM.
Lifting.
W 1997 roku Ford Explorer drugiej generacji przeszedł obszerną restylizację, która objęła zmiany w gamie jednostek napędowych, wariantów wyposażenia, a także stylizacji nadwozia. 
Przeprojektowano atrapę chłodnicy i zderzaki, przemodelowano reflektory, a także gruntownie zmodyfikowano tylną część nadwozia - pojawiły się tam nowe lampy i miejsce na tablicę rejestracyjną przeniesione na klapę bagażnika. Zmiany objęły także kabinę pasażerską, gdzie pojawiło się nowe koło kierownicy i panel klimatyzacji, a także system Mach Audio wyposażony m.in. w subwoofery.
Sprzedaż.
Explorer drugiej generacji był pierwszym wcieleniem tego amerykańskiego SUV-a, którego trafił do sprzedaży także na globalnych rynkach eksportowych. Pojazd trafił do sprzedaży na rynkach europejskich, a także w krajach z rynkiem lewostronnym jak Australia, Nowa Zelandia czy RPA.
O ile na Antypodach pojazd oferowano do końca cyklu rynkowego i zastąpiono go nowym modelem, tak w Europie samochód zniknął ze w 2000 roku bez następcy z powodu niezadowalających wyników sprzedażowych. 
Explorer Sport.
Ford Explorer Sport II został po raz pierwszy zaprezentowany w 1994 roku.
Podobnie jak w przypadku pierwszej generacji, drugie wcielenie Forda Explorera trafiło na rynek nie tylko w pięciodrzwiowej odmianie, ale i jako krótszy, 3-drzwiowy SUV o przydomku "Sport". Samochód ponownie charakteryzował się krótszym nadwoziem i krótszym rozstawem osi, a także charakterystyczną poprzeczką przedzielającą boczne szyby na wysokości drugiego rzędu siedzeń.
Pozostałe elementy wyglądu zewnętrznego pozostały całkowicie tożsame z podstawowym Explorerem - taki sam był zarówno pas przedni, jak i tylna część nadwozia oraz wystrój kabiny pasażerskiej. 
W pierwszych 4 latach produkcji Explorer Sport charakteryzował się też takim samym poziomem wyposażenia jak klasyczny Explorer, co uległo zmianie w 1998 roku po restylizacji. Gama wariantów wyposażeniowych została okrojona tylko do jednego wariantu nazywanego po prostu Sport.
Restylizacje.
W 1997 roku Ford Explorer Sport drugiej generacji przeszedł pierwszą restylizację, która objęła go równolegle z dłuższym, klasycznym Explorerem. W efekcie zmienił się wygląd pasa przedniego z atrapą chłodnicy i zderzakiem na czele, z kolei z tyłu zmodyfikowano kształt lamp i przeniesiono miejsce na tablicę rejestracyjną na klapę bagażnika.
W czasie, gdy w 2000 roku podstawowy, długi Ford Explorer zadebiutował w formie zbudowanej od podstaw, zupełnie nowej trzeciej generacji, tak odmiana Sport pozostała w produkcji w niezmienionej postaci przez kolejny rok. W 2001 zdecydowano się przedłużyć jej obecność rynkową w ramach gruntownej modernizacji. 
Samochód otrzymał zupełnie nowy wygląd pasa przedniego tożsamy z równolegle debiutującym pickupem Explorer Sport Trac, wyróżniając się dużymi prostokątnymi reflektorami nachodzącymi na błotniki i obszerną atrapą chłodnicy przedzieloną poprzeczką w kolorze nadwozia.
Ponadto, zmodyfikowana została także tylna część nadwozia, gdzie przeprojektowano reflektory, klapę bagażnika i tylny zderzak. W kabinie pasażerskiej zastosowano nowy projekt deski rozdzielczej odróżniający się wielobarwną fakturą materiałów, a także kołem kierownicy z kolorowym, niebieskim logo producenta. Pod tą postacią zmodernizowany Explorer Sport drugiej generacji wytwarzany był do 2003 roku, po czym zniknął z rynku bez bezpośredniej kontynuacji.
Skandal wokół ogumienia.
Explorer II był pierwszym SUV-em na rynku, który wyposażony był równocześnie zarówno w poduszki powietrzne kierowcy, jak i pasażera. Paradoksalnie, to z powodu kwestii bezpieczeństwa samochód stał się przedmiotem skandalu, który wybuchł w ostatnim roku produkcji drugiej generacji.
W 2000 roku amerykańska agencja NHTSA rozpoczęła śledztwo wokół ponadnormatywnej fali wypadków Explorerów, które charakteryzowały się podobnym przebiegiem: gwałtowne dachowanie skutkowało śmiercią lub poważnymi obrażeniami kierowców oraz pasażerów. W wyniku postępowania ustalono, że przyczyną był nieprawidłowo ukształtowany bieżnik w fabrycznie montowanych oponach Firestone, który w wyniku błędów konstrukcyjnych sprzyjał utracie panowania nad samochodem przez kierowcę i dachowaniu. Wykazano, że w warunkach szybkiej jazdy opony mogą pękać, z kolei przy wysokiej temperaturze zewnętrznej i prędkości powyżej 100 km/h może odpadać od nich bieżnik.
Poza raportem NHTSA, który wywołał ogólnokrajowy skandal szeroko opisywany także w mediach międzynarodowych, sprawy wypadków Explorerów prowadzących do śmierci lub obrażeń pasażerów trafiły także na wokandę amerykańskich sądów. W polskim tygodniku Przegląd w 2000 roku opisana została historia rodziny Taylorów z miasteczka Mexia w Teksasie, których 14-letnia bliska w październiku 1998 roku zginęła w tragicznym dachowaniu SUV-a Forda w wyniku wybuchu tylnej opony, a prowadzący został ciężko ranny. Sprawa zdobyła rozgłos, którego skutkiem było wycofanie ze przez Firestone pod presją opinii publicznej 6,5 miliona sztuk 15-calowego ogumienia ATX i ATX2, a także feralnej linii Wilderness montowanego w Fordzie Explorerze. 
Lawina, którą zapoczątkował skandal wokół ogumienia Firestone doprowadził do daleko idących skutków. Wycofanie trzech popularnych partii opon skutkowało brakami w magazynach, wydłużając o nawet kilka miesięcy ustalone wcześniej wymiany opon w punktach wulkanizacyjnych w USA. Decyzja producenta opon uderzyła także ponownie w Forda - z powodu braku ogumienia, producent musiał wstrzymać na miesiąc produkcję Explorera II, nie doprowadzając do powstania ok. 25 tysięcy sztuk.
Dalsze ustalenia wykazały, że feralna partia opon Firestone powstała między 1994 a 1996 rokiem zakładach produkcyjnych tej firmy w mieście Ducatur w stanie Illinois. Ostatecznie, według dokumentów sądowych w wyniku wadliwych opon Firestone montowanych w Fordach Explorerach II, w wypadakach drogowych 271 osób zginęło, a 823 zostało rannych (według innych źródeł liczba ta sięgnęła nawet ponad 3 tysiące osób). Z powodu krytycznego znaczenia wysokiej temperatury na eksplozje lub deformowanie się opon w czasie jazdy, większość ofiar wypadków odnotowano w regionach o ciepłym klimacie jak w południowych stanach USA, Wenezueli czy Arabii Saudyjskiej. Przed Kongresem Stanów Zjednoczonych zmuszeni byli zeznawać zarówno prezesi Firestone, jak i Ford Motor Company, a skandal z przełomu wieków trwale poróżnił amerykańskie koncerny - w jego wyniku zerwany został zawarty w 1905 roku kontrakt na wyłączną współpracę, a Ford zmienił dostawcę na firmę Michelin. 
Sprawę komplikuje fakt, że odnotowano także tragiczne wypadki Explorerów z innym ogumieniem marki Goodyear, co mogło potwierdzać wysuwaną tezę o współwinie Forda za skandal w postaci błędów konstrukcyjnych w układzie zawieszenia. W ciągu 4-letniej obecności rynkowej Explorera drugiej generacji egzemplarze wzywano do serwisu 20 razy. Skandal wokół Forda Explorera drugiej generacji jest nazywany największym skandalem wokół bezpieczeństwa transportu samochodowego w historii Stanów Zjednoczonych.
Trzecia generacja.
Ford Explorer III został zaprezentowany po raz pierwszy w 2000 roku.
Po trwających 3 lata pracach konstrukcyjnych, samochód zadebiutował jako zbudowany od podstaw nowy model zastępujący poprzednika opartego na ponad 10-letniej konstrukcji powiązanej z pierwszą generacją Forda Rangera. Samochód zyskał radykalnie odmieniony wygląd, charakteryzując się bardziej muskularnymi kształtami nadwozia i masywnym przednim pasem z wysoko umieszczonymi reflektorami .
W przeciwieństwie do poprzedników, płyta podłogowa Explorera trzeciej generacji została opracowana z dedykacją dla tego modelu. Nadwozie oparto na ramie nowej generacji, która dzięki płaskiej strukturze umożliwiła wygospodarowanie większej ilości miejsca w kabinie pasażerskiej. Samochód stał się także sztywniejszy i stabilniejszy na drodze dzięki niezależnemu zawieszeniu.
Wraz z wprowadzeniem trzeciej generacji modelu dodano do wnętrza trzeci rząd siedzeń, dzięki którym auto stało się pojazdem siedmioosobowym. W 2002 roku po raz ostatni można było zamówić pojazd wyposażony w ręczną skrzynię biegów.
Gamę jednostek napędowych utworzyło słabsze V6 o pojemności 4 litrów i mocy 213 KM, a także topowe V8 charakteryzujące się pojemnością 4,6 litra i mocą 242 KM. Silniki dopracowane zostały głównie pod kątem kultury pracy.
Sprzedaż.
Głównymi rynkami zbytu dla trzeciej generacji Forda Explorera ponownie zostały rynki Ameryki Północnej na czele z rodzimymi Stanami Zjednoczonymi, a także wybrane kraje Ameryki Południowej i Bliskiego Wschodu. Po raz drugi i ostatni samochód oferowany był także w Australii, jako jedynym dla tej generacji rynku lewostronnym.
Czwarta generacja.
Ford Explorer IV został zaprezentowany po raz pierwszy w 2005 roku. 
Podobnie jak w przypadku drugiej generacji, konstruując Forda Explorera IV producent nie zdecydował się na nowy model, a jedynie głęboko zmodernizowanego poprzednika po obszernych modyfikacjach wizualnych oraz technicznych.
Samochód zyskał zupełnie nowy wygląd pasa przedniego z niżej osadzonymi reflektorami z charakterystyczną łezką, a także niżej umieszczoną atrapę chłodnicy z większym logo firmowym. Ponadto, nieznacznie przeprojektowano też lampy tylne oraz zintegrowano klapę bagażnika - odtąd jednoskrzydłową.
Wprowadzono zupełnie nowy projekt kabiny pasażerskiej, która została dopracowana nie tylko pod kątem użytych materiałów wykończeniowych, ale wyposażenia, którego listę dodatków szczególnie rozszerzono w topowej odmianie Eddie Bauer. Pojawił się ekran systemem nawigacji czy rozbudowany system nagłośnieniowy audio z 10 głośnikami. Charakterystyczną cechą wizualną topowych odmian Explorera IV stały się bogate chromowane ozdobniki, szczególnie obficie widoczne w pasie przednim między atrapą chłodnicy a zderzakiem.
Czwarta generacja pojazdu poprzez wydłużony rozstaw osi stała się też wyraźnie większa od poprzednich za sprawą nowego modelu, który w międzyczasie pojawił się w ofercie - Freestyle, który uplasował się wymiarowo między Explorerem a kompaktowym Escape. Pod kątem technicznym, Explorer IV zyskał ponadto dopracowany układ kierowniczy, przeprojektowany układ zawieszenia, a także skuteczniejsze i wydajniejsze hamulce nowej generacji.
Ford Explorer czwartej generacji po raz pierwszy od momentu debiutu nie był oferowany z manualną skrzynią biegów - każdy wariant napędowy wyposażony był w sześciobiegową hydrauliczną automatyczną skrzynię biegów nowej generacji.
W 2006 roku czwarta generacja Explorera zajęła drugie miejsce w konkursie North American Truck of the Year. Wyprzedziła go jedynie Honda Ridgeline.
Piąta generacja.
Ford Explorer V został po raz pierwszy zaprezentowany w 2010 roku. 
Po dekadzie rynkowej obecności, z początkiem drugiej dekady XXI wieku Ford podjął decyzję o porzuceniu konstrukcji z 2000 roku i ponownie opracował od podstaw zupełnie nową generację realizującą zupełnie nową koncepcję. Samochód po raz pierwszy nie został opracowany w oparciu o ramę, lecz nadwozie samonośne. Pojazd w ten sposób odszedł od charakteru łączącego samochód osobowy z terenowym na rzecz klasycznego SUV-a o bardziej drogowym charakterze.
Ford Explorer piątej generacji powstał według zupełnie nowej estetyki, którą po raz pierwszy wdrożono w 2009 roku przy okazji prezentacji pokrewnego modelu Taurus. Zamiast kanciastej, foremnej sylwetki, pojazd zyskał bardziej nieregularne kształty z wysoko poprowadzoną linią okien, licznymi przetłoczeniami, dużym prostokątnym grillem, a także reflektorami w kształcie bumerangów.
Zmiany konstrukcyjne w Explorerze V nie ograniczyły się tylko do nowego sposobu budowy nadwozia. Samochód stał się znacznie dłuższy, przekraczając pod tym kątem próg 5 metrów, a także szerszy. Karoseria zyskała pod kątem wartości aerodynamicznych, a na liście wyposażenia po raz pierwszy pojawiły się rozbudowane systemy bezpieczeństwa.
Pomimo porzucenia koncepcji poprzednika opartego na ramie, Ford Explorer V zachował właściwości umożliwiające na poruszanie się w lekkim terenie. Opocjonalny odtąd napęd 4x4 może współpracować z systemem wsparcia jazdy po bezdrożach.
Sprzedaż.
W przeciwieństwie do poprzednika, Ford ponownie zdecydował się poszerzyć zasięg rynkowy Explorera przy okazji modelu piątej generacji. Poza Stanami Zjednoczonymi, Kanadą, Meksykiem, a także Bliskim Wschodem i Ameryką Południową, pojazd trafił do sprzedaży także w Chinach oraz Rosji.
Lifting.
W listopadzie 2014 roku przedstawiono model po gruntownej modernizacji, w ramach której ford Explorer piątej generacji przeszedł obszerne modyfikacje wyglądu zewnętrznego. W największym zakresie zmodyfikowano wygląd pasa przedniego, gdzie pojawiły się nowe reflektory o bardziej regularnym, podłużnym kształcie umieszczone pod górną krawędzią maski. Ponadto, wprowadzono także inny kształt atrapy chłodnicy i nowe zderzaki.
Poza pasem przednim, producent przeprojektował także wygląd tylnego zderzaka i klapy bagażnika, a także zaokrąglił krawędź lamp. W gamie wariantów wyposażeniowych pojawiła się nowa odmiana Platinum, a także dodatkowe opcje wyposażenia i wzory alufelg.
Wersje wyposażeniowe.
Standardowe wyposażenie pojazdu obejmuje m.in. 4,2 calowy wyświetlacz LCD umieszczony obok prędkościomierza; system ustawień kierowcy dopasowany do danego kluczyka, system filtrujący powietrze w kabinie, wyjście AUX/media, tempomat, elektryczne sterowanie szyb, elektryczne sterowanie lusterek, centralny zamek z funkcją blokady tylnych drzwi, cztery gniazda 12 V.
W zależności od wersji wyposażeniowej pojazd opcjonalnie wyposażyć można m.in. w automatyczne światła, automatyczną skrzynię biegów z funkcją manualnej zmiany biegów przyciskiem na drążku, podgrzewane lusterka z kierunkowskazami LED, czujniki cofania, składane elektrycznie lusterka zewnętrzne z funkcją ustawień kierowcy, stylistyczne podświetlenie wnętrza, regulację pedałów z funkcją pamięci, dwustrefową automatyczną klimatyzację, w pełni regulowany elektrycznie fotel kierowcy, samo ściemniające się lusterko wewnętrzne, kamerę cofania, gniazdko 110 V, bezkluczykowy zamek z zapłonem, system synchronizacji z pilotem od bramy garażowej oraz multimediami, telefonem oraz nawigacją.
Szósta generacja.
Ford Explorer VI został zaprezentowany po raz pierwszy w styczniu 2019 roku.
Po 9 latach produkcji dotychczasowego modelu Ford przedstawił zupełnie nową, szóstą generację Explorera opracowaną na platformie nowej generacji niosącej istotne zmiany techniczne. W przeciwieństwie do poprzednika, SUV Forda ponownie stał się bazowo samochodem nie przednio-, lecz tylkonapędowym, z opcją doboru stałego napędu na obie osie. Nowy Ford Explorer został wyposażony w zaawansowany hybrydowy układ napędowy Typu Plug-in współpracujący z 3-litrowym silnikiem EcoBoost V6 z turbodoładowaniem, zapewniając 457 KM mocy. Silnik jest wyposażony w inteligentną 10-biegową automatyczną skrzynię biegów.
Samochód pod kątem stylistycznym przeszedł ewolucyjny zakres zmian. Zyskał bardziej agresywny wygląd, ostrzejsze kanty i smuklej uformowaną bryłę nadwozia. Reflektory zyskały strzelistą, podłużną formę, a atrapa chłodnicy otrzymała trapezoidalny kształt. Nadwozie jest dłuższe, ale i niższe i tak samo szerokie, jak poprzednik. Wyraźnie zmienił się jednak rozstaw osi, który pozwolił wygospodarować w kabinie pasażerskiej znacznie więcej przestrzeni&lt; dla każdego z pasażerów na trzech rzędach siedzeń. Podstawowa wersja Forda Explorer dostępna jest w dwóch wersjach wyposażenia: ST-Line i Platinum oraz w ośmiu wersjach kolorystycznych. 
Gruntownie przeprojektowano także kabinę pasażerską pod kątem wystroju, gdzie zastosowano deskę rozdzielczą zaprojektowaną według nowego wzornictwa. W miejscu zegarów znalazł się 12,3-calowy wyświetlacz wirtualnego kokpitu, a konsolę centralną zdominował umieszczony wysoko 10-calowy ekran systemu multimedialnego o nietypowej, pionowej formie.
Explorer ST.
Po raz pierwszy od debiutu Explorera na rynku jego gamę wariantów napędowych uzupełniła sportowa odmiana Explorer ST. Pod kątem wizualnym wyróżnia się ona czarnym malowaniem atrapy chłodnicy i większych, 21-calowych alufelg, a także ciemnymi wkładami reflektorów, spojlerem oraz dyfuzorem zdobionym poczwórną końcówką wydechu. Pojazd napędza 3-litrowe V6 o mocy 400 KM, a także charakteryzuje się obniżonym, usztywnionym zawieszeniem.
Explorer PHEV.
Pierwszy raz Ford Explorer oferowany jest także w odmianie hybrydowej typu plug-in. Spalinowo-elektryczny układ napędowy łączy silnik benzynowy o pojemności 3-litrowy silnik benzynowy typu V6, łącznie z silnikiem elektrycznym oferując moc 457 KM i 826 Nm maksymalnego momentu obrotowego. Napęd przenoszony jest za pomocą 10-biegowej automatycznej przekładni, a ładowana z gniazdka bateria umożliwia przejechanie w trybie elektrycznym do ok. 40 kilometrów.
Lifting.
W sierpniu 2022 Ford Explorer szóstej generacji przeszedł kompleksową restylizację ograniczoną wyłącznie do rynku chińskiego. Samochód zyskał większą, chromowaną atrapę chłodnicy z listwą świetlną, węższe reflektory wykonane w technologii full LED, a także dwuczęściowe lampy tylne połączone chromowaną listwą. Chiński oddział Forda zastosował także nowy projekt deski rozdzielczej o bardziej minimalistyczno-cyfrowym układzie, z dużym 27-calowym dotykowym ekranem biegnącym przez całą szerokość kokpitu.
Sprzedaż.
Podobnie jak dotychczasowe wcielenia, Explorer VI oferowany jest m.in. w Ameryce Północnej i Południowej, na Bliskim Wschodzie, a także w Chinach i Rosji oraz wybranych rynkach azjatyckich jak Malezja. Ponadto, w kwietniu 2019 roku Ford przedstawił oficjalne fotografie i specyfikację europejskiej odmiany Explorera VI, przywracając tego dużego SUV-a do sprzedaży na Starym Kontynencie pierwszy po 20-letniej przerwie, odkąd w 2000 roku wycofano tutaj model drugiej generacji. Z powodu zaostrzających się norm emisji spalin z 2020 rokiem, Explorer trafił do spredaży w Europie tylko w spalinowo-elektrycznej odmianie PHEV będącej hybrydą typu plug-in. Oficjalny debiut europejskiego Explorera miał miejsce we wrześniu 2019 roku na Salonie we Frankfurcie. Samochód nie zdobył popularności w tym regionie i zniknął ze sprzedaży 4 lata później, kiedy to równolegle jego nazwę przejął opracowany specjalnie dla Europy mniejszy, kompaktowy elekryczny SUV Explorer EV.

</doc>
<doc id="853463" url="https://pl.wikipedia.org/wiki?curid=853463" title="Rosa hugonis">
Rosa hugonis

Rosa hugonis – gatunek krzewu należący do rodziny różowatych. Ten, pochodzący z Chin, gatunek róż został opisany po raz pierwszy w roku 1899 przez angielskiego botanika Williama Hemsleya. Znany również pod nazwą "Golden Rose of China" (Złota Róża Chin). Według nowszych ujęć taksonomicznych nie jest to odrębny gatunek, lecz forma gatunku "Rosa xanthina" Lindl. forma "hugonis " (Hemsl.) A. V. Roberts L. . 

</doc>
<doc id="853465" url="https://pl.wikipedia.org/wiki?curid=853465" title="Grand Prix Polski na Żużlu 1998">
Grand Prix Polski na Żużlu 1998

Wyniki Grand Prix Polski, szóstej eliminacji Mistrzostw Świata Grand Prix w sezonie 1998.
To czwarta eliminacja o Wielką Nagrodę Polski, jednak po raz pierwszy rozegrana w Bydgoszczy.
Lista startowa.
Stawkę 21 stałych uczestników Grand Prix uzupełniło 3 zawodników z dziką kartą: Antonín Kasper, Robert Dados oraz Jacek Gollob. W nawiasach podano numery stałe.
Opis.
Tony Rickardsson po raz drugi został Indywidualnym Mistrzem Świata na żużlu. Tytuł zapewnił sobie już w pierwszym starcie, wygrywając 11 wyścig. Wicemistrzem został inny Szwed Jimmy Nilsen, a brązowy medal zdobył zwycięzca turnieju w Bydgoszczy - Tomasz Gollob. Po 6 turniejach nie dało wyłonić się czołowej ósemki, która zapewniłaby sobie start w przyszłym sezonie, Jason Crump i Billy Hamill mieli po 62 punkty, jednak Amerykanin już w drugim starcie doznał poważnego upadku i nie startował do końca zawodów. 8 miejsce zdobył w ten sposób Australijczyk, a Hamill dostał przed kolejnym sezonem stałą dziką kartę na sezon 1999.
W turnieju wystartowało aż 5 Polaków, jednak żaden oprócz zwycięzcy Tomasza Golloba nie przeszedł nawet do Turnieju Głównego - Jacek Gollob był 18, Piotr Protasiewicz 20, Sebastian Ułamek 22, a debiutujący Robert Dados 24. Dados był już aktualnym Indywidualnym Mistrzem Świata Juniorów i miał zapewniony udział w Grand Prix 1999.

</doc>
<doc id="853467" url="https://pl.wikipedia.org/wiki?curid=853467" title="Równina aluwialna">
Równina aluwialna

Równina aluwialna – płaski lub prawie całkowicie poziomy teren ukształtowany w wyniku działalności rzecznej i zbudowany z osadów rzecznych.
Równiny aluwialne powstają w wyniku meandrowania rzek; gdy łuk meandra zwiększa się, na jego dawne miejsca obecności nanoszone jest aluwium. Minimalna szerokość równiny jest równa wychyleniu meandra od pierwotnego koryta rzeki.

</doc>
<doc id="853473" url="https://pl.wikipedia.org/wiki?curid=853473" title="Elisabeth Röhm">
Elisabeth Röhm

Elisabeth Röhm (ur. 28 kwietnia 1973 w Düsseldorfie, Niemcy) – amerykańska aktorka.

</doc>
<doc id="853477" url="https://pl.wikipedia.org/wiki?curid=853477" title="Damian Słaboń">
Damian Słaboń

Damian Słaboń (ur. 28 stycznia 1979 w Sosnowcu) – polski hokeista, reprezentant Polski.
Kariera.
Absolwent NLO SMS PZHL Sosnowiec z 1998. Od 2004 był zawodnikiem Cracovii. Po sezonie 2017/2018 odszedł z tego klubu. Po sezonie 2017/2018 powrócił do zespołu Zagłębia Sosnowiec. Po sezonie 2019/2020 ogłosił zakończenie kariery zawodniczej.
W barwach reprezentacji Polski do lat 18 uczestniczył w turniejach mistrzostw Europy juniorów do lat 18 edycji 1995, 1996, 1997. W barwach reprezentacji Polski do lat 20 uczestniczył w turniejach mistrzostwach świata juniorów edycji 1997, 1997 (Grupa B). W barwach seniorskiej kadry Polski uczestniczył w turniejach mistrzostw świata edycji 1998, 1999, 2001, 2002, 2003, 2004, 2005, 2006, 2007, 2008, 2009, 2011, 2012. Rozegrane 15 grudnia 2012 trzecie spotkanie turnieju EIHC 2012 z Ukrainą było jego 200. meczem w seniorskiej kadrze Polski. W reprezentacji narodowej zagrał łącznie 206 oficjalnych spotkań międzynarodowych.
W trakcie kariery zyskał pseudonim "Słaby".

</doc>
<doc id="853486" url="https://pl.wikipedia.org/wiki?curid=853486" title="Wyżyna Nadazowska">
Wyżyna Nadazowska

Wyżyna Nadazowska (ukr.: Приазовська височина, "Pryazowśka wysoczyna") – wyżyna na południowym wschodzie Ukrainy, na północ od Morza Azowskiego. Na północy graniczy z Niziną Naddnieprzańską, na północnym wschodzie z Wyżyną Doniecką, na południu i zachodzie z Niziną Czarnomorską. Najwyższy punkt, Mohyła-Belmak, osiąga 324 m n.p.m. Wyżyna nachylona jest z północy (średnio 200–230 m n.p.m.) na południe (50–100 m n.p.m.). Stanowi krawędź krystalicznego fundamentu przykrytego lessem. Pierwotna szata roślinna zachowała się w formie resztek stepu.

</doc>
<doc id="853494" url="https://pl.wikipedia.org/wiki?curid=853494" title="Alphonse Couvreux">
Alphonse Couvreux

Alphonse Couvreux (ur. 1820, zm. 1890) – konstruktor francuski, zamieszkały w Paryżu przy rue St. Martin 333; debiutuje w latach 40. XIX w. jako przedsiębiorca przy pracach budowlanych, głównie przy budowie kolei żelaznej. Dzięki swemu doświadczeniu w pracach ziemnych zgłosił 12 marca 1859 r. pierwszy patent na koparkę wielonaczyniową. Model takiej maszyny obecnie znajduje się w Muzeum Techniki – CNAM w Paryżu. W latach 1860-1863 koparki Couvreuxa były stosowane przy budowie kolei Ardeńskiej między Sedanem a Thionville we Francji. W 1863 r. jego maszyny zostały wybrane przez Kampanię Budowy Kanału Sueskiego do prac ziemnych przy drążeniu kanału. Przez trzy lata jego maszyny wydobyły 9 mln m³ ziemi.
W ciągu 25 lat (1859-1884) uzyskał 16 patentów (w 1880 r. patentuje koparki wielonaczyniowe wagonowe).

</doc>
<doc id="853495" url="https://pl.wikipedia.org/wiki?curid=853495" title="Richard Hartmann">
Richard Hartmann

Richard Hartmann (ur. 7 listopada 1975) – słowacki hokeista, trener.
Kariera zawodnicza.
Richard Hartmann w reprezentacji Słowacji rozegrał 4 spotkania i strzelił 1 gola.
Kariera trenerska.
Od 2011 grający trener szkockiego klubu Edinburgh Capitals występującego w rozgrywkach Elite Ice Hockey League. W styczniu 2015 został asystentem szkoleniowca reprezentacji Wielkiej Brytanii. Odszedł z klubu w kwietniu 2015. Od sierpnia 2015 asystent w klubie Braehead Clan i rezerwowy zawodnik. Asystentem tam pozostawał do 2018, a w sezonie 2018/2019 trenował drużynę juniorską Murrayfield U20, a w 2019 został szkoleniowcem Dundee Comets. W sezonie 201/2919 został też asystentem w sztabie kadry Wielkiej Brytanii do lat 20.

</doc>
<doc id="853497" url="https://pl.wikipedia.org/wiki?curid=853497" title="Stachys sylvatica">
Stachys sylvatica



</doc>
<doc id="853504" url="https://pl.wikipedia.org/wiki?curid=853504" title="Irokez (fryzura)">
Irokez (fryzura)

Irokez – rodzaj fryzury. Włosy zaczesywane są do góry, tworząc wąski pasek, biegnący od czoła aż do karku (często farbowane lub rozjaśnione). Po bokach głowy włosy najczęściej bardzo krótko przystrzyżone bądź wygolone, rzadziej dłuższe – przylegająco zaczesane do skóry głowy.
Fryzura ta stała się bardzo popularna w latach 80. XX wieku w brytyjskiej kontrkulturze punk. W latach 90. zmarginalizowana, wraz z coraz mniejszą popularnością stylu. Wraz z początkiem XXI wieku fryzura przeżywa swój renesans, chociaż cięcie jest już łagodniejsze. Na tę fryzurę decydują się zarówno mężczyźni jak i kobiety.

</doc>
<doc id="853506" url="https://pl.wikipedia.org/wiki?curid=853506" title="Amphimallon solstitiale">
Amphimallon solstitiale



</doc>
<doc id="853508" url="https://pl.wikipedia.org/wiki?curid=853508" title="Pan Yapa i magiczna załoga">
Pan Yapa i magiczna załoga

Pan Yapa i magiczna załoga to płyta zarejestrowana przez aktora Krzysztofa Janczaka, czołówkę polskich muzyków oraz dzieci znanych aktorów i ludzi świata teatru, filmu i mediów (np. rodziny Opaniów, Owsiaków czy Barcisiów).
Lista utworów i wykonawcy.
Nagrano w Media Studio/wuwu studio w Warszawie, Agemes Production Studio w Grazu, Lukas Knöfler Studio w Wiedniu, Karim Production Studio w Warszawie, Centrum Kultury Łowicka w Warszawie. Mastering w studio Q-Sound w Warszawie.

</doc>
<doc id="853511" url="https://pl.wikipedia.org/wiki?curid=853511" title="Polyphylla fullo">
Polyphylla fullo



</doc>
<doc id="853513" url="https://pl.wikipedia.org/wiki?curid=853513" title="Krakauer Nachrichten">
Krakauer Nachrichten

Krakauer Nachrichten – niemieckojęzyczna gazeta ukazująca się pod nową nazwą od marca 2007 roku w Krakowie. Zajmuje się tematyką turystyczną, kulturalną, historyczną i polityczną. Wydawca: Marcin Plewka. Nakład ok. 10 tys. egzemplarzy kolportowany w Polsce i w Niemczech. Jednocześnie od 2004 ukazuje się gazeta tego samego wydawcy na terenie Warmii i Mazur: Masurische Zeitung.

</doc>
<doc id="853514" url="https://pl.wikipedia.org/wiki?curid=853514" title="Heinrich Maier">
Heinrich Maier

Heinrich Maier (ur. 16 lutego 1908 w Großweikersdorf, zm. 22 marca 1945 w Wiedniu) – austriacki ksiądz katolicki, pedagog, filozof i przeciwnik hitleryzmu. 
Do seminarium wstąpił po ukończeniu szkoły średniej w 1926. W latach 1928–1930 studiował w Papieskim Uniwersytecie Gregoriańskim w Rzymie uzyskując doktorat z filozofii. Po powrocie do Wiednia podjął studia teologiczne na uniwersytecie w Wiedniu. 24 lipca 1932 uzyskał święcenia kapłańskie. 28 marca 1944 aresztowany przez gestapo stracony przed wkroczeniem Armii Czerwonej do Wiednia.

</doc>
<doc id="853521" url="https://pl.wikipedia.org/wiki?curid=853521" title="Kistelek">
Kistelek

Kistelek – miasto w południowej części Węgier,w komitacie Csongrád. Miejscowość liczy 7100 mieszkańców (styczeń 2011).

</doc>
<doc id="853522" url="https://pl.wikipedia.org/wiki?curid=853522" title="Daniel Laszkiewicz">
Daniel Laszkiewicz

Daniel Laszkiewicz (ur. 2 lutego 1976 w Dusznikach-Zdroju) – polski hokeista.
Jego brat Leszek także został hokeistą (w latach 2006-2013 wspólnie grali w Cracovii). Jego syn Oskar także rozpoczął uprawianie tej dyscypliny.
Kariera.
Absolwent NLO SMS PZHL Sosnowiec z 1996. Uczestniczył w turnieju hokejowym na Zimowej Uniwersjadzie 1997.
Od 2006 reprezentował barwy Cracovii Kraków (do 2011 i ponownie od września 2012 roku kapitan drużyny). W maju 2013 przedłużył kontrakt o rok. W czerwcu 2014 odszedł z klubu i ogłosił zakończenie kariery zawodniczej. 21 września 2014 odbył się pożegnalny mecz Daniela Laszkiewicza w formie pokazowej.
W trakcie kariery określany pseudonimem "Dany".
Ukończył studia o charakterze trenerskim.
Niedozwolony doping.
W listopadzie 2005 został ukarany naganą za stosowanie niedozwolonego środka dopingującego (efedryna). 19 października 2011 Wydział Gier i Dyscypliny PZHL zdyskwalifikował go w recydywie na rok za stosowanie niedozwolonego środka dopingującego (metyloheksanamina). W grudniu 2011 w następstwie odwołania od decyzji WGiD PZHL kara rocznej dyskwalifikacji została zmniejszona do 9 miesięcy. Zawodnik złożył wniosek o kasację wyroku Komisji Odwoławczej PZHL. 23 stycznia 2012 Zarząd PZHL oddalił jego wniosek kasacyjny i utrzymał w mocy Orzeczenie Komisji Odwoławczej PZHL. W marcu 2012, po odbyciu połowy nałożonej kary, Laszkiewicz złożył do Komisji Odwoławczej wniosek o darowanie lub zawieszenie pozostałej do odbycia kary. Zawodnik mógł ponownie występować od początku sezonu 2012/2013.

</doc>
<doc id="853523" url="https://pl.wikipedia.org/wiki?curid=853523" title="Ales Cerny">
Ales Cerny



</doc>
<doc id="853530" url="https://pl.wikipedia.org/wiki?curid=853530" title="Bukwica lekarska">
Bukwica lekarska



</doc>
<doc id="853532" url="https://pl.wikipedia.org/wiki?curid=853532" title="Herb Lubawy">
Herb Lubawy

Herb Lubawy – jeden z symboli miasta Lubawa w postaci herbu.
Wygląd i symbolika.
Herb przedstawia na czerwonej tarczy biskupa Chrystiana z prostą, prawie dziecinną twarzą z długimi włosami. Na głowie biskup ma bardzo niską infułę średniowieczną z równoramiennym krzyżem pośrodku. Ubrany w białą albę i złoty ornat, w lewym ręku dzierży pastorał głowicą na zewnątrz, prawą ma wzniesioną do błogosławieństwa. Stoi on między dwoma drzewami, po lewej stronie postaci - zielona jodła, a po prawej - zielona lipa.
Drzewa nawiązują do zasobności w lasy mieszane ziemi lubawskiej. Kolory herbu są biało–czerwone z wyjątkiem złotego ornatu, infuły i zielonych drzew, gdyż takie są barwy ziemi chełmińskiej i biskupstwa chełmińskiego.
Historia.
Christian z Oliwy był pierwszym biskupem Prus, wcześniej misjonarzem tych ziem. Z jego to rąk właśnie, w XIII w., pruski książę lubawskiego grodu, Surwabuno, przyjął chrzest. Herb symbolizuje także innych biskupów, którzy władali miastem przez 500 lat.

</doc>
<doc id="853541" url="https://pl.wikipedia.org/wiki?curid=853541" title="Puchar Żeleńskiego">
Puchar Żeleńskiego

Puchar Żeleńskiego (w skrócie PŻ) – pierwsze w historii zorganizowane rozgrywki piłkarskie (ale nie klubowe) przeprowadzone na ziemiach polskich.
Historia.
25 czerwca 1911 założono we Lwowie Związek Polski Piłki Nożnej (ZPPN), afiliowany przy Austriackim Związku Piłki Nożnej (niem. "Österreicher Fußball Verband" – "ÖFV") i zrzeszający reprezentatywne – na ówczesne czasy – grono polskich klubów piłkarskich.
Jego pierwszym prezesem wybrano profesora Ludwika Żeleńskiego, który wiosną 1912 zaproponował powołanie do życia pierwszych w historii zorganizowanych rozgrywek piłkarskich na ziemiach polskich. Wedle jego koncepcji posiadać one miały charakter zamknięty, bowiem brały by w nich udział wyłącznie reprezentacje dwóch najsilniejszych wówczas ośrodków piłkarskich Galicji: Krakowa i Lwowa (rozgrywki międzymiastowe), a spotkania między nimi planowano przeprowadzać cyklicznie – rok po roku (mecz, bądź mecz i rewanż). Najistotniejszym punktem regulaminu był zapis stanowiący, iż puchar jest przechodni, jednak wyłącznie do momentu, gdy jedna z drużyn zwycięży w trzech kolejnych pojedynkach (wówczas zdobywała go na własność, kończąc tym samym całą rywalizację). Organizatorem zmagań został ZPPN (zaś po odzyskaniu przez Polskę niepodległości kontynuowały je okręgowe związki piłkarskie w Krakowie i we Lwowie), a główne trofeum ufundował sam prezes, od nazwiska którego swą nazwę wzięła cała impreza. Dopiero rok później zorganizowano pierwsze rozgrywki klubowe na ziemiach polskich – piłkarskie Mistrzostwa Galicji.
Inauguracyjne spotkanie Pucharu Żeleńskiego odbyło się 2 czerwca 1912 w Parku Jordana, a reprezentacja Krakowa pokonała gości ze Lwowa 3:1 (dwa gole dla miejscowych strzelił Józef Kałuża). Puchar pozostał więc w "grodzie Kraka", bowiem miasto to było ówczesną siedzibą władz ZPPN. W następnym meczu lepsi okazali się lwowianie (2:1), jednak dwie kolejne potyczki zakończyły się triumfami "krakusów" 7:0 (najwyższe zwycięstwo i najwyższy wynik w dziejach PŻ) oraz 1:0. W ten sposób stanęli oni przed pierwszą szansą zdobycia trofeum na własność. Rywale dołożyli wszelkich starań, by kontynuować rywalizację i wygrali "u siebie" 3:1.
Drugiego pojedynku w 1914 nie udało się już przeprowadzić, więc – jak się okazało – była to ostatnia potyczka przed pięcioletnią przerwą, spowodowaną wybuchem I wojny światowej.
Rozgrywki wznowiono już w czasach II Rzeczypospolitej – 12 października 1919, a ponownie w Krakowie lepsi okazali się gospodarze 3:1. Podobnie zakończyła się pierwsza powojenna konfrontacja we Lwowie 16 maja 1920 (tym razem 2:4 dla gości). Od 1921 z powrotem rozgrywano po dwa spotkania w danym roku. W tym też 1921 po raz pierwszy zanotowano remis (1:1), natomiast w rewanżu 1923 jedyny raz nie padły gole.
Zmagania zakończyły się 6 września 1925. Dzięki trzem bramkom Józefa Kałuży krakowianie pokonali bowiem we własnym mieście gości 3:2, triumfując po raz trzeci z rzędu i zdobywając trofeum na własność (w tym samym roku wygrali 2:1, a w 1924 3:2).
Zestawienie meczów.
1912
1913
1914
1919
1920
1921
1922
1923
1924
1925
Waza Żeleńskiego.
Zakończenie zmagań o Puchar Żeleńskiego było jednocześnie końcem pewnej epoki (pionierskiej) w polskim futbolu. Najstarsza rodzima impreza piłkarska, przez 13 lat swego trwania (z 5-letnią przerwą "wojenną") zyskała olbrzymią popularność nie tylko wśród społeczności miast-uczestników, ale całej Galicji, a po odzyskaniu przez Polskę niepodległości – również kraju. Przypadła zresztą na nietypowy okres – rozpoczęła się przecież w czasie zaborów, a zakończyła już w odrodzonej ojczyźnie. Niekwestionowany prestiż PŻ przyczynił się do powołania jeszcze zimą 1925 kolejnych rozgrywek – z identycznym regulaminem, będących niejako ich kontynuacją. Dla podkreślenia ciągłości tradycji nadano im nazwę – Waza Żeleńskiego (WŻ).
Z różnych przyczyn nie przeprowadzano ich już z taką regularnością, jak Pucharu Żeleńskiego, jednak cieszyły się one podobną estymą. Inauguracyjne spotkanie odbyło się 9 maja 1926 – tym razem we Lwowie - a zakończyło remisem 2:2.
Już trzy dni później doszło do przewrotu majowego, który gruntownie zmienił życie międzywojennej Polski, również na polu sportowym. Na fali rozpoczętych wówczas zmian sanacyjnych zreformowano Polski Związek Piłki Nożnej (PZPN), a przy okazji obrany przez niego w 1919 system rozgrywek o mistrzostwo Polski, poprzez rozpoczęcie tworzenia nowoczesnej ligi. W tej sytuacji zmagania o Wazę Żeleńskiego zeszły na dalszy plan.
Wznowiono je w 1929, czyli momencie gdy Liga Piłki Nożnej była już ciałem w pełni uznanym przez PZPN. To wówczas w Krakowie padł najwyższy wynik w historii WŻ (ale również najwyższy uwzględniając Puchar Żeleńskiego) - lwowianie zwyciężyli 7:5. Po kolejnym remisie 2:2 (w 1930), rok później ponowna kanonada "pod Wawelem" – 5:4 dla gospodarzy, która okaże się początkiem końca całych rozgrywek. Przez następne trzy lata rywalizacji jednak nie prowadzono. Wrócono do nich w 1935. Najpierw "krakusy" pokonały lwowian na ich terenie 2:1, a 29 września 1935 – po ponownej wiktorii 3:1 (trzeciej z rzędu) – zdobyły na własność srebrne trofeum.
Tak więc zarówno Puchar, jak i Waza – urodzonego w Krakowie Żeleńskiego – padły łupem jego krajan.
Zestawienie meczów.
1926
1929
1930
1931
1935

</doc>
<doc id="853545" url="https://pl.wikipedia.org/wiki?curid=853545" title="Efekt wąskiego gardła">
Efekt wąskiego gardła

Efekt wąskiego gardła (ang. "bottleneck" – szyjka butelki) – jeden z mechanizmów neutralnych ewolucji. U podłoża efektu wąskiego gardła leży kataklizm, katastrofa (np. choroba, susza, powódź itp.), szczególnie gdy wraz z uprzednim spadkiem entropii w populacji (np. poprzez hierarchizację, uniformizację, odróżnorodnienie, usamopodobnienie, kompresję), mechanizmem przeciwdziałającym jest wcześniejsza egalitaryzacja strukturalna wraz ze wzrostem entropii, różnorodności populacji. Liczebność populacji po katastrofie zmniejsza się, a zatem zmienia się pula genowa populacji (osobniki, które przetrwały kataklizm, nie mają wszystkich genów tworzących pulę genową całej populacji, a na pewno nie w tych samych proporcjach). Wąskie gardło powoduje zmniejszenie różnorodności genetycznej oraz zmianę częstotliwości alleli; po wzroście liczebności populacji, ze względu na nowe mutacje, zwiększa się również jej różnorodność genetyczna. Efektowi temu ulega cała populacja, w odróżnieniu od efektu założyciela.

</doc>
<doc id="853553" url="https://pl.wikipedia.org/wiki?curid=853553" title="CSA Czech Airlines">
CSA Czech Airlines



</doc>
<doc id="853558" url="https://pl.wikipedia.org/wiki?curid=853558" title="Bruchinae">
Bruchinae



</doc>
<doc id="853559" url="https://pl.wikipedia.org/wiki?curid=853559" title="Waldemar Malicki">
Waldemar Malicki

Waldemar Malicki (ur. 3 października 1958 w Lublinie) – polski pianista i satyryk.
Życiorys.
Urodził się w Lublinie i tamże uczęszczał do V Liceum Ogólnokształcącego, do klasy o profilu humanistycznym.
W 1982 ukończył Akademię Muzyczną w Gdańsku. Wydał 38 płyt i otrzymał 3 nagrody polskiego przemysłu fonograficznego "Fryderyki".
Występował podczas wielu festiwali, m.in. podczas Warszawskiej Jesieni, Wratislavia Cantans, Festiwalu Krzysztofa Pendereckiego w Lusławicach, Wakacyjnego Festiwalu Gwiazd w Międzyzdrojach, Festiwalu Chopinowskiego w Dusznikach-Zdroju, Mazurskiej Nocy Kabaretowej w Mrągowie. 
Jest założycielem kwintetu wykonującego tanga Astora Piazzolli. Był prezesem Towarzystwa im. Ignacego Jana Paderewskiego. Od kwietnia 2008 Członek Rady Fundacji Centrum Twórczości Narodowej. 
W latach 90. XX w. współtworzył telewizyjny cykl dokumentalny pt. "Wszystko jest muzyką", którego był prowadzącym i autorem scenariusza.
Wspólnie z reżyserem Jackiem Kęcikiem i dyrygentem Bernardem Chmielarzem kieruje projektem "Filharmonia Dowcipu", łączącym muzykę orkiestrową (w znacznej mierze klasyczną) z kabaretem. W 2009 nawiązał wraz z Filharmonią współpracę z Zenonem Laskowikiem i jego grupą "Kabareciarnia". Zaowocowało to serią wspólnych koncertów oraz emitowanym w TVP2 programem "Laskowik &amp; Malicki".

</doc>
<doc id="853562" url="https://pl.wikipedia.org/wiki?curid=853562" title="Jason Dohring">
Jason Dohring

Jason William „Jay” Dohring (ur. 30 marca 1982 w Toledo) – amerykański aktor telewizyjny, najlepiej znana jako Logan Echolls z serialu UPN "Veronica Mars" (2004–2007). Wystąpił też jako Josef Kostan w serialu CBS "Pod osłoną nocy" (2007-2008) oraz w serialach The CW: "Ringer" (2011) jako Pan Adam Carpenter, "The Originals" (2013) jako detektyw Will Kinney i "iZombie" (2015) jako Chase Graves.
Życiorys.
Wczesne lata.
Urodził się w Toledo w stanie Ohio w rodzinie scjentologów jako najstarsze z pięciorga dzieci Laurie i Douga Dohringów. Jego rodzeństwo to dwaj bracia-bliźniacy - Jonathan i Robert - oraz dwie siostry-bliźniaczki - Kirsten i Kelsey (ur. 30 lipca 1987). Kiedy miał cztery lata, wraz z rodziną przeprowadził się do Los Angeles. Wychowywał się w Południowej Kalifornii. W wieku ośmiu lat występował w telewizji, a swoją karierę teatralną rozpoczął mając 11 lat. Uczęszczał do Young Actor's Space, gdzie uczyła się także Jessica Biel.
Kariera.
W 1994 zadebiutował przed kamerami w roli chuligana w przygodowej komedii familijnej fantasy "Prehysteria 2: Czyli podróże Dinozaurów" ("Prehysteria! 2") i jako Billy w telewizyjnym dramacie kryminalnym NBC "Kto zabił moją córkę?" ("Someone She Knows") z udziałem Markie Post, Geralda McRaneya i Jeffreya Nordlinga. Pojawił się gościnnie jako Isaac Klein w jednym z odcinków serialu "Słoneczny patrol" - pt.: „Face of Fear” (1995) oraz jako Cooper McDougall w dramacie telewizyjnym CBS "Journey" (1995) z Jasonem Robardsem, Maxem Pomeranc, Elizą Dushku, Meg Tilly i Brendą Fricker. Wystąpił w roli Jasona w dramacie katastroficznym "Dzień zagłady" (1998).
Zagrał też w serialach takich jak: "Gdzie diabeł mówi dobranoc" (1996), "Pan Rhodes" (1996), "" (2001), "JAG" (2002), "Boston Public" (2002-2003), "Potyczki Amy" (2004), "Dowody zbrodni" (2004) czy "Babski oddział" (2004) oraz w dreszczowcu "Czarny cadillac" ("Black Cadillac", 2003) wg opowiadania Stephena Kinga u boku Josha Hammonda, Kiersten Warren i Randy’ego Quaida.
Przełomem w jego karierze stała się postać Logana Echollsa w serialu "Veronica Mars" (2004–2007) i komediodramacie Roba Thomasa "Weronika Mars" (2014), za którą w 2014 był nominowany do Teen Choice Awards w kategorii „Wybrany aktor filmowy: Dramat”.
W latach 2007-2008 grał postać Josefa Kostana w serialu CBS "Pod osłoną nocy".
Życie prywatne.
7 lipca 2004 ożenił się z Lauren Kutner. Mają dwójkę dzieci: syna Owena Rileya (ur. 2010) i córkę Lilly Everly (ur. 2012).
Dohring jest scjentologiem i przyznał, że scjentologia uratowała jego karierę w przemyśle rozrywkowym.

</doc>
<doc id="853565" url="https://pl.wikipedia.org/wiki?curid=853565" title="Amy Sedaris">
Amy Sedaris

Amy Louise Sedaris (; ur. 29 marca 1961 w Endicott, Nowy Jork) – amerykańska aktorka.

</doc>
<doc id="853574" url="https://pl.wikipedia.org/wiki?curid=853574" title="Christmas in My Heart">
Christmas in My Heart

Christmas in My Heart – pierwszy świąteczny, a zarazem piąty album studyjny niemieckiej wokalistki pop Sarah Connor wydany dnia 18 listopada 2005 w krajach niemieckojęzycznych oraz dnia 27 listopada 2006 w Polsce nakładem wytwórni Universal Music. W roku 2006 w Niemczech wydana została reedycja wydawnictwa wzbogacona o dodatkowy utwór.
Informacje o albumie.
Proces powstawania albumu "Christmas in My Heart" miał miejsce we wrześniu 2005 roku. Jest to pierwszy projekt związany z tematyką świąt Bożego Narodzenia, nad którym artystka pracowała. Standardowa wersja krążka zawiera dwanaście świątecznych utworów inspirowanych melodiami angielskich oraz niemieckich kolęd.
"Uwielbiam święta Bożego Narodzenia. Odkąd pamiętam, ten czas kojarzy mi się ze wspaniałymi chwilami z rodziną. Wszyscy śpiewaliśmy kolędy, które stały się integralną częścią tych dni. To właśnie one mają własny, niepowtarzalny urok; wydzielają tyle ciepła i miłości. Słysząc je automatycznie czuję się bezpieczna. Praca nad tym albumem było dla mnie nowym doświadczeniem. Nie chciałam wnosić własnych poprawek do najpopularniejszych kolęd, gdyż uważam to za niestosowne. Aby oddać wydźwięk własnym emocjom związanym z tym okresem stworzyliśmy razem z producentami nowe kompozycje, które zaśpiewałam z aranżem tradycyjnych melodii angielskich i niemieckich.”
Produkcja.
Przy powstawaniu materiału na krążek wokalistka współpracowała z duetem producenckim Kay Denar oraz Rob Tyger, którzy odpowiedzialni są za brzmienie poprzednich albumów artystki. W studiu Connor wspomagał również George Glueck, główny producent krążka. Dzieło wypełniło dwanaście kompozycji wśród których znalazły się tradycyjne „Ave Maria”, „Have Yourself a Merry Little Christmas” i „White Christmas” oraz te stworzone na potrzeby wydawnictwa. Sześć utworów zainspirowanych zostało kolędami niemieckimi poprzez wykorzystanie melodii. Standardową wersję krążka promował utwór „Christmas in My Heart” autorstwa Denara oraz Tygera. W piosence swego wokalu gościnnie użyczył członek zespołu Naturally 7, Dwight Stewart.
Rok po premierze standardowej wersji wydawnictwa, na rynkach muzycznych pojawiła się reedycja krążka wzbogacona o dodatkowy utwór. Piosenka „The Best Side of Life”, która promowała album wykorzystana została w kampanii promocyjnej marki Coca-Cola. Świąteczne spoty telewizyjne z udziałem kompozycji ukazały się w krajach niemieckojęzycznych.

</doc>
<doc id="853580" url="https://pl.wikipedia.org/wiki?curid=853580" title="Rezerwat przyrody Leśna Woda">
Rezerwat przyrody Leśna Woda

Rezerwat przyrody Leśna Woda – leśny rezerwat przyrody położony w gminie Lubsza w powiecie brzeskim (województwo opolskie).
Położony ok. 1 km na północ od Leśnej Wody, na granicy z woj. dolnośląskim, na zachodnim skraju lasu, przy drodze leśnej z Bystrzycy do Wójcic, w oddziałach 27 i 59 nadleśnictwa Brzeg, obręb Lubsza. Rezerwat znajduje się na terenie Stobrawskiego Parku Krajobrazowego.
Został powołany na mocy zarządzenia Ministra Leśnictwa i Przemysłu Drzewnego z dnia 4 lutego 1958. Pierwotnie zajmował powierzchnię 20,00 ha, zmniejszono ją jednak do 15,70 ha.
Powstał w celu ochrony naturalnego starodrzewia lasu mieszanego, z dużym udziałem buka i modrzewia europejskiego. Wiek drzew dochodzi do 160 lat. W rezerwacie stwierdzono występowanie 89 gatunków roślin naczyniowych, w tym trzech podlegających częściowej ochronie: bluszcz pospolity, przytulia wonna i konwalia majowa (stan na rok 2012).
Obszar rezerwatu objęty jest ochroną czynną.
Zagrożenie dla rezerwatu stanowi sąsiadująca wielka kopalnia piasku.

</doc>
<doc id="853591" url="https://pl.wikipedia.org/wiki?curid=853591" title="Courante uyt Italien, Duytslandt, etc.">
Courante uyt Italien, Duytslandt, etc.

Courante uyt Italien, Duytslandt, &amp;c. (goniec niosący wieści z Włoch, Niemiec itp.) była pierwsza codzienna gazetą w Holandii. Po raz pierwszy wyszła w czerwcu roku 1618 w Amsterdamie. Była to regularnie wydawana gazeta codzienna. Jest to też w ogóle pierwsza gazeta wielkoformatowa, ponieważ była wydawana w formacie "folio", a dotychczas gazety wydawano w formacie "quarto". Wychodziła do 1664 roku.

</doc>
<doc id="853597" url="https://pl.wikipedia.org/wiki?curid=853597" title="Ludwik Żeleński">
Ludwik Żeleński

Ludwik Żeleński herbu Ciołek (ur. 27 lutego 1870 w Krakowie, zm. 1940) – polski działacz sportowy, jeden z założycieli Związku Polskiego Piłki Nożnej i jego pierwszy prezes.
Życiorys.
Urodził się 27 lutego 1870 w Krakowie. Studiował prawo na Uniwersytecie Wiedeńskim i nauki rolnicze w Landwirtschaftliche Akademie w Hohenheim. W latach 1904-1906 był zatrudniony jako zastępca profesora w Studium Rolniczym Uniwersytetu Jagiellońskiego, zrezygnował z pracy ze względu na stan zdrowia.
23 listopada 1911 został po rezygnacji Stanisława Kopernickiego p.o. prezesa Związku Polskiego Piłki Nożnej. Na pierwszym zjeździe ZPPN w dniu 21 stycznia 1912 wybrany jego prezesem. 18 stycznia 1913 zrezygnował z funkcji z uwagi na stan zdrowia. Na II zjeździe ZPPN w dniu 23 lutego 1913 został wybrany wiceprezesem (nowym prezesem wybrano Ludwika Christelbauera), pełnił tę funkcję do 15 lutego 1914. Od 15 lutego 1920 do 30 stycznia 1921 kierował Krakowskim Związkiem Okręgowym Piłki Nożnej.
Był inicjatorem, pomysłodawcą regulaminu i fundatorem trofeum rozgrywanych od 1912 zawodów o Puchar Żeleńskiego.
Wnuk Marcjana Władysława Żeleńskiego, bratanek kompozytora Władysława.

</doc>
<doc id="853598" url="https://pl.wikipedia.org/wiki?curid=853598" title="Chopper Harris">
Chopper Harris



</doc>
<doc id="853610" url="https://pl.wikipedia.org/wiki?curid=853610" title="Województwo lubelskie (II Rzeczpospolita)">
Województwo lubelskie (II Rzeczpospolita)

Województwo lubelskie – województwo II Rzeczypospolitej istniejące w latach 1919–1939 ze stolicą w Lublinie.
Województwo zostało utworzone 14 sierpnia 1919 roku. Województwo miało centralne położenie i jako jedyne województwo II RP – nie graniczyło z państwami ościennymi. Województwo obejmowało w przybliżeniu obszar współczesnego województwa lubelskiego wraz z powiatami garwolińskim, siedleckim, sokołowskim i węgrowskim (obecnie w woj. mazowieckim), a także okolice Krzeszowa i Zaklikowa (obecnie w woj. podkarpackim); nie obejmowało natomiast południowego pasa Bełżec–Lubycza Królewska–Ulhówek–Chłopiatyn, należącego wówczas do woj. lwowskiego. Głównymi miastami województwa poza Lublinem były Siedlce, Chełm, Zamość, Biała Podlaska, Międzyrzec Podlaski, Łuków i Hrubieszów. W 1939 r. województwo liczyło 15 powiatów ziemskich i 1 grodzki.
Po wojnie niemal cały obszar województwa lubelskiego pozostał w granicach Polski; jedynie Piaseczno i Pawłowice włączono w 1951 roku do ZSRR.
Podział administracyjny.
Powierzchnia powiatów według stanu na 1939 r., w przypadku wcześniejszego zniesienia lub zmiany przynależności wojewódzkiej powiatu na ostatni rok istnienia w ramach danego województwa. Liczba ludności na podstawie spisu powszechnego z 1931 r., w przypadku powiatów zniesionych lub przeniesionych przed tą datą, dane ze spisu powszechnego z 1921 r.
Ludność.
W roku 1921 województwo było zamieszkane przez 2 087 951 osób.
Podział ludności według narodowości:
Podział ludności według wyznania:
Miejscowości o charakterze miejskim.
Definicje.
W latach międzywojennych istniały trzy rodzaje jednostek osadniczych o charakterze topograficznie miejskim: "miasto", "miasteczko" i "osada miejska". Na terenie woj. lubelskiego występowały dwie formy – miasta i osady miejskie.
Określenie "miasto" miało trojakie znaczenie. Mogło odnosić się wyłącznie do charakteru prawnego miejscowości (a więc typu jednostki administracyjnej), co nie znaczyło automatycznie że „miasto administracyjne” faktycznie posiadało prawa miejskie. Podstawą zaliczenia danej miejscowości do grupy miast było tzw. kryterium administracyjne, jako najwięcej odpowiadające rozwojowi stosunków i życia. Mimo że większość miast prawnych prawa miejskie posiadała, wiele z nich miało zaledwie prawa miasteczka, a niektóre miasta (np. Nisko) były de facto wsiami. Odwrotnie wiele miasteczek, a nawet miast – a więc faktycznie posiadających prawa miasteczka bądź prawa miejskie – były wsiami w gminach wiejskich. Jednostki te w ogólnych publikacjach nie są zaliczane do miast (a więc nie wpływają na liczbę miast województwa), co jednak lekceważy fakt posiadania praw miasteczka/praw miejskich. Wreszcie, niektóre miejscowości posiadały w nazwie wyraz "Miasto" – pisany wielką literą – mimo braku praw miejskich (np. Waręż Miasto). Wyraz ten stanowił integralną część nazwy miejscowości (choć nie przesądzał bynajmniej jej charakteru topograficznego) aby odróżnić ją od innej (topograficznie wiejskiej) miejscowości o identycznej nazwie w tej samej okolicy (np. Waręż-Wieś).
Na terenach byłego Królestwa Kongresowego istniały dodatkowo tzw. "osady miejskie". Była to kategoria osiedli o charakterze miejskim utworzona przez zaborcze władze rosyjskie z miejscowości "„które chociaż nazywały się miastami, jednakże z powodu nieznacznej liczby mieszkańców, małego rozwoju przemysłu i niedostateczności dochodów, w rzeczywistości nie miały znaczenia miast”". W praktyce były to miejscowości (338 z 452 istniejących wówczas miast), którym odebrano prawa miejskie, w zamian obdarzając je czysto honorowym mianem osady, pozwalającym lokalnej społeczności na wyróżnianie się spośród wsi, lecz nie dającym żadnych dodatkowych praw. Osady miejskie były w wielu przypadkach dużymi miejscowościami, przekraczającymi liczbą ludności wiele miast (np. osady Opole, Tarnogród i Tyszowce). Zdecydowana większość osad miejskich posiadała prawa miejskie do przemian 1870 roku. Niektóre utraciły je wcześniej pod zaborem rosyjskim (Ryki, Siedliszcze, Sosnowica, Świerze i Wysokie), a niektóre nigdy ich nie posiadały (Irena, Komarówka i Sobienie-Jeziory). W przeciwieństwie do istniejących na ziemiach wschodnich i w Galicji "miasteczek", które miały swój własny ustrój miasteczkowy, "osady miejskie", zostały poddane mocy obowiązującej ukazu z dnia 19 lutego 1864 o urządzeniu gmin wiejskich. Tak więc zarówno miasteczka jak i osady miejskie stanowiły kategorię pośrednią między miastem a wsią, lecz według prawa osady były formalnie wsiami, natomiast miasteczka posiadały odrębny status.
Charakter prawny miast.
Za II Rzeczypospolitej w poczet miast (gmin miejskich) zaliczano różne grupy miejscowości zależnie od obszaru dawnego zaboru, w których się znajdowały.
Charakter prawny miejscowości położonych na terenie tzw. województw centralnych został uregulowany dekretem Naczelnika Państwa z 4 lutego 1919 o samorządzie miejskim, według którego za miasta prawne uznano 150 miejscowości (w tym 19 w woj. lubelskim, z których 4 – Kraśnik, Kock, Stoczek i Mordy automatycznie odzyskały utracone wcześniej prawa miejskie). Dekret ten nie objął początkowo powiatów byłej guberni suwalskiej i czterech powiatów z byłej guberni siedleckiej (bialskiego, konstantynowskiego, radzyńskiego i włodawskiego), podlegających do końca 1918 roku pod Ober-Ost, na których obszarze do miast zaliczono dodatkowo 9 miast woj. lubelskiego, w tym 3 odzyskujące prawa miejskie – Janów Podlaski, Łosice i Ostrów. Dekret nie objął też trzech powiatów byłej guberni suwalskiej (augustowskiego, sejneńskiego i suwalskiego) oraz też trzech powiatów byłej guberni grodzieńskiej (białostockiego, bielskiego i sokólskiego), które w 1919 roku przyłączono do województwa białostockiego. Działanie dekretu o samorządzie miejskim na miejscowości w wymienionych powiatach rozciągnięto trzema osobnymi rozporządzeniami: z 25 września 1919, 13 października 1919 i 22 października 1919 (brak rozporządzenia dotyczącego b. guberni suwalskiej); łącznie za miasta uznano 31 miejscowości, a jednemu – Orli – odebrano prawa miejskie z dniem 22 października 1919. Podczas przeprowadzania spisu ludności w 1921 roku istniało na terenie województw centralnych kilkanaście miejscowości o nieuregulowanym charakterze prawnym. Były to miejscowości, którym samorząd miejski został nadany przez okupanta, a które nie zostały wymienione w dekrecie z 4 lutego 1919. Dla wszystkich (oprócz czterech) sprawa charakteru prawno-administracyjnego została zadecydowana, albo przez skasowanie ustroju miejskiego, albo przez zaliczenie do miast na mocy indywidualnych rozporządzeń wydanych na podstawie ustawy z 20 lutego 1920 roku.
W poniższej sortowalnej tabeli umieszczono wszystkie miasta i osady miejskie województwa lubelskiego (stan na 1924 rok) z podziałem na charakter prawny (rodzaj jednostki administracyjnej) i przywileje (prawa miejskie/osady miejskie).

</doc>
<doc id="853622" url="https://pl.wikipedia.org/wiki?curid=853622" title="Zdzisław Bromek">
Zdzisław Bromek

Zdzisław Bromek (ur. 18 listopada 1945 w Krakowie) – polski wioślarz, olimpijczyk.
Startował w różnych osadach, ale największe sukcesy odniósł w jedynkach (skifie). Startował w tej konkurencji na igrzyskach olimpijskich w 1968 w Meksyku, gdzie dostał się do finału B, który wygrał i tym samym został sklasyfikowany na 7. miejscu.
Trzykrotnie uczestniczył w mistrzostwach świata: w 1970 w St. Catharines w Kanadzie zajął 10. miejsce w jedynkach, w 1974 w Lucernie 7. miejsce w czwórkach podwójnych, a w 1975 w Nottingham 11. miejsce, także w czwórkach podwójnych. Cztery razy brał udział w mistrzostwach Europy: w jedynkach w 1967 w Vichy (12. miejsce), w 1969 w Klagenfurcie (10. miejsce) i w 1973 w Moskwie (odpadł w repasażach), a także w dwójkach podwójnych w 1971 w Kopenhadze (z Romanem Kowalewskim, 11. miejsce).
Był ośmiokrotnym mistrzem Polski w jedynkach w latach 1968, 1969, 1970, 1971, 1972, 1973, 1974 i 1976.
Startował w barwach AZS Kraków. Jest magistrem inżynierem, absolwentem Akademii Górniczo-Hutniczej w Krakowie.
Obecnie osiąga sukcesy jako trener grup młodzieżowych w klubie AZS AWF Kraków sekcji wioślarskiej

</doc>
<doc id="853623" url="https://pl.wikipedia.org/wiki?curid=853623" title="Śniadanie u Tiffany’ego (film)">
Śniadanie u Tiffany’ego (film)

Śniadanie u Tiffany’ego (ang. "Breakfast at Tiffany's") – amerykański melodramat z 1961 roku w reżyserii Blake’a Edwardsa. Podstawą scenariusza było opowiadanie Trumana Capote’a z 1958 roku pod tym samym tytułem. Główną rolę Holly Golightly zagrała w filmie Audrey Hepburn, a partnerował jej George Peppard.
Twórca muzyki do filmu Henry Mancini otrzymał za niego dwa Oscary: za najlepszą muzykę i najlepszą piosenkę.
Fabuła.
 Holly Golightly jest postrzeloną dziewczyną, której życie upływa na nieustannej zabawie na koszt bogatych adoratorów. Pewnego dnia piętro wyżej wprowadza się młody pisarz, który także jest utrzymankiem. Tę dwójkę zaczyna łączyć przyjaźń, która przerodzi się w głębsze uczucie. Oboje będą musieli zweryfikować swe dotychczasowe życie i zdecydować, czy są w stanie być razem.
Nagrody i nominacje.
Oscary za rok 1961
Złote Globy 1961
Nagroda Grammy w 1962

</doc>
<doc id="853626" url="https://pl.wikipedia.org/wiki?curid=853626" title="Wyżyna Wołyńska">
Wyżyna Wołyńska

Wyżyna Wołyńska (851.1) – makroregion fizycznogeograficzny, wyżyna znajdująca się na zachodzie Ukrainy i we wschodniej Polsce, pomiędzy dorzeczem Huczwy (dopływ Bugu) i Korczyk (dorzecze Słuczy). Wchodzi w skład Wyżyny Wołyńsko-Podolskiej.
Na północy graniczy z Niziną Poleską (granicą jest stromy uskok o wysokości 30–50 m), na południu z równiną Małego Polesia.
Średnia wysokość 220–250 m n.p.m., maksymalna 341 m n.p.m. ("Myżoczskyj Kriaż"). 
Wyżyna Wołyńska dzieli się na:
Wyżyna Wołyńska w granicach Polski.
W granicach Polski znajduje się tylko niewielki, skrajnie zachodni fragment Wyżyny Wołyńskiej. W jego skład wchodzą trzy mezoregiony, mające przedłużenie po stronie ukraińskiej. Od północy są to:

</doc>
<doc id="853628" url="https://pl.wikipedia.org/wiki?curid=853628" title="Różowa Pantera">
Różowa Pantera

Filmy.
Reboot:

</doc>
<doc id="853629" url="https://pl.wikipedia.org/wiki?curid=853629" title="Zygmunt Seyda">
Zygmunt Seyda

Zygmunt Seyda (ur. 18 kwietnia 1876 w Poznaniu, zm. 25 lub 28 stycznia 1925 w Warszawie) – polski prawnik, działacz narodowy, publicysta, poseł do sejmu pruskiego i Sejmu II RP, związany z endecją.
Życiorys.
Brat Mariana Seydy. Był jednym z działaczy śląskiej i wielkopolskiej narodowej demokracji (od 1903 był członkiem Ligi Narodowej, od 1910 zasiadał w jej władzach). Zasiadał w Reichstagu jako reprezentant mniejszości polskiej, w latach 1907–1918. Członek Izby Deputowanych pruskiego Landtagu w Berlinie w latach 1908–1918. Później, od 1919 do 1925 był posłem na Sejm polski, od 1922 wicemarszałkiem izby. Brał udział w opracowywaniu konstytucji marcowej, jako przewodniczący Komisji Konstytucyjnej w Sejmie Ustawodawczym.
Zmarł po nieudanej operacji wyrostka robaczkowego. Pochowany na Cmentarzu Zasłużonych Wielkopolan w Poznaniu.

</doc>
<doc id="853631" url="https://pl.wikipedia.org/wiki?curid=853631" title="Soulicious">
Soulicious

Soulicious – szósty album studyjny niemieckiej wokalistki pop Sarah Connor wydany 30 marca 2007 w krajach niemieckojęzycznych nakładem wytwórni Universal Music.
Informacje o albumie.
Prace nad płytą wokalistka rozpoczęła w roku 2006, natomiast zakończyła na początku 2007. Na wydawnictwie znalazły się odnowione wersje klasycznych utworów soulowych, wykonywanych przez amerykańskich artystów tego gatunku popularnych w latach 60. i 70. XX wieku. Connor sama zadecydowała o wyborze repertuaru na listę utworów wydawnictwa, tłumacząc stworzone przez covery jako „potrzebę własnej interpretacji utworów, które miały wpływ na trwanie jednej z najważniejszych er afroamerykańskiej muzyki”. Na "Soulicious" znalazły się wersje takich utworów jak „I Never Loved a Man (The Way That I Love You)”, „Part Time Love”, czy „Your Precious Love” opatrzone nową oprawą muzyczną. Według Connor album powstał aby upamiętnić artystów, których muzyka była inspiracją przy tworzeniu poprzednich albumów wokalistki.
Produkcja.
Sarah Connor wraz z duetem producenckim Rob Tyger i Kay Denar nagrali covery utworów znanych artystów soulowych. Sesja nagraniowa miała miejsce w berlińskim studiu nagraniowym Studio Saal 4. Przy produkcji wokalistkę wspomagała orkiestra złożona z czterdziestu ośmiu członków, zaś utwory powstały bez pomocy programów komputerowych. Cały materiał na wydawnictwo złożony został z kompozycji autorstwa artystów wspomagających oryginalnych wykonawców piosenek, oprócz dwóch autorskich nagrań stworzonych i wyprodukowanych przez Connor oraz producentów Tygera i Denara – „Soothe My Soul” oraz „Soulicious”. Utwór „Your Precious Love” powstał na podstawie overdubbingu, co stworzyło efekt duetu muzycznego, mimo że Marvin Gaye nie żyje.

</doc>
<doc id="853634" url="https://pl.wikipedia.org/wiki?curid=853634" title="Dowmunt">
Dowmunt

 
Dowmunt (starorus. "Dowmont", zm. 24 marca 1285) – wielki książę litewski w latach 1282–1285.
Był krewnym Mendoga i prawdopodobnie ojcem Butygejda i Jagołda (a przez to pradziadkiem Giedymina). W 1282 roku przejął władzę na Litwie po śmierci Trojdena. W 1283 roku przyjął do swojego kraju pokonanych przez zakon krzyżacki Jaćwingów. W 1284 prowadził wojnę z zakonem krzyżackim, która pozostała nierozstrzygnięta dla obu stron. W 1285 roku zorganizował wyprawę wojenną na Ruś. Zginął podczas kampanii wojennej przeciwko księstwu twerskiemu.

</doc>
<doc id="853636" url="https://pl.wikipedia.org/wiki?curid=853636" title="Marcin Cieślak (hokeista)">
Marcin Cieślak (hokeista)

Marcin Cieślak (ur. 18 marca 1976) – polski hokeista, trener.
Kariera.
Uczestniczył w turnieju hokejowym na Zimowej Uniwersjadzie 1997.
Od sezonu 2008/2009 trener grup dziecięcych w Cracovii. 

</doc>
<doc id="853639" url="https://pl.wikipedia.org/wiki?curid=853639" title="Ferdinand Čatloš">
Ferdinand Čatloš

Ferdinand Čatloš (ur. 7 października 1895 w miejscowości Liptowski Peter, zm. 16 grudnia 1972 w Martinie) – słowacki generał.
Życiorys.
Podpułkownik przedwojennej armii czechosłowackiej. W 1938 nawiązał współpracę z księdzem Jozefem Tiso. Od 1938 zajmował stanowisko ministra obrony Słowacji. Podczas ataku słowackiego na Polskę w 1939 dowodził Armią „Bernolak”, walczącą u boku Trzeciej Rzeszy. We wrześniu 1939 oddał honory przy pomniku Józefa Piłsudskiego w Bukowsku. Walczył przeciwko Związkowi Radzieckiemu.
W 1944 uznał, że III Rzesza nie będzie stroną zwycięską w wojnie, w związku z tym opracował plan przewrotu i zaprowadzenia dyktatury wojskowej. Junta miałaby zmienić front, opowiadając się po stronie ZSRR, a przeciw III Rzeszy i jej sojusznikom. W szczególności Čatloš liczył na wojnę z Królestwem Węgier. Čatloš pomógł wysłać 4 sierpnia 1944 samolot partyzancki do Związku Radzieckiego. Delegacja SNR (Slovenská Národná Rada) dostarczyła w zamian 23 sierpnia jego propozycje ZSRR. Jego plan został jednak przez SNR odrzucony, tak jak kolejne próby zbliżenia się do partyzantki. Kiedy 29 sierpnia wybuchło słowackie powstanie narodowe, urażony Čatloš odwodził rodaków od uczestnictwa w nim. Jego słów posłuchała głównie armia stacjonująca w zachodniej Słowacji, która nie miała informacji o wcześniejszym wybuchu powstania. Pomagał również Niemcom w rozbrojeniu oddziałów w Bratysławie. Wtedy jednak ponownie zmienił front, uciekając do powstańców. Ci jednak po radiowej konsultacji z prezydentem Czechosłowacji Edvardem Benešem uznali go za niewiarygodnego i aresztowali. Razem z gen. Jozefem Turancem został przekazany partyzantom radzieckim, którzy przetransportowali ich samolotem do Kijowa, a potem do Moskwy.
W 1947 skazany w procesie przez Słowaków na 5 lat więzienia, został przedterminowo zwolniony w 1948. Do końca życia przebywał w mieście Martin, gdzie pracował jako urzędnik.

</doc>
<doc id="853659" url="https://pl.wikipedia.org/wiki?curid=853659" title="Sebastian Witowski">
Sebastian Witowski

Sebastian Witowski (ur. 13 września 1976) – polski hokeista. 
Kariera.
Wychowanek KTH Krynica. Wieloletni zawodnik Cracovii. Po sezonie Polska Hokej Liga (2014/2015) zakończył karierę zawodniczą i został kierownikiem drużyny Cracovii.
W trakcie kariery zokreślany pseudonimem "Witos".

</doc>
<doc id="853662" url="https://pl.wikipedia.org/wiki?curid=853662" title="Województwo krakowskie (II Rzeczpospolita)">
Województwo krakowskie (II Rzeczpospolita)

Województwo krakowskie – województwo II Rzeczypospolitej utworzone ustawą 23 grudnia 1920 (zaczęło funkcjonować 1 września 1921) ze stolicą w Krakowie. Innymi głównymi miastami województwa były Tarnów, Nowy Sącz, Jaworzno, Oświęcim, Chrzanów, Bochnia i Jasło.
W wyniku reformy administracyjnej kraju 1 kwietnia 1932 r. zlikwidowano 5 uprzednio istniejących powiatów woj. krakowskiego: grybowski, makowski, oświęcimski, pilzneński i wielicki. Liczbę powiatów ustalono na 18 (17 ziemskich i 1 grodzki). Na terenie województwa były 54 miasta. 1 listopada 1938 r. do województwa krakowskiego (pow. nowotarski) przyłączono fragmenty Spiszu i Orawy o powierzchni 180 km². Po napaści Niemiec i aneksji zachodniej części województwa do Rzeszy (powiaty bialski, żywiecki i większa część pow. chrzanowskiego i wadowickiego), w ramach Generalnego Gubernatorstwa powstał dystrykt krakowski, w którym działała administracja podziemna.
Podział administracyjny.
Powierzchnia powiatów według stanu na 1939 r., w przypadku wcześniejszego zniesienia lub zmiany przynależności wojewódzkiej powiatu na ostatni rok istnienia w ramach danego województwa. Liczba ludności na podstawie spisu powszechnego z 1931 r., w przypadku powiatów zniesionych lub przeniesionych przed tą datą, dane ze spisu powszechnego z 1921 r.
Ludność.
W 1921 roku w województwie mieszkało 1 992 810 osób.
Podział ludności według narodowości:
Podział ludności ze względu na wyznanie:
Miasta i miasteczka.
Synteza.
W latach międzywojennych istniały trzy rodzaje jednostek osadniczych o charakterze topograficznie miejskim "miasto", "miasteczko" i "osada miejska". Na terenie woj. krakowskiego występowały dwie formy (miasta i miasteczka).
Określenie "miasto" miało w latach międzywojennych trojakie znaczenie. Mogło odnosić się wyłącznie do charakteru prawnego miejscowości (a więc typu jednostki administracyjnej), co nie znaczyło automatycznie że „miasto administracyjne” faktycznie posiadało prawa miejskie. Podstawą zaliczenia danej miejscowości do grupy miast było tzw. kryterium administracyjne, jako najwięcej odpowiadające rozwojowi stosunków i życia. Mimo że większość miast prawnych prawa miejskie posiadała, wiele z nich miało zaledwie prawa miasteczka a niektóre miasta (np. Krynica, Krzeszowice, Szczakowa i Zakopane) były wręcz wsiami. 
Odwrotnie wiele miasteczek - a więc faktycznie posiadających prawa miasteczka a nawet prawa miejskie (np. Osiek czy Lanckorona) – były gminami wiejskimi (chodzi tu o "gminy jednostkowe" sprzed komasacji w "gminy zbiorowe" w 1934 roku). Jednostki te w ogólnych publikacjach nie są zaliczane do miast (a więc nie wpływają na liczbę miast województwa), co jednak lekceważy fakt posiadania praw miasteczka (poniższa tabela je uwzględnia z zachowaną dystynkcją).
Wreszcie, niektóre miejscowości posiadały w nazwie wyraz "Miasto" - pisany wielką literą - mimo braku praw miejskich (np. Narajów Miasto). Wyraz ten stanowił integralną część nazwy miejscowości (choć nie przesądzał bynajmniej jej charakteru topograficznego) aby odróżnić ją od innej (topograficznie wiejskiej) miejscowości o identycznej nazwie w tej samej okolicy (np. Narajów-Wieś).
Miasta prawne galicyjskie (województwa krakowskie, lwowskie, stanisławowskie i tarnopolskie) należały do trzech kategorii:
13 lipca 1933 roku weszła w życie ustawa o częściowej zmianie ustroju samorządu terytorialnego, stanowiąca "znoszenie miast o liczbie mieszkańców niższej niż 3000" w drodze rozporządzeń Rady Ministrów, a większych miast w drodze ustawodawczej. Ustawa z 3 lipca 1896 roku przestała obowiązywać w ciągu roku od wejścia w życie ustawy (czyli do lipca 1934) przez co "miasta" i "miasteczka" rządzące się ustawą z 1896 roku i liczące powyżej 3000 mieszkańców zostały automatycznie podniesione do rangi miast objętych ustawą z 1889 roku. Tak więc 31 miast/miasteczek rządzących się ustawą z 1896 roku i liczących w 1933 roku mniej niż 3000 mieszkańców, a także 8 (9) gmin miejskich będących wsiami (niezależnie od liczby ludności) zostałyby według nowego prawa przekształcone w gminy wiejskie. Jednakże indywidualnymi rozporządzeniami za miasta uznano 20 mniejszych miast oraz wszystkie wsie stanowiące gminy miejskie. Równocześnie do rzędu miast podniesiono także trzy dotychczasowe gminy wiejskie. Na mocy ustawy z 1933 łącznie 12 miejscowości (w tym jedna wieś) utraciło status gmin miejskich.
W poniższej tabeli umieszczono wszystkie miasta i miasteczka województwa krakowskiego obu typów z podziałem na charakter prawny (rodzaj jednostki administracyjnej) i przywileje (prawa miejskie/miasteczka) wraz z uwzględnieniem ustawy, którą miasta się rządziły. W późniejszych latach część najmniejszych miast status miejski utraciła; w wykazie oznaczono (►) miasta, które w 1937 roku były już wsiami.
Bibliografia.
"Kalendarz Ilustrowanego Kuryera Codziennego na rok 1933", rocznik VI, Kraków 1933

</doc>
<doc id="853668" url="https://pl.wikipedia.org/wiki?curid=853668" title="Copa Presidente de Chile 1940">
Copa Presidente de Chile 1940

Copa Presidente de Chile 1940 – turniej towarzyski o Puchar prezydenta Chile między reprezentacjami Argentyny i Chile rozegrano w 1940 roku.
Końcowa tabela.
Triumfatorem turnieju Copa Presidente de Chile 1940 został zespół Argentyny.

</doc>
<doc id="853675" url="https://pl.wikipedia.org/wiki?curid=853675" title="Armia Polowa „Bernolak”">
Armia Polowa „Bernolak”

Armia Polowa Bernolák (słow. "Slovenská Poľná Armáda, kryp. „Bernolák”)" – słowacka armia, biorąca udział w kampanii wrześniowej podczas II wojny światowej po stronie III Rzeszy.
Historia.
30 sierpnia 1939, przed inwazją na Polskę, zmobilizowano w Republice Słowackiej 51 306 mężczyzn. Dowództwo armii słowackiej mieściło się w czasie kampanii wrześniowej w miejscowości Nowa Wieś Spiska. Słowacki sektor znajdował się w składzie niemieckiej Grupy Armii „Południe” przydzielony do 14. Armii pod dowództwem gen. płk. Wilhelma Lista. Do zadań wyznaczonych dla słowackiej Armii Polowej należało zabezpieczenie wschodniego skrzydła 14. Armii oraz zapobieżenie przedostawaniu się Polaków na teren Słowacji. Politycznie agresja została uzasadniona zajęciem przez Polskę w latach 1918 i 1938 części Spisza i Orawy, a także popieraniem przez część polskich polityków aneksji Słowacji przez Węgry. 
Dowódcą armii był gen. I rangi Ferdinand Čatloš, szefem sztabu zaś – mjr Sztabu Generalnego Emil Novotný.
Składała się z:
1 września 1939 roku armia wzięła udział w ataku na Polskę. 1. Dywizja zajęła Jaworzynę i Niedzicę i posunęła się w ciągu kilku dni o 30 km, dochodząc do Ochotnicy. 9 września 1939 dywizja ta powróciła na Słowację. 2. Dywizja w składzie XVIII Korpusu Armijnego gen. piech. Eugena Beyera zajęła pozycje na linii Jasło - Krosno - Sanok, mając styczność bojową z jednostkami polskimi (11. KDP). 2 września 4 wozy pancerne dotarły do Tylicza, gdzie napotkały silny opór i musiały ustąpić. 5 września dowództwo słowackie wydało rozkaz utworzenia grupy szybkiej (tzw. "Rychlá skupina") pod kryptonimem „Kalinčak”, jej dowództwo objął ppłk Ján Imro. Jednostka ta przekroczyła granicę Polską, ale nie brała udziału w walkach. 12 września jednostki te zajęły Sanok oraz okolice. 
W czasie trwania kampanii piechota słowacka zajęła pozycje, od zachodu na linii Kamienica – Zbludza – Zalesie, Jaworki – Biała Woda oraz Krynica-Zdrój – Tylicz, bez znaczącego oporu ze strony polskiej. 16 września jednostki piechoty użyte zostały następnie do umocnienia wcześniejszych pozycji na linii między miejscowościami Liszna, Jabłonki, Baligród, Sanok, Krosno i Dukla. Cała słowacka dywizja powróciła na Słowację 1 października 1939 po wygaśnięciu walk na tym odcinku frontu.
W czasie całej kampanii wrześniowej armia słowacka straciła w Polsce 18 żołnierzy, 46 zostało rannych, a 11 uznano za zaginionych. 
Po zakończeniu kampanii wrześniowej Hitler wysłał list gratulacyjny na ręce prezydenta Słowacji oraz odznaczył Żelaznymi Krzyżami trzech wysokich funkcjonariuszy państwa słowackiego, w tym gen. Ferdinanda Čatloša.
Stany osobowe Armii Polowej „Bernolák”.
Armia słowacka jako całość najwyższy stan osobowy osiągnęła 20 września 1939, kiedy to liczyła 148 113 osób (powołanych zostało ponad 160 tys. ludzi). W późniejszym okresie II wojny światowej nigdy już takiego stanu nie osiągnęła.

</doc>
<doc id="853676" url="https://pl.wikipedia.org/wiki?curid=853676" title="Województwo wołyńskie">
Województwo wołyńskie



</doc>
<doc id="853678" url="https://pl.wikipedia.org/wiki?curid=853678" title="Różowa Pantera (film 1963)">
Różowa Pantera (film 1963)

Różowa Pantera – film z 1963 roku wyreżyserowany przez Blake’a Edwardsa. Film był pierwszym z serii 10 filmów cyklu „Różowa Pantera” firmy DePatie-Freleng Enterprises.
Animowane czołówka oraz zakończenie filmu stały się podstawą realizowanej w latach 60 i 70 przez wytwórnię United Artists serii filmów animowanych o Różowej Panterze.
Fabuła.
Gapowaty inspektor Clouseau (Peter Sellers) dostaje zlecenie pilnowania niezwykle cennego diamentu „Różowej Pantery”. Diament ten ma skazę – rysę, która wyglądem przypomina skaczącą panterę, stąd jego nazwa. Przeciwnikiem inspektora jest dżentelmen-włamywacz sir Charles (David Niven), który ma ochotę ukraść cenny klejnot.
Nagrody i nominacje (wybrane).
Oscary za rok 1964
Złote Globy 1964
Nagrody BAFTA 1964

</doc>
<doc id="853682" url="https://pl.wikipedia.org/wiki?curid=853682" title="Województwo łódzkie (II Rzeczpospolita)">
Województwo łódzkie (II Rzeczpospolita)

Województwo łódzkie – województwo II Rzeczypospolitej istniejące w latach 1919–1939 ze stolicą w Łodzi.
Województwo łódzkie (do 1938) obejmowało wschodnią część obecnego województwa wielkopolskiego z Kaliszem i Koninem oraz południową i centralną część łódzkiego.
W 1930 podzielone było na 13 powiatów ziemskich oraz 1 miejski. W skład województwa wchodziło także 46 miast (1930) i 232 gminy. Graniczyło z 3 województwami: od zachodu z poznańskim, od południa z kieleckim, od północy oraz wschodu z warszawskim, a także od południowego zachodu z Niemcami.
Ludność.
Według pierwszego spisu powszechnego w 1921 roku województwo zamieszkiwało 2 252 769 osób.
Podział ludności ze względu na narodowość:
Podział ludności ze względu na wyznanie:
W roku 1926 ludność województwa zamieszkująca miasta wynosiła 38,7%. Polacy stanowili 83,2% ogółu mieszkańców, Żydzi – 12%, Niemcy – 4,6%. 77% mieszkańców łódzkiego wyznawało religię katolicką, 14,5% mojżeszową, 7,6% ewangelicką i 0,7% grekokatolicyzm.
53,8% mieszkańców województwa łódzkiego zatrudniona była w rolnictwie, 24,6% w przemyśle (głównie włókienniczy), a 8,3% w handlu.
Struktura powierzchni.
Według danych z 1929 roku województwo łódzkie miało obszar 19 034 km², w tym:
Podział administracyjny (1939).
Z dniem 1 kwietnia 1938 r. wyłączono z obszaru województwa łódzkiego i przyłączono do województwa poznańskiego powiaty kaliski, kolski, koniński i turecki.
Z dniem 1 kwietnia 1939 r. włączono w obszar województwa łódzkiego: z województwa warszawskiego powiaty: kutnowski, łowicki, rawski i skierniewicki; z województwa kieleckiego powiaty: opoczyński i konecki z wyjątkiem gmin miejskich: Skarżysko-Kamienna i Szydłowiec oraz gmin wiejskich: Bliżyn i Szydłowiec.

</doc>
<doc id="853685" url="https://pl.wikipedia.org/wiki?curid=853685" title="Polskie Stowarzyszenie Osób Niepełnosprawnych">
Polskie Stowarzyszenie Osób Niepełnosprawnych

Polskie Stowarzyszenie Osób Niepełnosprawnych (PSON) – organizacja pozarządowa powstała w październiku 1986 r. w Krakowie z inicjatywy uczestników ogólnopolskiej konferencji osób niepełnosprawnych. 4 lipca 1988 roku została zarejestrowana jako stowarzyszenie kultury fizycznej.
Stowarzyszenie działa w oparciu o Ustawę o działalności pożytku publicznego i o wolontariacie. 11 lutego 2005 r. uzyskało status organizacji pożytku publicznego. Prowadzi działania na rzecz środowisk osób niepełnosprawnych bez względu na przedział wiekowy, czy posiadaną dysfunkcję.
Stowarzyszenie organizuje integracyjne obozy konne, żeglarskie i narciarskie.

</doc>
<doc id="853687" url="https://pl.wikipedia.org/wiki?curid=853687" title="Copa Presidente de Argentina 1941">
Copa Presidente de Argentina 1941

Copa Presidente de Argentina 1941 - turniej towarzyski o Puchar prezydenta Argentyny między reprezentacjami Argentyny i Chile rozegrano w 1941 roku.
Końcowa tabela.
Triumfatorem turnieju Copa Presidente de Argentina 1941 został zespół Argentyny.

</doc>
<doc id="853693" url="https://pl.wikipedia.org/wiki?curid=853693" title="Pętla Wadley'a">
Pętla Wadley'a



</doc>
<doc id="853694" url="https://pl.wikipedia.org/wiki?curid=853694" title="Wisłostrada tarnobrzeska">
Wisłostrada tarnobrzeska

Wisłostrada – droga dwujezdniowa w Tarnobrzegu w ciągu drogi wojewódzkiej nr 871 (dawniej drogi krajowej nr 84, w czasach PRL drogi państwowej nr 30) zaczynająca się przy dworcu autobusowym PKS a kończąca się na Nagnajowie. Przez wiele lat służyła głównie jako dojazd do Zakładów Chemicznych "Siarkopolu". Od października 2007 do czerwca 2008 prowadzony był remont całej drogi, w wyniku którego odtworzone zostały pobocza, wymieniono nawierzchnię, zamontowano bariery energochłonne. Wzdłuż Wisłostrady od wschodniej strony, wybudowano chodnik dla pieszych, oraz ścieżkę rowerową prowadzące od skrzyżowania z ulicą Adama Mickiewicza, do tarasu widokowego nad Jeziorem Tarnobrzeskim.

</doc>
<doc id="853697" url="https://pl.wikipedia.org/wiki?curid=853697" title="Copa Juan Pinto Duran 1963">
Copa Juan Pinto Duran 1963

Copa Juan Pinto Duran 1963 – pierwsza edycja turnieju towarzyskiego o Puchar Juana Pinto Durana między reprezentacjami Urugwaju i Chile rozegrana w 1963 roku.
Końcowa tabela.
Triumfatorem turnieju Copa Juan Pinto Duran 1963 został zespół Urugwaju.

</doc>
<doc id="853702" url="https://pl.wikipedia.org/wiki?curid=853702" title="George Olah">
George Olah

George Andrew Olah ("Oláh György") (ur. 22 maja 1927 w Budapeszcie, zm. 8 marca 2017 w Beverly Hills) – amerykański chemik pochodzenia węgierskiego, laureat Nagrody Nobla.
Życiorys.
Ukończył studia na Uniwersytecie Techniczno-Ekonomicznym w Budapeszcie. Po upadku powstania węgierskiego w 1956 roku wyjechał do Wielkiej Brytanii, a wkrótce potem do Kanady. Tam podjął pracę w laboratorium badawczym firmy Dow Chemical w Sarnii. Prowadził badania stabilnych karbokationów, powstających w reakcji Friedla-Craftsa. Aby uzyskać trwałe karbokationy, Olah używał superkwasów o mocy miliard, a nawet bilion, razy większej od stężonego kwasu siarkowego.
Wiosną 1964 przeniósł się do laboratorium w Framingham, a następnie do Wayland. W 1965 roku powrócił do pracy akademickiej na Case Western Reserve University w Cleveland, a w 1977 przeniósł się na Uniwersytet Południowej Kalifornii.
W 1971 roku przyjął obywatelstwo amerykańskie.
W 1994 otrzymał Nagrodę Nobla w dziedzinie chemii za wkład w rozwój chemii karbokationów.
Drugim obszarem zainteresowań naukowych było zastosowanie metanolu jako alternatywnego źródła energii. Postulował wykorzystanie syntezy metanolu z metanu, a także z wodoru i dwutlenku węgla, a następnie zastosowanie go w ogniwach paliwowych oraz w produkcji węglowodorów.

</doc>
<doc id="853705" url="https://pl.wikipedia.org/wiki?curid=853705" title="Miłoszyce Małe">
Miłoszyce Małe

Miłoszyce Małe (niem. Kleine Fünfteichen) - przysiółek przedwojennej wsi Miłoszyce w okolicach Dziupliny - dzisiaj zabudowania leśnictwa należące do wsi Dziuplina.

</doc>
<doc id="853707" url="https://pl.wikipedia.org/wiki?curid=853707" title="Magdalena Saad">
Magdalena Saad

Magdalena Saad (ur. 14 maja 1985 roku w Łodzi) – polska siatkarka, grająca na pozycji libero, reprezentantka kraju. Uprawia zarówno siatkówkę halową, jak i plażową. 
Sukcesy klubowe.
Akademickie Mistrzostwa Polski:
Mistrzostwo Polski:
Mistrzostwo I ligi:
Siatkówka plażowa.
Mistrzostwa Polski:
Akademickie Mistrzostwa Europy:

</doc>
<doc id="853708" url="https://pl.wikipedia.org/wiki?curid=853708" title="Cryphalus abietis">
Cryphalus abietis



</doc>
<doc id="853710" url="https://pl.wikipedia.org/wiki?curid=853710" title="I liga paragwajska w piłce nożnej (1991)">
I liga paragwajska w piłce nożnej (1991)

Mistrzem Paragwaju został klub Club Sol de América, natomiast wicemistrzem Paragwaju - Cerro Porteño.
Sezon podzielony został na trzy etapy. Do trzeciego etapu awansowało 8 najlepszych klubów z dwóch pierwszych etapów. W trzecim etapie kluby podzielono na dwie grupy po 4 drużyny. Z każdej z tych grup awansowały do półfinału dwa kluby, następnie zwycięzcy meczów półfinałowych rozegrali finał, którego zwycięzca został mistrzem Paragwaju, a przegrany - wicemistrzem.
Do turniejów międzynarodowych zakwalifikowały się następujące kluby:
Do drugiej ligi spadł klub Sport Colombia Fernando de la Mora. Na jego miejsce z drugiej ligi awansował klub Club Presidente Hayes.
Pierwszy etap.
Tabela końcowa pierwszego etapu 1991.
Klubom przyznano bonusy - za pierwsze miejsce 2 punkty, za drugie - 1.5 punktu, za trzecie - 0.75 punktu, za czwarte - 0.5 punkt.
Drugi etap.
Tabela końcowa drugiego etapu 1991.
Klubom przyznano bonusy - za pierwsze miejsce 2 punkty, za drugie - 1.5 punktu, za trzecie - 0.75 punktu, za czwarte - 0.5 punktu.
Trzeci etap - runda finałowa.
Grupa A
Grupa B
1/2 finału.
Cerro Porteño - Club Olimpia (zwyciężył klub Cerro Porteño)&lt;br&gt;
Club Sol de América - Club Guaraní (zwyciężył klub Club Sol de América)&lt;br&gt;
Finał.
Cerro Porteño - Club Sol de América 1:1 i 1:2
Mistrzem Paragwaju w 1991 roku został klub Club Sol de América.
Sumaryczna tabela sezonu 1991.
Tabela powstała jako połączenie dorobku klubów w pierwszym i drugim etapie mistrzostw.

</doc>
<doc id="853712" url="https://pl.wikipedia.org/wiki?curid=853712" title="Abel">
Abel



</doc>
<doc id="853714" url="https://pl.wikipedia.org/wiki?curid=853714" title="Fontanna Prozerpiny w Poznaniu">
Fontanna Prozerpiny w Poznaniu

Fontanna Prozerpiny – jedna z czterech fontann na Starym Rynku w Poznaniu, zlokalizowana przed Ratuszem.
Pierwsze wzmianki o studniach na Starym Rynku pochodzą z 1568 roku, gdy zamówiono u rzeźbiarza Michela Fleischera z Legnicy drewniane figury lwa i jelenia przeznaczone dla studni przed ratuszem oraz kamienicą nr 54. Figury te zostały zastąpione w 1615 roku figurami Apolla, Jowisza, Marsa i Neptuna, wykonanymi przez rzeźbiarza Krzysztofa Redlla.
W 1758 roku rajcowie miejscy zlecili Augustynowi Schöpsowi wykonanie fontanny. Fontanna została ukończona w 1766 roku. Augustyn Schöps wykonał ją z piaskowca w stylu barokowym, nawiązując do mitologii greckiej. Rzeźba ilustruje scenę porwania Prozerpiny przez władcę podziemi. Cztery płaskorzeźby na ścianach basenu przedstawiają żywioły: ogień, powietrze, wodę i ziemię, a towarzyszy im herb miasta.
W latach 90. XX wieku fontanna została odrestaurowana.
15 maja 2010 została uszkodzona przez kibiców Lecha Poznań świętujących tytuł Mistrza Polski. Po miesiącu została odrestaurowana. Fundusze na naprawę zebrali sami kibice.
Zobacz też trzy pozostałe staromiejskie fontanny:

</doc>
<doc id="853715" url="https://pl.wikipedia.org/wiki?curid=853715" title="Lincoln Mark LT">
Lincoln Mark LT

Lincoln Mark LT – samochód osobowy typu pickup klasy pełnowymiarowej produkowany pod amerykańską marką Lincoln w latach 2005 – 2008 oraz ponownie 2010 – 2014.
Pierwsza generacja.
Lincoln Mark LT I został zaprezentowany po raz pierwszy w 2005 roku.
W 2009 roku na rok modelowy 2010 auto otrzymało delikatny lifting. Zmodernizowano m.in. reflektory przednie.
Sprzedaż.
Model ten jest popularniejszy od swojego poprzednika; w pierwszym pełnym roku sprzedaży nabywców znalazły 10 274 sztuki tych aut. Jego cena jest w momencie sprzedaży była dużo mniejsza od głównego rywala - Cadillaca Escalade EXT ($39 050 dla Mark LT, $54 875 dla Escalade'a). Jednakże, produkcja modelu została zakończona już 3 lata po rozpoczęciu produkcji, w 2008 roku.
Druga generacja.
Lincoln Mark LT II został zaprezentowany po raz pierwszy w 2010 roku.
Po 2 latach przerwy, Lincoln zdecydował się przywrócić do produkcji modle Mark LT pod postacią drugiej generacji opartej na kolejnej, dwunastej generacji Forda F-150.
Tym razem jednak samochód przeznaczono do sprzedaży z wyłącznością dla Meksyku, bez planów poszerzenia zasięgu rynkowego o Stany Zjednoczone i Kanadę. Produkcja została zakończona w 2014 roku bez następcy, po czym Lincoln porzucił produkcję samochodów typu pickup.

</doc>
<doc id="853721" url="https://pl.wikipedia.org/wiki?curid=853721" title="Maraton biblijny">
Maraton biblijny

Maraton biblijny Α i Ω – wielogodzinne czytanie Biblii organizowane corocznie przez Duszpasterstwo Młodzieży Archidiecezji Poznańskiej oraz Verba Sacra. Organizatorzy stawiają sobie za cel ponowną ewangelizację wiernych, którzy w życiu codziennym nie czytają Biblii. W lekturze wykorzystuje się specjalne, powiększone dwukrotnie wydanie Biblii poznańskiej. Zaaprobował je przed śmiercią jej redaktor, ks. Marian Wolniewicz.
Podobne maratony biblijne odbywają się w Stanach Zjednoczonych i Europie Zachodniej. W 2003 w Niemczech i krajach niemieckojęzycznych odbyło się kilkadziesiąt maratonów biblijnych, w tym maratony ekumeniczne.
Pierwszy Maraton Biblijny Α i Ω odbył się w roku 2005 w kościele pw. Wszystkich Świętych w Poznaniu i trwał dokładnie 119 godzin 2 minuty i 42 sekundy. Pismo Święte Starego i Nowego Testamentu czytało 876 osób bez przerwy przez 5 dni i nocy. W sesji wzięli udział urzędnicy (m.in. prezydent miasta Poznania, marszałek województwa wielkopolskiego) i przedstawiciele innych kościołów (m.in. zielonoświątkowego oraz prawosławnego).
Drugi Maraton Biblijny Α i Ω w roku 2006 trwał 10 dni. Ze względu na bardzo duże zainteresowani poznaniaków cała księga Biblii została podzielona na 1500 fragmentów. Tym razem zrezygnowano z czytania non-stop, tak więc lektura trwała od porannej mszy do późnych godzin wieczornych. Najmłodszy uczestnik maratonu miał 6,5 roku, najstarszy zaś 87 lat. W Maratonie wzięli m.in. udział trener i piłkarze Lecha Poznań oraz zespół Arka Noego.
Trzeci Maraton Biblijny w marcu 2007 zorganizowano w 13 kościołach całego Poznania, zaś czytanie trwało 13 dni. Pismo Święte ponownie podzielono na 1500 fragmentów.
Czwarta edycja Maratonu Biblijnego została zorganizowana w lutym i marcu 2008 w 18 kościołach Poznania oraz 2 poza jego granicami: w Swarzędzu i Koziegłowach, gdzie przez 20 dni ponownie czytano 1500 fragmentów.
W dniach 17-21 maja 2008 odbył się również Płocki Maraton Biblijny.
W dniach 15-20 czerwca 2008 odbył się II Ciechanowski Maraton Biblijny. Pierwszy odbył się 17-21 czerwca 2007 r.

</doc>
<doc id="853724" url="https://pl.wikipedia.org/wiki?curid=853724" title="Hylurgus ligniperda">
Hylurgus ligniperda



</doc>
<doc id="853725" url="https://pl.wikipedia.org/wiki?curid=853725" title="Hylastes ater">
Hylastes ater



</doc>
<doc id="853732" url="https://pl.wikipedia.org/wiki?curid=853732" title="Benalmádena">
Benalmádena

Benalmádena – miasto i gmina w południowej Hiszpanii, we wspólnocie autonomicznej Andaluzji, prowincji Malaga i comarce Costa del Sol Occidental. Wchodzi w skład aglomeracji Malagi (Área Urbana de Málaga), obszaru metropolitalnego Malagi (Área metropolitana de Málaga) i powiatu sądowego Torremolinos (Partido judicial de Torremolinos).
Miasto zajmuje powierzchnię 27,20 km² i liczy 70 204 mieszkańców (2021), co sprawia, że jest 23. pod względem liczby ludności miastem Andaluzji i trzecim pod względem wielkości ośrodkiem metropolii Malagi. Od wielu lat jest jedną z najbogatszych gmin tej wielkości w Hiszpanii, z rocznym budżetem wydatków przekraczającym 100 mln euro.
Zlokalizowana, między południowymi zboczami Sierra de Mijas (jednego z pasm górskich Sierra Nevady) i wybrzeżem Morza Śródziemnego, w środkowej części Costa del Sol, pomiędzy Torremolinos i Fuengirolą (tworzy z nimi swoiste "trójmiasto", liczące ponad 220 000 mieszkańców), 22 km na południowy zachód od centrum Malagi. Jeden z największych i najpopularniejszych kurortów oraz przystani jachtowych w Hiszpanii.
Rys historyczny.
Zamieszkana już w czasach prehistorycznych, intensywnego rozwoju doświadczyła w okresie dominacji muzułmańskiej. Został on jednak znacznie zahamowany po wejściu do Królestwa Kastylii w 1485 r., a także z powodu różnych klęsk żywiołowych i grabieży piratów. W XVIII i XIX wieku reaktywowano lokalną gospodarkę, dzięki czemu miasto stało się ośrodkiem przemysłu papierniczego i uprawy winorośli. Największy wyż demograficzny w historii oraz swój obecny wygląd architektoniczny Benalmádena zawdzięcza gwałtownemu rozwojowi turystyki, mającemu miejsce od połowy lat 60. XX wieku do końca pierwszej dekady XXI wieku.
Podział administracyjny.
Miasto składa się z trzech części:
Benalmádena Pueblo – najstarsza część miasta, dzielnica o typowej architekturze andaluzyjskiej (tzw. "białe domy"), znajdująca się około 3 km w głąb lądu (na południowych zboczach Sierra de Mijas), na wysokości 200 m n.p.m. Najnowsze budynki wybudowane są już jednak w nowoczesnym stylu. Największe atrakcje turystyczne:
Benalmádena Costa – najnowsza część miasta, zlokalizowana wzdłuż wybrzeża i bezpośrednio przylegająca do morza. Znaczną część jej zabudowy stanowią obiekty turystyczne (hotele, punkty gastronomiczne, dyskoteki i plaża). Główne atrakcje turystyczne:
Arroyo de la Miel – pierwotnie oddzielna osada, zlokalizowana pomiędzy dwoma pozostałymi dzielnicami. Jest główną dzielnicą mieszkalną i najbardziej aktywną handlowo. Znajduje się tutaj stacja kolejowa Benalmádena-Arroyo de la Miel na linii C-1 sieci podmiejskiej Cercanías Málaga. Największe atrakcje turystyczne:
Nazwę "Arroyo de la Miel" można przetłumaczyć jako "Potok miodem płynący".
Plaże.
W granicach administracyjnych miasta znajduje się prawie 20 kilometrów linii brzegowej i 17 plaż o łącznej długości 8520 m. Część z nich posiada nawierzchnię piaszczystą, a część żwirową. Nazwy plaż to (kolejność alfabetyczna): Arroyo Hondo, Carvajal, Bil-Bil, La Morera, Arroyo de la Miel, Benalnatura, Fuente de la Salud, La Perla, Las Viborillas, Las Yucas, Malapesquera / Malapesca / Torre Bermeja, Melilleros, Santa Ana, Tajo de la Soga, Torremuelle, Torrequebrada i Torrevigía.
Wszystkie plaże są dostępne z - biegnących wzdłuż wybrzeża - promenady Paseo Maritimo, bądź Avenida del Sol (głównej drogi w kierunku Fuengiroli), przy których mieści się sporo punktów gastronomicznych. Wschodnie plaże są długie, szerokie i zatłoczone, natomiast zachodnie – wąskie, krótkie, skaliste i bardziej spokojne.
W Benalmádenie funkcjonuje jedna z pierwszych plaż nudystów w Hiszpanii o nazwie Benalnatura.
Plaża Fuente de la Salud.
Pierwsza plaża od strony wschodniej w Benalmadenie Costa, granicząca z gminą Torremolinos. Sąsiaduje z portem Puerto Marina de Benalmadena. Fuente de la Salud oznacza "źródło zdrowia". Plaża jest piaszczysta, liczy 160 metrów długości i 80 metrów szerokości.
Plaża Torrebermeja.
Leży po drugiej stronie portu Puerto Marina de Benalmadena i akwarium morskiego Sea Life. Nagrodzona błękitną flagą. Piaszczysta, liczy 700 metrów długości i 100 metrów szerokości. Dzieli się na dwie strefy: Malapesquera i Torrebermeja. Jedna z popularniejszych plaż w Benalmadenie.
Plaża Santa Ana.
Położona w centralnej części Benalmadeny Costa, wzdłuż promenady nadmorskiej Paseo Maritimo i w otoczeniu największej ilości apartamentów na wynajem wakacyjny i hoteli. Dzieli się na dwie strefy: Santa Anna i Las Gaviotas. Najlepiej wyposażona plaża miejska w Benalmadenie, posiadająca prysznice, leżaki, toalety, restauracje i bary plażowe . Latem pojawiają się usługi wynajmu sprzętu wodnego, a dla dzieci instalowany jest dmuchany park wodny.
Plaża Bil Bil.
Jej nazwa pochodzi od nazwy ośrodka kultury "Zamek Bil Bil", znajdującego się tuż obok plaży. Niezwykle popularna, stanowi część uprzywilejowanej strefy geologicznej. Ma 400 metrów długości i 60 metrów szerokości. Niedaleko stąd do pięknego parku miejskiego pełnego zwierząt, wyposażonego w nowoczesne place zabaw dla dzieci.
Plaża Arroyo de la Miel.
Nazwa pochodzi od jeden z części Benalmadeny, rezydencjalnej o nazwie Arroyo de la Miel. Ma 300 metrów długości i 80 metrów szerokości oraz dzieli się na dwie strefy: Arroyo de la Miel i Los Melilleros. Z jej zachodniego końca podziwiać można cały ciąg plaż aż od portu oraz piękny widok na marinę. Dużo tu gości hotelowych z położonych obok dwóch dużych całorocznych obiektów: Sunset Beach i Best Benalmadena.
Plaża Torrevigía.
Piękna i klimatyczna plaża w Benalmadenie mająca zaledwie 200 metrów długości. Częściowo kamienista, ale dzięki temu jej wody są wyjątkowo czyste i są zachętą dla uprawiających snorking. Na plaży znajduje się jedna z lepszych restauracji w mieście oferująca doskonałą śródziemnomorską kuchnię w postaci świeżych owoców morza, Restauracja La Cala.
Plaża Torrequebrada.
Należąca do hotelu THB Torrequebrada Casino jest niewielką, kamienistą i ustronną plażą w Benalmadenie. Idealna dla osób szukających spokoju.
Plaża Las Yucas.
Jej nazwa pochodzi od drzew jukowych rosnących na skarpie wokół plaży. Niezwykle urokliwa miejska plaża Benalmadeny. Jej walory podziwiać można z kawiarni o tej samej nazwie zawsze pełnej turystów i lokalsów bez względu na porę roku. Po drugie stronie ulicy Antonio Machado znajduje się jedyne pole golfowe w Benalmadenie i jedno z trudniejszych w Hiszpanii.
Plaża Benalnatura.
Jedna z pierwszych plaż nudystów w Hiszpanii i jedyna plaża tego typu w miasteczku. Położona w wyizolowanej części Benalmadeny Costa, otoczona bujną egzotyczną roślinnością, spełnia swoją rolę ustronnej i bezpiecznej od gapiów.
Plaża La Viborilla.
Najbardziej egzotyczna plaża w Benalmadenie Costa, otoczona bujną roślinnością. Wygląda bardziej jak karaibska niż typowo miejska plaża.
Plaża Arroyo Hondo.
Należy do jednej z plaż zachodniego wybrzeża Benalmadeny, czyli o zdecydowanie mniejszym oblężeniu przez turystów w okresie letnim. Nazwa pochodzi od strumyka o tej samej nazwie przecinającego plażę i wypływającego z gór Sierra de Mijas. Plaża ma wiele udogodnień, można skorzystać między innymi z masaży. Latem jak większość plaży w prowincji ma ratownika.
Plaża Bonita.
Jak sama nazwa mówi, Playa Bonita jest naprawdę ładną plażą w Benalmadenie. Jest utworzoną na wzór portu sztuczną plażą, dzięki czemu jej wody są ciepłe i spokojne. Wyśmienitą kuchnię śródziemnomorską poleca położona na plaży restauracja El Parador II.
Plaża Torremuelle.
Plażą jest tylko z nazwy, gdyż wybrzeże pokryte jest głównie czarnymi skałami. Leży u podnóża klifu, nad którym góruje jedna z trzech ostałych się wież obronnych z czasów panowania Maurów na wybrzeżu południowej Hiszpanii o nazwie Torre del Muelle.
Plaża La Perla.
Mająca zaledwie 150 metrów długości plaża nazwą nawiązuje do urbanizacji La Perla wokół której leży. To spokojna i mało znana turystom plaża, odpoczywają na niej głównie mieszkańcy okolicznych domów.
Plaża La Morera.
Długości 150 metrów. Leży w bezpośrednim sąsiedztwie wakacyjnego kompleksu hotelowego Holiday World Resort którego głównymi klientami są Brytyjczycy.
Plaża Tajo de la Soga.
Klimat tej plaży nawiązuje krajobrazem do parku naturalnego. Wzdłuż 400-metrowej plaży ciągnie się ścieżka spacerowa. Na plaży częstymi bywalcami są kitsurferzy, młodzież rozbija na noc namioty. Przy plaży są restauracje nawiązujące do freelifestylowego klimatu.
Plaża Carvajal.
Ostatnia plaża Benalmadeny od strony zachodniej i jednocześnie pierwszą plażą we Fuengiroli. Jedna z szerszych i dłuższych plaż miejskich. Piasek drobny i żółty. Doskonale wyposażona pod względem masowej turystyki, cieszy sią ogromnym powodzeniem wśród zagranicznych turystów jak i lokalnej społeczności.

</doc>
<doc id="853735" url="https://pl.wikipedia.org/wiki?curid=853735" title="Henry Lee Giclas">
Henry Lee Giclas

Henry Lee Giclas (ur. 9 grudnia 1910 we Flagstaff, zm. 2 kwietnia 2007 tamże) – amerykański astronom.
Życiorys.
Studiował inżynierię, początkowo w University of Southern California, później w Uniwersytecie Arizony, gdzie studiował również astronomię. Studia licencjackie ukończył około roku 1940, ale już od roku 1931 pracował w Lowell Observatory, początkowo jako pracownik sezonowy. Od roku 1940 kontynuował edukację w University of California, Berkeley. Cały czas, a nawet po przejściu na emeryturę w roku 1979, był związany z Lowell Observatory.
Odkrył 17 planetoid (16 samodzielnie oraz jedną z Robertem Schaldachem), w tym planetoidę (2201) Oljato związaną z powstaniem roju meteorów Chi Orionidy. Jest też odkrywcą komety okresowej 84P/Giclas.
W uznaniu jego zasług jedną z planetoid nazwano (1741) Giclas.

</doc>
<doc id="853736" url="https://pl.wikipedia.org/wiki?curid=853736" title="Benalmadena">
Benalmadena



</doc>
<doc id="853737" url="https://pl.wikipedia.org/wiki?curid=853737" title="CSNET">
CSNET



</doc>
<doc id="853742" url="https://pl.wikipedia.org/wiki?curid=853742" title="Carphoborus minimus">
Carphoborus minimus



</doc>
<doc id="853744" url="https://pl.wikipedia.org/wiki?curid=853744" title="Bad Griesbach im Rottal">
Bad Griesbach im Rottal

Bad Griesbach im Rottal, Bad Griesbach i. Rottal – miasto uzdrowiskowe w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa. Leży około 22 km na południowy zachód od Pasawy, nad rzeką Rott.
Dzielnice.
W skład miasta wchodzą następujące dzielnice: Bad Griesbach im Rottal, Buchet, Karpfham, Reutern, Sankt Salvator i Weng.
Współpraca.
Miejscowości partnerskie:

</doc>
<doc id="853752" url="https://pl.wikipedia.org/wiki?curid=853752" title="Hauzenberg">
Hauzenberg

Hauzenberg – miasto w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa. Leży około 15 km na północny wschód od Pasawy.
Współpraca.
Miejscowości partnerskie:

</doc>
<doc id="853753" url="https://pl.wikipedia.org/wiki?curid=853753" title="Ips sexdentatus">
Ips sexdentatus



</doc>
<doc id="853755" url="https://pl.wikipedia.org/wiki?curid=853755" title="Zjawisko autokinetyczne">
Zjawisko autokinetyczne



</doc>
<doc id="853756" url="https://pl.wikipedia.org/wiki?curid=853756" title="Big Ones">
Big Ones

Big Ones – album kompilacyjny grupy Aerosmith (1994), który zawiera piosenki z trzech wcześniej wydanych albumów: Permanent Vacation, Pump i Get a Grip, dwa utwory premierowe ("Walk On Water" i "Blind Man") oraz koncertową wersję "Dude (Looks Like A Lady)".

</doc>
<doc id="853758" url="https://pl.wikipedia.org/wiki?curid=853758" title="Copa Juan Pinto Duran 1965">
Copa Juan Pinto Duran 1965

Copa Juan Pinto Duran 1965 – druga edycja turnieju towarzyskiego o Puchar Juana Pinto Durana między reprezentacjami Urugwaju i Chile rozegrano w 1965 roku.
Końcowa tabela.
Triumfatorem turnieju Copa Juan Pinto Duran 1965 zostały zespoły: Chile i Urugwaju.

</doc>
<doc id="853760" url="https://pl.wikipedia.org/wiki?curid=853760" title="Studzienka Bamberki w Poznaniu">
Studzienka Bamberki w Poznaniu

Studzienka Bamberki – studzienka na poznańskim Starym Rynku, znajdująca się pod zachodnią ścianą Ratusza. Cokół został zaprojektowany według pomysłu poznańskiego budowniczego Stahla, zaś posąg odlany z brązu jest dziełem rzeźbiarza Józefa Wackerle, któremu pozowała jedna z pracownic winiarni Goldenringa – Jadwiga Gadziemska z Piątkowa. Sama modelka nigdy nie miała nic wspólnego z Bambrami, w tamtych czasach była po prostu pracownicą winiarni.
Figurka przedstawia kobietę w stroju bamberskim, z nosidłami i konwiami używanymi w winiarstwie. Basen studzienki, do którego woda spływała dwoma strumieniami, przeznaczony był na poidło dla koni, lecz korzystała z niego również ludność miasta. Prócz tego były tam też dwa małe poidła dla psów oraz tablica z nazwiskiem fundatora, poznańskiego kupca i winiarza Leopolda Goldenringa.
Odsłonięcia studzienki z dziewczyną w stroju bamberskim dokonano w 1915 roku. Wznosiła się ona pierwotnie na Starym Rynku przed domkami budniczymi, na wprost ul. Woźnej. W 1929 roku na wniosek magistratu studzienkę przeniesiono pod zachodnią ścianę starego ratusza. Po zakończeniu II wojny światowej Bamberkę przechowywano w magazynach i dopiero w 1964 roku ustawiono ją przy ul. Mostowej, przed budynkiem dawnej loży masońskiej. W 1977 studzienka powróciła na Stary Rynek, gdzie postawiono ją w pobliżu miejsca, w którym stała w okresie międzywojennym. W 1998 roku przy studzience kanclerz Niemiec Helmut Kohl spotkał się z poznańskimi Bambrami.
Studzience poświęcony jest wiersz "Bambereczka" autorstwa Kazimiery Iłłakowiczówny.

</doc>
<doc id="853762" url="https://pl.wikipedia.org/wiki?curid=853762" title="Summer Glau">
Summer Glau

Summer Lyn Glau (ur. 24 lipca 1981 w San Antonio) – amerykańska aktorka, występowała w roli River Tam w serialu science fiction "Firefly" i filmowej kontynuacji "Serenity" oraz jako Cameron w serialu "".
Życiorys.
Ma szkocko-irlandzko-niemieckie pochodzenie. Zanim została aktorką była także primabaleriną. Dorastała z rodzicami (jej matka była nauczycielką, a ojciec dostawcą) i dwiema młodszymi siostrami – Kaitlin i Christie. Dostała stypendium szkoły baletowej i była uczona w domu przez matkę w klasach od 3 do 12, by pogodzić trening z nauką. Glau trenowała balet klasyczny jak i również tango i flamenco. Jednak po poważnej kontuzji stopy zakończyła karierę i udała się do Los Angeles, by odwiedzić swoich znajomych. Tam udzieliła swojego głosu do kilku reklam dla telewizji. Później przeprowadziła się do Los Angeles, by dalej rozwijać swoją karierę aktorską.

</doc>
<doc id="853763" url="https://pl.wikipedia.org/wiki?curid=853763" title="Ips acuminatus">
Ips acuminatus



</doc>
<doc id="853764" url="https://pl.wikipedia.org/wiki?curid=853764" title="Trypodendron lineatum">
Trypodendron lineatum



</doc>
<doc id="853765" url="https://pl.wikipedia.org/wiki?curid=853765" title="Vilshofen an der Donau">
Vilshofen an der Donau

Vilshofen an der Donau – miasto w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa. Leży około 20 km na północny zachód od Pasawy, nad Dunajem, przy drodze B8 i linii kolejowej Ratyzbona – Pasawa - Wels.
Do reformy administracyjnej w 1972 Vilshofen an der Donau było siedzibą powiatu Vilshofen.

</doc>
<doc id="853768" url="https://pl.wikipedia.org/wiki?curid=853768" title="Copa Juan Pinto Duran 1971">
Copa Juan Pinto Duran 1971

Copa Juan Pinto Duran 1971 – trzecia edycja turnieju towarzyskiego o Puchar Juana Pinto Durana między reprezentacjami Urugwaju i Chile rozegrana w 1971 roku.
Końcowa tabela.
Triumfatorem turnieju Copa Juan Pinto Duran 1971 został zespół Chile.

</doc>
<doc id="853771" url="https://pl.wikipedia.org/wiki?curid=853771" title="Aidenbach">
Aidenbach

Aidenbach – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa, siedziba wspólnoty administracyjnej Aidenbach. Leży około 25 km na zachód od Pasawy.
Dzielnice.
W skład gminy wchodzą trzy dzielnice: Aidenbach, Aldersbach i Haidenburg.
Oświata.
W gminie znajduje się przedszkole (75 miejsc i 85 dzieci) oraz szkoła podstawowa (21 nauczycieli, 342 uczniów).

</doc>
<doc id="853773" url="https://pl.wikipedia.org/wiki?curid=853773" title="PDF417">
PDF417



</doc>
<doc id="853777" url="https://pl.wikipedia.org/wiki?curid=853777" title="Faktys">
Faktys



</doc>
<doc id="853778" url="https://pl.wikipedia.org/wiki?curid=853778" title="Dryocoetes autographus">
Dryocoetes autographus



</doc>
<doc id="853780" url="https://pl.wikipedia.org/wiki?curid=853780" title="Rotthalmünster">
Rotthalmünster

Rotthalmünster – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa, siedziba wspólnoty administracyjnej Rotthalmünster. Leży około 30 km na południowy zachód od Pasawy, przy linii kolejowej Rotthalmünster – Pocking, około 8 km od granicy z Austrią na Innie.
Dzielnice.
W skład gminy wchodzą cztery dzielnice: Asbach, Pattenham, Rotthalmünster, Weihmörting.
Oświata.
W gminie znajduje się przedszkole (94 miejsc i 104 dzieci) oraz 2 szkoły podstawowe (34 nauczycieli, 592 uczniów).

</doc>
<doc id="853782" url="https://pl.wikipedia.org/wiki?curid=853782" title="Leopold Tajner">
Leopold Tajner

Leopold Tajner (ur. 15 maja 1921 w Roztropicach, zm. 25 lutego 1993 w Wiśle) – polski skoczek narciarski, kombinator norweski, biegacz narciarski, trener. Inicjator budowy wielu skoczni. Brat olimpijczyka Władysława Tajnera, a także Alojzego i Jana. W 1952 wziął ślub z Heleną z domu Madeja. Miał czworo dzieci, trzy córki – Aldonę, Jolantę i Barbarę oraz syna Apoloniusza Tajnera.
Przebieg kariery zawodniczej.
Tajner, syn Franciszka, Austriaka z okolic Ramsau i Franciszki Lens, córki austriackiego żandarma Franza Theinera, jako dziecko pracował w kamieniołomie, aby zarobić na swoje pierwsze narty. Miał dziewięcioro rodzeństwa, czwórka zmarła w dzieciństwie. Skakał na skoczni w Goleszowie. Wygrał konkurs w skokach o puchar dyrektora goleszowskiej cementowni. Został mistrzem Śląska juniorów w skokach. W 1935 ukończył szkołę podstawową. Znalazł zatrudnienie jako pomocnik mechanika lotniczego. Zdobył uprawnienia pilota oblatywacza szybowców, ukończył kurs lotów holowanych i akrobacji lotniczej. Zimą brał udział w zgrupowaniach Śląskiego Okręgowego Związku Narciarskiego, startując w zawodach. Zaczął też uczęszczać do technikum lotniczego w Katowicach, lecz wybuch wojny przerwał edukację. Przez trzy lata był robotnikiem przymusowym w okolicach Oberstdorfu, gdzie pracował przy torach kolejowych, a następnie, jako Ślązak, został siłą wcielony do armii niemieckiej, gdzie pracował w roli mechanika samolotowego. Był m.in. we Francji, Afryce i Ukrainie podczas walk na froncie wschodnim.
Po wojnie nadal zajmował się narciarstwem i szybownictwem. Pracował jako instruktor w Szkole Szybowcowej Ligi Lotniczej na Górze Chełm. Trenował swojego młodszego brata, Władysława. Sam startował w kombinacji norweskiej. W 1948 reprezentował Polskę na igrzyskach w Sankt Moritz. Zajął 34. miejsce w kombinacji (w biegu był 35. z czasem 1:38:45.0 i notą 126,0 pkt. oraz 20. w skokach – 61,5 m, 58 m i 55 m z notą 195,5 pkt.) i 76. w biegu na 18 km. Na olimpiadę pojechał w mundurze amerykańskiego oficera, gdyż nie miał własnego, reprezentacyjnego ubrania. Przed powrotem do domu wygrał konkurs skoków w Szpindlerowym Młynie. Pokonał skoczków z Norwegii, Szwecji i Czechosłowacji, m.in. Asbjørna Ruuda. W pierwszej serii, w trudnych warunkach, uzyskał 79 metrów i zdobył Wielką Nagrodę Czechosłowacji. W drugiej serii wylądował w tym samym miejscu. Został wicemistrzem Polski w skokach (1949) i w kombinacji (1950). W 1950 wygrał międzynarodowy konkurs skoków w Oberhofie. 11 marca 1951 zajął drugie miejsce w zawodach skoków na Memoriale Bronisława Czecha i Heleny Marusarzówny. W 1952 w Oslo był na 39. w skokach na olimpiadzie (skoki na 57 m i 56,5 m z notą 178,0 pkt.). Wystąpił z kontuzją, gdyż podczas treningu zwichnął nogę w kolanie. W 1960 swym skokiem otworzył skocznię w Nydku w Czechosłowacji. Po licznych operacjach plastyki ścięgien obu kolan zakończył karierę narciarską.
Praca trenerska.
Tajner ukończył kursy szkoleniowe i został trenerem klasy mistrzowskiej. Dzięki niemu zamontowano oświetlenie na skoczni w Goleszowie. Brał też udział w budowie ok. 10 skoczni, boiska do gier sportowych, urządzeń lekkoatletycznych i biegowego toru igelitowego. Wybudował trzy skocznie w Goleszowie, które zostały pokryte igelitem w latach 60. Dwie z nich istnieją do dzisiaj. Był też inicjatorem budowy skoczni w Wiśle-Centrum. Na wzór norweski włączył do treningu zawodników skoki do wody. Uczył ich także skoków na słomę (później używał drabinek i płótna, a także mat kokosowych i słomy ryżowej) i na stalowej linie. Celem tego rodzaju treningów skoczków było opanowanie podstawowych elementów: dojazdu, odbicia i lądowania. Pracował w Olimpii Goleszów, Górniku Koniaków i ROW Rybnik. W latach 90. zrezygnował z działalności trenerskiej. Wychował setki skoczków, kombinatorów i biegaczy narciarskich. Za swój wkład w narciarstwo otrzymał wiele odznaczeń i nagród państwowych, między innymi tytuł Mistrza Sportu, Złotą Odznakę PZN, Krzyż Kawalerski Orderu Odrodzenia Polski, Złotą Odznakę Zasłużony w rozwoju województwa katowickiego, Zasłużonego Działacza Kultury Fizycznej, Medale 30-lecia i 40-lecia Polski Ludowej, Zasłużonego Działacza Sportu Związkowego, Złotą Odznakę Zasłużonemu w rozwoju województwa katowickiego i inne. Zmarł 25 lutego 1993 roku. Pochowany jest na cmentarzu katolickim. Obecnie rozgrywany jest memoriał ku jego czci.

</doc>
<doc id="853784" url="https://pl.wikipedia.org/wiki?curid=853784" title="Arioso">
Arioso

Arioso – forma muzyczna pośrednia między recytatywem a arią, jeden z podstawowych współczynników formy opery. Rozwinęła się w stylu bel canto. Johann Sebastian Bach często wprowadzał ariosa w końcowej partii recytatywu.

</doc>
<doc id="853785" url="https://pl.wikipedia.org/wiki?curid=853785" title="Historia Ełku">
Historia Ełku

Historia Ełku – największego i najludniejszego miasta na Mazurach oraz głównego ośrodka przemysłowego i kulturalnego w regionie, sięga XIII w. Miasto przez wieki znajdowało się na pograniczu pomiędzy Zakonem krzyżackim a Rzeczpospolitą. Było wielokrotnie niszczone przez wojny i zarazy. Zaczęło się rozwijać pod koniec XIX w. po wybudowaniu linii kolejowej. Zniszczone znacznie w wyniku obu wojen światowych, po 1945 r. przeszło okres industrializacji i rozwoju. Po 1989 r. większego znaczenia nabrały turystyka i ekologia. 
Początki osady.
W drugiej połowie XIII w. do zachodnich krańców ziem pruskich dotarły zastępy rycerzy w białych płaszczach z czarnym krzyżem. Krzyżacy wspólnie z książętami polskimi dokonali podboju ziem jaćwieskich.
XVII-wieczny historyk pruski Krzysztof Hartknoch przypuszczał, że początki Ełku sięgają 1273 r., kiedy powstać miała umocniona warownia Jaćwingów na wyspie jeziornej. Nie znalazło to potwierdzenia w badaniach historyków i archeologów. Nad Jeziorem Ełckim umocnienia krzyżackie pojawiły się prawdopodobnie dopiero w końcu XIV w. Pierwsza wzmianka łącząca Ełk i fortyfikacje drewniano-ziemne pochodzi z 1390 r. Dokumenty sporządzono w samym Ełku, który nazwano w nich „Lick” i „Lyck”. Jak podaje kronikarz krzyżacki Jan z Posilge w 1398 r. komtur bałgijski, późniejszy wielki mistrz Ulrich von Jungingen, budował „dom (zamek) na Ełku (Licke)”, czyli na jeziorze, a właściwie na dużej wyspie na jeziorze Ełckim. Warownia stanowiła siedzibę prokuratora, urzędnika krzyżackiego podległego komturowi bałgijskiemu. Prace nad zamkiem ukończono w 1408 r., niedługo przed wybuchem Wielkiej Wojny z Polską. Początkowo niewielki zamek miał wesprzeć akcję kolonizacyjną wschodnich skrajów państwa zakonnego oraz zabezpieczyć administrację krzyżacką na tych terenach. Była to najdalej na wschód wysunięta warownia zakonna w Prusach.
Nieopodal zamku na brzegu jeziora u ujścia rzeki Ełk powstała osada, która w 1425 r. otrzymała przywilej lokacyjny wsi na prawie chełmińskim wystawiony przez wielkiego mistrza Pawła von Russdorfa w 1425 r.
XV wiek.
Ełk położony był na bocznym szlaku handlowym wiodącym z Mazowsza najkrótszą drogą do Królewca. Pochodzenie nazwy miasta jest sporne. Według badaczy słowo „Lek” w języku Jaćwingów miało oznaczać białą lilię wodną (grzybień), a w języku pruskim „Luk” również oznaczało roślinę wodną, natomiast „Elk” oznaczało łosia. Wysuwano też hipotezę, że nazwa wywodzi się od polskiego słowa „Łęg” – nadbrzeżna łąka. Po raz pierwszy nazwa rzeki „Łyk” pojawia się w 1247 roku w kronice halicko-wołyńskiej. W 1390 r. zapisano dwie nazwy tego samego miejsca – Lick i Lyck, a w 1398 – Licke. Polską wersję nazwy rzeki – Łek wymienia Jan Długosz. Można przypuszczać, że nazwa osady wzięła od nazwy rzeki, nad którą ją założono. Istnieje też teza historyków, że przejściowo (na początku XV w.) funkcjonowały dwie nazwy dla tego samego miejsca: Lyck (Łyk, Łek) oraz Przewłoki.
W 1425 r. wielki mistrz Paweł von Russdorf nadał osadzie przywilej lokacyjny na prawie chełmińskim. Sołtysem został wtedy Bartosz Bratomil. Na mocy przywileju wsi przyznano 48 łanów ziemi oraz 12 lat wolnizny od czynszów. W dokumencie opisano prawa i obowiązki mieszkańców, którzy zobowiązani byli m.in. do prac przy mostach prowadzących do zamku, koszenia łąk zamkowych oraz zawożenia listów do Rynu (Rhein), Giżycka (Leca, Lötzen) i na Mazowsze. Wieś prawdopodobnie uległa zniszczeniu w 1433 r. Być może dopiero po tym fakcie osada miejska rozwinęła się nad brzegiem jeziora, nieco bardziej na północ od wsi, bliżej zamku. Prawa miejskie Ełku zapisano w akcie lokacyjnym wystawionym pod datą 27 lutego 1445 r. Data roczna jest omyłką, gdyż wystawca dokumentu wielki mistrz Paweł von Russdorf zmarł w 1441 r. Na podstawie badań stwierdzono, że prawidłowy rok nadania praw miejskich to 1435. W przywileju miejskim miastu na prawie chełmińskim nadano 102 łany ziemi i 12 lat wolnizny.
Wojna trzynastoletnia i zwierzchnictwo Polski.
Rozwój Ełku zahamowały konflikty zbrojne Polski i zakonu. Największych zniszczeń okolica doświadczyła podczas wojny trzynastoletniej. Mieszkańcy Ełku opowiedzieli się po stronie Związku Pruskiego i w 1455 r. wystąpili przeciwko krzyżackiej załodze. Zamek zdobyto i spalono, a garnizon wycięto (oszczędzono jedynie braci zakonnych). Warownia przechodziła z rąk do rąk. W 1456 r. do zamku powróciła załoga krzyżacka, w 1459 polskie wojska zaciężne wygnały krzyżaków, ale w 1462 r. zamek znowu jest we władaniu Krzyżaków. Po pokoju toruńskim (1466) osada pozostała w granicach państwa krzyżackiego, jednakże pod zwierzchnictwem polskim jako lenno Korony Królestwa Polskiego. Krzyżacy kontynuowali akcję kolonizacyjną. W XV w. wokół Ełku powstało wiele nowych wsi. Mimo to rozwój głównego ośrodka przebiegał powoli, a czasem się załamywał, bo jeszcze w 1483 i 1511 r. Ełk nazywany był „lichą wioszczyną”, choć posiadał pieczęć miejską.
Zniszczony podczas wojny trzynastoletniej zamek został szybko odbudowany, wzmocniony i powiększony. Dzięki poczynionym staraniom w czasie ostatniej wojny polsko-krzyżackiej zamek wytrzymał szturmy wojsk mazowiecko-polskich i nie został zdobyty. Wojna jednak zakończyła epokę państwa zakonnego w Prusach.
Podczas ostatniej wojny polsko-krzyżackiej (1519-1521) Ełk znowu był przedmiotem zmagań. Miasto kilkakrotnie zajmowały i rabowały wojska mazowieckie. W 1520 r. zamek był oblegany. W marcu tego roku Mazowszanie dwukrotnie bez powodzenia szturmowali warownię, a od połowy czerwca do 7 lipca trwało regularne oblężenie zamku. Rozbudowana po wojnie trzynastoletniej twierdza krzyżacka, dodatkowo ochraniana wodami jeziora skutecznie obroniła się przed atakami i do końca wojny pozostawała w rękach krzyżackich. Ostatecznie wojna zakończyła się niekorzystnie dla Krzyżaków, jednak zawarty rozejm rozpoczął ponad 130-letni okres pokoju na południowej granicy Prus. W 1525 r. wielki mistrz Albrecht Hohenzollern złożył hołd królowi Polski Zygmuntowi I Staremu. Z mapy znikło państwo zakonne, zastąpione przez świeckie Prusy Książęce. Po sekularyzacji zamek stał się siedzibą książęcego starosty. Ustało zagrożenie militarne ze strony Polski i Litwy, dlatego warownię stopniowo przebudowano na pałac. Zniszczone po wojnie miasto stopniowo odradzało się. Szybszy rozwój ośrodka nastąpił po sekularyzacji Prus. W 1541 r. książę Albrecht Hohenzollern odwiedził Ełk w związku z prowadzonymi z Polską sporem granicznym. W 1554 r. Ełk po raz pierwszy wzmianki wymieniają „oppidam Lyccenses”, czyli miasteczko Ełk, a nie wieś. Książę wspierał rozwój ośrodka i w 1560 r. przeprowadził odnowienie przywilejów miejskich oraz przyznanie nowych. Efekt widoczny jest w kolejnych dokumentach, gdyż już w 1561 r. zapisano „Stadt Lyck”, czyli miasto Ełk. Odtąd Ełk już zawsze był nazywany miastem.
W akcie lokacyjnym wsi Ełk zagwarantowano dobra na funkcjonowanie kościoła – przekazano 4 łany dla św. Katarzyny Dziewicy oraz „księdzu tamże rezydującemu”. Parafia istniała w 1469 r., a pierwszym znanym z imienia proboszczem był Paweł, a z 1484 r. pochodzi informacja, że w kościele był ołtarz św. Katarzyny. Przed reformacją parafia ełcka należała do diecezji warmińskiej archiprezbiteratu w Reszlu. Po przejściu Albrechta Hohenzollerna na luteranizm, protestantyzm w wyznaniu luterańskim stał się obowiązującą religią państwową w Księstwie Pruskim. Udział ludności polskojęzycznej w tej części Prus i w rejonie Ełku był przeważający i jeszcze długo po sekularyzacji kazania w kościele ełckim prowadzono wyłącznie w języku polskim. Z reformacją związany był rozwój oświaty i języków narodowych. W 1537 r. pastorem (proboszczem) w Ełku został polski teolog, poeta, tłumacz i wydawca Jan Malecki (Małecki, Maletius, Jan z Sącza, Sądecki, Sandecius), wybitna postać w dziejach miasta i Mazur. Za jego probostwa w latach 1547-1551 wzniesiono nową świątynię parafialną. W 1551 lub 1552 r. Jan Malecki założył w Ełku pierwszą na Mazurach polską oficynę wydawniczą (drukarnię). W latach 1543-1552 w Królewcu i w Ełku wydano więcej książek w języku polskim niż w całej Rzeczypospolitej. W 1546 r. założono w Ełku szkołę przykościelną z lekcjami w j. polskim, która bardzo szybko osiągnęła wysoki poziom o czym świadczy fakt, że w l. 1549-1580 aż 48 absolwentów szkoły studiowało na Uniwersytecie Królewieckim. W 1587 roku przekształcono ją oficjalnie w szkołę partykularną, czyli przygotowującą do studiów uniwersyteckich. Językiem obowiązującym był polski w odmianie literackiej, a nie dialekcie mazurskim. Lekcje zaczynano i kończono śpiewem polskich pieśni z psałterza Jana Kochanowskiego oraz czytaniem Biblii. Uczniowie przed południem rozmawiali tylko po łacinie, po południu Polacy mówili po niemiecku, a Niemcy po polsku. W 1599 r. nadano szkole rangę książęcej. W latach 1580-1640 aż 579 absolwentów szkoły ełckiej studiowało na uczelni w Królewcu.
W 1639 w Ełku gościł król Polski Władysław IV Waza.
Na początku XVII w. wydawać się mogło, że troski mieszkańców Ełku związane z zagrożeniem wojennym ustały. Prusy były lennikiem Polski, ożywiły się kontakty z Mazowszem i Litwą. Jednak Ełk mimo korzystnej sytuacji ekonomicznej, nie mógł się intensywnie rozwijać z powodu nękających go epidemii dżumy w roku – 1559, 1563, 1653 oraz 1709 i 1710. Wkrótce po trzeciej wielkiej epidemii w czasie potopu szwedzkiego, w 1656 r., miała miejsce pacyfikacja Prus południowych przez wojska pod dowództwem hetmana polnego litewskiego Wincentego Gosiewskiego. Miasto zostało doszczętnie zniszczone, a cały region złupiony. Tereny wokół Ełku zostały całkowicie wyludnione, gdyż większość mieszkańców została porwana w jasyr przez oddziały tatarskie. W 1657 zakończył się okres zwierzchnictwa polskiego nad miastem.
XVII i XVIII wiek.
W celu pobudzenia rozwoju ośrodka Fryderyk Wilhelm I (Wielki Elektor) w 1669 r. przeprowadził odnowienie praw miejskich i przyznał nowe przywileje, powtórnie dokonał tego aktu Fryderyk III w 1690 r.
Obraz miasta i zamku z tego okresu zachował się na rycinie w dziele Krzysztofa Hartknocha z 1674 r. Miasto miało układ wydłużony wzdłuż głównego traktu zakończonego brami. Po obu stronach traktu – głównej ulicy – wznosiła się gęsta zabudowa domów drewnianych. W centralnej części przy rozszerzeniu znajdował się kościół parafialny. Z tego miejsca odchodziła w bok droga prowadząca na długi most, łączący miasto z zamkiem. Sam zamek zajmował całą wyspę i otaczał go mur ze strzelnicami. Drewniana zabudowa miasta zagrożona była pożarami. Klęski takie dotykały miasto m.in. w roku 1688 i 1695. Liczba mieszkańców Ełku nie przekraczała tysiąc. W 1720 r. otwarto szkołę miejską, a w 1764 pierwszą aptekę. W 1800 Tymoteusz Gizewiusz założył w Ełku polskie seminarium nauczycielskie.
XIX i XX wiek.
Ełk z początku XIX w. nie różnił się wiele od miasta z drugiej połowy XVII w. Nadal przeważały drewniane budynki. Ludność w mieście była głównie polska. Według danych niemieckich w 1890 r. w mieście Polacy stanowili 13%, a w powiecie (Landskreis Lyck) 71% mieszkańców. Ełk był ośrodkiem ruchu mazurskiego. Działały polskie organizacje społeczne m.in. pod koniec 1896 w Ełku powstała Mazurska Partia Ludowa, a w grudniu 1923 – Masurenbund (Związek Mazurów). W latach 1842-1850 wydawano tu pismo "Przyjaciel Ludu Łecki", a w latach 1896–1902 wydawano "Gazetę Ludową", redagowaną w języku polskim i przeznaczoną dla ludności mazurskiej. Wydawano również polskie książki. Ełk był rodzinnym miastem znanego mazurskiego poety Michała Kajki, któremu wystawiono w mieście pomnik w 1958 w stulecie jego narodzin.
Impulsem do rozwoju gospodarczego miasta stało się otwarcie w 1885 r. linii kolejowej, która połączyła Ełk z Piszem i Olsztynem. W latach 1893-1894 wybudowano drugi tor na odcinku Ełk – Korsze, a wiosną 1914 r. została oddana do użytku kolej wąskotorowa Ełk – Turowo. Wszystkie te przedsięwzięcia spowodowały, że Ełk stał się ważnym węzłem kolejowym prowincji wschodniopruskiej, a rozwój aglomeracji uwarunkowała konieczność budowy infrastruktury technicznej miasta. W 1910 na Jeziorze Ełckim powstaje nowy żelbetowy most "Suermondt-Brücke". Na przełomie XIX i XX wieku miasto otrzymało nowoczesną kanalizację, gazownię, a w 1912 r. w Ełku było 700 numerów telefonicznych. Miasto zaczęło rozwijać się wzdłuż obecnych ulic Mickiewicza, Armii Krajowej i Wojska Polskiego.
Podczas I wojny światowej przez Ełk przeszły oddziały rosyjskie atakujące Prusy Wschodnie. Miasto ponownie zostało znacznie zniszczone. Po zakończeniu działań wojennych podjęto odbudowę. Pojawiły się nowe fabryki maszyn, tartaki, cegielnie i karczmy. W okresie międzywojennym Ełk był siedzibą Konsulatu Polskiego. W czasie II wojny światowej miejsce pracy przymusowej wielu obywateli państw okupowanych. Teren działania wywiadu AK. W 1945 r. o Ełk toczyły się zaciekłe walki. 24 stycznia 1945 opustoszałe miasto zdobyły wojska radzieckie (Siły niemieckie mające bronić Ełku, wycofały się na chwilę przed pojawieniem pierwszych oddziałów Armii Czerwonej). Po zajęciu Ełku Czerwonoarmiści dokonali grabieży oraz umyślnego niszczenia budynków. Zniszczeniu uległo blisko 50% zabudowy. 6 kwietnia 1945 zdewastowane miasto zostało przekazane administracji polskiej. Miasto znalazło się pierwszy raz od czasów swojego istnienia w granicach państwa polskiego, aczkolwiek w wiekach poprzednich niejednokrotnie było zdobywane przez Polaków, w latach 1466-1657 było wasalne wobec Polski (stanowiło jej lenno), a w wiekach XIX i XX znajdował się w mieście silny ośrodek polskości.
Po wojnie Ełk był wyludnionym miastem powiatowym. Zasiedlono go głównie mieszkańcami z okolicznych powiatów (np. szczuczyńskiego, augustowskiego), w mniejszym stopniu przesiedleńcami z Kresów (głównie Grodzieńszczyzny i Wileńszczyzny). Do lat 90. XX wieku przyszłość Ełku upatrywano w intensywnej rozbudowie przemysłu, w szczególności przemysłu przetwórczego, rolno-spożywczego oraz drzewnego. W 1989 miasto osiągnęło liczbę 50 tysięcy mieszkańców. Po przemianach ustrojowych w 1989 nowe samorządowe władze postawiły na turystykę i ekologię. W 1991 r. powołano obszar funkcjonalny „Zielone Płuca Polski” i opracowano strategię ekorozwoju tego obszaru. Ełk, który leży niemal w centrum „Zielonych Płuc”, przystąpił w 1992 r. ze swoim programem „Ełk – miasto ekologiczne” do realizacji tej strategii. Ełcki Program uznano za jeden z najlepszych w Europie – za co miasto w 1993 r. zostało wyróżnione prestiżową Nagrodą Forda. Rozpoczęto rekultywację jeziora oraz modernizację oczyszczalni ścieków. 25 marca 1992 r. Ełk stał się siedzibą diecezji ełckiej, a pierwszym biskupem został Wojciech Ziemba. Dzięki temu odzyskał swoją historyczną rolę Duchowej Stolicy Mazur. 8 czerwca 1999 r. przybył z pielgrzymką Ojciec Święty Jan Paweł II. We Mszy św., którą Jan Paweł II odprawił w Ełku uczestniczył prezydent Litwy Valdas Adamkus oraz większość Episkopatu litewskiego. Wizyta papieża zgromadziła ok. 250 tys. pielgrzymów, co jest największym dotychczasowym zgromadzeniem w historii miasta. Dziś ma ponad 56 tys. mieszkańców, a największą atrakcją jest położenie w jednym z najpiękniejszych zakątków Polski. W pierwszą rocznicę mszy papieskiej odsłonięto pomnik Jana Pawła II, a Plac Sapera, na którym stoi, przemianowano na Plac Jana Pawła II. Także w 2000 roku oddano do użytku krytą pływalnię.
XXI wiek.
W 2001 roku powstało Centrum Edukacji Ekologicznej. W 2005 r. odbył się największy dotychczas koncert pt. „Hity na czasie”. Na plażę miejską przybyło – ponad 40 tys. osób, relację telewizyjną w TVP2 z imprezy w Ełku obejrzały 4 mln widzów.
W 2008 roku doszło do głośnego konfliktu władz miasta oraz władz gminy wiejskiej Ełk w związku z planowanym poszerzeniem granic miasta o wsie Konieczki i Siedliska. Wydarzenia, w tym strajk głodowy w siedzibie gminy, były opisywane przez największe krajowe media, co doprowadziło do upadku projektu 28 lipca tegoż roku.
W 2009 miasto odwiedził prezydent Rzeczypospolitej Polskiej Lech Kaczyński.
W lipcu 2011 działalność zakończyło Kino Polonia – ostatnie ełckie kino, jednakże 21 października tego samego roku działalność rozpoczęło nowe kino w Ełckim Centrum Kultury, a następnie Planet Cinema.
W 2018 z okazji stulecia odzyskania niepodległości odsłonięto przed ratuszem pomnik marszałka Józefa Piłsudskiego.
Przynależność państwowa.
Od uzyskania praw miejskich Ełk znajdował się pod panowaniem następujących państw:

</doc>
<doc id="853786" url="https://pl.wikipedia.org/wiki?curid=853786" title="Ips amitinus">
Ips amitinus



</doc>
<doc id="853790" url="https://pl.wikipedia.org/wiki?curid=853790" title="MTSS">
MTSS



</doc>
<doc id="853792" url="https://pl.wikipedia.org/wiki?curid=853792" title="Dendroctonus micans">
Dendroctonus micans



</doc>
<doc id="853793" url="https://pl.wikipedia.org/wiki?curid=853793" title="Groteskowe studium portretowe mężczyzny">
Groteskowe studium portretowe mężczyzny

Groteskowe studium portretowe mężczyzny – rysunek stworzony w okresie 1500–1505 przez włoskiego artystę renesansowego Leonarda da Vinci.
Wykonanie.
Rysunek wykonany jest czarną kredką, z nakłuciami do przenoszenia.
Wymowa dzieła.
Głowa jest uważana za portret Cygana, dzieło jest realistyczne.

</doc>
<doc id="853797" url="https://pl.wikipedia.org/wiki?curid=853797" title="Malching">
Malching

Malching – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa, wchodzi w skład wspólnoty administracyjnej Rotthalmünster. Leży około 35 km na południowy zachód od Pasawy, nad Innem, przy granicy austriackiej i drodze B12.
Oświata.
W gminie znajduje się przedszkole (50 miejsc i 25 dzieci).

</doc>
<doc id="853798" url="https://pl.wikipedia.org/wiki?curid=853798" title="Święta Aniela Merici">
Święta Aniela Merici



</doc>
<doc id="853799" url="https://pl.wikipedia.org/wiki?curid=853799" title="DJ Hazel">
DJ Hazel

DJ Hazel, właśc. Michał Orzechowski ("Najszybsze Ręce Europy") (ur. 1 lipca 1980 w Warszawie) – polski DJ i producent muzyczny pochodzący z małej miejscowości Żelazna na Mazowszu.
Życiorys.
Ukończył m.in. Państwową Ogólnokształcącą Szkołę Muzyczną I st. im. Grażyny Bacewicz w Warszawie, w której nauczył się gry na keyboardzie, pianinie i klarnecie. Karierę rozpoczął w czerwcu 1998, kiedy zajął się miksowaniem utworów. Tytuł magistra na kierunku „gospodarka turystyczna” zdobył w Wyższej Szkole Ekonomicznej w Warszawie. Grał w warszawskich klubach, a po 3 miesiącach zdobył mistrzostwo Polski DMC w kategorii „miksowanie do tańca”. Od tego momentu rozpoczął współpracę z firmą Pioneer Polska i do dzisiaj wchodzi w skład Pioneer DJ's Team - grupy osób prezentującej i testującej sprzęt tej marki. W 1999 powtórzył sukces zdobywając tytuł Master DJ DMC. W 2001 wystartował w Mistrzostwach Europy DJ-ów w Niemczech i zdobył tytuł Wicemistrza Europy zajmując II miejsce spośród 80 uczestników mistrzostw z całej Europy..
Opracował technikę ustalania punktu odtwarzania utworu (cue), który zapisywany był na nośniku SD umieszczanym w odtwarzaczu.
Był członkiem agencji MDT ("Manieczki DJs Team") od początku jej istnienia do 2004 roku. W latach 2004-2005 rezydent Klubu Ekwador Manieczki. Od 16 kwietnia 2006 rezydent ekskluzywny Omen Club Płośnica.
Grał w klubach zarówno polskich, jak i zagranicznych w Zjednoczonym Królestwie, Niderlandach, Irlandii, Turcji, Niemczech, Stanach Zjednoczonych, Szwajcarii, Chinach, Szwecji, Belgii.
Grał z następującymi osobistościami: DJ Tonka, Mark van Linden, Randy Katana, DJ Pablo, Andain, Marcel Woods, Peran van Dijk, Jordan &amp; Baker, DJ Jean, The Matrix, Rank 1, DJ Shog, Ron van den Beuken, Carlo Resoort, 4 Strings, ATB, Alex MORPH, Blank &amp; Jones, Danzel, E-Craig, Benny Benassi, Nenes, Sam Sharp, Warmdusher, Kosmonova, Steve Castro, Johan Gielen, Aquagen, Starsplash, Jan Wayne, Nu-NRG, Woody van Eyden, Brooklyn Bounce, Voodoo &amp; Serano, DJ Tiësto, WestBam, Marco V, Antoine Clamaran, Armand van Helden i inni.
Gra głównie w stylach: house, electro house, progressive house, trance, hard trance, hardstyle, techno.
Wraz ze swoim starszym bratem, DJ Drumem, bierze udział w występach na żywo. Podczas takiego występu DJ Drum gra na perkusji, a DJ Hazel na keyboardzie oraz obsługuje konsolę dj-ską.
DJ Hazel jest czasem kojarzony z prześmiewczymi tekstami, wierszykami i historyjkami wymawianymi podczas niektórych występów m.in. tytuły „Weź pigułkę”, „Legenda o żółtym serze”, „Bo najważniejsza jest!!!” itp. Jest to częściowo związane ze zjawiskiem wiksy.
Wystąpił na następujących eventach: Amsterdam Dance Mission, Sunrise with Ekwador, Viva Beach Party Sopot, Parada Wolności, ATB in Concert, Terminal Summer Beat, Independance, Sunshine Music Factory, Tunnel Electrocity i inne. W marcu 2014 jego utwór "I love Poland" grano na Konkursie Skoków Narciarskich w Oslo. Także w 2014 wystąpił na imprezie pożegnalnej Klubu Ekwador Manieczki. W 2017 roku wystąpił na XXIII Przystanku Woodstock w Kostrzynie nad Odrą wraz z Pawbeats Orchestra w ramach Nocnej Akademii Sztuk Przepięknych.
Prowadzi własną działalność gospodarczą zarejestrowaną w 2005 roku. Jest właścicielem firmy "Bud-Net", pod którą od 2008 prowadzi "Zajazd Mihałufka" w Skępem. Jest także wspólnikiem firmy Ego Partner s.c. prowadzącej "Face Club" w Warszawie (otwarty w 2012, zamknięty 2016) i firmy Media Partner s.c. prowadzącej "Explosion Club" w Borkowie Kościelnym (otwarty w 2014).
Zdobył nagrodę "Dance Music Awards 2013" w kategorii "Polska Club DJ".
W grudniu 2011 wydał swój pierwszy utwór: DJ Hazel - "I love Poland". W czerwcu 2012 wydał drugi utwór, DJ Hazel feat. Lunar - "Give me the stars", do którego został nagrany teledysk.
Następnie w 2013 wspólnie z KRI5WELL wydał kolejno utwory w stylu mashup:
Do utworu "Viva till I come" powstał teledysk.
W 2014 wspólnie z Qlpą wydał utwór pt. "Let's do this", a wspólnie z Demianem utwór pt. "B!TCH!". Do obu tych utworów zostały nagrane teledyski.
W 2015 ponownie tworzył w stylu mashup - z KRI5WELLEM utwór pt. "We will rock you", z Qlpą pt. "F*cking picture", ponownie z KRISWELLEM pt. Julas and Floorfilla – "Anthem 4 drop". Następnie utworzył remix utworu Rico Bernasconi &amp; Tuklan feat. A Class &amp; Sean Paul - "Ebony eyes".
Również w 2015 roku podpisał umowę z wytwórnią Ultra Records i dołączył do Ultra Music. Umowa obejmuje wydanie jednej z dotychczasowych produkcji DJ Hazela, kolejnych 3 singli i albumu. Ultra Records zobowiązała się do upublicznienia, promocji, produkcji teledysków i promowania artysty na arenie światowej. Pierwszym utworem wydanym w Ultra Music był utwór pt. "I love Poland", do którego nagrano teledysk.
W 2016 wspólnie z Adrimą wydał utwór "Get down", a następnie samodzielnie "Sunshine".
W 2017 roku wspólnie z CJ Stone wydał bootleg utworu Faithless - "Insomnia". Następnie utwór DJ Hazel &amp; Bueno Clinic feat. DiMi Marc - "The way you glow", którego powstał także remix zrobiony przez CJ Stone i Adrimę, po czym z Adrimą wydał utwór "Let me hear the DJ".

</doc>
<doc id="853801" url="https://pl.wikipedia.org/wiki?curid=853801" title="Tadeusz Steinke">
Tadeusz Steinke

Tadeusz Steinke (ur. 26 marca 1952 w Pile), polski kolarz szosowy i przełajowy.
Wieloletni zawodnik KKS Polonia Piła. Karierę sportową rozpoczynał jako szosowiec, potem jako senior przeszedł do kolarstwa przełajowego. Trenerami klubowymi byli Józef Jankowski i Edward Kuczyński, a w kadrze – Edward Olejniczak.
Klasyfikacja przełajowców Challenge PZKol:
Sukcesy.
Kolarstwo szosowe:
Kolarstwo przełajowe:

</doc>
<doc id="853803" url="https://pl.wikipedia.org/wiki?curid=853803" title="MNP">
MNP



</doc>
<doc id="853809" url="https://pl.wikipedia.org/wiki?curid=853809" title="Dekanat Głubczyce">
Dekanat Głubczyce

Dekanat Głubczyce – jeden z 36 dekanatów w rzymskokatolickiej diecezji opolskiej.
Parafie.
W skład dekanatu wchodzi 14 parafii:
Historia.
Obszar dekanatu należał pierwotnie do diecezji ołomunieckiej. Został wzmiankowany po raz pierwszy w 1490, nie znany był jednak jego dokładny zasięg, przy czym w jego pobliżu wzmiankowano wczęściej trzynaście parafii: Nowa Cerekwia (pierwsza wzmianka 1234), Głubczyce (1259), Branice (1289), Kazimierz (1292), Nasiedle (1335), Posucice (1336), Kietrz (1362), Gołuszowice (1383), Baborów (1386), Wojnowice (1408), Pomorzowice (1430), Lubotyń (przed 1450) i Włodzienin (1470). Przestał funkcjonować w okresie reformacji, kiedy Głubczyce stały się jednym z głównych ośrodków luteranizmu. Jeszcze w połowie w XVI wieku, w kilku parafiach w północnej części dekanatu językiem kazań był język polski, później w całości obszar dekanatu był niemieckojęzyczny. W 1730 powstał dekanat w Opawicy, który objął znaczny obszar na południe od Głubczyc, w tym parafie: Opawica, Włodzienin, Bliszczyce, Branice, Lewice, Posucice, Równe, Zybrzyce i Zopowy. W 1742 dekanat ten I wojny śląskiej znalazł się w granicach Prus, a jego parafie zostały przejęte przez reaktywowany w 1792 dekanat głubczycki. Był on wówczas jednym z trzech dekanatów tzw. dystryktu kietrzańskiego. Do 1972 formalnie podlegał archidiecezji ołomunieckiej, po czym wszedł w skład utworzonej w tymże roku diecezji opolskiej.

</doc>
<doc id="853814" url="https://pl.wikipedia.org/wiki?curid=853814" title="System dynamiczny">
System dynamiczny



</doc>
<doc id="853815" url="https://pl.wikipedia.org/wiki?curid=853815" title="Blood, Sweat &amp; Tears">
Blood, Sweat &amp; Tears



</doc>
<doc id="853816" url="https://pl.wikipedia.org/wiki?curid=853816" title="Orthotomicus laricis">
Orthotomicus laricis



</doc>
<doc id="853819" url="https://pl.wikipedia.org/wiki?curid=853819" title="Lech (1904)">
Lech (1904)

Lech – holownik o napędzie parowym, służący w polskiej Marynarce Wojennej w okresie międzywojennym, a następnie po II wojnie światowej do lat 80. jako H-6. Zbudowany w 1904 roku, pierwotnie służył u niemieckich armatorów pod nazwami Hercules i Brussa, a następnie u polskiego armatora Żegluga Wisła-Bałtyk pod nazwą Krakus. W 1930 roku wszedł do służby w Marynarce Wojennej; zatopiony podczas kampanii wrześniowej w 1939 roku. Po wojnie krótko służył w 1946 roku, po czym powrócił do służby po remoncie w 1957 roku jako H-6; wycofany w 1983 roku jako ostatni holownik parowy Marynarki Wojennej.
Budowa i opis.
Holownik zbudowany został w 1904 roku w stoczni F. Schichaua w Elblągu, pod nazwą „Hercules”. Napęd stanowiła trzycylindrowa maszyna parowa potrójnego rozprężania o mocy 450 KM napędzająca 1 śrubę. Po wojnie (jako H-6) moc maszyny podawana była na 500 KM. Prędkość wynosiła 12 węzłów.
Pojemność rejestrowa brutto wynosiła 159 BRT (według innych danych 149 BRT), natomiast wyporność określana była na 280 t. Istnieją jednak niewielkie rozbieżności w źródłach co do wymiarów jednostki. W nowszych publikacjach podawana jest długość 30,8 m, szerokość 6,53 m i zanurzenie 3,57 m, względnie długość 30 m i szerokość 6,5 m. W starszych źródłach natomiast podawano długość całkowitą 32 m (30 m między pionami), szerokość 7 m i zanurzenie 3,8 m.
Służba.
W służbie cywilnej.
Pierwotnie przed I wojną światową „Hercules” służył w stoczni Schichaua w Gdańsku. Według niektórych publikacji, między 1914 a 1916 rokiem służył w Marynarce Cesarskiej (Kaiserliche Marine), a następnie powrócił do pracy w stoczni. Od 1920 roku pod nazwą „Brussa” należał do Deutsche Levante Linie w Hamburgu (według innych źródeł, od 1921 do HAPAG w Hamburgu). Od 1922 (lub 1923 roku) należał do Bugsier-, Reederei- und Bergungs AG w Hamburgu.
W listopadzie 1926 roku holownik został zakupiony przez nowo powstałe polskie Towarzystwo Żegluga Wisła-Bałtyk w Tczewie i używany był następnie pod nazwą „Krakus” do 1928 roku do holowania lichtug wywożących węgiel z Tczewa do zagranicznych portów nadbałtyckich.
Służba w Marynarce Wojennej do 1939 roku.
W grudniu 1928 holownik został zakupiony od upadającego armatora przez polską Marynarkę Wojenną. Po modernizacji rozpoczął służbę w 1930 roku, w składzie Dywizjonu Szkolnego, pod nazwą „Lech”. Był wówczas największym i najsilniejszym z holowników Marynarki Wojennej. Był używany do manewrów cumowniczych dużych okrętów w porcie wojennym w Oksywiu i do holowania w Zatoce Gdańskiej tarcz artyleryjskich, przydzielony do szkolnego okrętu artyleryjskiego „Mazur”. Obsługiwał ponadto poligon torpedowy i przewoził żołnierzy na Westerplatte. Z racji posiadania wzmocnień przeciwlodowych, zimą pełnił także zadania łamania lodu.
W chwili wybuchu II wojny światowej jako jedyny z holowników był przekazany do dyspozycji Lądowej Obrony Wybrzeża płk. Stanisława Dąbka. Dowódcą holownika był wówczas st. bosman Stanisław Woiński. 1 września 1939 roku podczas niemieckiego bombardowania portu na Oksywiu, „Lech” wyszedł z portu z kilkoma jednostkami i został skierowany do Jastarni. Między innymi służył tam do obsługi kryp minowych zakotwiczonych w Jamie Kuźnickiej (warto zaznaczyć, że trzy krypy minowe KM 1, KM 2, KM 3 były dawnymi lichtugami Towarzystwa Żegluga Wisła-Bałtyk). W porcie w Jastarni „Lech” został 14 września 1939 roku zatopiony przez niemieckie bombowce nurkujące Junkers Ju 87 z 4./Trägergruppe 186 (w nalocie tym zatopiono także OORP „Pomorzanin”, „Czapla” i „Jaskółka”).
Dalsze losy holownika podczas wojny nie zostały ustalone i w starszych publikacjach wskazywano, że jego los jest nieznany. Prawdopodobnie został wydobyty przez Niemców, lecz brak jest informacji o jego ewentualnym wykorzystaniu. Według niepotwierdzonych informacji, przestał wojnę wyciągnięty na ląd na Oksywiu.
Służba powojenna.
Według nowszych ustaleń, 1 stycznia 1946 roku wyremontowany holownik „Lech” został ponownie wcielony do polskiej Marynarki Wojennej, zachowując swoją nazwę. Już w lipcu tego roku jednakże zatonął on podczas sztormu w basenie nr 1 (Prezydenckim) portu w Gdyni, po czym 28 sierpnia 1946 roku został skreślony z listy floty.
Według relacji, został następnie wydobyty, wystawiony na ląd i poddany długotrwałemu remontowi połączonemu z przebudową, po czym ponownie podniósł banderę 26 stycznia 1957 roku, otrzymując zamiast nazwy oznaczenie BG-6 (skrót od "baza główna", po wycofanym holowniku „Pionier”). W lipcu tego roku oznaczenie zmieniono mu według nowych zasad na H-6. Przed 1978 rokiem przebudowano mu pomost. Wycofany został ze służby 1 kwietnia 1983 roku, jako ostatni holownik parowy Marynarki Wojennej.

</doc>
<doc id="853821" url="https://pl.wikipedia.org/wiki?curid=853821" title="Tittling">
Tittling

Tittling – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa, siedziba wspólnoty administracyjnej Tittling. Leży w Lesie Bawarskim, około 20 km na północny zachód od Pasawy, przy drodze B85 i linii kolejowej Waldkirchen – Deggendorf.
W Tittling znajduje się Skansen Lasu Bawarskiego ("Museumsdorf Bayerischer Wald") prezentujący budownictwo i wyposażenie z bawarskiej przeszłości.
Oświata.
W gminie znajduje się przedszkole (100 miejsc i 110 dzieci), szkoła podstawowa (478 uczniów) oraz Realschule (646 uczniów).

</doc>
<doc id="853822" url="https://pl.wikipedia.org/wiki?curid=853822" title="EARN">
EARN



</doc>
<doc id="853823" url="https://pl.wikipedia.org/wiki?curid=853823" title="Lista systemów punktacji Formuły 1">
Lista systemów punktacji Formuły 1

Lista obejmuje wszystkie systemy punktacji (łącznie z aktualnym) stosowane przez FIA do wyłonienia mistrza świata kierowców oraz mistrza świata konstruktorów Formuły 1.
Systemy punktacji.
Źródła:
Wyścig.
Kierowca, który ukończył 90% wyścigu uwzględniany jest w klasyfikacji – może dojść więc do sytuacji, że kierowca, który nie ukończył wyścigu zdobywa punkty. Jeśli wyścig zostanie przerwany i nie może zostać wznowiony, to w przypadku ukończenia 75% dystansu jako wynik wyścigu brana jest klasyfikacja z przedostatniego okrążenia i przyznawane są pełne punkty. Jeśli mniej niż 75% dystansu zostało przejechane, kierowcy są nagradzani połową punktów. W przypadku, gdy nie zostały ukończone dwa okrążenia, punkty nie są przyznawane.
Punkty zdobyte przez kierowcę sumowane są w ciągu sezonu i kierowca, który ostatecznie zdobędzie największą liczbę punktów, zostaje Mistrzem Świata. W przypadku, gdy dwóch lub więcej kierowców zbierze tę samą liczbę punktów o mistrzostwie rozstrzyga liczba zwycięstw. Jeśli liczba zwycięstw nie jest rozstrzygająca, brane są pod uwagę drugie miejsca, jeśli ciągle nie ma rozstrzygnięcia trzecie i tak dalej.
Sprint kwalifikacyjny.
Od 2021 roku podczas wybranych Grand Prix odbywają się sprinty kwalifikacyjne, których wynik ustala pozycje startowe na starcie wyścigu. W pierwszym roku, punkty za sprint otrzymywała pierwsza trójka. Od 2022 roku punkty ma otrzymywać pierwsza ósemka.

</doc>
<doc id="853824" url="https://pl.wikipedia.org/wiki?curid=853824" title="Wiewiórek">
Wiewiórek

Wiewiórek (ang. "Squirrel Boy") – amerykański serial animowany wyprodukowany w 2006 roku przez Cartoon Network Studios, którego autorem jest Everett Peck. Serial jest emitowany w Polsce od 7 kwietnia 2007 roku na antenie Cartoon Network (odcinki 1-13).
Emisja II serii rozpoczęła się 5 listopada 2007 roku (odcinki 14-26).
Wersja polska.
Wersja polska: Sun Studio Polska
Udział wzięli:
i inni

</doc>
<doc id="853826" url="https://pl.wikipedia.org/wiki?curid=853826" title="Immunoprecypitacja">
Immunoprecypitacja

Precypitacja antygenu – jeden z podstawowych procesów łączenia się antygenu ze swoistym względem niego przeciwciałem w warunkach "in vitro". W odpowiednich warunkach tak powstałe kompleksy antygen-przeciwciało wypadają z roztworu w postaci osadu (zmętnienia).
Wiadomości ogólne.
Antygeny ulegające tego typu reakcji muszą być rozpuszczalne, cechować się masą mieszczącą się w zakresie pomiędzy 40 a 160 kDa oraz muszą być wielowartościowe (poliwalentne), czyli posiadać, co najmniej dwie różne determinanty antygenowe (epitopy). Powinny zaliczać się też do klasy białek i nie wykazywać denaturacji.
Antygeny jednowartościowe (wszystkie epitopy jednakowego typu), nierozpuszczalne w wodzie o budowie sacharydowej lub białkowej, ale wykazującej denaturację nie ulegają tego typu reakcji.
Przeciwciała (immunoglobuliny) ulegające reakcji precypitacji określane są jako precypityny. Znaczna większość immunoglobulin ulega tego typu reakcji. Te, które nie ulegają tej reakcji wykazują słabe powinowactwo względem określonego antygenu lub cechują się dwuwartościowością monogamiczną, tzn. każde przeciwciało wiąże oboma miejscami swoistymi dwa epitopy na cząsteczce tego samego antygenu, wskutek czego niemożliwe jest wytworzenie specyficznej sieci antygenów i przeciwciał połączonych wzajemnie ze sobą (brak odczynu precypitacji).
Przebieg reakcji precypitacji.
Reakcja precypitacji przebiega w dwóch etapach:
Warunki niezbędne dla zajścia reakcji precypitacji.
Aby reakcja precypitacji dała odczyn dodatni (aby wytrącił się osad) musi zostać spełniony szereg warunków. Etapem determinującym pomyślny przebieg reakcji precypitacji jest wytrącenie osadu, zatem warunki określane są w znacznej mierze dla tego właśnie etapu. Warunki te to:
W celu wytrącenia osadu konieczne jest stosunkowo duże stężenie obu reagentów. Dodatkowo stężenie immunoglobulin, jak i antygenów powinno być ze sobą w równowadze. W przypadku, gdy mamy zbyt duże stężenie immunoglobulin lub antygenów w środowisku reakcji, ulegają one niepełnej precypitacji powodując powstawanie kompleksów rozpuszczalnych (nadwyżka któregokolwiek z reagentów powoduje powstawanie kompleksu rozpuszczalnego, zatem osad nie wytrąca się). Gdy stężenia znajdują się we względnej równowadze, na obszarze w którym ta równowaga występuje (tzw. obszarze ekwiwalentnym) tworzy się osad precypitatu.
Gdy dana reakcja charakteryzowana jest przez bardzo wąski zakres stężeń przy którym zachodzi precypitacja (reakcja o małym zakresie ekwiwalencji) powstały precypitant przyjmuje postać osadu kłaczków, a reakcja ta będąca odmianą reakcji precypitacji przyjmuje miano flokulacji, a przeciwciała biorące udział w takiej reakcji nazywane są przeciwciałami flokulującymi.
Za optymalny elektrolit często uważa się roztwór NaCl. Jednak zależnie od przeprowadzanej reakcji należy dobrać jego optymalne stężenie. Nie może być ono zbyt duże, gdyż tworzenie precypitatu w takich warunkach może być utrudnione – antygeny będą przyłączały mniej przeciwciał.
Za optymalne uważa się pH mieszczące się w zakresie 6,4-8,5.
Sama reakcja powstawania kompleksu antygen-przeciwciało przebiega stosunkowo szybko. Jednak wytworzenie precypitatu (jego sieci) potrzebuje znacznie dłuższego czasu inkubacji (do kilku godzin).
Zależnie od rodzaju badanego kompleksu optimum temperaturowe może przyjąć inną wartość. Dla surowic ludzkich optimum takim jest 37°C
Obecność białek tych może powodować zwiększenie rozpuszczalności precypitatu, zatem badaną surowicę przed badaniem powinno poddać się inaktywacji.
Podział metod precypitacyjnych.
Reakcje precypitacji można podzielić zależnie od przyjętej metody na odczyny ilościowe, jak i jakościowe, a także ze względu na charakter środowiska, w którym przeprowadzana jest reakcja na odczyny w środowisku płynnym oraz stałym.

</doc>
<doc id="853827" url="https://pl.wikipedia.org/wiki?curid=853827" title="Ogród Bajek w Międzygórzu">
Ogród Bajek w Międzygórzu

Ogród Bajek w Międzygórzu – skansen z kolekcją drewnianych rzeźb przedstawiających bajkowe postacie i miejsca. Niemal stuletnia kolekcja usytuowana jest na wysokości około 700-710 m n.p.m. i zajmuje 0,25 hektara
Historia.
Kolekcji początek dał leśnik i botanik Izydor Kriesten, który tuż po I wojnie światowej wybudował sobie dom w Międzygórzu i według podań - w ramach hołdu legendarnemu "Duchowi Gór" złożonemu za uratowanie życia, rozpoczął gromadzenie drewnianych rzeźb, przedstawiających bajeczne postacie, które rozlokowane zostały wśród egzotycznych roślin. Dzieła tworzone były w zakresie tzw. korzenioplastyki - z kory, patyków itp. przez około 20 lat. Miejscowi nadali temu miejscu nazwę „Ogród Bajek” i tak już pozostało. Po roku 1960 ogród uległ poważnemu zaniedbaniu.
W 1974 jego odbudowę podjęli harcerze z Hufca ZHP Poznań-Nowe Miasto, którzy się nim opiekowali systematycznie do 1981, jednak po 1981 trudności ekonomiczne i transportowe spowodowały, że zaprzestano organizowania obozów w Międzygórzu. Ogród znowu popadł w zaniedbanie, dopiero w końcu roku 1985, przejęty przez Oddział PTTK w Międzygórzu, ogród rozpoczął rozkwitać na nowo. Odbudowano całą strukturę, sukcesywnie uzupełniając ją nowymi dziełami członka PTTK – Jerzego Drążkowskiego oraz rzeźbiarzy: Czesława Zawojskiego i innych.
Opis.
W ogrodzie znajdują się postacie z baśni, bajek i legend, m.in. Pinokio, Jaś i Małgosia, Kot w butach, Koziołek Matołek, Gargamel z Klakierem, Koszałek Opałek, Bolek i Lolek, Muminki, Włóczykij, jak i wiele innych. Naczelne miejsce zajmuje Duch Gór – Liczyrzepa. Rzeźbom nadano barwną szatę w 2008 (autorką malatury była Małgorzata Szczepańska). Na drewnianych tablicach wyryto aforyzmy Czesława Zawojskiego.
Na terenie ogrodu rosną sztucznie nasadzone krzewy i drzewa, m.in. jałowce pospolite i wirginijskie, cyprysiki Lawsona, cisy, jarząb szwedzki, azalie i inne.
Wiosną 2009 otwarto turystyczny "Szlak Krasnala", który prowadzi do ogrodu z przystanku autobusowego w Międzygórzu.
Szlaki turystyczne.
Obok Ogrodu Bajek przechodzi z Międzygórza na Igliczną (Masyw Śnieżnika).

</doc>
<doc id="853831" url="https://pl.wikipedia.org/wiki?curid=853831" title="Orthotomicus longicollis">
Orthotomicus longicollis



</doc>
<doc id="853835" url="https://pl.wikipedia.org/wiki?curid=853835" title="AUI">
AUI



</doc>
<doc id="853836" url="https://pl.wikipedia.org/wiki?curid=853836" title="Medaliści Indywidualnych Mistrzostw Świata w Sporcie Żużlowym">
Medaliści Indywidualnych Mistrzostw Świata w Sporcie Żużlowym



</doc>
<doc id="853837" url="https://pl.wikipedia.org/wiki?curid=853837" title="Piotr Salak">
Piotr Salak

Piotr Salak (ur. 19 maja 1970 w Warszawie) – prezenter telewizyjny i radiowy dziennikarz sportowy związany dawniej z TVN i sportowymi kanałami platformy nc+, a obecnie z RMF FM.
Ukończył studia na Wydziale Historycznym Uniwersytetu Warszawskiego.
Prowadził w TVP programy: "Krakowskie Przedmieście 27" (realizowane z radiem RMF FM) oraz "Woronicza 17". Przez 10 lat pracował w radiu RMF FM, gdzie był szefem redakcji sportowej. W latach 1997–1998 pracował w TVN (redakcja Faktów), potem ponownie w RMF FM – do 2005 roku. Od lipca 2005 na antenie TVN24 wraz z Pawłem Wilkowiczem prowadził program "Orange Ekstraklasa". Pracował w redakcji sportowej TVN24. Od 2013 był związany ze sportowymi kanałami platformy nc+, prowadził też "Sport" po Faktach w TVN oraz serwis sportowy "News+" na antenie Canal+ Sport 5. Z Canal+ rozstał się w listopadzie 2022.
Od września 2021 jest jednym z prowadzących "Popołudniową rozmowę" w RMF FM.

</doc>
<doc id="853840" url="https://pl.wikipedia.org/wiki?curid=853840" title="Orthotomicus proximus">
Orthotomicus proximus



</doc>
<doc id="853842" url="https://pl.wikipedia.org/wiki?curid=853842" title="Witzmannsberg">
Witzmannsberg

Witzmannsberg – gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa, wchodzi w skład wspólnoty administracyjnej Tittling. Leży około 15 km na północ od Pasawy, przy linii kolejowej Waldkirchen – Deggendorf.
Oświata.
W gminie znajduje się przedszkole (60 miejsc i 56 dzieci) oraz szkoła podstawowa (3 nauczycieli, 67 uczniów).

</doc>
<doc id="853846" url="https://pl.wikipedia.org/wiki?curid=853846" title="Orthotomicus suturalis">
Orthotomicus suturalis



</doc>
<doc id="853847" url="https://pl.wikipedia.org/wiki?curid=853847" title="YMMV">
YMMV



</doc>
<doc id="853851" url="https://pl.wikipedia.org/wiki?curid=853851" title="Beutelsbach (Bawaria)">
Beutelsbach (Bawaria)

Beutelsbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Pasawa, wchodzi w skład wspólnoty administracyjnej Aidenbach. Leży około 25 km na zachód od Pasawy.
Oświata.
W gminie znajduje się przedszkole (25 miejsc i 26 dzieci) oraz szkoła podstawowa (2 nauczycieli, 51 uczniów).

</doc>
<doc id="853856" url="https://pl.wikipedia.org/wiki?curid=853856" title="Wielka zaraza w Londynie">
Wielka zaraza w Londynie

Wielka zaraza miała miejsce w Londynie w latach 1665–1666. Zdaniem badaczy zmarło wtedy od 75 000 do 100 000 osób, około piątej części populacji miasta. Uważa się, że była to dżuma, wywołana przez bakterię "Yersinia pestis", której roznosicielami były szczury.
Mimo tego, że jej zasięg był o wiele mniejszy niż zasięg czarnej śmierci, epidemii obejmującej zasięgiem całą Europę od 1347 do 1353, to jej przypisuje się określenie "wielka", jako że była jedną z ostatnich tak powszechnych katastrof na tym kontynencie.
Uważa się, że bakterie te zostały przywiezione do Anglii na holenderskich statkach handlowych, które przywiozły do Londynu bawełnę. W Niderlandach zaraza zaatakowała już w 1654 roku. Jako pierwsi objawy dżumy odkryli u siebie pracownicy doków, którzy mieli bezpośredni kontakt z ładunkiem. Pierwsze przypadki śmiertelne pojawiły się już zimą 1654/1655, jednak niskie temperatury pomogły w zapobieganiu rozprzestrzeniania się epidemii. Jednocześnie wiosna była ciepła i słoneczna, co umożliwiło szybki rozwój plagi. Nie istnieją źródła co do zachorowań najuboższych, pierwszą zarejestrowaną ofiarą śmiertelną była Margaret Porteous, która zmarła 12 kwietnia 1665.
W lipcu 1665 zaraza była już w Londynie. Król Karol II Stuart wraz z rodziną i dworem schronił się w Oksfordzie. Burmistrz i rajcy miejscy pozostali w mieście. Handel zamarł, bo uciekła większość bogatych kupców. Latem, gdy zaraza szalała, pozostali tylko nieliczni duchowni (w tym arcybiskup Canterbury i biskup Londynu), lekarze i aptekarze.
Podjęto kroki mające na celu zapobieżenie zarazie. Miasto zatrudniało lekarzy, organizowało pogrzeby. Władze nakazały palenie ognisk w dzień i w nocy, w nadziei, że oczyści to powietrze. Palono też substancje o silnych zapachach, jak np. pieprz, chmiel czy kadzidła. Władze namawiały też mieszkańców do palenia tytoniu.
Zaraza zaatakowała nie tylko Londyn. Najsławniejszym przypadkiem jest historia wsi Eyam w Derbyshire. Zaraza pojawiła się tam wraz z handlarzem niosącym materiał przysłany z Londynu. Mieszkańcy wioski narzucili sobie kwarantannę, żeby zatrzymać rozprzestrzenianie się choroby. Zwolniło to rozprzestrzenianie się zarazy w okolicy, ale kosztowało wioskę życie ok. 75% jej mieszkańców.
Źródła dowodzą, że liczba zgonów w Londynie doszła do 1000 tygodniowo, potem do 2000 tygodniowo, a we wrześniu 1665 do 7000 tygodniowo. Późną jesienią zaczęła spadać, aż w lutym 1666 uznano, że król może już bezpiecznie wrócić do miasta. Do tego czasu jednak handel z kontynentem spowodował, że zaraza dotarła do Francji.
Do września 1666 pojawiały się jeszcze nowe przypadki. 2 września wybuchł wielki pożar Londynu, który zniszczył 2/3 powierzchni miasta. W tym samym czasie zaraza wygasła.

</doc>
<doc id="853858" url="https://pl.wikipedia.org/wiki?curid=853858" title="Tanya Ballinger">
Tanya Ballinger

Tanya Ballinger – amerykańska aktorka i modelka.
W 2002 roku występowała, wraz z Kitaną Baker, w reklamach promujących markę piwa Miller Lite.

</doc>
<doc id="853870" url="https://pl.wikipedia.org/wiki?curid=853870" title="Światłowód jednomodowy">
Światłowód jednomodowy

Światłowód jednomodowy (ang. "Single Mode Fiber") – rodzaj światłowodu służący do przesyłania jednego modu światła, nazywanego modem podstawowym. Największą zaletą tego typu światłowodów jest możliwość przesyłania danych na duże odległości, bez znaczącego zniekształcenia i tłumienia sygnału. Pozwala to na budowę systemów transmisyjnych dalekiego zasięgu, osiągających znaczne przepływności.
Transmisja światłowodowa jest ograniczona przez dwie cechy materiałów użytych do
budowy rdzenia; są to:
Użycie światłowodów jednomodowych pozwala w dużym stopniu wyeliminować powyższe ograniczenia.
Zmniejszenie wpływu dyspersji.
W każdym znanym materiale współczynnik załamania, formula_1 fali elektromagnetycznej zależy od jej długości formula_2 Zależność ta nosi nazwę dyspersji.
Za sprawą dyspersji, każdy zmodulowany sygnał świetlny (tzn. inny, niż ściśle monochromatyczna fala o amplitudzie stałej w czasie) ulega zniekształceniom, ponieważ jego składowe o różnych częstotliwościach (a co za tym idzie, różnych długościach fali) poruszają się z różnymi prędkościami (prędkość rozchodzenia się światła w ośrodku jest odwrotnie proporcjonalna do współczynnika załamania). W światłowodzie jednomodowym szerokość spektralna sygnału jest na tyle mała, że jest możliwe takie dobranie długości fali do rodzaju ośrodka, przy którym zależność współczynnika załamania nie zawiera wyrazu liniowego, a zatem w rozwinięciu:
dla odpowiednio dobranej formula_4 współczynnik formula_5
W małym przedziale długości fali wokół formula_6 (odpowiadającym szerokości spektralnej zmodulowanego sygnału) światło porusza się praktycznie ze stałą prędkością, co ogranicza wpływ dyspersji do minimum. W przypadku światłowodu wielomodowego wykorzystanie takiego okna bezdyspersyjnego byłoby niemożliwe, ponieważ każdemu modowi odpowiada inna długość fali.
Zmniejszenie wpływu tłumienia.
Nawet w najbardziej przezroczystym materiale tłumienie amplitudy fali jest niezerowe i zależne od długości fali. W niektórych materiałach (np. kwarc) tłumienie dla wybranych przedziałów długości fali jest szczególnie małe. Światłowody jednomodowe przeznaczone do transmisji sygnałów na duże odległości pracują z długościami fali w obrębie tych przedziałów.
Ponadto, istnieje względnie prosty sposób wzmocnienia sygnału w takim światłowodzie bez przetwarzania sygnału na postać elektryczną. Wzmocnienie uzyskuje się dzięki modyfikacji światłowodu na pewnym odcinku długości w taki sposób, by dla długości światła odpowiadających sygnałowi następowała akcja laserowa. Najczęściej modyfikacja ta polega na domieszkowaniu materiału światłowodu pierwiastkami ziem rzadkich (np. erbem) i oświetleniu domieszkowanej sekcji światłowodu światłem lasera pompującego. Laser ten wzbudza atomy domieszek (erbu), umożliwiając akcję laserową, indukowaną falą przenoszącą sygnał – w praktyce stała absorpcji ośrodka tworzącego sekcję wzmacniającą staje się ujemna; sygnał przechodzący przez sekcję nie jest tłumiony, lecz ulega wzmocnieniu. Taka technika optycznego wzmacniania sygnałów nazywana jest wzmacniaczem optycznym, zaś wzmocnienie w oparciu o włókna światłowodowe domieszkowane erbem określa się skrótem EDFA.
Światłowody jednomodowe w telekomunikacji.
W telekomunikacji stosuje się najczęściej światłowody jednomodowe o średnicy rdzenia od 8 do 10 mikrometrów, i standardowej średnicy płaszcza 125 mikrometrów. Wykonuje się je ze szkła krzemionkowego z domieszką dwutlenku germanu. Z uwagi na minimum tłumienności w zastosowaniach telekomunikacyjnych używa się długości fali w przedziale 1530–1565 nm (długość średnia fali ok. 1550 nm), jest to III okno transmisyjne, ale także używa się II okna transmisyjnego, fali o długości ok. 1310 nm; obie długości fali odpowiadają zakresowi podczerwieni. Światłowody jednomodowe umożliwiają transmisję w technologii xWDM, która opiera się na zwielokrotnianiu sygnału. Co za tym idzie, do osiągania prędkości rzędu Tb/s.
Oznaczenia typów produkowanych światłowodów.
Producenci transmisyjnych kabli światłowodowych używają zazwyczaj następujących oznaczeń:

</doc>
<doc id="853881" url="https://pl.wikipedia.org/wiki?curid=853881" title="UART">
UART



</doc>
<doc id="853888" url="https://pl.wikipedia.org/wiki?curid=853888" title="USART">
USART



</doc>
<doc id="853893" url="https://pl.wikipedia.org/wiki?curid=853893" title="Światłowód wielomodowy">
Światłowód wielomodowy

Światłowód wielomodowy (ang. "Multi Mode Fiber") – rodzaj światłowodu przenoszący wiele modów (promieni) światła, rozchodzących się pod różnymi kątami względem osi światłowodu. W porównaniu ze światłowodem jednomodowym umożliwia transmisję na mniejszą odległość bez wzmacniacza sygnału.
Wykorzystuje go m.in. standard IEEE 802.3u.

</doc>
<doc id="853896" url="https://pl.wikipedia.org/wiki?curid=853896" title="Óbuda">
Óbuda

Óbuda – dzielnica stolicy Węgier, Budapesztu. W miejskiej numeracji administracyjnej oznaczona numerem III.
Położenie.
Dzielnica Óbuda znajduje się w budzińskiej części miasta. Jest jedną z najbardziej wysuniętych na północ dzielnic.
Nazwa.
Nazwa "Óbuda" oznacza w języku węgierskim „Stara Buda”. W oficjalnym nazewnictwie dzielnica nosi dwuczłonową nazwę "Óbuda-Békásmegyer".
Historia.
Najstarsza część stolicy Węgier, wyrosła w miejscu osady wojskowej powstałej w okresie Cesarstwa Rzymskiego – Aquincum. Dzięki temu można na terenie Obudy obejrzeć ruiny rzymskie, w tym pozostałości amfiteatru. Po upadku Cesarstwa Rzymskiego teren Obudy zamieszkiwali Awarowie, Słowianie i następnie Węgrzy. Osada została całkowicie zniszczona przez Tatarów w 1241 roku, co spowodowało, że nowe miasto zbudowano na południu, na dzisiejszym Wzgórzu Zamkowym w Budzie, a Obuda straciła na znaczeniu. Jednak nadal Óbuda była niezależnym, samodzielnym miastem. 
Dzisiejsza dzielnica powstała w wyniku połączenia Budy, Pesztu i właśnie Óbudy w jedno miasto 1 stycznia 1873 roku. Po 1945 roku na terenie Obudy zbudowano liczne bloki mieszkalne, niszcząc małomiasteczkowy charakter dzielnicy. W 2008 roku koło ulic Nagyszombat i Szőlő zbudowano pomnik upamiętniający ofiary zbrodni katyńskiej.
Zabytki i atrakcje turystyczne.
Na terenie dzielnicy znajdują się następujące zabytki i atrakcje turystyczne:
Osiedla.
W skład dzielnicy wchodzą osiedla:
Miasta partnerskie.
Dawne miasta partnerskie

</doc>
<doc id="853899" url="https://pl.wikipedia.org/wiki?curid=853899" title="Obuda">
Obuda



</doc>
<doc id="853902" url="https://pl.wikipedia.org/wiki?curid=853902" title="Równowaga (mechanika)">
Równowaga (mechanika)

Równowaga w mechanice – stan układu mechanicznego, w którym wszystkie jego punkty pozostają w spoczynku względem wybranego układu odniesienia.
Badaniem stanów równowagi zajmuje się dział fizyki zwany statyką.
Bryła sztywna.
Dla bryły sztywnej znajdującej się w polu grawitacyjnym, wyróżnia się następujące stany równowagi oraz warunki ich występowania:

</doc>
<doc id="853906" url="https://pl.wikipedia.org/wiki?curid=853906" title="Sterope (Plejada)">
Sterope (Plejada)

Sterope (także Asterope; gr. Sterópē, Asterópē, łac. Sterope, Asterope) – w mitologii greckiej nimfa, jedna z siedmiu Plejad.
Uchodziła za córkę tytana Atlasa i Okeanidy Plejone (lub Okeanidy Ajtry). Była siostrą Alkione, Elektry, Kelajno, Mai, Merope, Tajgete, a także Hiad i Hyasa. Ze związku z Aresem miała syna Ojnomaosa. Według innych źródeł poślubiła Ojnomaosa, a jeszcze inny przekaz mówi, że była żoną Hyperochosa i to właśnie z nim miała syna Ojnomaosa.
Mityczna Sterope (Asterope) jest identyfikowana z gwiazdą Asterope (Sterope) w Plejadach, w gwiazdozbiorze Byka. Na niebie sąsiaduje z Hiadami (gromadą otwartą gwiazd w gwiazdozbiorze Byka) i konstelacją Oriona, które są z nią mitologicznie powiązane.

</doc>
<doc id="853907" url="https://pl.wikipedia.org/wiki?curid=853907" title="Zancara">
Zancara



</doc>
<doc id="853910" url="https://pl.wikipedia.org/wiki?curid=853910" title="Jewgienij Swiesznikow">
Jewgienij Swiesznikow

Jewgienij Swiesznikow, łot. Jevgēņijs Svešņikovs, ros. Евгений Элинович Свешников (ur. 11 lutego 1950 w Czelabińsku, zm. 18 sierpnia 2021) – rosyjski szachista i trener szachowy ("FIDE Senior Trainer" od 2013), reprezentant Łotwy od 2002, arcymistrz od 1977 roku.
Kariera szachowa.
Pierwsze międzynarodowe sukcesy zaczął odnosić w drugiej połowie lat 80., dzieląc I m. (wraz z Lwem Poługajewskim) w Soczi (1976) oraz zwyciężając w Hawrze (1977) i Cienfuegos (1979, memoriał Jose Raula Capablanki). Również w 1979 podzielił II m. (za Florinem Grheorghiu, a wraz z Jefimem Gellerem) w Nowym Sadzie. W 1981 podzielił I m. w mistrzostwach Moskwy. W 1983 podzielił I m. (wraz z Anatolijem Wajserem) w Soczi, natomiast na przełomie 1984 i 1985 roku triumfował w Hastings. W 1985 ponownie zwyciężył w Soczi. W 1992 podzielił II m. w otwartym turnieju w Gausdal, w 1994 r. zwyciężył w Cappelle-la-Grande (wspólnie z Anthony Milesem i Markiem Hebdenem), natomiast w 1996 zajął I-II m. (wraz ze Zdenko Kožulem) w Lublanie. W 2004 podzielił I m. w Czelabińsku. W 2005 podzielił II m. w mistrzostwach Łotwy w Rydze, zaś rok później podzielił I m. na turnieju "open" w Predeal. W 2008 r. odniósł kolejne sukcesy, samodzielnie zwyciężając w "openie" w Bledzie oraz dzieląc I m. (wspólnie z Arkadijem Rotsteinem) w Altavilla Milicia.
Odnosił również sukcesy w kategorii weteranów (zawodników pow. 60. roku życia), w 2012 r. zdobywając w mieście Kamena Wurla brązowy medal mistrzostw świata, natomiast w 2013 r. w Płowdiwie – srebrny medal mistrzostw Europy. W 2015 r. zdobył tytuł mistrza Rosji weteranów.
W latach 2004–2008 trzykrotnie reprezentował Łotwę na szachowych olimpiadach. W roku 1977 wystąpił w barwach Związku Radzieckiego na rozegranych w Moskwie drużynowych mistrzostwach Europy, zdobywając dwa złote medale (wraz z drużyną oraz za najlepszy wynik indywidualny na VIII szachownicy).
Wniósł bardzo duży wkład w rozwój teorii debiutów szachowych. Nazwisko Swiesznikowa nosi jeden z najpopularniejszych wariantów w obronie sycylijskiej, powstający po posunięciach:
Posunięcie 5...e5 po raz pierwszy zagrał Emanuel Lasker w roku 1910 w meczu o mistrzostwo świata przeciwko Carlowi Schlechterowi. System przez wiele lat uznawany był za niepoprawny, dopiero analizy Swiesznikowa i Giennadija Timoszczenki w latach 70. odkryły nowe możliwości dobrej i aktywnej gry dla czarnych. Aktualnie wariant ten jest z powodzeniem stosowany przez najwybitniejszych szachistów świata, m.in. Władimira Kramnika, Weselina Topałowa, Borysa Gelfanda czy Michaela Adamsa. Poza tym systemem, Swiesznikow miał również duży wkład w rozwój wariantu Ałapina w obronie sycylijskiej oraz wariantu zamkniętego w obronie francuskiej.
Najwyższy ranking w karierze osiągnął 1 stycznia 1994 r., z wynikiem 2610 punktów dzielił wówczas 37-44. miejsce na światowej liście FIDE, jednocześnie dzieląc 9-11. miejsce wśród rosyjskich szachistów.

</doc>
<doc id="853917" url="https://pl.wikipedia.org/wiki?curid=853917" title="Ips duplicatus">
Ips duplicatus



</doc>
<doc id="853918" url="https://pl.wikipedia.org/wiki?curid=853918" title="William Boyle, 12. hrabia Cork">
William Boyle, 12. hrabia Cork



</doc>
<doc id="853920" url="https://pl.wikipedia.org/wiki?curid=853920" title="FK Grbalj Radanovići">
FK Grbalj Radanovići

Fudbalski klub Grbalj Radanovići (Фудбалски Клуб Грбаљ Радановићи) – czarnogórski klub piłkarski z siedzibą w Radanovići w gminie Kotor. Został utworzony w 1970 roku. Obecnie występuje w Drugiej lidze Czarnogóry. W sezonie 2006/07 awansował do półfinału Pucharu swojego kraju. W roku 2007 zajął 3. miejsce w Prvej lidze i awansował do I rundy pucharu Intertoto, w którym przegrał wyrównany dwumecz z rumuńskim klubem Gloria Bystrzyca 3:2 (1:2, 1:1).
Stadion.
Klub rozgrywa swoje mecze domowe na stadionie Donja Sutvara w Radanovići, który może pomieścić 1.500 widzów.
Sezony.
 * W wyniku przeprowadzonego 21 maja 2006 referendum niepodległościowego zadeklarowano zerwanie dotychczas istniejącej federacji Czarnogóry z Serbią (Serbia i Czarnogóra). W związku z tym po sezonie 2005/06 wszystkie czarnogórskie zespoły wystąpiły z lig Serbii i Czarnogóry, a od nowego sezonu 2006/07 Grbalj Radanovići przystąpił do rozgrywek Prvej crnogorskiej ligi.

</doc>
<doc id="853921" url="https://pl.wikipedia.org/wiki?curid=853921" title="Songhaj (średniowieczne państwo)">
Songhaj (średniowieczne państwo)



</doc>
<doc id="853923" url="https://pl.wikipedia.org/wiki?curid=853923" title="Emmet D. Boyle">
Emmet D. Boyle



</doc>
<doc id="853924" url="https://pl.wikipedia.org/wiki?curid=853924" title="Ekstremalne kaczory">
Ekstremalne kaczory

Ekstremalne Kaczory (org. "X-DuckX", 2001-2006) – francuski serial animowany, który opowiada zabawne perypetie 2 kaczorów – Geextaha i Slaxa. Wznowiono emisję serialu na kanale teleTOON+.
Wersja polska.
Opracowanie i udźwiękowienie wersji polskiej: na zlecenie ZigZap − Studio Eurocom
Reżyseria:
Dialogi: Berenika Wyrobek
Dźwięk i montaż: Jacek Gładkowski
Kierownictwo produkcji: Marzena Omen-Wiśniewska
Udział wzięli:
i inni
Lektor: Tomasz Knapik

</doc>
<doc id="853926" url="https://pl.wikipedia.org/wiki?curid=853926" title="Tajgete (mitologia)">
Tajgete (mitologia)

Tajgete (gr. Taygétē, łac. Taygete) – w mitologii greckiej nimfa góry Tajget w Lakonii, jedna z siedmiu Plejad.
Uchodziła za córkę tytana Atlasa i Okeanidy Plejone (lub Okeanidy Ajtry). Była siostrą Alkione, Elektry, Kelajno, Mai, Merope, Sterope, a także Hiad i Hyasa.
Z bogiem Zeusem (uległa mu w omdleniu) miała syna Lakedajmona. Według innej wersji bogini Artemida przemieniła nimfę w łanię, chcąc ją ukryć przed zapędami Zeusa. Kiedy nimfa odzyskała ludzką postać, z wdzięczności poświęciła Artemidzie łanię kerynejską o złotych rogach i brązowych racicach.
Mityczna Tajgete jest identyfikowana z gwiazdą Taygetą w Plejadach, w gwiazdozbiorze Byka. Na niebie sąsiaduje z Hiadami (gromadą otwartą gwiazd w gwiazdozbiorze Byka) i konstelacją Oriona, które są z nią mitologicznie powiązane.

</doc>
<doc id="853929" url="https://pl.wikipedia.org/wiki?curid=853929" title="Wartowo">
Wartowo

Wartowo – część wsi Kołczewo w Polsce, położona w województwie zachodniopomorskim, w powiecie kamieńskim, w gminie Wolin, pobliżu jeziora Koprowo.
W latach 1975–1998 Wartowo administracyjnie należało do województwa szczecińskiego.
W 2007 roku ówczesny przysiółek Wartowo przyłączono do wsi Kołczewo.
Według danych z 2006 roku tę część wsi zamieszkiwało 10 osób.
Obecnie w Wartowie mieszka zaledwie kilka rodzin, wielu ludzi posiada tam jednak działki rekreacyjne.

</doc>
<doc id="853930" url="https://pl.wikipedia.org/wiki?curid=853930" title="Ez">
Ez



</doc>
<doc id="853934" url="https://pl.wikipedia.org/wiki?curid=853934" title="Zosia Nowakowska">
Zosia Nowakowska



</doc>
<doc id="853935" url="https://pl.wikipedia.org/wiki?curid=853935" title="Symfonia No. 1 D-dur &quot;Tytan&quot;">
Symfonia No. 1 D-dur &quot;Tytan&quot;



</doc>
<doc id="853938" url="https://pl.wikipedia.org/wiki?curid=853938" title="Szczelność">
Szczelność

W różnych dziedzinach funkcjonują różne (podobne) definicje "szczelności".
Szczelność w budownictwie – to właściwość fizyczna materiałów budowlanych, która określa jaka część objętości badanego materiału zajmuje materiał bez porów. Szczelność wyraża się wzorem:
gdzie:
Szczelność w geotechnice, w postaci określonej przez normę PN-B-06714-01:1989 – to stosunek gęstości objętościowej kruszywa do gęstości (gęstości właściwej szkieletu gruntowego) kruszywa.
Szczelność (lub warunek szczelności) funkcjonuje również powszechnie w drogownictwie itp. jako parametr określony przez normy PN-S-06102:1997 i PN-S-96023:1984 jako iloraz
gdzie:

</doc>
<doc id="853940" url="https://pl.wikipedia.org/wiki?curid=853940" title="Rezolucja Rady Bezpieczeństwa ONZ nr 1744">
Rezolucja Rady Bezpieczeństwa ONZ nr 1744

Rezolucja Rady Bezpieczeństwa ONZ nr 1744 została uchwalona 20 lutego 2007 podczas 5633. posiedzenia Rady.
Najważniejszym postanowieniem rezolucji jest udzielenie Unii Afrykańskiej autoryzacji na utworzenie misji pokojowej w Somalii w trybie rozdziału VIII Karty Narodów Zjednoczonych pod nazwą AMISOM. Długość jej mandatu zostaje określona na sześć miesięcy z możliwością przedłużenia. Rada nakazuje także sekretarzowi generalnemu, aby udzielił wsparcia technicznego tymczasowym władzom Somalii i aby w ciągu 60 dni przygotował raport odnośnie do możliwości wysłania do Somalii misji pokojowej ONZ. 

</doc>
<doc id="853943" url="https://pl.wikipedia.org/wiki?curid=853943" title="Plejone (mitologia)">
Plejone (mitologia)

Plejone (także Plejona; gr. Plēiónē, łac. Pleione) – w mitologii greckiej jedna z okeanid.
Uchodziła za córkę tytana Okeanosa i tytanidy Tetydy. Była matką Plejad oraz Hiad i Hyasa. Wraz z córkami została przemieniona w gwiazdy.
Mityczna Plejone jest identyfikowana z gwiazdą Plejone w Plejadach, w gwiazdozbiorze Byka. Na niebie sąsiaduje z Hiadami (gromadą otwartą gwiazd w gwiazdozbiorze Byka) i konstelacją Oriona, które są z nią mitologicznie powiązane.

</doc>
<doc id="853947" url="https://pl.wikipedia.org/wiki?curid=853947" title="Rubryka">
Rubryka



</doc>
<doc id="853951" url="https://pl.wikipedia.org/wiki?curid=853951" title="Właściwości fizyczne materiałów budowlanych">
Właściwości fizyczne materiałów budowlanych

Właściwości fizyczne materiałów budowlanych

</doc>
<doc id="853954" url="https://pl.wikipedia.org/wiki?curid=853954" title="Rezolucja Rady Bezpieczeństwa ONZ nr 1745">
Rezolucja Rady Bezpieczeństwa ONZ nr 1745

Rezolucja Rady Bezpieczeństwa ONZ nr 1745 została uchwalona 22 lutego 2007 podczas 5634. posiedzenia Rady.
Rezolucja przedłuża mandat Zintegrowanej Misji NZ w Timorze Wschodnim (UNMIT) do dnia 28 lutego 2008 i jednocześnie wyraża zgodę na zwiększenie liczebności służącego w ramach misji kontyngentu policyjnego o 140 osób. Oprócz tego zawiera szereg zapisów o charakterze deklaracji politycznej, dotyczących sytuacji w tym kraju. 

</doc>
<doc id="853960" url="https://pl.wikipedia.org/wiki?curid=853960" title="Pistia">
Pistia



</doc>
<doc id="853962" url="https://pl.wikipedia.org/wiki?curid=853962" title="Klaus Bachmann">
Klaus Bachmann

Klaus Dieter Bachmann (ur. 12 grudnia 1963 w Bruchsalu) – niemiecko-polski dziennikarz, publicysta, historyk, politolog, profesor nauk społecznych, autor wielu książek o tematyce europejskiej, polsko-niemieckiej i polsko-ukraińskiej.
Życiorys.
Urodzony w 1963 w Bruchsalu, niemieckim miasteczku niedaleko granicy francuskiej. Studiował historię, historię Europy wschodniej, nauki polityczne i języki słowiańskie (rosyjski, ukraiński i serbo-chorwacki) na uniwersytetach w Heidelbergu, Wiedniu i Krakowie. Działalność publiczną zaczynał podczas studiów jako radny miejski w Bruchsalu.
W 1988 osiadł na stałe w Polsce i zaczął regularnie pisać do kilku znanych gazet w Austrii i w Niemczech („Die Presse”, „Der Falter”, „Die Tageszeitung”). Od 1989 był oficjalnie akredytowany jako korespondent zagraniczny w Polsce, od 1992 również w Kijowie, Mińsku i Wilnie. Od połowy lat 90. pracował też dla berlińskiego „Der Tagesspiegel”, „Stuttgarter Zeitung” i „Hannoversche Allgemeine Zeitung” oraz dla kilku ogólnopolskich mediów („Rzeczpospolita”, „Polityka”, „Tygodnik Powszechny”).
W 2000 obronił na Uniwersytecie Warszawskim pracę doktorską na temat konfliktu polsko-ukraińskiego w Galicji w latach 1907–1914 ("Die Ruthenische Irredenta. Die ukrainische national Bewegung und die Aussenpolitik Der Donaumonarchie 1907–1914" pod kierunkiem Włodzimierza Borodzieja). Praca ukazała się drukiem w Austrii i w Niemczech.
W 2001 wyjechał do Brukseli, gdzie przez 3 lata był korespondentem niemieckich i austriackich gazet w krajach Beneluksu. W 2004 wrócił do Polski i habilitował się na Wydziale Nauk Społecznych Uniwersytetu Wrocławskiego pracą o Konwencie Europejskim i demokracji deliberatywnej. Został kierownikiem katedry politologii w Centrum Studiów Niemieckich i Europejskich im. Willy Brandta na Uniwersytecie Wrocławskim. W 2006 został profesorem nadzwyczajnym w SWPS Uniwersytetu Humanistycznospołecznego w Warszawie w instytucie politologii, a następnie instytucie nauk społecznych. Wykłada też w Instytucie Studiów Międzynarodowych na Uniwersytecie Wrocławskim. 12 listopada 2013 prezydent Bronisław Komorowski nadał mu tytuł naukowy profesora. Wypromował troje doktorów.
W latach 2000–2001 oraz od 2005 był członkiem zarządu Fundacji Batorego.
Publikuje w Polityce, Gazecie Wyborczej i w niektórych niemieckich mediach. W 2004 "visiting professor" w Instytucie Historii Europy Wschodniej Uniwersytetu Wiedeńskiego (w zakresie najnowszej historii Polski) i w Instytucie Nauk Politycznych (IEP) na uniwersytecie w Bordeaux (2008). Pobyty naukowe na People’s University of China (Renmin) w Pekinie (2007) i w American Institute for Contemporary German Studies na Uniwersytecie Johnsa Hopkinsa w Waszyngtonie (2007) i na wydziale prawa Uniwersytetu w Stellenbosch (RPA, 2009). Członek Central European International Studies Association (CEISA) i European Studies Association (EUSA), współpracownik warszawskiego Centrum Stosunków Międzynarodowych, prezes zarządu Fundacji na rzecz Studiów Europejskich (FEPS).
Mieszka w Warszawie.

</doc>
<doc id="853969" url="https://pl.wikipedia.org/wiki?curid=853969" title="Hugh Hudson">
Hugh Hudson

Hugh Hudson (ur. 25 sierpnia 1936 w Londynie, zm. 10 lutego 2023 tamże) – angielski reżyser, scenarzysta i producent filmowy.
Życiorys.
Kariera.
Pracę w przemyśle filmowym rozpoczął w 1962 jako szef działu agencji reklamy w Londynie. Przez wiele lat realizował głównie spoty reklamowe. Był także montażystą w Paryżu. Po powrocie do Londynu, zrealizował szereg filmów dokumentalnych. W 1970 nawiązał współpracę z Ridleyem Scottem przy reklamach telewizyjnych. Pięć lat później założył Hudson Films i zwrócił się do filmów fabularnych.
W 1981 zadebiutował kinowym długometrażowym dramatem "Rydwany ognia" ("Chariots of Fire") o przygotowaniach dwóch brytyjskich lekkoatletów (Ian Charleson jako Eric Liddell i Ben Cross jako Harold Abrahams) do igrzysk w 1924. Film zdobył cztery Oscary (w tym dla najlepszego filmu), a sam Hudson był do tej nagrody nominowany.
Przygodowy "" ("Greystoke: The Legend of Tarzan, Lord of the Apes", 1984) wg powieści Edgara Rice’a Burroughsa o Tarzanie z Christopherem Lambertem w głównej roli przyniósł mu nominację do Césara i Złotego Lwa na Festiwalu Filmowym w Wenecji.
Za reżyserię norwesko-brytyjskiego dramatu historycznego "Rewolucja" ("Revolution", 1985) z udziałem Ala Pacino, Nastassji Kinski i Donalda Sutherlanda był nominowany do Złotej Maliny jako najgorszy reżyser.
W 1995 jego nowela znalazła się w zrealizowanym filmie "Lumiere i spółka" ("Lumière and Company").
Życie prywatne.
W 1977 roku ożenił się z malarką Susan Caroline Michie, z którą ma syna (ur. 1978). Jednak doszło do rozwodu. W listopadzie 2003 poślubił aktorkę Maryam d’Abo, najbardziej znaną jako Kara Milovy z filmu z cyklu o Jamesie Bondzie "W obliczu śmierci" ("The Living Daylights", 1987) u boku Timothy’ego Daltona.

</doc>
<doc id="853976" url="https://pl.wikipedia.org/wiki?curid=853976" title="Formularz">
Formularz

Formularz – wzór dokumentu z rubrykami do wypełnienia.
Aby dokument mógł być dowodem, musi spełniać określone wymagania formalne i merytoryczne. Wymagania te winny być wyszczególnione w instrukcji. Ta zwykle nie jest dostępna w chwili wystawiania dokumentu lub nie jest w ogóle znana wystawcy. Rozwiązaniem jest formularz – blankiet dokumentu z nadrukowanymi rubrykami i objaśnieniami dotyczącymi sposobu ich wypełnienia.

</doc>
<doc id="853980" url="https://pl.wikipedia.org/wiki?curid=853980" title="Bill (pocisk rakietowy)">
Bill (pocisk rakietowy)

RBS-56 Bill – przeciwpancerny pocisk kierowany produkowany przez szwedzką firmę Saab Bofors Dynamic. Wytwarzany od 1986 r. stał się podstawowym przeciwpancernym pociskiem małego zasięgu szwedzkiej armii.
Historia.
W 1979 r. szwedzka armia zleciła opracowanie nowego systemu przeciwpancernego małego zasięgu firmie Bofors. Pierwsze gotowe zestawy trafiły na wyposażenie wojska w 1987 roku. Do 1992 r. dostarczono 400 zestawów i 4 000 rakiet. Z uwagi na nowoczesne rozwiązania konstrukcyjne, pociskiem były zainteresowane armie, które pod koniec lat 80 modernizowały swój sprzęt przeciwpancerny, min. Bundeswehra i US Army. Ostatecznie na zakup systemu "Bill" oprócz szwedzkiej armii zdecydowały się Austria i Brazylia.
Opis.
Charakterystyczną cechą pocisku "RBS-56 Bill" jest głowica kumulacyjna nachylona w dół pod kątem 30 stopni. W opracowanym dla pocisku optymalnym sposobie ataku głowica jest detonowana za pomocą zapalnika zbliżeniowego w momencie, gdy pocisk przelatuje nad celem na wysokości około 1 metra. Atak przeprowadzony w ten sposób niweluje korzyści, jakie daje pochylony pancerz przedni większości współczesnych czołgów. Dodatkową zaletą tej techniki jest atakowanie części czołgu, która jest słabiej opancerzona. W przypadku, gdyby nie zadziałały zapalniki zbliżeniowe, pocisk wyposażony jest w zapalnik uderzeniowy.

</doc>
<doc id="853982" url="https://pl.wikipedia.org/wiki?curid=853982" title="DHT">
DHT

DHT – skrót odnoszący się do:

</doc>
<doc id="853983" url="https://pl.wikipedia.org/wiki?curid=853983" title="Eryk IV Denar od pługa">
Eryk IV Denar od pługa

Eryk IV Plovpenning (duń. "Erik 4. Plovpenning") – (ur. 1216, zm. 10 sierpnia 1250) – król Danii 1241-1250 z dynastii Estrydsenidów.
Młody król.
Syn króla Danii Waldemara II Zwycięskiego i Berengarii (zm. 1221), córki króla Portugalii Sanczo I, brat Waldemara (III, ur. 1209), Abla (ur. 1218) i Krzysztofa I (ur. 1219). W 1231 r. po śmierci starszego brata Waldemara (III) ojciec Waldemar II ustanowił Eryka współrządcą królestwa i w 1232 koronował na króla Danii.
Kandydat na tron niemiecki.
W czerwcu 1249 król czeski Wacław I spotkał się na zamku Loket z palatynem reńskim Ottonem, landgrafem turyńskim Henrykiem Raspe i margrabią miśnieńskim Henrykiem Dostojnym. Monarcha czeski próbował przekonać swoich gości do wyboru Eryka na antykróla niemieckiego. Elekcja miała zostać przeprowadzona w Lubuszu pod ochroną króla czeskiego i margrabiego brandenburskiego. Margrabia miśnieński i landgraf Turyngii odmówili poparcia tego planu i wyjechali do pobliskiego Chebu, gdzie cesarz Fryderyk II naradzał się ze swoimi zwolennikami.
Panowanie w Danii.
Po śmierci ojca (1241) Eryk IV objął samodzielne rządy, jednak szybko popadł w konflikt z Nielsem, biskupem Viborga, zakończonym wygnaniem biskupa. Niezadowolenie z rządów króla wykorzystał jego brat Abel (od 1232 noszący tytuł księcia Szlezwiku), który wspomagany przez hrabiów Holsztynu wywołał wojnę domową. W 1247 r. Eryk IV pokonał w bitwie Abla i wziął do niewoli wspomagającego go Krzysztofa, swego drugiego brata. Dwa lata później król Eryk rozpoczął przygotowania do krucjaty w Estonii, w związku z czym na ludność, zwłaszcza chłopów, nałożono wysokie podatki, co zyskało królowi przydomek „Denar Od Pługa” (duń. "Plovpenning"). Doprowadziło to do buntu chłopów w Skanii, co wykorzystał Abel, który przy wsparciu sprzyjającego mu duchowieństwa ponownie zaatakował króla. Erykowi IV udało się zdławić powstanie w Skanii, potem najechał Szlezwik, gdzie także odniósł sukces, ale podczas tej wyprawy, w dniu 10 sierpnia 1250 został zamordowany, najprawdopodobniej na polecenie swego brata Abla. 
Rodzina.
Król Eryk IV w 1239 poślubił Juttę z Saksonii (zm. 1250), córkę księcia Saksonii Albrechta I (zm. 1260) i Agnieszki z Turyngii. Król miał dwóch synów: Krzysztofa i Kanuta, którzy zmarli (zginęli ?) około 1250 r. oraz cztery córki: Zofię (jej mężem był król Szwecji Waldemar I), Ingeborgę (jej mężem był król Norwegii Magnus VI), Jutę i Agnieszkę.

</doc>
<doc id="853985" url="https://pl.wikipedia.org/wiki?curid=853985" title="Wystawca">
Wystawca



</doc>
<doc id="853989" url="https://pl.wikipedia.org/wiki?curid=853989" title="IAD">
IAD



</doc>
<doc id="853990" url="https://pl.wikipedia.org/wiki?curid=853990" title="Marian Bekajło">
Marian Bekajło

Marian Bolesław Bekajło (ur. 1931, zm. 8 marca 2007) – polski reżyser i scenarzysta.
Reżyser, reportażysta i sprawozdawca Polskiej Kroniki Filmowej, twórca krótkometrażowych filmów dokumentalnych na zlecenie Programu I Telewizji Polskiej, oraz pracownik programu III Polskiego radia. Był członkiem Polskiego Stowarzyszenia Autorów ZaiKS. Pochowany na cmentarzu Bródnowskim w Warszawie (kwatera 16O-1-6). 

</doc>
<doc id="853996" url="https://pl.wikipedia.org/wiki?curid=853996" title="Puchar Świata w skokach narciarskich 2007/2008">
Puchar Świata w skokach narciarskich 2007/2008

Puchar Świata w skokach narciarskich 2007/2008 – 29. edycja Pucharu Świata mężczyzn w skokach narciarskich, która rozpoczęła się 30 listopada 2007 w fińskiej Ruce na skoczni Rukatunturi a zakończyła 16 marca 2008 na Letalnicy w słoweńskiej Planicy.
W tym sezonie odbyły się dwa konkursy na mniejszej skoczni w Villach (Alpenarena) co było zmianą w stosunku do ostatnich sezonów.
Podczas trwania sezonu w kalendarzu PŚ doszło do następujących zmian:
Zdobywcą Kryształowej Kuli został 17 lutego 2008 roku Thomas Morgenstern.
Ostateczny kalendarz zawodów został zatwierdzony dnia 27 maja w Portorožu.
Klasyfikacja generalna Pucharu Świata.
Klasyfikacja końcowa (po 27 / 27 konkursach)
Klasyfikacja Pucharu Narodów.
Klasyfikacja końcowa (po 31 / 31 konkursów)
Klasyfikacja Turnieju Czterech Skoczni.
Klasyfikacja końcowa (po 4 / 4 skoczni)
Klasyfikacja Turnieju Nordyckiego.
Klasyfikacja końcowa (po 4 / 4 skoczni)
Liderzy klasyfikacji generalnej Pucharu Świata.
Pozycja lidera Pucharu Świata należy do zawodnika, który w dotychczas rozegranych zawodach zgromadził najwięcej punktów do klasyfikacji generalnej cyklu. W przypadku równej liczby punktów, liderem Pucharu Świata jest ten zawodnik, który ma na swoim koncie więcej wygranych konkursów. W konkursie inaugurującym nowy sezon, rolę lidera przyjmuje zawodnik, który zwyciężył w poprzedniej edycji.

</doc>
<doc id="854000" url="https://pl.wikipedia.org/wiki?curid=854000" title="Wystawa">
Wystawa

Wystawa
Części miast:

</doc>
<doc id="854001" url="https://pl.wikipedia.org/wiki?curid=854001" title="Szklarnia (Szymonków)">
Szklarnia (Szymonków)

Szklarnia (do 31 grudnia 2002 "Szklarnia Szymonkowska", niem. "Vorwerk Glashütte")– przysiółek wsi Szymonków w Polsce położony w województwie opolskim, w powiecie kluczborskim, w gminie Wołczyn.
W rejestrze TERYT do 14 lipca 2004 miejscowość była oznaczona jako samodzielna. Od 15 lipca 2004 rejestr wskazuje ją jako integralną część miejscowości Szymonków. Status ten został potwierdzony w Rozporządzeniu MAiC z 13 grudnia 2021.

</doc>
<doc id="854006" url="https://pl.wikipedia.org/wiki?curid=854006" title="Eksponat">
Eksponat

Eksponat – przedmiot wystawiony na pokaz.
Eksponaty to przeważnie:
Eksponat w muzeum.
Eksponatem w muzealnictwie określa się przedmioty tworzące daną kolekcję muzealną (w zależności od typu muzeum mogą to być dzieła sztuki, stroje i tkaniny, ceramika, meble, a także okazy przyrodnicze i in.). Eksponaty są wówczas: przechowywane w magazynach muzealnych; prezentowane na wystawach; wypożyczane na wystawy do innych placówek muzealnych. W obiegu muzealnym eksponaty podlegają także: kontroli jakościowej i ilościowej, ochronie pod kątem warunków przechowywania i bezpieczeństwa, prezentowaniu wiedzy o nich zwiedzającym wystawy, badaczom, mediom itp. Eksponaty posiadają swoje karty eksponatów (także: "karta zabytku") cyfrowe lub/i drukowane, które zawierają najważniejsze informacje o danym artefakcie i służą ewidencji oraz zarządzaniu zbiorami danego muzeum. Na wystawach eksponatom towarzyszą tablice lub mniejsze tabliczki z opisem eksponatu.

</doc>
<doc id="854008" url="https://pl.wikipedia.org/wiki?curid=854008" title="Wytwórnia Filmów Kalina">
Wytwórnia Filmów Kalina

Wytwórnia Filmów Kalina lub inaczej Wfkalina to dom produkcyjny z Gdańska. W swoim dorobku ma kilkaset projektów filmowych: od małych internetowych wideo po wysokobudżetowe reklamy telewizyjne. Największą produkcją w dorobku wytwórni jest film fabularny Dla ciebie i ognia (2008). Został on wprowadzony do ogólnopolskiej dystrybucji DVD w roku 2009 oraz był wyświetlany w Canal+ w roku 2010. 
Wytwórnia została założona w 1997 roku przez Mateusza Jemioła oraz Tomasza Zasadę. W 2010 roku została oficjalnie zarejestrowana pod nazwą Wytwórnia Filmów Kalina s.c.
Filmy i scenariusze realizowane przez Wytwórnia Filmów Kalina otrzymały wiele nagród i wyróżnień. Najważniejsze z nich to:

</doc>
<doc id="854011" url="https://pl.wikipedia.org/wiki?curid=854011" title="WFKalina">
WFKalina



</doc>
<doc id="854012" url="https://pl.wikipedia.org/wiki?curid=854012" title="Gabriel Agbonlahor">
Gabriel Agbonlahor

Gabriel Agbonlahor (ur. 13 października 1986 w Birmingham) – były piłkarz angielski, który występował na pozycji napastnika.
Kariera klubowa.
Agbonlahor urodził się w dzielnicy Birmingham, Erdington. Jego ojciec pochodzi z Nigerii, matka jest Angielką. Jako junior trafił do młodzieżowego zespołu Aston Villi. W 2004 roku zdobył z nim młodzieżowy Puchar Anglii. W sezonie 2005/2006 był najskuteczniejszym zawodnikiem rezerw Aston Villi i w 11 występach zdobył 13 goli. W tym samym sezonie Aston Villa wypożyczała go na krótkie okresy czasu kolejno do Watfordu oraz Sheffield Wednesday. Wystąpił w młodzieżowym turnieju 2006 HKFC Philips Lighting International Soccer Sevens, na którym otrzymał nagrodę dla Najlepszego Piłkarza, a drużyna młodzieżowa Aston Villi wygrała finał z Urawą Red Diamonds. W tym samym sezonie brał także udział w International Soccer Challenge w Adelaide i razem z Shane’em Paulem doprowadził drużynę Aston Villi U-20 do zwycięstwa w tym turnieju.
Niedługo po tych sukcesach Agbonlahor zadebiutował w barwach pierwszego zespołu w Premiership. Debiut miał miejsce 18 marca 2006, Aston Villa przegrała na wyjeździe z Evertonem, a Gabriel zdobył honorowego gola. Do końca sezonu wystąpił w każdym meczu Aston Villi, czyli w 9 meczach i zajął z nią 16. miejsce w Premiership. Od początku sezonu 2006/2007 Agbonlahor jest podstawowym zawodnikiem Aston Villi i ma pewne miejsce w składzie wygrywając rywalizację zarówno z Johnem Carew, Milanem Barošem, który odszedł do Olympique Lyon, czy Kolumbijczykiem Juanem Pablo Angelem.
Kariera reprezentacyjna.
28 września 2006 Agbonlahor dostał powołanie do młodzieżowej reprezentacji Anglii U-21 i wystąpił w niej w meczu przeciwko Niemcom, 6 października. Miał do wyboru grę w dorosłej reprezentacji Anglii oraz reprezentacji Nigerii. Wybrał jednak tę pierwszą opcję i zadebiutował 19 listopada 2008 w meczu przeciwko Niemcom.

</doc>
<doc id="854016" url="https://pl.wikipedia.org/wiki?curid=854016" title="Upał (film)">
Upał (film)

Upał – polski czarno-biały film komediowy z 1964 roku w reżyserii Kazimierza Kutza.
Fabuła.
Film prezentuje groteskowy humor. W opustoszałym z powodu upału mieście, z polecenia premiera, o ład i porządek oraz bezpieczeństwo kilku wciąż przebywających w nim osób, dbają Starsi Panowie (Jeremi Przybora i Jerzy Wasowski). Pomaga im żeńska Drużyna Przeciwudarowa im. Kupały z Londynka Zdroju, na czele której stoi Zuzanna (Kalina Jędrusik). W tym czasie do miasta przyjeżdża ambasador egzotycznego, choć nienazwanego w filmie państwa. Z powodu braku ludzi w mieście nikt nie przygotował powitania, obrażony gość składa więc ostrą notę. Starsi Panowie muszą uspokoić sytuację i zażegnać kryzys dyplomatyczny.

</doc>
<doc id="854018" url="https://pl.wikipedia.org/wiki?curid=854018" title="Erwin Hasbach">
Erwin Hasbach

Erwin Hasbach (ur. 21 czerwca 1875 w Dojlidach (dzielnica Białegostoku), zm. 28 stycznia 1970 w Weingarten) – działacz mniejszości niemieckiej w Polsce w okresie międzywojennym, poseł na Sejm Ustawodawczy (1919–1922) oraz senator I, II, IV i V kadencji (1922–1930, 1935–1939).
Życiorys.
Był synem Ewalda Hasbacha (1828-1901) i Marii z d. Korner (1842-1941). Rodzina była wyznania ewangelicko-reformowanego i jego ojciec przybył do Choroszczy w 1860 i z czasem dorobił się sporej fortuny. W budowie pozycji pomógł ślub z siostrzenicą przemysłowca Chrystiana Augusta Moesa z Pilicy. Rodzina Hasbachów należała do hojnych darczyńców budowy kościoła ewangelickiego w Białymstoku.
Ukończył gimnazjum w Ełku, potem studiował agronomię na Uniwersytecie w Halle, praktykował rolniczo na Śląsku.
W czasie I wojny światowej walczył na froncie zachodnim, po 1915 zaś na wschodnim. W 1918 był oficerem łącznikowym z I Korpusem Polskim gen. Muśnickiego.
Gospodarzył w majątku Waliły koło Białegostoku, później przeniósł się do Zamku Bierzgłowskiego pod Toruniem.
W 1919 próbował wstąpić do służby w Wojsku Polskim, jego zabiegi odrzucono jednak ze względu na niemiecką narodowość. W 1923 współpracował z rządem polskim przy wypłacie odszkodowań dla Niemców wysiedlonych z Wielkopolski, jego imieniem nazwano fundusz udzielający im kredytów.
Od 1920 zasiadał w Sejmie Ustawodawczym. Mandat uzyskał z listy Deutsche Partei w okręgu Toruń. W 1922 był współpomysłodawcą powołania Bloku Mniejszości Narodowych, który zdobył 70 mandatów w wyborach parlamentarnych w 1922 roku. Od 1922 do 1930 Hasbach zasiadał w Senacie reprezentując województwo pomorskie. W latach 1934–1939 pełnił obowiązki przewodniczącego Rady Niemców w Polsce.
W 1935 został ponownie powołany do Senatu przez prezydenta Mościckiego. Sprawował mandat senatora do 2 września 1939, kiedy to został przez polskie władze internowany i wywieziony na Kresy Wschodnie. Uwolniony przez Armię Czerwoną powrócił do majątku Hermanowo na Pomorzu.
W 1939 został uhonorowany złotą odznaką NSDAP, której członkiem był od roku następnego. Z powodu zbliżania się Armii Czerwonej zbiegł w 1945 do Meklemburgii, później zamieszkał w Berlinie Zachodnim, a od 1948 w Badenii, gdzie zaangażował się w tworzenie lokalnego oddziału Ziomkostwa Prusy Zachodnie, któremu przewodniczył do 1956.
Był dwukrotnie żonaty: po raz pierwszy z Mally Becker (1877-1904) córką generała Gustawa Beckera, a po jej śmierci z jej siostrą Dorothe Becker (1881-1947). Pozostawił syna Hasso i córkę.
Przemysłowcem w Białymstoku był jego brat Artur Hasbach (1864-1940).

</doc>
<doc id="854029" url="https://pl.wikipedia.org/wiki?curid=854029" title="Alfabet egipski">
Alfabet egipski



</doc>
<doc id="854034" url="https://pl.wikipedia.org/wiki?curid=854034" title="Lampy gazowe">
Lampy gazowe



</doc>
<doc id="854035" url="https://pl.wikipedia.org/wiki?curid=854035" title="Modraszek bagniczek">
Modraszek bagniczek

Modraszek bagniczek ("Plebejus optilete" syn. "Vaccinina optilete", "Albulina optilete") – motyl z rodziny modraszkowatych. Rzadki gatunek motyla dziennego żyjącego na bagnach, biologicznie związany z borówką bagienną, który jest reliktem okresu lodowcowego. Zagrożony wymarciem.
Zasięg występowania.
Występuje w środkowej i północnej Europie, aż po tereny tundrowe. W Polsce występuje na rozproszonych stanowiskach w różnych częściach kraju. Zagrożenie dla gatunku stanowi zarastanie torfowisk, a także degradacyjna gospodarka leśna w środowiskach borów bagiennych.
Charakterystyka.
Postać dorosła - imago: Głowa mała. Czułki cienkie, sięgające prawie do połowy skrzydła przedniego, proste lekko odchylone na boki. Odwłok cienki, nie wystający za zarys rozłożonych tylnych skrzydeł, odwłok samic jest grubszy. Skrzydła o rozpiętości od 26 do 30 mm. Skrzydła przednie wąskie, łopatkowate. Skrzydła tylne owalne. Korpus imago pokryty nieznacznie drobnym meszkiem.
U obu płci spodnia strona skrzydeł szara z obwódką na brzegu skrzydeł i trzema rządami plamek ułożonych wzdłuż brzegu skrzydeł przednich i tylnych, oraz kilka plamek nieregularnie rozrzuconych w środkowej części dolnych skrzydeł. Na dole tylnych skrzydeł przy kącie tylnym występuje pojedyncza pomarańczowa plamka, oraz sąsiadująca z nią od zewnątrz granatowa metalicznie połyskująca plamka. Motyl wilgotnolubny. 
Postać gąsienicy i larwy: Młode gąsienice żerują na: borówce bagiennej, borówce czarnej, żurawinie błotnej. Korpus gąsienicy, koloru jasnozielonego, z małymi guzkami. Ciało pokryte rzadkim krótkim owłosieniem.
Okres lotu: Dorosłe motyle opuszczają poczwarkę i pojawiają się z początkiem czerwca i latają do końca lipca. Latają na nasłonecznionych stanowiskach, nad torfowiskami i nad bagiennymi, wilgotnymi polanami. Loty godowe samców odbywają się w ciepłe i bezwietrzne dni.
Rozród: Wyprowadza jedno pokolenie rocznie. Samice w połowie lipca składają jaja pojedynczo na liściach borówki bagiennej. Gąsienice wylęgają się pod koniec lipca. Po wylince przygotowują się do zimowania. Zimują na liściach borówki, z którymi z reguły opadają jesienią na ziemię. Wiosną po wypuszczeniu przez borówkę nowych, młodych liści gąsieniczki budzą się przystępują do odnowienia zapasów pokarmowych. Po kolejnych linieniach udają się na przepoczwarczenie, które rozpoczyna się pod koniec kwietnia i odbywa się na gałązkach roślin pokarmowych. Poczwarki przyczepione są do gałązek. Przepoczwarczenie w imago następuje z początkiem czerwca.
Biotop: Gatunek preferujący środowiska wilgotne i ciepłe. Siedliskiem są skraje torfowisk wysokich, bagna, wilgotne polany leśne.
Ochrona.
W Polsce gatunek ten objęty jest częściową ochroną gatunkową.

</doc>
<doc id="854037" url="https://pl.wikipedia.org/wiki?curid=854037" title="Niszczyciele typu Tribal">
Niszczyciele typu Tribal



</doc>
<doc id="854040" url="https://pl.wikipedia.org/wiki?curid=854040" title="Office Open XML">
Office Open XML

Office Open XML (ISO/IEC 29500, nazywany też OOXML, OpenXML) – otwarty standard ISO dokumentów elektronicznych, takich jak dokumenty tekstowe, arkusze kalkulacyjne czy prezentacje multimedialne.
Specyfikacja została opracowana i promowana przez Microsoft. Według firmy głównym celem jest wsteczna zgodność z istniejącymi dokumentami w formatach Microsoft Office oraz pełna obsługa funkcji oferowanych przez ten pakiet.
Według założeń, Office Open XML ma uwzględnić także takie potrzeby, jak:
Office Open XML został częściowo zaimplementowany w produktach wchodzących w skład pakietu Microsoft Office 2007, w których jest domyślnym formatem zapisu dokumentów, zastępując zamknięte formaty binarne używane we wcześniejszych wersjach wchodzących w skład pakietu narzędzi. Użytkownicy starszych wersji Microsoft Office mogą zaopatrzyć się w darmowe rozszerzenie pozwalające otwierać i zapisywać dokumenty Office Open XML z poziomu Microsoft Office 2000, XP oraz 2003. W systemie OS X, standard Office Open XML jest dostępny dopiero w najnowszej wersji Microsoft Office 2008 dla OS X, ale nie we wcześniejszych wersjach tego pakietu.
W grudniu 2006 r. specyfikacja Office Open XML została ratyfikowana przez stowarzyszenie firm Ecma International jako standard Ecma-376.. 3 kwietnia 2008 w powtórnym głosowaniu został przegłosowany przez ISO jako norma, zaś 9 kwietnia ISO przejęło całkowitą kontrolę nad standardem.
Reprezentacja dokumentów.
Struktura nadrzędna dokumentu opisana jest przez Open Packaging Conventions (OPC) – integralną część specyfikacji ECMA-376.
Języki znacznikowe.
Standard Office Open XML definiuje, w jaki sposób powinny być reprezentowane dokumenty tekstowe, arkusze kalkulacyjne i prezentacje multimedialne. Do opisu dokumentów służą języki znacznikowe, których klasyfikację przedstawiono poniżej.
Główne języki znacznikowe:
Pomocnicze języki znacznikowe:
Oprócz wymienionych języków, specyfikacja Office Open XML definiuje formaty XML do reprezentacji formuł matematycznych, metadanych i bibliografii, jak również format wspomagający osadzanie w paczkach dokumentów XML o schematach definiowanych przez użytkownika.
Przy projektowaniu schematów XML specyfikacji skupiano się na szybkości ładowania plików i rozbioru logicznego zawartości. Stąd zastosowanie bardzo krótkich nazw często spotykanych znaczników, użycie dat w postaci liczb porządkowych (z zerem w roku 1899 lub 1904). Przykładowo fragmenty tekstu są zawarte między znacznikami "r", łączonymi w paragrafy (znaczniki "p"). Metadane są zapisywane w postaci znaczników "Pr" (ang. properties). Ten cel nadrzędny skutkuje między innymi większą ilością poziomów hierarchii w przeciętnym dokumencie, inaczej niż w plikach HTML, które są zwykle dość płaskie oraz łatwe do czytania i edycji przez człowieka w postaci źródłowej.
Office Open XML a inne formaty.
Formaty binarne używane w starszych wersjach pakietu Microsoft Office.
Formaty Office Open XML są kompatybilne z binarnymi formatami zapisu dokumentów używanymi w starszych wersjach pakietu Microsoft Office w tym sensie, że są w stanie reprezentować wszystkie ich możliwości. Binarne formaty zapisu są nadal obsługiwane przez Microsoft Office 2007, aczkolwiek rekomendowana jest migracja do formatów Office Open XML.
Formaty XML używane w pakietach Microsoft Office XP i 2003.
Nazwa SpreadsheetML pojawiła się po raz pierwszy w kontekście pakietu Microsoft Office XP i odnosiła się do formatu zapisu arkuszy kalkulacyjnych programu Microsoft Excel w XML. W Microsoft Office 2003 wprowadzono dodatkowo format WordprocessingML, który pozwalał w analogiczny sposób zapisywać dokumenty tekstowe z poziomu programu Microsoft Word. Obydwa formaty mają ograniczoną możliwość reprezentacji dokumentów. SpreadsheetML i WordprocessingML w Office Open XML, choć wywodzą się z nich, są w niewielkim stopniu kompatybilne ze starszymi formatami. Te ostatnie są nadal wspierane w Microsoft Office 2007 w takiej postaci, jak we wcześniejszych wersjach pakietu.
OpenDocument.
Podobnie jak Office Open XML, OpenDocument (w skrócie ODF) jest standardem zapisu dokumentów elektronicznych, takich jak dokumenty tekstowe, arkusze kalkulacyjne i prezentacje multimedialne. Został opracowany przez konsorcjum OASIS i zaimplementowany m.in. w pakietach biurowych OpenOffice.org, KOffice i StarOffice.
Ecma International podkreśla, że pomimo podobieństw, formaty zaproponowane w standardach OpenDocument i Office Open XML zostały opracowane w różnych celach. Standard OpenDocument stanowi propozycję uniwersalnej, modularnej reprezentacji dokumentów tekstowych, arkuszy kalkulacyjnych i prezentacji multimedialnych w ten sposób, by zapewnić m.in. możliwość ich implementacji na wielu platformach i łatwiejszą współpracę z aplikacjami biznesowymi. Chociaż standard Office Open XML osiąga podobne cele, jego głównym zadaniem jest zapewnienie pełnego i wiernego odwzorowania większości istniejących dokumentów stworzonych przy pomocy wcześniejszych wersji produktów z rodziny Microsoft Office.
XML Paper Specification.
Opracowana przez Microsoft specyfikacja XML Paper Specification (w skrócie XPS) określa sposób, w jaki przechowywana jest treść i wygląd dokumentów elektronicznych. Dokumenty XPS i Office Open XML są często mylone ze sobą ze względu na wiele podobieństw, m.in. obydwa wykorzystują koncepcje paczek, składników i relacji zdefiniowanych w OPC oraz w identyczny sposób je implementują, dzięki czemu mogą być przetwarzane tymi samymi metodami. Format dokumentu XPS został jednak opracowany z myślą o reprezentacji przenośnego, trwałego dokumentu elektronicznego przeznaczonego do przeglądania i drukowania, podczas gdy Office Open XML reprezentuje dokumenty o szerszym przeznaczeniu. XPS nie wykorzystuje też języków znacznikowych zdefiniowanych w specyfikacji Office Open XML, lecz podzbiór języka XAML, opracowanego na potrzeby Windows Presentation Foundation.
Standaryzacja.
W grudniu 2005 r. Microsoft zgłosił do Ecma International wniosek o rozpoczęcie procesu standaryzacji schematów dokumentów Office Open XML. 9 innych firm (Apple, Barclays Capital, BP, Biblioteka Brytyjska, Essilor, Intel, NextPage, Statoil ASA oraz Toshiba) poparło inicjatywę i przystąpiło do jej współfinansowania.
Rezultatem tego było powołanie 8 grudnia 2005 r. komitetu technicznego TC45, w skład którego weszli przedstawiciele firm Microsoft, Apple, Canon, Intel, NextPage, Novell, Pioneer, Statoil ASA, Toshiba oraz Biblioteki Kongresu Stanów Zjednoczonych.
Na posiedzeniu Walnego Zgromadzenia 7 grudnia 2006 r. Ecma International zatwierdziła Office Open XML jako standard Ecma-376. Walne zgromadzenie wyraziło również zgodę na zgłoszenie standardu do adopcji w procesie ISO/IEC JTC 1.
We wrześniu 2007 w wyniku głosowania państw członkowskich nie zaakceptowano przyspieszonej procedury standaryzacji, niemniej jednak sprawa ta miała być rozpatrywana ponownie w lutym 2008 w Genewie.
Pięciomiesięczny okres decyzyjny należał do przedstawicieli 104 krajów, w tym 41, którzy są członkami komitetu technicznego ISO/IEC (JTC 1). Oficjalny wynik głosowania: z członków "P" (wymagane poparcie 2/3 członków) – 17 z 32 (53%) poparło format Office Open XML. Z członków "O" (maksymalny dozwolony sprzeciw – 25% głosujących) – 18 z 69 (26%) zagłosowało przeciw OO XML (nie wliczając tu głosów wstrzymujących). Oznacza to, że Office Open XML nie spełnił żadnego z dwóch warunków zostania standardem ISO i przyspieszony proces standaryzacyjny tego formatu został zakończony wynikiem negatywnym.
Ostatecznie, Open XML uzyskując 86% głosów za, przyjęty został 3 kwietnia 2008.
Licencjonowanie.
Specyfikacja Office Open XML udostępniona została do użytku dla wszystkich zainteresowanych stron bez żadnych opłat licencyjnych. Ze względu na obawy, że oprogramowanie wykorzystujące standard na zaproponowanej licencji nie mogłoby być rozpowszechniane na licencji GPL, w listopadzie 2005 r. Microsoft dołączył do postanowień licencyjnych Umowę o Nie Pozywaniu (ang. Convenant Not to Sue, w skrócie CNS), w której zobowiązał się nie dochodzić własnych praw z patentu w związku z wykorzystaniem Office Open XML przez zainteresowane strony. Na zlecenie, londyńska kancelaria Baker &amp; McKenzie przygotowała analizę i czytelną interpretację proponowanych warunków licencyjnych w czerwcu 2006 r.
W październiku 2006 r. specyfikacja Office Open XML została objęta zapewnieniem Open Specification Promise (w skrócie OSP). Prawa przyznawane przez CNS i OSP są takie same, lecz są wyrażone innym językiem, co w zamierzeniu ma wspomóc interpretację gwarantowanych przez Microsoft praw do wykorzystania Office Open XML.
Akceptacja rynkowa.
Office Open XML (w sensie standardu ISO) został częściowo zaimplementowany w produktach wchodzących w skład pakietu Microsoft Office 2007, w których jest domyślnym formatem zapisu dokumentów. Microsoft udostępnił nieodpłatnie rozszerzenie dla starszych wersji pakietu, Microsoft Office Compatibility Pack for Word, Excel and PowerPoint 2007 File Formats, które pozwala zapisywać i otwierać dokumenty Office Open XML z poziomu Microsoft Office 2000, XP i 2003.
Potencjalna obsługa Office Open XML w innych aplikacjach:
Krytyka.
Standard Office Open XML jest przedmiotem szerokiej i zróżnicowanej debaty w środowisku informatycznym. Część uczestników procesu zatwierdzania zasadniczo popiera ewentualną standaryzację w ISO, ale są przeciwni stosowaniu przyspieszonej procedury ISO zanim nie zostaną rozwiązane techniczne i prawne problemy w specyfikacji. Inni akceptują standard bez żadnych zastrzeżeń, nie analizując dokumentacji. Przy objętości 6000 stron, specyfikacja jest trudna do szybkiej oceny. Jednym z przedmiotów dyskusji jest fakt istnienia wcześniejszego formatu OpenDocument (ISO 26300:6000), którego zakres pokrywa się z nowym Office Open XML. Krytycy sugerują, że Microsoft powinien był wykorzystać zatwierdzony już standard OpenDocument w przyszłych wersjach Microsoft Office, zamiast tworzyć własne rozwiązanie. Niektórzy uważają również, że dwa pokrywające się standardy mogą prowadzić do pomyłek użytkowników, zwłaszcza z powodu podobieństwa nazwy "Office Open XML" do zarówno "OpenDocument" jak i "OpenOffice".
Krytyka ze strony konkurencji oraz środowiska wolnego i otwartego oprogramowania.
Do przeciwników standardu zalicza się wiele zróżnicowanych organizacji i osób indywidualnych, w szczególności społeczności wolnego i otwartego oprogramowania, użytkownicy OpenDocument i znaczące firmy informatyczne, jak Sun Microsystems, IBM (wchodzące w skład Komitetu Technicznego ODF) i Google.
Krytyka OOXML dotyczy przede wszystkim
braku otwartości, niedojrzałości
oraz nadużyć w procesie standaryzacyjnym.
Niepewność prawna.
Według Microsoftu, analogiczne zatrzeżenia można wysunąć również wobec ODF, przy czym obietnica nieegzekwowania praw patentowych ze strony Sun i IBM jest ograniczona przez klauzulę ważności tak długo, jak firmy te biorą udział w pracach nad tym formatem.
Krytyka pod względem technicznym.
Problemy techniczne i prawne, jak wymienione wyżej były powodem, dla którego organizacja OpenOffice.org w Danii wysłała swoje zastrzeżenia wobec ECMA 376 do duńskiej instytucji standaryzacyjnej (Dansk Standard). Zastrzeżenia zawierały stwierdzenie, że "w specyfikacji istnieje wiele poważnych błędów, samozaprzeczeń, problemów prawnych i zależności od Microsoftu", a także "możliwość adaptacji do warunków kulturowych i językowych jest utrudniona i uniemożliwia współpracę twórców oprogramowania w celu rozszerzenia". Jak wynikało z zastrzeżeń, Ecma 376 nie spełnia warunku stabilności niezbędnego do standaryzacji ISO.
W czerwcu 2007 Microsoft opublikował obszerną listę komentarzy z odpowiedziami i wyjaśnieniami do części zgłaszanych zastrzeżeń. W grudniu 2007 ECMA poinformowała, że znaczna część zgłaszanych zastrzeżeń i zostanie uwzględniona w kolejnej propozycji standardyzacjnej zgłaszanej do ISO.
Poprawki dokonane przez ECMA powodują jednak nieuniknione, znaczne różnice między formatem opisanym standardem ISO OOXML a formatem zaimplementowanym w MS Office 2007, powstałym przed dokonaniem jakiegokolwiek publicznie znanego przeglądu proponowanego standardu. Nie jest jasne czy w kolejnej wersji MS Office (2010) producent zdecyduje się obsługiwać wypromowany przez samego siebie standard kosztem utraty wstecznej zgodności z MS Office 2007.
W kwietniu 2008 Microsoft opublikował dodatkowo specyfikacje różnych protokołów mających związek z przetwarzaniem MSOOXML – m.in. protokołów komunikacyjnych Office SharePoint, starych formatów binarnych (DOC, XLS, PPT) oraz XAML.
Pakiet SDK.
Microsoft w kwietniu 2009 roku opublikował kolejną wersję pakietu SDK do manipulacji dokumentów w formacie OpenXML. Pakiet ten ma za zadanie ułatwić tworzenie i edycję plików w formacie OpenXML z poziomu języka programowania (np. C#), automatyzując standardowe operacje jakie zwykle implementować muszą programiści tworzący aplikacje wykorzystujące ten format.

</doc>
<doc id="854044" url="https://pl.wikipedia.org/wiki?curid=854044" title="Nodezilla">
Nodezilla

Nodezilla – bezpieczny, rozproszony i odpornym na błędy system trasowania. Jego głównym zadaniem jest obsługa połączeń pomiędzy rozproszonymi serwisami (takimi jak czat, transmisja strumieni wideo, współdzielenie plików, bezpieczne przechowywanie danych). Charakterystyczne dla systemu jest to, iż dowolny serwer może stworzyć lokalną kopię dowolnego obiektu. Tak utworzone kopie pozwalają na szybszy dostęp do zasobów a także zmniejszają prawdopodobieństwo przeciążenia sieci poprzez wymuszanie lokalnego charakteru ruchu. Aby zapewnić ochronę danych stosuje się techniki szyfrowania. 
Węzły sieci.
Sieć ma charakter rozproszony. Poszczególne węzły same organizują się w sieć zawieszoną w sieci Internet. Nodezilla zapewnia efektywne trasowanie wraz z równoważeniem natężenia ruchu. Dodatkowo węzły sieci Nodezilla posiadają mechanizmy, które wspierają i ułatwiają replikację obiektów, buforowanie oraz odzyskiwanie danych po błędnej transmisji.
Stałe dzielenie plików.
NPFS (ang. "Nodezilla Persistent File Share Service") nie tylko pozwala na dzielenie plików nawet wtedy, gdy użytkownik udostępniający je zniknie z sieci, ale również dostarcza możliwość pobierania plików z bardzo wysoką prędkością – poprzez pobieranie z wielu węzłów naraz. W celu osiągnięcia tego efektu każdemu użytkownikowi sieci przydzielane jest miejsce na przechowywanie plików.
Działanie NPFS.
Plik staje się plikiem stałym wtedy, gdy zostanie pobrany przynajmniej kilka razy. Zostaje podzielony na bloki, które są kodowane. Następnie bloki są rozprzestrzeniane pomiędzy węzłami. Im częściej dany plik jest pobierany tym więcej węzłów przechowuje jego bloki. Gdy użytkownik, który udostępniał dany plik opuści sieć lub plik zniknie z węzła, w którym pierwotnie się znajdował, wszystkie bloki tego pliku będą dostępne z innych węzłów i umożliwią odtworzenie pliku.
W calu wyeliminowania zjawiska występowania tzw. „free-loaders” – użytkowników, którzy pobierają pliki od innych ale sami nie udostępniają zasobów – wprowadzono ideę kredytów. Do rozpoczęcia pobierania pliku niezbędne jest posiadanie pewnego minimalnego kredytu. Wartość kredytu przydzielanego użytkownikowi uzależniona jest od ilości miejsca na dysku, jaką zadeklaruje się on przeznaczyć na przechowywanie bloków NPFS. Tym sposobem nawet osoby nie udostępniające własnych zasobów muszą przeznaczyć część swojego dysku na potrzeby przechowywania plików w systemie.
Szyfrowanie i anonimowość.
Szyfrowanie obejmuje wszystkie ważne dane, takie jak informacje wymieniane pomiędzy węzłami czy sygnatury.
System Nodezilli zapewnia swoim użytkownikom całkowitą anonimowość – brak jest nazw użytkowników, identyfikatorów, nazw plików. Węzeł sieci nie wie kto i jakich jego obiektów używa, nie wie również skąd (z jakich węzłów) obiekty pochodzą. 
Odporność na błędy.
Nodezilla gwarantuje, że żądanie dotyczące danego obiektu zostanie zawsze obsłużone (o ile ten obiekt istnieje), niezależnie od stanu sieci – ewentualnych awarii niektórych węzłów. Przechowywany przez sieć obiekt jest zabezpieczony przed nieupoważnionym dostępem. W takich przypadkach sieć odpowiada poprzez wysłanie fałszywych danych lub odpowiedzi (aby uniknąć przeciążenia).

</doc>
<doc id="854046" url="https://pl.wikipedia.org/wiki?curid=854046" title="Open XML">
Open XML



</doc>
<doc id="854047" url="https://pl.wikipedia.org/wiki?curid=854047" title="OpenXML">
OpenXML



</doc>
<doc id="854048" url="https://pl.wikipedia.org/wiki?curid=854048" title="OOXML">
OOXML



</doc>
<doc id="854049" url="https://pl.wikipedia.org/wiki?curid=854049" title="Fundacja Otwartego Muzeum Techniki">
Fundacja Otwartego Muzeum Techniki

Fundacja Otwartego Muzeum Techniki ("skrót FOMT") – organizacja typu non-profit ustanowiona w 1993. Wśród założycieli Fundacji znalazły się niemal wszystkie „historyczne” zakłady przemysłowe Wrocławia.
Fundacja zyskała wsparcie środowisk naukowych i władz miasta. Wyrosła z woli właścicieli i użytkowników dóbr kultury – zabytków techniki pragnących poprzez dzieła cywilizacji technicznej promować miasto i aktywność jego mieszkańców w sferze kultury technicznej, ekonomii i przedsiębiorczości.
Od 6 czerwca 2005 fundacja ma status organizacji pożytku publicznego.
Otwarte Muzeum Techniki.
Otwarte Muzeum Techniki - model przestrzennego, Otwartego Muzeum Techniki, autorski projekt Stanisława Januszewskiego, promowany przez Fundację Otwartego Muzeum Techniki. Projekt oparty jest na materialnych dokumentach dziedzictwa kultury technicznej, występujących w związku z sytuacją przestrzenną, z krajobrazem kulturowym i przyrodniczym Wrocławia.
Otwarte Muzeum Techniki objąć winno, w pierwszym rzędzie, obszar śródmiejskiego węzła wodnego z wyspami: Tamką, Piaskową, Słodową i Bielarską, teren wzdłuż Odry Północnej i Południowej, od Kępy Mieszczańskiej i budowli hydrotechnicznych wrocławskich elektrowni wodnych do zakładu wodociągowego "Na Grobli", z enklawami Dworca Głównego, Świebodzkiego, dawnej kolejki trzebnickiej, Hali Ludowej Maxa Berga z 1913 r., Browaru "Piast"z 1894 r., zajezdni tramwajowych, wodociągowej wieży ciśnień przy ul. Sudeckiej z 1903/1904 r., przepompowni ścieków, portu miejskiego etc. Katalog ten dopełniamy zrewaloryzowanymi dziełami techniki składającymi się na Muzeum Odry FOMT. Centrum logistyczne i oświatowo-edukacyjne OMT sytuujemy naprzeciwko zabytkowej wodociągowej wieży ciśnień "Na Grobli", na holowniku Nadbór zacumowanym przy Wybrzeżu Wyspiańskiego we Wrocławiu.

</doc>
<doc id="854051" url="https://pl.wikipedia.org/wiki?curid=854051" title="Surowa Generacja">
Surowa Generacja



</doc>
<doc id="854052" url="https://pl.wikipedia.org/wiki?curid=854052" title="Otwarte Muzeum Odry we Wrocławiu">
Otwarte Muzeum Odry we Wrocławiu

Otwarte Muzeum Odry – muzeum zorganizowane przez Fundację Otwartego Muzeum Techniki. Obejmuje jednostki pływające, kotwiczące na Odrze obok Śluzy Szczytniki, przede wszystkim holownik parowy "Nadbór".
Zabytki Otwartego Muzeum Odry.
Holownik parowy Nadbór.
Holownik Parowy Nadbór - holownik parowy o nazwie "Nadbór". Jest jedynym śródlądowym statkiem parowym w Polsce zachowanym w stanie bliskim pierwotnemu, z utrzymaną oryginalną maszyną parową napędową, kotłownią, układem sterowania, sterówką, bogatym wyposażeniem i kadłubem w dobrym stanie.
Historia "Nadbora" do 1982 r..
Z globalnej sumy polsko-holenderskiego traktatu handlowego z 18.12.1946 r. wydzielono 30 mln florenów na zakup najbardziej potrzebnych na Odrze holowników. Umowę na ich budowę podpisano 30.04.1947 r. Całość kontraktu strona holenderska zrealizowała do 1949 roku.
Zbudowano 9 holowników z maszynami o mocy 500 KM, tzw. "dużych holendrów" i 13 z silnikami o mocy 250 KM, "małych" przeznaczonych do obsługi barek na Odrze skanalizowanej.
Siostrzane jednostki "Nadbora" nosiły nazwy : "Światopełk" (zbudowany jako pierwszy - stąd przyjęła się nazwa typu "Światopełk"), "Bożydar", "Bożymir", "Bronisz", "Chwalisław", "Jurand", "Mestwin", "Mściwoj", "Radosław", "Ścibor", "Zbyszko", "Sędziwój".
Holownik parowy "Nadbór" pełnił - tak jak i statki siostrzane - służbę liniową przy holowaniu barek towarowych pomiędzy Kędzierzynem-Koźlem (oraz Gliwicami), a Wrocławiem. Żeglugę tę uprawiał do ok. 1965 r., kiedy to na Odrę zaczęły wyruszać pierwsze zestawy pchane oraz zestawy combi. Do 1968 r. wyparły one z eksploatacji wszystkie parowce.
HP "Nadbór" po wycofaniu z linii był używany w charakterze pływającej kotłowni w Bazie Remontowej P.P. "Żegluga na Odrze" (1968-1975). Później pracował na Łabie (Czechy). Zaopatrywał plac budowy stopnia wodnego w parę technologiczną i energię elektryczną - w tym celu w dawnych rufowych pomieszczeniach załogi umieszczono agregat prądotwórczy oraz stację rozdzielczą energii elektrycznej.
Historia "Nadbora" od 1982 r..
W 1982 r. próbowano go wykorzystać na akwenach Wrocławskiego Węzła Wodnego w roli lodołamacza. W tej funkcji holownik ze względu na kształt dziobnicy zupełnie się nie sprawdził. Ostatecznie w 1986 r. został odstawiony na postojowisko Osobowice I.
W latach 90. ODRATRANS S.A. i Fundacja Otwartego Muzeum Techniki podejmowały próby ekspozycji i rewaloryzacji statku. Mimo że działania przynosiły nie oczekiwanych efektów, to jednak sprawiły, że holownik przetrwał w dobrym stanie do naszych dni.
W lipcu 1998 r. BSiDZT i ODRATRANS S.A., przy wsparciu Fundacji Otwartego Muzeum Techniki i jej założycieli, podjęły remont statku.
Obecnie pomieszczenia statku zaadaptowano do nowych zadań:
Barka Irena.
Barka Irena - barka o nazwie "Irena" (Ż-2107) powstała w 1936 r. w stoczni bydgoskiej. 
Budowa barki "Irena".
Zbudowano ją w konstrukcji stalowej, nitowanej, jako krytą z trzema ładowniami. 
Historia barki "Irena" do 2003 r..
Do 1989 r. barka eksploatowana była na Kanale Bydgoskim i na Odrzańskiej Drodze Wodnej. W 1990 r. przeprowadzoną ją do Szczecina i wykorzystywano w roli magazynu depozytu sprzętu pochodzącego z innych barek. W ładowni rufowej urządzono koszarkę z miejscami dla 8 pracowników Żeglugi Bydgoskiej, zaś w rufowej kajucie socjalnej stację dyspozytorską i dozoru jednostek Żeglugi Bydgoskiej. W tych rolach barkę (na postoju) eksploatowano do 1998 r. 
Historia barki "Irena" od 2003 r..
W styczniu 2003 r. barkę zakupiła Fundacja Otwartego Muzeum Techniki. W 2004 r. przeprowadziła wymianę poszycia dna i konserwację kadłuba (pod nadzorem Polskiego Rejestru Statków) w stoczni PORTA ODRA, po czym 6 grudnia 2004 r. przyprowadziła jednostkę ze Szczecina do Wrocławia, podejmując przygotowania do remontu barki i jej adaptacji na Centrum Interpretacji Dziedzictwa Technicznego Odry.
Żuraw pływający Wróblin.
Żuraw pływający Wróblin - żuraw pływający zbudowany w latach 1938-1939 w stoczni A. Riedel w Fürstenbergu nad Odrą. Po zakończeniu II wojny światowej znalazł się we Wrocławiu i używany był do prac w polskich przedsiębiorstwach. Zakupiony w 2001 przez Fundację Otwartego Muzeum Techniki i wyremontowany.
Bibliografia.
Fundacja Otwartego Muzeum Techniki

</doc>
<doc id="854053" url="https://pl.wikipedia.org/wiki?curid=854053" title="Jonka, Jonek i Kleks">
Jonka, Jonek i Kleks

Jonka, Jonek i Kleks – bohaterowie komiksów dla dzieci i młodzieży Szarloty Pawel; dobrzy przyjaciele: Jonka i Jonek to dwoje nastolatków, Kleks to postać fantastyczna, pijąca atrament.
Pierwsza historyjka o Jonce, Jonku i Kleksie ukazała się na łamach Świata Młodych 14 maja 1974 roku.
Tematyka.
Przyjaciele Jonka, Jonek i Kleks są uczestnikami wielu bardzo barwnych, fantastycznych a często też surrealistycznych przygód. Zwykle to od Kleksa rozpoczyna się właściwa treść: na początku niewinnie, choć szybko, bohater wprowadza czytelników w sam środek wyimaginowanego świata, zwykle pełnego magii oraz rozmyślnej groteski. Jego przyjaciele skuszeni przygodą i zabawą, chętnie odrywają się od szarej osiedlowej rzeczywistości.
Kleks w swoich przygodach spotyka wiele ciekawych i często magicznych postaci. Zaliczyć do nich można np. przedstawicielkę „kleksowej” płci piękniej o imieniu "Plum", a nawet wszelakiego rodzaju liczne „kopie” samego siebie (patrz „Kleks w krainie zbuntowanych luster”).

</doc>
<doc id="854054" url="https://pl.wikipedia.org/wiki?curid=854054" title="Papier książkowy">
Papier książkowy

Papier książkowy – papier stosowany do druku wkładów książkowych. W Polsce do papierów książkowych zalicza się papiery do druku offsetowego arkuszowego i zwojowego, coldsetowego, ponieważ te techniki druku dominują w Polsce w produkcji książki.

</doc>
<doc id="854058" url="https://pl.wikipedia.org/wiki?curid=854058" title="Niszczyciele rakietowe typu Hatsuyuki">
Niszczyciele rakietowe typu Hatsuyuki

Niszczyciele rakietowe typu Hatsuyuki – japońskie niszczyciele rakietowe, które zaczęły wchodzić do służby w 1982. Zbudowano 12 jednostek tego typu.
Historia.
Okręty te należą do trzeciej generacji niszczycieli opracowanych i produkowanych przez Japonię. Głównym zadaniem jednostek jest zwalczanie okrętów podwodnych, jednak dysponują one także możliwością zwalczania celów powietrznych i nawodnych. Budowę pierwszej jednostki serii DD-122 "Hatsuyuki" rozpoczęto 14 marca 1979. Wodowanie nastąpiło 7 listopada 1980. Okręt wszedł do służby 23 marca 1982.
Okręty wchodziły kolejno do służby w latach 1982 - 1987. Od ósmej jednostki serii, w miejsce aluminiowych części (nadbudówka, mostek), wprowadzono elementy stalowe. Było to podyktowane doświadczeniami wojny falklandzkiej, gdzie aluminiowe nadbudówki brytyjskich jednostek okazały się mało odporne na wysoką temperaturę podczas pożaru. Zmiany te zwiększyły wyporność okrętów o 100 ton.
Okręty były systematycznie doposażane w system obrony przeciwrakietowej Vulcan. Ostatnia jednostka otrzymała ten system w 1996.

</doc>
<doc id="854059" url="https://pl.wikipedia.org/wiki?curid=854059" title="Pan Samochodzik i Winnetou">
Pan Samochodzik i Winnetou

Pan Samochodzik i Winnetou – powieść dla młodzieży autorstwa Zbigniewa Nienackiego, wydana po raz pierwszy w roku 1976. Utwór wchodzi w skład cyklu "Pan Samochodzik", opisującego przygody historyka sztuki noszącego to przezwisko.
O książce.
Akcja powieṡci dzieje się w lipcu 1973 roku na Mazurach. Osią fabuły – odmiennie od większości powieści o Panu Samochodziku, napisanych przez Nienackiego – nie jest intryga detektywistyczna, polegająca na poszukiwaniu zaginionych, ukrytych lub skradzionych dóbr kultury. Jak sam autor napisał w przedmowie, celem powieści jest ukazanie piękna mazurskiej przyrody i uświadomienie wszystkim konieczności jej ochrony.
Powieść jest także próbą przeniesienia we współczesne polskie realia archetypów stworzonych przez autorów powieści o Dzikim Zachodzie - przede wszystkim Karola Maya. Główni bohaterowie są miłośnikami kultury Indian Ameryki Północnej i noszą imiona stylizowane na indiańskie: Winnetou, Szara Sowa, Milczący Wilk, Sosnowa Igiełka, a także zachowują się i mówią, jak bohaterowie powieści Maya.
Jak podkreślił we wstępie autor, miejsce akcji powieści jest fikcyjne. Jednak podobnie, jak w kilku innych powieściach cyklu, zostało ono przez autora stworzone poprzez połączenie cech kilku faktycznie istniejących miejsc. Pierwowzorem ruin zamku nad jeziorem są ruiny zamku w Szymbarku, położonego nad jeziorem Szymbarskim na Pojezierzu Iławskim. Sam autor pisze o nim "Zamek (...) zbudowany został w 1386 roku przez prepozyta katedry pomezańskiej, Henryka ze Skolina." Zamek znajduje się ok. 20 km od Jerzwałdu, miejsca zamieszkania pisarza. 
Miejscowość Złoty Róg jest fikcyjna, choć jej nazwa może nawiązywać do wsi Żabi Róg (historyczna nazwa Złoty Róg, "Güldenhorn"), leżącej koło Morąga, również na Pojezierzu Iławskim, 50 km od Jerzwałdu. Natomiast opis jeziora Zmierzchun nad którym znajdują się powieściowe ruiny (składające się z trzech części połączonych przesmykami, połączone kanałem z jeziorem Śniardwy), odpowiada dokładnie topografii jeziora Roś na Pojezierzu Mazurskim. W rzeczywistości zamek i jezioro Roś dzieli w prostej linii ponad 150 km. 

</doc>
<doc id="854060" url="https://pl.wikipedia.org/wiki?curid=854060" title="Pan Samochodzik i Niewidzialni">
Pan Samochodzik i Niewidzialni

Pan Samochodzik i Niewidzialni – powieść dla młodzieży autorstwa Zbigniewa Nienackiego, wydana po raz pierwszy w roku 1977. Utwór wchodzi w skład cyklu "Pan Samochodzik", opisującego przygody historyka sztuki - detektywa noszącego to przezwisko.
Powieść była początkowo opublikowana w Płomyku, w 17 odcinkach w numerach od 1 do 19 z 1977 roku, z ilustracjami Edwarda Lutczyna.
Opis fabuły.
Akcja powieṡci dzieje się wiosną 1974 roku. Do pana Tomasza dołącza nowy współpracownik - pani Monika. Nie podoba mu się fakt, że będzie musiał z kimś pracować i dzielić obowiązki.
Nieoczekiwanie dyrektor Marczak dostaje list od Niemki Anny von Dobeneck. Kobieta w 1938 roku, wraz ze swoim ojcem ukryła zbiory doktora Gottlieba. Tomasz wyrusza na Mazury i odwiedza małą wyspę Fort Lyck. Pomagają mu jego przyjaciele - Winnetou i Wielki Bóbr. Wkrótce styka się z szajką Niewidzialnych, doskonałych złodziei dzieł sztuki działających na terenie Europy, Waldemarem Baturą, który nie chce nielegalnie sprzedawać antyków i wieloma innymi poszukiwaczami skarbu.
W tej książce Pan Samochodzik nieustannie podróżuje. Finałem jest przekazanie skrzyni ze skarbami do muzeum oraz wydanie przez milicję szefa gangu Niewidzialnych, Mendozy, policji brytyjskiej.

</doc>
<doc id="854061" url="https://pl.wikipedia.org/wiki?curid=854061" title="Pan Samochodzik i człowiek z UFO">
Pan Samochodzik i człowiek z UFO

Pan Samochodzik i człowiek z UFO (w późniejszych wydaniach Pan Samochodzik i Nieśmiertelny) – powieść dla młodzieży autorstwa Zbigniewa Nienackiego, wydana po raz pierwszy w roku 1985. Utwór wchodzi w skład cyklu "Pan Samochodzik", opisującego przygody historyka sztuki - detektywa noszącego to przezwisko. Opowiada o poszukiwaniach złotych przedmiotów skradzionych z kolumbijskiego Muzeum Złota w Bogocie. Bohaterowi pomagają w tym przyjaciele, m.in. Ralf Dawson i Teresa van Hagen. Ta książka jest jedyną z serii "Pan Samochodzik i..." autorstwa Zbigniewa Nienackiego, której akcja toczy się poza Europą.
Powieść była początkowo opublikowana w odcinkach w Płomyku w 1983 roku, z ilustracjami Antoniego Chodorowskiego.
Opis fabuły.
W tej powieści Pan Samochodzik, wraz ze swoją nową sekretarką i dyrektorem Marczakiem, przybywa do Bogoty, by wygłosić referat na temat gangów złodziei sztuki, jednak większość zebranych nie popiera jego stanowiska. W tym czasie z Muzeum Złota skradziono cenne eksponaty. Pan Samochodzik musi współpracować ze swoją sekretarką, panną Florentyną, Ralfem Dawsonem, podającym się za przybysza z przyszłości, który dotarł do naszych czasów statkiem UFO i mającym tajemniczą moc, oraz jego przyjaciółmi.

</doc>
<doc id="854062" url="https://pl.wikipedia.org/wiki?curid=854062" title="Lysimachia nummularia">
Lysimachia nummularia



</doc>
<doc id="854063" url="https://pl.wikipedia.org/wiki?curid=854063" title="Uroczysko (powieść)">
Uroczysko (powieść)

Uroczysko (w późniejszych wydaniach Pan Samochodzik i święty relikwiarz) – polska powieść dla młodzieży autorstwa Zbigniewa Nienackiego, wydana po raz pierwszy w 1957 roku. Wraz z powieściami "Skarb Atanaryka" (1960) i "Pozwolenie na przywóz lwa" (1961) została przez autora zaliczona jako prequel do cyklu "Pan Samochodzik" opisującego przygody Tomasza, detektywa-amatora noszącego to przezwisko. Na podstawie informacji zawartych w późniejszych tomach, można przypuszczać, że akcja książki rozgrywa się w 1956 roku. Tomasz jest po 3. roku studiów, które kończy w 1958 roku ("Skarb Atanaryka").

</doc>
