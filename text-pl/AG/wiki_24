<doc id="859459" url="https://pl.wikipedia.org/wiki?curid=859459" title="Carole Lombard">
Carole Lombard

 Carole Lombard (wym. [], właśc. Jane Alice Peters; ur. 6 października 1908 w Fort Wayne, zm. 16 stycznia 1942 pod Potosi Mountain) − amerykańska aktorka filmowa, ikona i jedna z największych gwiazd kina lat 30. XX wieku. Szczególnie ceniona za energiczne, często niecodzienne role w produkcjach z gatunku screwball comedy.
W wieku 12 lat, za sprawą reżysera Allana Dwana, zadebiutowała w filmie "A Perfect Crime" (1921). Z chęci zostania profesjonalną aktorką, w październiku 1924 podpisała kontrakt z wytwórnią Fox Film Corporation, występując w rolach epizodycznych. W latach 1927−1929 współpracowała z producentem Mackiem Sennettem, grając w wielu produkcjach krótkometrażowych. Następnie zaczęła regularnie występować w filmach pełnometrażowych, takich jak "High Voltage" (1929) oraz "The Racketeer" (1929). Po udanym występie w westernie "The Arizona Kid" (1930), podpisała kontrakt ze studiem Paramount Pictures, które zaczęło obsadzać ją w pierwszoplanowych kreacjach. Punktem zwrotnym w jej karierze był udział w screwball comedy "Napoleon na Broadwayu" (1934). Lombard stała się jedną z głównych aktorek wspomnianego gatunku, pojawiając się m.in. w "Hands Across the Table" (1935) oraz "Moim panie mężu" (1936). Za udział w drugiej z wymienionych produkcji uzyskała nominację do nagrody Akademii Filmowej w kategorii dla najlepszej aktorki pierwszoplanowej. W drugiej połowie lat 30. należała do grona najlepiej opłacanych aktorek w Hollywood. Do późniejszych ważnych produkcji w jej filmografii zalicza się takie tytuły, jak: "True Confession" (1937), "Pan i Pani Smith" (1941) oraz "Być albo nie być" (1942).
Po przystąpieniu Stanów Zjednoczonych do udziału w II wojnie światowej, w 1942 zaangażowała się w promocję i sprzedaż bonów wojennych. Jej aktywność przerwała śmierć poniesiona w katastrofie lotniczej. Pośmiertnie została odznaczona przez prezydenta Franklina Delano Roosevelta Medalem Wolności jako pierwsza kobieta, która zginęła na służbie podczas wojny. W 1999 została sklasyfikowana przez American Film Institute (AFI) na 23. miejscu w rankingu „największych aktorek wszech czasów” "(The 50 Greatest American Screen Legends)".
Życiorys.
Rodzina i młodość.
Jane Alice Peters urodziła się 6 października 1908 w Fort Wayne w stanie Indiana w dwupiętrowym domu przy 704 Rockhill Street. Była trzecim dzieckiem i jedyną córką Fredericka Christiana Petersa (1875–1935) oraz Elizabeth Jayne „Bessie” Peters (z domu Knight; 1876–1942). Jej dziadek – John Claus Peters (1848−1922), przybył do Fort Wayne tuż po zakończeniu wojny secesyjnej i razem z Henrym C. Paulem utworzył koncern Horton Manufacturing Company w 1871. Firma ta opracowała i wyprodukowała pierwszą pralkę.
Peters miała dwóch starszych braci – Fredericka Charlesa (1902–1979) oraz Johna Stuarta (1906–1956) – z którymi łączyła ją silna więź. Jej rodzice wywodzili się z zamożnych sfer, a ona sama do 5. roku życia wychowywała się w komfortowych warunkach. Robert D. Matzen opisywał lata młodości Peters jako „okres dobrobytu”, mimo że stosunki pomiędzy jej rodzicami były napięte. W październiku 1914 matka zabrała trójkę dzieci i przeniosła się do Los Angeles w Kalifornii, gdzie zamieszkali przy Venice Boulevard. Ich przeprowadzka zbiegła się z czasem, w którym lokalny przemysł filmowy coraz aktywniej rozwijał się w południowej Kalifornii, po przenosinach z Nowego Jorku. Rodzice Peters nie zdecydowali się na rozwód, pozostając w separacji. Mimo to Frederick Christian Peters wspomagał finansowo żonę oraz dzieci, dzięki czemu mogli wieść spokojne życie, choć nie tak dostatnie jak w rodzinnym Fort Wayne.
Opisana przez Wesa D. Gehringa jako „beztroska chłopczyca”, Peters w latach młodości z zaangażowaniem uprawiała sport, a także lubiła oglądać filmy. W okresie nauki w Virgil Junior High School grała w tenisa, siatkówkę, pływała oraz zdobywała trofea w lekkiej atletyce. W wieku 12 lat, grając z przyjaciółmi w baseball, zwróciła na siebie uwagę reżysera Allana Dwana, który po latach twierdził, że ujrzał „uroczo wyglądającego chłopczyka… który znokautował inne dzieci, grając w lepszego baseballa niż oni. Potrzebowałem kogoś w jej typie do tych zdjęć”. Zachęcona przez matkę, z entuzjazmem przyjęła niewielką rolę w niemym komediodramacie "A Perfect Crime" (1921, reż. Allan Dwan), wcielając się w siostrę Wally’ego Griggsa, bohatera kreowanego przez Monte Blue’a. Spędziła na planie zdjęciowym dwa dni. Dwan w późniejszych latach wyrażał pochlebną opinię na temat jej debiutu na dużym ekranie.
Lata 20..
Aspirująca aktorka (1921–1926).
"A Perfect Crime" nie był szeroko dystrybuowany, jednak krótkie doświadczenie na planie zachęciło Peters i jej matkę do poszukiwania większej ilości pracy przy produkcjach filmowych. Jako nastolatka uczestniczyła w kilku castingach, ale żaden z nich nie zakończył się angażem. W wieku 15 lat wystąpiła jako królowa podczas majowego karnawału w Fairfax High School w Los Angeles. Jej kreację dostrzegł jeden ze współpracowników Charliego Chaplina, który przedłożył nastolatce propozycję udziału w zdjęciach próbnych do komedii "Gorączka złota" (1925, reż. Charlie Chaplin). Mimo że nie otrzymała roli Georgii (dostała ją Georgia Hale), to wykonany przez nią test w znacznym stopniu podniósł świadomość jej obiecującego talentu w Hollywood. Testy próbne Peters obejrzeli przedstawiciele Vitagraph Film Company, którzy wyrazili zainteresowanie podpisaniem z nią umowy. Do jej finalizacji nie doszło, lecz Peters zdecydowała się na zmianę imienia (Jane uznano za zbyt nudne). Wybrała imię Carol, po dziewczynie z którą grała w tenisa w gimnazjum.
W październiku 1924, po kilku zawodowych niepowodzeniach, 16-letnia Peters podpisała kontrakt z wytwórnią Fox Film Corporation. Według Larry’ego Swindella uroda nastolatki przekonała szefa studia Winfielda Sheehana do podpisania z nią kontraktu, opiewającego o zarobki rzędu 75 dolarów tygodniowo. Zdecydowała się na porzucenie edukacji, by móc rozwijać karierę aktorską. Fox Film Corporation chętnie używał jej nowego imienia Carol, ale w przeciwieństwie do Vitagraph nie był zadowolony z nazwiska. Postanowiła zmienić je na Lombard, które pochodziło od przyjaciela rodziny.
Większość jej występów dla Fox Film Corporation stanowiły role epizodyczne, głównie w westernach oraz w produkcjach przygodowych. W późniejszych latach wyrażała niezadowolenie z początkowych ról, przyznając, że „wszystko co musiałam zrobić, to po prostu mizdrzyć się pięknie do bohatera i krzyczeć z przerażenia, gdy walczył z czarnym charakterem”. Przyjemność czerpała z innych aspektów pracy nad filmem, w tym z sesji zdjęciowych, przymierzania kostiumów i spotkań towarzyskich z aktorami na planie studia. Przyjęła styl chłopczycy i stała się regularnym gościem w nocnym klubie Coconut Grove, gdzie wygrała kilka konkursów tańca towarzyskiego charleston.
W marcu 1925 wytwórnia obsadziła ją w pierwszoplanowej roli Celii Hathaway w komedii "Marriage in Transit" (reż. Roy William Neill). Partnerował jej Edmund Lowe. Występ Lombard spotkał się z pozytywnym odbiorem krytyków, a jeden z nich – piszący dla branżowego „Motion Picture News” – wyróżniał jej „dobrą równowagę i znaczny urok”. Mimo przychylnych ocen, szefowie Fox Film Corporation nie byli przekonani do jej zdolności w odgrywaniu pierwszoplanowej roli, wobec czego nie przedłużyli z nią rocznej umowy. Według Gehringa bezpośrednią przyczyną takiej decyzji była widoczna blizna na twarzy, jaką Lombard miała od czasu wypadku samochodowego. Obawiając się, że wspomniana blizna, przebiegająca przez cały policzek, wpłynie na zahamowanie jej kariery, przeszła operację rekonstrukcyjną, dzięki której blizna była mniej widoczna, oraz długi okres rekonwalescencji. Przez resztę kariery nauczyła się umiejętnie ją markować, używając makijażu i starannego oświetlenia.
Przełom filmowy (1927–1929).
Po roku bez angażu, wiosną 1927 otrzymała możliwość udziału w zdjęciach próbnych reżyserowanych przez producenta filmowego Macka Sennetta, nazywanego „królem komedii”. Zaproponowano jej kontrakt, choć początkowo była ona sceptycznie nastawiona do występów w slapstickowych komediach. Wkrótce dołączyła do grupy młodych statystek nazywanych potocznie "Bathing Beauties", których zadaniem było występować w kostiumach kąpielowych, aby w ten sposób uczynić film atrakcyjniejszym dla męskiej części widowni. Od września 1927 do marca 1929 zagrała w osiemnastu krótkometrażowych produkcjach, w tym m.in. w "Gold Digger of Weepah", "Run, Girl, Run" i w "The Campus Vamp". Spędziła także w studiu dużo miłego czasu i dobrze się bawiła. Intensywna praca pozwoliła jej nabyć pierwsze doświadczenie w gatunku komediowym oraz w znacznym stopniu przyczyniła się do rozwoju umiejętności, wykorzystywanych w późniejszym etapie kariery. W 1940, opisując lata spędzone na współpracy z Sennettem, przyznawała, że były one „punktem zwrotnym w [mojej] karierze aktorskiej”.
Produkcje Sennetta były dystrybuowane przez niezależną nowojorską firmę Pathé Exchange, która wkrótce zaczęła obsadzać ją w swych filmach fabularnych. Odegrała ona znaczące kreacje w komediodramacie "Show Folks" (1928, reż. Paul L. Stein) i dramacie "Ned McCobb’s Daughter" (1928, reż. William J. Cowen). Krytycy zwracali uwagę na „dobre wrażenie” oraz twierdzili, że była „warta obejrzenia”. Pozytywnie odebrany przez recenzentów jej udział w kryminale gangsterskim "Me, Gangster" (1928, reż. Raoul Walsh) u boku June Collyer i Dona Terry’ego (dla którego był to debiut na dużym ekranie), złagodził presję, jaką jej rodzina wywierała na nią, by odniosła sukces. Zdaniem Gehringa krytycy poświęcali Lombard od tej pory znacznie więcej miejsca w swoich recenzjach.
"High Voltage", "The Racketeer".
W 1929 Pathé Exchange angażowało ją do odgrywania ról pierwszoplanowych. W zrealizowanym w okresie ery Pre-Code dramacie "High Voltage" (1929, reż. Howard Higgin), będącym pierwszym filmem dźwiękowym w dorobku Lombard, wcieliła się w Billie Davis, kryminalistkę znajdującą się pod dozorem zastępcy szeryfa Dana Egana (Owen Moore), która wraz z mężczyzną i czterema innymi pasażerami, z uwagi na obfite opady śniegu, zostaje uwięziona w autobusie. Jej kolejna produkcja – komedia "Wielkie nowości" (1929, reż. Gregory La Cava) – okazała się sukcesem komercyjnym i uzyskała entuzjastyczne recenzje prasowe. Podobne opinie otrzymał dramat kryminalny "The Racketeer" (1929, reż. Howard Higgin), gdzie jeden z recenzentów magazynu „The Film Daily” napisał: „Carol Lombard okazuje się prawdziwą niespodzianką i jak dotąd najlepiej wykonuje swoją pracę. W rzeczywistości jest to pierwsza okazja, przy której musiała udowodnić, że ma wszystko, na co ją stać”.
Lata 30..
Paramount Pictures (1930–1937).
W 1930 wróciła do Fox Film Corporation, by zagrać w westernie "The Arizona Kid" (reż. Alfred Santell), będącym sequelem "W starej Arizonie" z 1928 w reżyserii Walsha i Irvinga Cummingsa. Film był dużym przedsięwzięciem dla studia, z udziałem laureata Oscara Warnera Baxtera. Lombard, ze względu na drugoplanową rolę, otrzymała trzecie rozliczenie. Po sukcesie produkcji wytwórnia Paramount Pictures namówiła ją do współpracy i podpisała z nią umowę, na mocy której zarabiała 350 dolarów tygodniowo (stopniowo zwiększając wynagrodzenie Lombard do 3,5 tys. dolarów tygodniowo w 1936). Otrzymała angaż do komedii "Safety in Numbers" (1930, reż. Victor Schertzinger) u boku Charlesa Rogersa. Jeden z krytyków wyraził pozytywną opinię, pisząc: „Lombard udowodniła, że jest asem komedii”. Drugą produkcją dla Paramountu była komedia romantyczna "Fast and Loose" (1930, reż. Fred C. Newmeyer). Wytwórnia popełniła błąd w czołówce oraz na plakatach promujących, podpisując aktorkę jako Carole Lombard (zamiast Carol). Błędna pisownia przypadła jej do gustu; od tego czasu oficjalnie przedstawiała się jako Carole.
W 1931 wystąpiła w pięciu produkcjach, poczynając od komedii "It Pays to Advertise" (reż. Frank Tuttle). W dwóch kolejnych filmach − melodramacie "Man of the World" (1931, reż. Richard Wallace) i dramacie "Ladies’ Man" (1931, reż. Lothar Mendes) − zagrała wraz z Williamem Powellem, największą gwiazdą wytwórni. Lombard nie ukrywała faktu, że była fanką Powella, z którym wkrótce stworzyła związek. Małżeństwo zwiększyło jej rozpoznawalność, a kreacje w komedii "Up Pops the Devil" (1931, reż. A. Edward Sutherland) i romantycznym "I Take This Woman" (1931, reż. Marion Gering) u boku Gary’ego Coopera, zyskały przychylne recenzje. Wielu krytyków prognozowało, że po występie w drugim z filmów, Lombard zostanie gwiazdą. Recenzent z „Variety” był zdania, że „jeszcze kilka takich kreacji Carole Lombard i Paramount będzie mieć nową wiodącą aktorkę na swojej liście”.
W 1932 ponownie zagrała w pięciu filmach, z czego dramat "No One Man" (reż. Lloyd Corrigan) z Ricardo Cortezem i komedia romantyczna "Sinners in the Sun" (reż. Alexander Hall) okazały się klapami finansowymi. Dramat "Virtue" (reż. Edward Buzzell), gdzie na planie partnerował jej Pat O’Brien, został entuzjastycznie przyjęty ze strony krytyków i widowni w kinach.
"Dama kier".
Po występie w dramacie "No More Orchids" (reż. Walter Lang), została obsadzona w roli Connie Randall, żony oszusta w melodramacie "Dama kier" (reż. Wesley Ruggles) u boku Clarka Gable’a, który należał do wschodzących gwiazd Hollywood. Ostatniego dnia zdjęciowego, wręczył on Lombard parę balerin z notatką: „Dla prawdziwej primadonny”. W drodze rewanżu podarowała mu paczkę, w której znajdowała się szynka z jego fotografią. Film otrzymał pozytywne recenzje. Krytyk „New York Herald Tribune” przyznawał, że „widzowie będą zaskoczeni uderzeniem filmu, jego realizmem zarówno w grze aktorskiej, jak i pracy reżyserskiej”. Z kolei „The New York Times” chwalił „zabawny” duet Gable–Lombard.
Rok później została zaangażowana do pięciu filmów, począwszy od dramatu "From Hell to Heaven" (reż. Erle C. Kenton), na jedynym w jej dorobku horrorze "Supernatural" (reż. Victor Hugo Halperin) skończywszy. Po małej roli w wojennej produkcji "Skrzydlate fatum" (reż. Stuart Walker) z głównymi kreacjami Cary’ego Granta i Fredrica Marcha, wystąpiła w dwóch melodramatach – entuzjastycznie przyjętym "Brief Moment" (reż. David Burton) oraz w "White Woman" (reż. Stuart Walker) z Charlesem Laughtonem.
Początki screwball comedy (1934–1935).
Rok 1934 był punktem zwrotnym w karierze Lombard. W musicalu "Bolero" (reż. Wesley Ruggles), razem z partnerem ekranowym George’em Raftem, zaprezentowała swoje umiejętności taneczne w ekstrawaganckiej inscenizacji utworu „Boléro” (1928) autorstwa Maurice’a Ravela. W związku z napiętym harmonogramem, była zmuszona odrzucić oferowaną jej rolę w screwball comedy "Ich noce" (reż. Frank Capra). Film "Bolero" uzyskał entuzjastyczne recenzje prasowe, a następna produkcja z udziałem Lombard − komedia muzyczna "We’re Not Dressing" (reż. Norman Taurog), w której wystąpiła z Bingiem Crosbym − okazała się sukcesem kasowym w amerykańskim box offisie.
"Napoleon na Broadwayu".
Reżyser Howard Hawks, będący drugim kuzynem aktorki, zaangażował ją do głównej roli w opartej na sztuce teatralnej screwball comedy "Napoleon na Broadwayu", która okazała się przełomem w jej karierze i uczyniła z Lombard główną gwiazdę. Na ekranie partnerował jej John Barrymore. Hawks zdecydował się na powierzenie jej roli po tym, kiedy zobaczył ją w stanie upojenia alkoholowego na jednej z uroczystości w Hollywood. Jak przyznawał: „była zabawna i nieskrępowana i dokładnie taka, jakiej potrzebowała ta rola”. Wcześniej do odtwórczyni głównej roli kobiecej były brane pod uwagę m.in. Gloria Swanson oraz Joan Crawford. Columbia Pictures zdecydowało się zaangażować Lombard, ponieważ była tańsza od innych aktorek o znanych nazwiskach.
Fabuła filmu przedstawiała historię utalentowanej aktorki teatralnej (Lombard), która postanawia spróbować swych sił w Hollywood. Do powrotu na Broadway stara się ją nakłonić były mentor, ekstrawagancki impresario w stylu Svengaliego Oscar „O.J.” Jaffe (Barrymore). Kluczowym wątkiem filmu jest antagonistyczna relacja łącząca obydwoje bohaterów. W trakcie prób reżyser i Barrymore nie byli zadowoleni z pracy Lombard na planie. Uważali bowiem, że „gra” za ciężko oraz daje zbyt sztywny występ. Hawks zachęcał ją do większego relaksu, bycia sobą i działania w oparciu o instynkty. Jeden z krytyków „Los Angeles Timesa” przyznawał, że [Lombard] jest „całkowicie odmienna” od swojej wcześniejszej, chłodnej i „wyrafinowanej” persony, dodając iż „wibruje życiem i pasją, porzuceniem i magią”. Zdaniem Anne Helen Petersen aktorka balansowała na granicy zupełnego braku pewności siebie i totalnej arogancji, dzięki czemu stanowiła idealne komiczne tło dla efekciarskich i drwiących występów Barrymore’a.
Kolejnymi produkcjami z jej udziałem były dramat "Teraz i zawsze" (1934, reż. Henry Hathaway) u boku Gary’ego Coopera i nowej gwiazdy dziecięcej Shirley Temple oraz komediodramat "Lady by Choice" (1934, reż. David Burton) z May Robson. Drugi z filmów okazał się sukcesem komercyjnym i zebrał pochlebne oceny. Komedia kryminalna "The Gay Bride" (1934, reż. Jack Conway), w której zagrała u boku Chestera Morrisa, uzyskała negatywne recenzje. Przy okazji realizacji filmu "Rumba" (1935, reż. Marion Gering), ponownie wystąpiła z Raftem. Obraz okazał się przebojem i powtórzył sukces "Napoleona na Broadwayu".
"Hands Across the Table".
W screwball comedy "Hands Across the Table" (1935, reż. Mitchell Leisen) wcieliła się w manikiurzystkę Regi Allen poszukującą bogatego męża. W roli Theodore’a „Teda” Drewa III partnerował jej Fred MacMurray. Według Matzena scenarzysta Norman Krasna ufał swemu instynktowi i opracował scenariusz specjalnie z myślą o Lombard. Krytycy entuzjastycznie odnosili się do filmu, a jeden z recenzentów magazynu „Photoplay” uważał, że Lombard potwierdziła swój talent w gatunku komediowym. Obraz Leisena był przebojem w box offisie. Występ w "Hands Across the Table" uznawany jest za jeden z najlepszych oraz najbardziej pamiętnych w jej dorobku. Udana współpraca z MacMurrayem spowodowała, że aktorzy wystąpili wspólnie jako duet jeszcze w trzech filmach.
Jej pierwszą produkcją z 1936 była komedia romantyczna "Love Before Breakfast" w reżyserii Waltera Langa, wyprodukowana dla Universal Studios. W filmie wystąpił pies aktorki imieniem Pushface. Gehring opisał film jako „"Poskromienie złośnicy" gatunku screwball comedy”. W komedii kryminalnej "The Princess Comes Across" (reż. William K. Howard), gdzie po raz drugi na planie spotkała się z MacMurrayem, wcieliła się w początkującą aktorkę Wandę Nash, która wygrywa kontrakt filmowy, udając szwedzką księżniczkę. Film uważany był za satyrę na Gretę Garbo i uzyskał przychylne recenzje w branżowej prasie. Regina Crewe pisała za pośrednictwem „New York Journal-American”, że "The Princess Comes Across" to „wspaniała oferta filmowa z humorem i dreszczami”.
"Mój pan mąż".
Sukces "Love Before Breakfast" spowodował, że Lombard otrzymała propozycję kontynuacji współpracy z Universal Studios przy screwball comedy "Mój pan mąż" (reż. Gregory La Cava). Odtwórca głównej roli męskiej William Powell nalegał, aby obsadzono ją w roli Irene Bullock (pomimo rozwodu para utrzymywała ze sobą przyjazne stosunki, a Powell uważał, że będzie ona idealną osobą do odegrania ekscentrycznej Irene). La Cava – który prywatnie znał Lombard – zachęcał ją do wykorzystania swej ekscentrycznej natury na potrzeby roli. Ciężko pracowała na planie; szczególnie dużo czasu poświęcała na znalezienie odpowiedniego wyrazu twarzy dla swojej bohaterki. Film przedstawiał historię Irene Bullock, pretensjonalnej, dobrodusznej i nieco naiwnej młodej damy, która zatrudnia bezdomnego mężczyznę jako rodzinnego kamerdynera. "Mój pan mąż" okazał się sukcesem w box offisie oraz otrzymał dziewięć nominacji do Oscara, w tym dla Lombard jako najlepszej aktorki pierwszoplanowej. Biografowie zgodnie uznają, że kreacja Irene Bullock była najlepszą rolą w jej dorobku, a Frederick Ott pisał, że „wyraźnie ustanowiła [ją] jako aktorkę komediową najwyższej rangi”.
W 1937 Lombard była jedną z czołowych gwiazd w Hollywood, a także najlepiej zarabiającą aktorką, dzięki wynegocjowaniu przez Myrona Selznicka niewyłącznej umowy z Paramountem i Selznick International Pictures, na mocy której otrzymywała 450 tys. dolarów (ponad pięć razy więcej niż ówczesna pensja prezydenta Stanów Zjednoczonych). Uzyskała też nadzór nad wszelkimi aspektami wizerunku; mogła wybierać operatora, reżysera, aktorów drugoplanowych, projektanta mody i fotosistę oraz kontrolować liczbę i treści artykułów publikowanych na jej temat. Ponieważ zarobki Lombard były szeroko komentowane w prasie, twierdziła, że osiemdziesiąt procent jej dochodów pochłaniały podatki, lecz mimo to wyrażała zadowolenie, że dzięki temu może wesprzeć swój kraj. Wypowiedzi, w których podkreślała przywiązanie do swej ojczyzny, przyniosły jej wiele pozytywnego rozgłosu, a prezydent Franklin Delano Roosevelt przesłał aktorce osobisty list z podziękowaniami.
Pierwszym filmem, w którym wystąpiła w 1937 była komedia romantyczna "Gra życia" (reż. Mitchell Leisen), gdzie po raz trzeci na planie partnerował jej Fred MacMurray. Opowiadający o romansie dwójki artystów kabaretowych film okazał się sukcesem komercyjnym, uzyskując entuzjastyczne recenzje w prasie. Obraz nie był typową komedią – zawierał więcej dramatycznych cech. 9 czerwca 1937 uczestniczyła wraz z Gable’em w uroczystościach pogrzebowych Jean Harlow. Według Matzena przedwczesna śmierć gwiazdy Hollywood była „bardzo osobistą tragedią” dla Lombard, która utrzymywała bliskie kontakty towarzyskie z Harlow.
"Szczęśliwie się skończyło".
Następnym projektem był wyprodukowany dla studia United Artists film "Szczęśliwie się skończyło" (reż. William A. Wellman), gdzie powróciła do gatunku screwball comedy. Producent David O. Selznick, będący pod wrażeniem występu Lombard w "Moim panie mężu", wyraził chęć realizacji komedii z udziałem aktorki. Zatrudnił Bena Hechta do napisania scenariusza z myślą o niej. Fabuła filmu przedstawiała losy pochodzącej z małego miasteczka Hazel Flagg (Lombard), która omyłkowo myśli, że umiera na skutek zatrucia. Jej historię postanawia wykorzystać nowojorski dziennikarz Wally Cook (Fredric March), aby zwiększyć zainteresowanie swoją gazetą i tym samym podnieść jej sprzedaż. Zrealizowany w technicolorze film otrzymał przychylne recenzje i był jedną z ulubionych produkcji Lombard. Crewe pisała, że jest to „szybka i swawolna farsa”.
Ostatnim projektem Lombard i MacMurraya była screwball comedy "True Confession" (reż. Wesley Ruggles) (Swindell określał ją jako „zwariowaną”). Partnerował im John Barrymore. Film przedstawiał historię patologicznej kłamczuchy Helen Bartlett (Lombard), która za namową męża Kennetha (MacMurray) przyznaje się do niepopełnionego morderstwa. Aktorka wyrażała duże podekscytowanie scenariuszem i całym projektem. Film w reżyserii Rugglesa okazał się przebojem kasowym, zbierając pochlebne recenzje.
Aktorka niezależna.
"True Confession" był jej ostatnią produkcją dla Paramountu. Przez resztę kariery pracowała jako aktorka niezależna. Kolejny film z jej udziałem powstał dla Warner Bros. Wyreżyserowany przez Mervyna LeRoya "Fools for Scandal", w którym wcieliła się w znaną aktorkę Kay Winters, okazał się porażką pod względem finansowym oraz w oczach krytyków. Swindell określał go mianem „jednego z najstraszliwszych fiask lat 30.” Był to jedyny film z udziałem Lombard w 1938, która większość wolnego czasu poświęcała związkowi z Gable’em. Kandydaturę jej rozpatrywano pod kątem roli Scarlett O’Hary w melodramacie "Przeminęło z wiatrem" (1939, reż. Victor Fleming). W celach reklamowych, 9 lipca 1938 Lombard przez jeden dzień pełniła urząd honorowego burmistrza miasta Culver City. Jej jedynym zarządzeniem było rozporządzenie o dniu wolnym od pracy dla pracowników studia Selznick International Pictures.
Kontynuując karierę, postanowiła odejść od konwencji komediowej i skupić się w większym stopniu na rolach dramatycznych. Wystąpiła u boku Jamesa Stewarta w wyprodukowanym przez Davida O. Selznicka filmie "Stworzeni dla siebie" (1939, reż. John Cromwell). Fabuła skupiała się na świeżo poślubionej parze, borykającej się z problemami domowymi. Pomimo finansowej klapy, recenzje były dobre; krytycy chwalili w nich dramatyczny zmysł Lombard. Po zapoznaniu się ze scenariuszem i zaangażowaniu Cary’ego Granta do głównej roli męskiej, osobiście negocjowała z RKO Pictures swój udział w dramacie romantycznym "In Name Only" (reż. John Cromwell). Kreacja Julie Eden odzwierciedlała osobiste doświadczenia aktorki, ponieważ grała kobietę zakochaną w żonatym mężczyźnie (Grant), którego żona (Kay Francis) nie chce się zgodzić na rozwód. Za występ otrzymała gażę w wysokości 150 tys. dolarów, kontynuując status jednej z najlepiej opłacanych aktorek w Hollywood.
Lata 40..
Chcąc zdobyć Oscara, spośród kilku przedłożonych jej scenariuszy, wybrała ten, napisany na potrzeby dramatu "Vigil in the Night" (reż. George Stevens), mając nadzieję na zdobycie statuetki. Wcieliła się w postać Anne Lee, pielęgniarki która napotyka na szereg osobistych trudności. Mimo przychylnych recenzji, Lombard nie otrzymała nominacji, ponieważ ponury nastrój filmu zniechęcił publiczność, co spowodowało duże straty w box offisie. Aktorka przyjęła rolę w dramacie "They Knew What They Wanted" (reż. Garson Kanin) u boku Charlesa Laughtona, mimo świadomości, że najlepiej pasuje do konwencji komediowej. Film w reżyserii Kanina odniósł umiarkowany sukces.
"Pan i Pani Smith", "Być albo nie być".
Rozczarowana przyjęciem ostatnich produkcji ze swoim udziałem przyznała, że „moje nazwisko nie sprzedaje biletów na poważne obrazy”. Po raz pierwszy od trzech lat zdecydowała się na powrót do gatunku komediowego, przyjmując rolę w filmie "Pan i Pani Smith" u Alfreda Hitchcocka. Angielski reżyser był entuzjastycznie nastawiony do realizacji komedii, jak to określał, z „typowymi Amerykanami”. Mając dobre stosunki z Lombard, zgodził się wyreżyserować film dla RKO Pictures. Słysząc uwagę Hitchcocka, że „aktorzy to bydło” – wygłoszoną pod adresem Michaela Radgrave’a w 1938, pierwszego dnia ustawiła na planie trzy boksy. W każdym z nich znajdowało się jedno cielę, a na szyjach miały metki: Carole Lombard, Robert Montgomery oraz Gene Raymond − odtwórcy głównych ról. Biografowie podkreślają, że "Pan i Pani Smith" jest jednym z najbardziej nietypowych filmów w dorobku reżysera, znanego ze suspensowego stylu. W momencie premiery okazał się on sukcesem komercyjnym. Według biografa Petera Ackroyda film był „lekki i zabawny − ale szybko ulatujący z pamięci”.
Skupiając się na życiu rodzinnym i małżeństwie, kolejną rolę przyjęła niespełna rok po występie w "Pan i Pani Smith". Wyszła z założenia, że jej następny projekt będzie „zdecydowanym hitem”. Ostrożnie podchodziła do wyboru nowego filmu. Za sprawą swojego agenta usłyszała o nadchodzącym projekcie Ernsta Lubitscha "Być albo nie być", czarnej komedii przedstawiającej w formie satyrycznej niemiecką okupację ziem polskich. Od dawna chciała współpracować z Lubitschem, jej ulubionym reżyserem komediowym, i uważała, że materiał − choć kontrowersyjny − był wartym uwagi tematem. Lombard przyjęła ofertę wcielenia się w aktorkę Marię Turę, mimo że była to kreacja o znacznie mniejszej wadze w stosunku do jej wcześniejszych produkcji. Okres zdjęciowy trwał jesienią 1941 i według biografów był jednym z najprzyjemniejszych doświadczeń w karierze aktorki.
Katastrofa lotnicza i śmierć.
Kiedy Stany Zjednoczone przystąpiły do udziału w II wojnie światowej pod koniec 1941, Gable – będący w owym czasie pierwszym przewodniczącym Hollywood Victory Committee – był namawiany przez przedstawicieli Białego Domu do pojawienia się rodzinnym stanie Ohio i sprzedaży bonów wojennych. Zdaniem Matzena aktor nie lubił skupiać na sobie uwagi, pomimo statusu „króla Hollywood” i życia w blasku fleszy. W tym czasie został on zaangażowany przez studio Metro-Goldwyn-Mayer do pracy na planie melodramatu "Odnajdę cię wszędzie" (1942, reż. Wesley Ruggles). 12 stycznia 1942 Lombard wraz ze swoją matką Elizabeth Jayne „Bessie” Peters i agentem prasowym Gable’a, Otto Winklerem, wsiadła w pociąg i udała się do Indianapolis, by wziąć udział w zbiórce pieniędzy poprzez sprzedawanie bonów wojennych. Po drodze zatrzymali się w Salt Lake City i Ogden w stanie Utah, po czym 14 stycznia przybyli do Chicago. Dzień później dotarli do Indianapolis, gdzie według Matzena było zimno i wietrznie. Prócz zwiedzania miasta, o godzinie czternastej Lombard uczestniczyła w obecności gubernatora stanu Indiana Henry’ego F. Schrickera w ceremonii podniesienia flagi. W trakcie wiecu powiedziała: „Głowy do góry, ręce do góry Ameryko! Dajmy radość, która będzie słyszana zarówno w Tokio, jak i Berlinie!”. Następnie przez osiem godzin sprzedawała bony wojenne. Pod koniec dnia udało się jej uzbierać sumę 2 milionów dolarów w obligacjach wojennych (2 mln. 017 tys. 513 dolarów). Do każdego z bonów dołączała autograf i zachęcała miejscowych do aktywnego wspierania żołnierzy biorących udział w wojnie. W drodze powrotnej do Los Angeles zatrzymała się wraz z matką i Winklerem w Albuquerque w stanie Nowy Meksyk i Kansas City w stanie Missouri.
Według źródeł Lombard, chcąc szybciej powrócić do domu, zdecydowała się kontynuować podróż samolotem. W ocenie Warrena G. Harrisa miała powiedzieć matce, że jest zbyt zmęczona dalszą trasą. Biografowie uważali, że jednym z głównych powodów, dla których zdecydowała się lecieć samolotem był fakt, że Gable na planie filmu "Odnajdę cię wszędzie" ponownie współpracował z Laną Turner, co miało wzbudzić dużą zazdrość u aktorki. Pojawiały się także informacje, jakoby mąż Lombard miał mieć romans z Turner. Jej matka i Winkler próbowali wpłynąć na zmianę decyzji Lombard, która zdecydowała rozstrzygnąć sprawę dalszego transportu poprzez rzut monetą. Matka nalegała, by córka zrezygnowała z pomysłu lotem samolotem, jednak miała ona przyznać, że weźmie tabletkę i prześpi całą podróż.
Rankiem 16 stycznia cała trójka weszła na pokład Douglasa DC-3 linii Transcontinental and Western Air, by powrócić do Kalifornii. Po zatankowaniu w Las Vegas w stanie Nevada, TWA Flight 3 wystartował o dziewiętnastej siedem i piętnaście minut później rozbił się na wysokości 2530 metrów o strome zbocze góry Potosi Mountain w południowej Nevadzie, oddalonej 51 km na południowy zachód od lotniska w Las Vegas. Wszystkich 22 pasażerów na pokładzie, wśród których byli Lombard, jej matka, Winkler, szesnastu żołnierzy armii amerykańskiej oraz trzyosobowa załoga TWA, poniosło śmierć na miejscu. Za bezpośrednią przyczynę katastrofy uznano błąd pilotów. O śmierci żony Gable dowiedział się z telegramu od producenta Eddiego Mannixa. Według relacji indiańskiego przewodnika w miejscu katastrofy unosiła się woń spalonych ludzkich ciał. Przeszukując teren, Mannix odnalazł m.in. kosmyk blond włosów i fragment diamentowo-rubinowej biżuterii, którą Gable podarował Lombard podczas świąt Bożego Narodzenia w 1941.
Pogrzeb.
Z racji pełnienia przez Lombard misji patriotycznej, Departament Wojny Stanów Zjednoczonych chciał zorganizować jej pogrzeb z ceremoniałem wojskowym, przy użyciu orkiestry marszowej, żołnierzy oraz salwy honorowej. Gable odrzucił jednak ofertę Departamentu, kiedy odkrył, że wolą jego żony, wyrażoną w testamencie, była skromna ceremonia z udziałem rodziny i najbliższych przyjaciół. Aktorka zostawiła w testamencie instrukcje dotyczące przemowy pogrzebowej oraz oprawy muzycznej. Jednym z jej życzeń było to, aby została pochowana w białej sukni zaprojektowanej przez Irene Lentz.
Podwójne uroczystości pogrzebowe (Lombard i jej matki) miały miejsce 21 stycznia o godzinie szesnastej w Church of the Recessional na terenie Forest Lawn Memorial Park w Los Angeles–Long Beach. Zgodnie z wolą aktorki, fotografowie, publiczność i reporterzy nie zostali wpuszczeni na ceremonię, lecz kilku zaprzyjaźnionych dziennikarzy, wśród nich Adela Rogers St. Johns, Lloyd Pantages i Louella Parsons, brało udział w pogrzebie. Pośród innych osób obecni byli: William Powell, pierwszy mąż Lombard, Dorothy Lamour, Fred MacMurray, Jack Benny, Myrna Loy, Spencer Tracy, William Henry Gable (ojciec Gable’a) z żoną Jennie (macochą aktora), dwaj bracia Lombard, Frederick Charles Peters i John Stuart Peters wraz ze swoimi małżonkami oraz trzy siostry Elizabeth Jayne „Bessie” Peters, matki aktorki. W kaplicy mogącej pomieścić sto pięćdziesiąt osób, w trakcie pogrzebu było czterdzieści sześć osób.
Przedwczesna śmierć Lombard wywołała duże poruszenie w środowisku aktorskim. Errol Flynn przyznawał, że „tragiczna śmierć Carole Lombard oznacza, że coś wesołego i pięknego zostało odebrane światu w czasie, gdy są one najbardziej potrzebne”. James Cagney podkreślał jej bohaterstwo oraz stwierdził, że „Carole Lombard zginęła, wykonując pracę dla swojego kraju, każdy z nas jest z niej dumny”.
Życie prywatne.
Osobowość.
Była znana z kapryśnego, a według biografów także i „bezczelnego” charakteru oraz dużego poczucia humoru. Podczas pracy nad filmem "Pan i Pani Smith" (1941), omawiając z Hitchcockiem plan zdjęciowy, odparła do reżysera: „Gówno mnie to obchodzi. Powiedz lepiej, jak wyglądają moje nowe cycki”. Krytyk David Thomson pisał, że „[Lombard] z niczym się nie pieprzyła i słynęła z tego, że głośno o tym mówiła”. Z racji organizowanych przez siebie przyjęć, była znana jako „gospodyni Hollywood”. Podczas jednej z takich imprez ukryła w całym domu urządzenia ze sprężonym powietrzem, które bez ostrzeżenia podwiewały kobietom spódniczki oraz sukienki, co powodowało zadowolenie męskiej części gości. Doradzała także publicznie swoim fanom, aby „szli z duchem czasu, w przeciwnym razie będą podpierać ściany”. Do 1934 zyskała opinię naczelnej figlarki Hollywood. Zdaniem Anne Helen Petersen, autorki książki "Skandale Złotej ery Hollywood", jej dom nigdy nie zasypiał. Michelle Morgan, autorka biografii "Carole Lombard: Twentieth-Century Star" (2016), uważała, że mimo imprezowego stylu, „jej życie dotknięte było tragedią. Pod śmiejącą się fasadą był smutek”. Jak podkreślała, przeszła ona serię załamań nerwowych, spowodowanych głównie nieudanym pierwszym małżeństwem.
Po związaniu się z Gable’em zmieniła swój wizerunek oraz styl życia, rezygnując z organizowania imprez. Zamiast tego wolny czas spędzała na polowaniach, połowie ryb, podróżach jeepem i grywaniu w brydża w otoczeniu przyjaciół. Według biografów Gable był pod wrażeniem jej poczucia humoru. Przed wyjazdem na trasę objazdową w styczniu 1942 Lombard dla żartu zostawiła w łóżku męża nagi manekin przedstawiający blond kobietę z dołączoną notatką: „Żebyś nie był samotny”.
Małżeństwa.
Pierwszego męża, aktora Williama Powella, poznała na planie filmów "Man of the World" i "Ladies’ Man" (1931). Biografowie zwracali uwagę na liczne różnice dzielące parę; Lombard miała 22 lata i była znana z beztroskiego charakteru, podczas gdy Powell miał 38 lat oraz uchodził za wyrafinowanego intelektualistę. Pomimo odmiennych osobowości, 6 czerwca 1931 poślubiła Powella w swoim domu w Beverly Hills w Kalifornii. W wywiadach Lombard przekonywała o korzyściach płynących z „miłości pomiędzy dwojgiem ludzi, którzy są diametralnie różni”, twierdząc, że ich związek pozwalał na „idealną huśtawkę miłosną”. Para rzadko pokazywała się publicznie, przez co była poddawana różnego rodzaju plotkom. Powell w wywiadzie dla „Movie Classic” z 1932, absencję na salonach tłumaczył chorobą żony. Okazało się, że Lombard podczas miesiąca miodowego na Hawajach zachorowała na grypę. Dodatkowo uskarżała się też na wyjątkowo dokuczliwe bóle menstruacyjne. W rozmowach z dziennikarzami chętnie odnosiła się do życia prywatnego, mówiąc o tzw. „siedmiu rodzajach miłości”, z których najważniejszym była „zdrowa miłość”, która łączyła ją z Powellem. Gdy ogłosiła separację, dziennikarze zaczęli doszukiwać się filozoficznych aspektów „siedmiu rodzajów miłości”. Jeden z wniosków brzmiał, że zdrowa miłość przestaje mieć znaczenie, gdy jedna osoba przerasta drugą. W sierpniu 1933 – po ponad dwóch latach bycia razem, Lombard i Powell rozwiedli się (utrzymywali przyjacielskie stosunki do końca jej życia). W trakcie sprawy rozwodowej zeznała przed sądem, że jej mąż był „bardzo emocjonalnym mężczyzną, okrutnym i przekraczającym maniery językowe, w których wielokrotnie przejawiał swój temperament, niemal od dnia ślubu”. Oskarżała też Powella o swoją karierę, lecz w 1936 przyznała, że to „niewiele miało wspólnego z rozwodem. Byliśmy tylko dwójką kompletnie niekompatybilnych ludzi”. Powell zabiegał o angaż dla Lombard do roli Irene Bullock, dzięki czemu w 1936 wystąpili wspólnie w filmie "Mój pan mąż".
Ze swoim przyszłym mężem Clarkiem Gable’em po raz pierwszy spotkała się pod koniec 1924 na planie filmu "Ben-Hur" (1925, reż. Fred Niblo), gdzie obydwoje pełnili role statystów. Także w 1925 spotkali się podczas prac nad "Czasem szkoły" (reż. Wesley Ruggles). Rok później pełnili funkcje statystów w dramacie "The Johnstown Flood". Jedynym filmem pełnometrażowym, w którym wystąpili wspólnie był melodramat "Dama kier" (1932). W rozmowie z Garsonem Kaninem Lombard utrzymywała, że w trakcie prac nie było między nimi żadnego zauroczenia, pomimo realizacji wielu miłosnych scen. 7 lutego 1936 ponownie spotkali się przy okazji jednego z przyjęć w Hollywood, organizowanych przez Jacka Whitneya. Tydzień później sprowadziła zardzewiały i zabytkowy model Forda T, który pomalowała w serca i dostarczyła pod dom Gable’a. Ich romans rozpoczął się w 1936, lecz MGM w obawie przed skandalem początkowo próbowało utrzymywać relacje obojga aktorów w tajemnicy przed opinią publiczną. W 1938, gdy Lombard była aktorką niezależną, wystąpiła w jednym filmie, poświęcając czas na związek z Gable’em. Ich relacja budziła duże zainteresowanie mediów, które spekulowały i zastanawiały się, czy para pobierze się ze sobą. Aktor pozostawał w separacji ze swoją żoną Rheą Langham, która początkowo nie chciała wyrazić zgody na rozwód. Kiedy związek Gable’a i Lombard stał się oficjalny, Langham zgodziła się na rozwód, żądając od niego kwoty 500 tys. dolarów. Rozwód sfinalizowano w marcu 1939.
Ceremonia ślubna Gable’a i Lombard miała miejsce wczesnym rankiem 29 marca 1939 w Kingman w stanie Arizona. O uroczystości powiadomili telegramem studia Paramount i MGM. Ich wesele oraz jego znaczenie dla Hollywood porównywano do zaślubin Mary Pickford i Douglasa Fairbanksa z 1920. Gable zakupił od reżysera Raoula Walsha (po kilkuletnich namowach) 20-hektarowe ranczo w Encino w San Fernando Valley w Kalifornii, gdzie wraz z żoną trzymał dzikie zwierzęta i organizował wycieczki myśliwskie. Po zawarciu związku małżeńskiego Lombard pragnęła mieć dzieci, jednak jej próby się nie powiodły, a po dwóch poronieniach i licznych wizytach u specjalistów od płodności zdiagnozowano u niej niepłodność.
Na początku 1938 Lombard przeszła na bahaizm, wiarę, którą jej matka wyznawała od 1922. Mając doświadczenie w tańcu, pomagała mężowi w próbach do scen tańca w musicalu "Idiot’s Delight" (1939, reż. Clarence Brown). Gable i Lombard mieli w zwyczaju zwracać się do siebie „Ma” (mama) i „Pa” (tatuś). Po jej tragicznej śmierci w 1942, kontynuował karierę aktorską, lecz według słów Warrena „został zdruzgotany przez śmierć Carole”.
Romanse.
Realizując film "White Woman" (1933), nawiązała współpracę z piosenkarzem Russem Columbo, który ją trenował oraz pomagał w przygotowaniach do wykonania dwóch utworów na potrzeby filmu. Zdaniem biografa Lewisa Yablonsky’ego romans pomiędzy parą miał miejsce jeszcze wcześniej. W 1934 Lombard i Columbo planowali ślub, lecz przygotowania przerwał nieszczęśliwy wypadek, który zakończył się śmiercią piosenkarza. 2 września Columbo przebywał u swojego przyjaciela, fotografa Lansinga Browna Jr., który posiadał kolekcję zabytkowych broni. Gdy Brown Jr. trzymał w dłoni jeden z pistoletów, ten niespodziewanie wystrzelił. Kula odbiła się rykoszetem od kredensu i trafiła Columbo w okolicach lewego oka. Pomimo interwencji chirurgów z Good Samaritan Hospital, zmarł niecałe sześć godzin po zdarzeniu. Lombard w rozmowie z reporterką Sonią Lee przyznała: „Ross i ja czuliśmy, że coś katastrofalnego wisi nad nami”.
Filmografia.
W trwającej 21 lat karierze wystąpiła w 60 produkcjach fabularnych, a także brała udział w słuchowiskach radiowych, odtwarzając m.in. swoje role filmowe.
Cztery filmy, w których wzięła udział, były nominowane przynajmniej do jednego Oscara w każdej kategorii, lecz żaden z nich nie zdobył statuetki. Dziewięć produkcji z jej udziałem, po uwzględnieniu inflacji, przekroczyło sumę 100 milionów dolarów dochodu z biletów na rynku krajowym.
Trzy filmy z jej udziałem: "Napoleon na Broadwayu" (1934), "Mój pan mąż" (1936) i "Być albo nie być" (1942) wpisano do National Film Registry (NFR).
Spuścizna.
W grudniu 1943 United States Maritime Commission (MARCOM) poinformowała, że zostanie uruchomiony statek typu Liberty, nazwany imieniem i nazwiskiem aktorki. Uroczysta prezentacja miała miejsce 16 stycznia 1944 w Long Beach w Kalifornii przy udziale 15 tys. osób. Departament Skarbu Stanów Zjednoczonych (USDT), który był sponsorem trasy objazdowej aktorki w styczniu 1942, ogłosił nazwę SS Carole Lombard. Gable był gościem honorowym na uroczystości wodowania. Wśród licznie zaproszonych osobistości byli też m.in.: Irene Dunne, Louis B. Mayer, Robert Montgomery i Walter Lang.
Jej spuścizna jako aktorki i osobowości przetrwała długo po przedwczesnej śmierci. 8 lutego 1960, za wkład w przemysł filmowy i jego rozwój, otrzymała gwiazdę na Hollywoodzkiej Alei Gwiazd, która mieści się przy 6930 Hollywood Boulevard. W 1999 American Film Institute (AFI) sklasyfikował ją na 23. pozycji w rankingu „największych aktorek wszech czasów” "(The 50 Greatest American Screen Legends)". Z kolei w 2006 francuski magazyn „Premiere” umieścił jej kreację z filmu "Być albo nie być" (1942) na 38. lokacie w sporządzonym oraz opublikowanym przez siebie rankingu „100 najlepszych ról filmowych wszech czasów”.
Wizerunek Lombard był związany z kampaniami reklamowymi i produktami takich marek jak Lorillard Tobacco Company (1934) i Lucky Strike (1937). W 1976 wytwórnia Universal Pictures zrealizowała film biograficzny "Gable and Lombard" (reż. Sidney J. Furie), w którym Carole Lombard zagrała Jill Clayburgh. Cztery lata później wyprodukowano dla NBC film telewizyjny "The Scarlett O’Hara War" (reż. John Erman), gdzie Sharon Gless wykreowała postać Lombard. Kolejną aktorką, która wcieliła się w Lombard, była Denise Crosby w biograficzno-telewizyjnym obrazie "Malice in Wonderland" (1985, reż. Gus Trikonis). W 1999 zrealizowano dramat biograficzny "Obywatel Welles" (reż. Benjamin Ross), gdzie postać Lombard odegrała Anastasia Hille. Cztery lata później w telewizyjnym filmie "Lucy" (2003, reż. Glenn Jordan), w aktorkę wcieliła się Vanessa Gray.
Określana jest przez współczesnych krytyków mianem „królowej gatunku screwball comedy”. Jej komediowy talent był podziwiany m.in. przez Madonnę. Robert D. Matzen opisywał ją jako „jedną z najbardziej popularnych i podziwianych osobowości filmowych w Hollywood w latach 30.” Zdaniem June Sochen „Lombard wykazała się wielką znajomością mechaniki tworzenia filmów”. George Raft, jej ekranowy partner, m.in. z filmu "Bolero" (1934), przyznawał: „Naprawdę kochałem Carole Lombard. Była najlepszą dziewczyną, jaka kiedykolwiek żyła, a my byliśmy najlepszymi kumplami. Zupełnie szczera i otwarta, była lubiana przez wszystkich”.
Rodzinny dom aktorki w Fort Wayne uznano za historyczny zabytek. Jeden z mostów na rzece St. Marys nazwano jej imieniem. W czerwcu 2009 w Seattle Art Museum (SAM) odbyła się retrospekcja sześciu filmów Lombard z okresu 1934−1937 w ramach "Goddess of Laughter: The Comedies of Carole Lombard".
Nagrody i nominacje.
W trakcie kariery była raz nominowana do nagrody Akademii Filmowej w kategorii dla najlepszej aktorki pierwszoplanowej, za kreację Irene Bullock w filmie "Mój pan mąż" (1936).
Odznaczenia.
Carole Lombard została pośmiertnie odznaczona przez prezydenta Franklina Delano Roosevelta Medalem Wolności jako pierwsza kobieta, która zginęła na służbie podczas II wojny światowej.

</doc>
<doc id="859460" url="https://pl.wikipedia.org/wiki?curid=859460" title="Bez cenzury">
Bez cenzury



</doc>
<doc id="859464" url="https://pl.wikipedia.org/wiki?curid=859464" title="Hrabia Richmond">
Hrabia Richmond

Hrabiowie Richmond 1. kreacji (parostwo Anglii)
Hrabiowie Richmond 2. kreacji (parostwo Anglii)
Hrabiowie Richmond 3. kreacji (parostwo Anglii)
Hrabiowie Richmond 4. kreacji (parostwo Anglii)
Hrabiowie Richmond 5. kreacji (parostwo Anglii)
Hrabiowie Richmond 6. kreacji (parostwo Anglii)
Hrabiowie Richmond 7. kreacji (parostwo Anglii)
Hrabiowie Richmond 8. kreacji (parostwo Anglii)
Hrabiowie Richmond 9. kreacji (parostwo Anglii)
Hrabiowie Richmond 10. kreacji (parostwo Anglii)
Hrabiowie Richmond 11. kreacji (parostwo Anglii)

</doc>
<doc id="859472" url="https://pl.wikipedia.org/wiki?curid=859472" title="Alan Brooke, 1st Viscount Alanbrooke">
Alan Brooke, 1st Viscount Alanbrooke



</doc>
<doc id="859473" url="https://pl.wikipedia.org/wiki?curid=859473" title="Édouard Baer">
Édouard Baer

Édouard Baer (ur. 1 grudnia 1966 w Paryżu) – francuski aktor teatralny, radiowy, telewizyjny i filmowy, również reżyser, producent i scenarzysta.
Życiorys.
Jest jednym z trojga dzieci. Jego brat Julien (ur. 1964) jest kompozytorem, a siostra Pauline - pisarką, aktorką i reżyserką. Mając 18 lat został przyjęty do szkoły filmowej i teatralnej Cours Florent w Paryżu pod okiem Isabelle Nanty.
W latach 1992-1997 w Radio Nova wraz z Arielem Wizmanem prowadził audycję radiową "La grosse boule". W 1993 roku w telewizji kablowej Canal Jimmy Canal+ wraz z Arielem Wizmanem prowadził reportaże w programie "Nonante". Tu właśnie został dostrzeżony przez Pascale Bailly, która zaangażowała go do roli inteligentnego, uszczypliwego, zabawnego, okrutnego i szalonego François Jardina w swojej komedii romantycznej "Bóg jest wielki, a ja malutka" ("Dieu est grand, je suis toute petite", 2001) z Audrey Tautou. I choć w scenariuszu François to postać mroczna, ciężka, antypatyczna, Edouardowi udało się uczynić go sympatycznym. Rola Alexa Basato w filmie kryminalnym "Betty Fisher i inne historie" ("Betty Fisher et autres histoires", 2001) przyniosła mu nominację do nagrody Cezara. W adaptacji komiksu "Asterix i Obelix: Misja Kleopatra" ("Astérix &amp; Obélix: Mission Cléopâtre", 2002) wcielił się w postać Otisa.
W 2001 roku za rolę Adriena w spektaklu teatralnym "Cravate club" wystawionym na scenie Théâtre de la Gaîté-Montparnasse odebrał nagrodę Moliera Nuit des Molières. Występował także w Théâtre du Rond-Point w Paryżu (2003-2006).
W 2012 wcielił się w adaptacji filmowej komiksu Asterix i Obelix: W służbie Jej Królewskiej Mości w Asteriksa.

</doc>
<doc id="859474" url="https://pl.wikipedia.org/wiki?curid=859474" title="Ingalls Shipbuilding">
Ingalls Shipbuilding

Ingalls Shipbuilding - amerykańska stocznia położona w mieście Pascagoula, stan Missisipi. Stocznia, obecnie część Huntington Ingalls Industries należącego do koncernu Northrop Grumman, należy do czołowych producentów okrętów dla US Navy.
Historia.
Stocznia została założona w 1938. Jest położona nad rzeką Pascagoula w miejscu gdzie ta wpływa do Zatoki Meksykańskiej. Początkowo stocznia produkowała jednostki dla odbiorców cywilnych, jednak w latach 50 przestawiła się na produkcję dla wojska, kiedy w 1957 otrzymała zamówienie od marynarki wojennej na serię okrętów podwodnych z napędem atomowym.
W 1961 koncern Litton kupił stocznię "Ingalls" i przyczynił się do jej rozbudowy i modernizacji. W 1977 pracowało w niej 25 000 osób. Obecnie stocznia zatrudnia 10 900 pracowników i jest największym prywatnym pracodawcą w stanie Missisipi.
29 sierpnia 2005 stocznia znalazła się na obszarze przez który przechodził huragan Katrina. Główne urządzenia stoczni nie uległy zniszczeniu, jednak musiano ograniczyć produkcję z powodu zniszczeń jakim uległa sąsiadująca z zakładem infrastruktura.
Zbudowane okręty.
Od lat 70. XX wieku stocznia dla US Navy produkowała: niszczyciele typu "Spruance", okręty desantowe typu "Tarawa", niszczyciele typu "Kidd", krążowniki rakietowe typu "Ticonderoga".
W efekcie liczba pracowników stoczni w 1977 osiągnęła 25 000 ludzi. W 1992 liczba ta spadła do 16 000, w 1994 do 14 000, w 1997 do 9 500.
Obecnie stocznia buduje m.in. niszczyciele rakietowe typu "Arleigh Burke", okręty desantowe typu "San Antonio", okręty desantowe typu "Wasp". Będzie budowała niszczyciele typu "Zumwalt".
Od 1975 stocznia dostarczyła US Navy ponad 82 okręty. W tym czasie budowała także jednostki dla innych krajów np. korwety rakietowe typu "Saar 5".

</doc>
<doc id="859478" url="https://pl.wikipedia.org/wiki?curid=859478" title="Zabieg immunosupresyjny">
Zabieg immunosupresyjny



</doc>
<doc id="859481" url="https://pl.wikipedia.org/wiki?curid=859481" title="HollyŁódź">
HollyŁódź

 
HollyŁódź – siódmy album polskiego rapera i producenta muzycznego O.S.T.R.-a. Ukazał się 23 lutego 2007 roku. Jak twierdzi sam artysta jest to jego najlepsza produkcja.
Na płycie można usłyszeć sample z lat siedemdziesiątych. "Ostry" nie stroni od polityki i trudnych tematów. Na płycie znalazły się 22 utwory. Na początku maja O.S.T.R. otrzymał Złotą Płytę za powyższy album (15.000 sprzedanych egzemplarzy).
Nagrania dotarły do 2. miejsca listy OLiS i uzyskały status złotej płyty. W 2008 roku album został wyróżniony nagrodą polskiego przemysłu fonograficznego Fryderykiem w kategorii "najlepszy album hip-hop/R&amp;B".
Lista utworów.
Opracowano na podstawie materiału źródłowego.

</doc>
<doc id="859482" url="https://pl.wikipedia.org/wiki?curid=859482" title="Swindon Town F.C.">
Swindon Town F.C.

Swindon Town Football Club - angielski klub piłkarski z siedzibą w Swindon, grający obecnie w League Two.
Obecny skład.
"Stan na 4 lutego 2023"

</doc>
<doc id="859485" url="https://pl.wikipedia.org/wiki?curid=859485" title="Swindon Town">
Swindon Town



</doc>
<doc id="859488" url="https://pl.wikipedia.org/wiki?curid=859488" title="Nokia N73">
Nokia N73

Nokia N73 – model telefonu komórkowego (smartphone) firmy Nokia, wprowadzony na rynek w 2006 roku. Jest następcą Nokii N72.
Nokia N73 Music Edition.
Nokia N73 Music Edition różni się od standardowej wersji tego telefonu (Nokia N73) funkcjami umożliwiającymi łatwiejszy dostęp do muzyki, czy radia (przycisk, po naciśnięciu którego otwiera się menu muzyczne). Dzięki takiemu rozwiązaniu różnice między tymi telefonami zostały zredukowane do:
Oprogramowania N73 Music Edition i N73 Standard różnią się jedynie wyglądem odtwarzacza muzycznego i kolorystyką głównego motywu. W późniejszych wersjach ujednolicono oprogramowanie dodając do standardowej wersji funkcjonalność ME.
Ponadto do zestawów z telefonem Music Edition producent dodaje lepsze jakościowo słuchawki dokanałowe. Na ich kablu znajdują się oprócz standardowego mikrofonu, przycisku do odbierania połączeń i regulacji głośności, przyciski służące obsłudze odtwarzacza multimedialnego (Play, Stop, zmiana utworu). Pilot umożliwia również podłączenie w miejsce standardowych słuchawek dowolnego zestawu słuchawkowego zakończonego wtykiem minijack.
Do niektórych zestawów N73 Music Edition dodawana jest także karta pamięci.

</doc>
<doc id="859492" url="https://pl.wikipedia.org/wiki?curid=859492" title="Immunosupresor">
Immunosupresor



</doc>
<doc id="859494" url="https://pl.wikipedia.org/wiki?curid=859494" title="7 (album O.S.T.R.-a)">
7 (album O.S.T.R.-a)

7 – szósty album polskiego rapera i producenta muzycznego O.S.T.R.-a. Ukazał się 24 lutego 2006 roku. Na płycie znalazły się 22 utwory. Na płycie raper odszedł od jazzowego brzmienia znanego na jego poprzednich płytach.
Nagrania dotarły do 2. miejsca listy OLiS. W 2006 roku album uzyskał nominację do nagrody polskiego przemysłu fonograficznego Fryderyka w kategorii „najlepszy album hip-hop/R&amp;B”.
Lista utworów.
Opracowano na podstawie materiału źródłowego.

</doc>
<doc id="859496" url="https://pl.wikipedia.org/wiki?curid=859496" title="Kosmatka olbrzymia">
Kosmatka olbrzymia

Kosmatka olbrzymia ("Luzula sylvatica") – gatunek rośliny należący do rodziny sitowatych ("Juncaceae"). W stanie naturalnym występuje w górach Europy oraz na Kaukazie. W Polsce występuje głównie w Sudetach i w Karpatach, gdzie jest rośliną dość pospolitą. Poza górami rzadko można ją spotkać na Roztoczu i Pojezierzu Kaszubskim.
Zastosowanie.
Bywa uprawiana jako roślina ozdobna. Można ją sadzić w ogrodach skalnych, szczególnie dobrze jej żywa zieleń prezentuje się nad oczkami wodnymi. Kwiatostany wykorzystywane są do suchych bukietów. Jest łatwa w uprawie i nie ma specjalnych wymagań, jednak lepiej wygląda gdy rośnie w półcieniu, na żyznej i wilgotnej glebie.

</doc>
<doc id="859499" url="https://pl.wikipedia.org/wiki?curid=859499" title="Luzula sylvatica">
Luzula sylvatica



</doc>
<doc id="859502" url="https://pl.wikipedia.org/wiki?curid=859502" title="Pancerniki typu H">
Pancerniki typu H

Typ H – seria projektów niemieckich pancerników przeznaczonych dla Kriegsmarine. 
Miały wypełnić założenia planu Z pod koniec lat 30. i na początku lat 40. XX wieku. Pierwszy wariant, H-39, zakładał budowę sześciu okrętów, które były powiększoną wersją pancerników typu "Bismarck" uzbrojonych tym razem w działa kalibru 406 mm. Projekt H-41 zakładał powstanie jednostek z działami kal. 420 mm. Dwa kolejne plany: H-42 i H-43, przewidywały dla okrętów działa artylerii głównej kalibru 480 mm. Ostatni projekt, H-44 miał być wyposażony w działa kal. 508 mm. Wielkość jednostek wahała się od 277,8 metrów długości i wyporności ponad 56 000 ton w przypadku projektu H-39 do 345 m długości i wyporności 131 000 ton w przypadku projektu H-44. Prędkość maksymalna projektowanych okrętów miała w większości projektów przekraczać 30 węzłów.
Po wybuchu II wojny światowej zarzucono prace nad budową wielkich artyleryjskich okrętów nawodnych dla Kriegsmarine. Położono jedynie stępki pierwszych dwóch jednostek typu H-39. Prace zostały jednak wstrzymane, a zbudowane fragmenty jednostek znajdowały się na pochylniach do listopada 1941, gdy Oberkommando der Marine nakazało złomowanie konstrukcji. Przyznano też kontrakty na kolejne cztery jednostki typu H-39, ale nie rozpoczęto prac nad żadnym z nich do czasu ich anulowania. Żaden z kolejnych projektów nie wyszedł poza fazę planowania.
Początkowy projekt.
Najwcześniejsze studia projektowe nad „Pancernikiem H” ("Schlachtschiff H") datują się na rok 1935. Były prawie powtórzeniem wczesnych planów pancerników typu "Bismarck" uzbrojonych w działa kal. 350 mm. Wywiad doniósł jednak, że marynarka sowiecka planuje budowę pancerników typu "Sowietskij Sojuz" z działami kal. 380 mm, co skłoniło Niemców do zwiększenia projektowanego kalibru dział również do 380 mm. Oberkommando der Marine (OKM) zażądało pod koniec października 1936 roku okrętu o wyporności 36 000 ton uzbrojonego w osiem dział kal. 380 mm i rozwijającego prędkość maksymalną 30 węzłów. Zasięg okrętu miał być przynajmniej równy temu, jaki miały krążowniki typu "Deutschland".
Prace nad projektem H-39 rozpoczęły się w 1937 roku. Zespół projektowy został poinstruowany, by ulepszyć projekt typu "Bismarck". Jednym z wymagań było zwiększenie kalibru artylerii głównej, tak by pancernik był pod tym względem równy każdemu potencjalnemu wrogowi. Po tym jak okazało się, że Japonia nie ratyfikuje drugiego londyńskiego traktatu morskiego, państwa, które podpisały traktat mogły skorzystać z klauzuli zezwalającej na zwiększenie kalibru dział artylerii głównej do 406 mm. Po podpisaniu brytyjsko-niemieckiej umowy morskiej w 1935 roku również Niemcy, nie uczestniczące w rozmowach konferencji londyńskiej, były traktowane jako członek międzynarodowych porozumień ograniczających zbrojenia morskie. W kwietniu Japonia odmówiła podpisaniu traktatu. Krótko potem United States Navy ogłosiła, że swoje nowe pancerniki (typ "North Carolina") uzbroi w działa kal. 406 mm.
Admirał Werner Fuchs, kierujący w OKM sekcją odpowiedzialną za sformułowanie wymagań operacyjnych dla okrętów, dyskutował o projekcie jednostek z Adolfem Hitlerem. Hitler zażądał, by nowe okręty liniowe były wyposażone w działa kalibru większego niż ten, jaki może mieć którykolwiek z ewentualnych adwersarzy. Jednak działa kalibru wymaganego przez Hitlera powodowały, że jednostka musiała by mieć wyporność ponad 80 000 ton i zanurzenie tak duże, że nie mogłaby wchodzić do niemieckich portów bez ich znaczącego pogłębienia. Fuchs w końcu przekonał Hitlera, że działa kal. 406 mm są optymalnym wyborem dla projektu H-39. W 1938 roku OKM stworzyło „plan Z” – nowy projekt budowy okrętów dla niemieckiej marynarki. Sześć jednostek typu H-39 miało stanowić kręgosłup floty. Prace nad planem Z zostały sfinalizowane w styczniu 1939 roku, gdy admirał Erich Raeder, dowódca Kriegsmarine, zaprezentował go Hitlerowi. Zaaprobował on plan 18 stycznia i zagwarantował Kriegsmarine nieograniczone środki na jego realizację.
Jedynie cztery stocznie w Niemczech miały pochylnie odpowiednio duże do budowy sześciu nowych pancerników. OKM wydało rozkazy budowy pierwszych dwóch jednostek, oznaczonych jako „H” i „J”, 14 kwietnia 1939 roku. Kontrakty na budowę kolejnych czterech jednostek, „K”, „L”, „M” i „N”, podpisano 25 maja tegoż roku Stępki pod pierwsze dwa okręty zostały położone w stoczni Blohm &amp; Voss w Hamburgu i w stoczni Deschimag w Bremie odpowiednio 15 lipca i 1 września. Wybuch wojny we wrześniu 1939 roku przerwał prace nad pierwszą parą, a stępek kolejnych czterech nie położono, ponieważ uważano, że nie zostaną ukończone przed spodziewanym końcem wojny. Do tego czasu zmontowano mniej niż 800 ton stali w stępce jednostki „H”, dalsze około 3500 ton stali zostało pocięte z 5800 ton dostarczonych do Blohm &amp; Voss do tego czasu. Jedynie 30–40 ton stali zostało połączone w stępkę dla jednostki „J”, z 3551 ton dostarczonych. Stal dla pozostałych czterech jednostek została zamówiona i częściowo przetworzona w celu budowy, ale żadne prace budowlane nie zostały rozpoczęte. Spodziewano się, że prace zostaną wznowione po niemieckim zwycięstwie w trwającej wojnie.
Pancerniki nie otrzymały nazw, nigdy nie przedstawiono oficjalnie żadnych propozycji. Nazwy, które podaje kilka publikacji (głównie brytyjskich): „Hindenburg”, „Friedrich der Große”, „Großdeutschland”, są czystą spekulacją. Szczególnie często wspominana nazwa „Großdeutschland” jest niewiarygodna, ponieważ wiadomo, że Hitler zawsze obawiał się utraty jednostki noszącej nazwę „Niemcy” (patrz przemianowanie krążownika „Deutschland” na „Lützow”). Byłaby to katastrofa propagandowa dla Rzeszy i sukces propagangowy Aliantów. Jedyną wskazówką dla nazw jednostek jest ta dana przez samego Hitlera, który wspomniał w czasie udokumentowanych nieoficjalnych rozmów, że zaproponuje dla okrętów nazwy „Ulrich von Hutten” i „Götz von Berlichingen”, jako że nie kojarzą się z osobami z Trzeciej Rzeszy lub z samym krajem, więc strata tych jednostek nie będzie miała szczególnie dużego negatywnego wpływu psychologicznego i propagandowego na ludność niemiecką.
Specyfikacja H-39.
Gotowy projekt pancerników typu H-39 zakładał, że okręty będą miały 266 metrów długości na linii wodnej i 277,8 metrów długości całkowitej. Szerokość miała wynosić 37 metrów, a średnie zanurzenie przy wyporności konstrukcyjnej 56 444 ton metrycznych – 10 metrów. Przy standardowej wyporności wynoszącej 52 600 ton standardowych (ts) zanurzenie miało być mniejsze i wynosić 9,6 metra. Przy pełnej wyporności wynoszącej 62 600 ts zanurzenie wzrastało do 11,2 metrów. Kadłub miał być zbudowany w oparciu o wzdłużno-poprzeczny układ wiązań, a ponad 90% połączeń miało być spawanych. Miał być podzielony na dwadzieścia jeden przedziałów wodoszczelnych, a podwójne dno miało być zastosowane na 89% długości okrętu. Dla zwiększenia stabilności poprzecznej zastosowano cztery stępki przeciwprzechyłowe. Załogi miały się składać z około 2600 oficerów i marynarzy.
Pancerniki miały być napędzane dwunastoma 9-cylindrowymi dwusuwowymi silnikami diesla typu M9Z 65/95, wyprodukowanymi w zakładach MAN. Silniki miały być zgrupowane po cztery, napędzać za pośrednictwem przekładni redukcyjnych trzy wały napędowe z trójpłatowymi śrubami o średnicy 4,8 metra każda. Siłownia miała mieć moc maksymalną 165 000 KM przy 260 obrotach na minutę i normalną 150 000 KM; miało to zapewnić projektową prędkość maksymalną 30 węzłów. Zapas 8700 ton ropy miał pozwalać na przepłynięcie 7000 mil morskich przy prędkości 28 węzłów lub 19 200 mil morskich przy prędkości 19 węzłów. Aby uniknąć problemów z nadmiernymi wibracjami silników, które stwarzały problemy w eksploatacji okrętów typu "Deutschland", zaprojektowano zupełnie nowe rozwiązanie osadzenia maszyn na fundamentach.
Dla napędu mechanizmów pomocniczych przewidziano cztery kotły parowe. Dwa z nich były opalane ropą i umieszczone pomiędzy pomieszczeniami głównych przekładni, dwa kolejne, do ogrzewania których miano wykorzystać ciepło spalin z maszynowni, zostały umieszczone ponad nimi.
Główne uzbrojenie miało się składać z ośmiu dział 40,6 cm SK C/34 umieszczonych w czterech dwudziałowych wieżach artyleryjskich. Pojedyncze działo miało mieć długość lufy równą, według różnych źródeł, 50 lub 52 kalibrom i strzelać z prędkością wylotową 810 m/s. Okręt miał być wyposażony łącznie w 960 jednostek amunicji (120 na działo). Każdy pocisk ważył około 1030 kg. Działa miały być wyposażone w zamek klinowy, który razem z ładunkiem miotającym umieszczonym w metalowej łusce był typowy dla niemieckich dział morskich z tego okresu. Główny ładunek miotający ważył 128 kg, jego łuska 91 kg. Przedni ładunek miotający ważył 134 kg i zwiększał siłę głównego ładunku. Maksymalny kąt podniesienia luf wynosił 30 stopni i zapewniał donośność 36 400 m. Szybkostrzelność miała wynosić dwa strzały na minutę na działo. Nie określono jasno, w jaki radar kontroli ognia miałyby być wyposażone okręty, ale gdyby pancerniki miały być ukończone w 1944, prawdopodobnie byłyby wyposażone w urządzenia podobne do tych zastosowanych na pancerniku „Tirpitz” (który był wyposażany w 1943–1944). Kilka dział kal. 406 mm było gotowych zanim prace nad pancernikami zostały wstrzymane. Zostały one potem użyte jako działa artylerii brzegowej, w Helu, dwóch bateriach w Norwegii oraz w baterii Lindemann we Francji.
Artyleria średnia miała się składać z dwunastu dział kal. 150 mm L/55 C28 zamontowanych w sześciu dwudziałowych wieżach. Te same działa były zamontowane na pancernikach typów "Scharnhorst" i "Bismarck". Wieże miały maksymalny kąt podniesienia luf równy 40 stopniom. Maksymalny zasięg wynosił 23 000 m. Wystrzeliwały pociski ważące 45,3 kg z prędkością wylotową 875 m/s i były przeznaczone do obrony przed lekkimi okrętami nawodnymi. Okręty były także uzbrojone w sześć, umieszczonych poniżej linii wodnej, wyrzutni torped kal. 533 mm. Wszystkie były zamontowane na dziobie, odchylone o 10 stopni od linii symetrii kadłuba. Decyzja o instalacji uzbrojenia torpedowego na tak dużych okrętach była już wówczas anachronizmem.
Szesnaście uniwersalnych dział kal. 105 mm L/65 C33 zapewniało obronę przeciwlotniczą dalekiego zasięgu. W przeciwieństwie do tych zamontowanych na okrętach typów "Scharnhorst" i "Bismarck", te zamontowane na pancernikach typu H miały być wyposażone w opancerzenie chroniące załogi od odłamków i ostrzału samolotów z broni pokładowej. Nowe wieże miały także zwiększoną prędkość elewacji luf w porównaniu do wcześniejszych otwartych podstaw. Artylerię przeciwlotniczą bliższego zasięgu miało stanowić szesnaście dział kal. 37 mm L/83 C33 i dwadzieścia cztery kal. 20 mm C38. Działa kal. 37 mm miały być umieszczone na ośmiu dwudziałowych podstawach, podczas gdy mniejsze działa miały być postawione na sześciu podstawach czterodziałowych ("Vierling"). Działa kal. 37 mm być zgrupowane na śródokręciu i mieć jeden wspólny magazyn amunicji. William Dulin i Robert Garzke stwierdzili, że tak zaprojektowana artyleria przeciwlotnicza była zbyt słaba, by efektywnie zwalczać samoloty o coraz lepszych parametrach, które wchodziły do służby pod koniec lat trzydziestych i w latach czterdziestych. Spekulują, że „artyleria zostałaby wzmocniona zanim okręty zostałyby ukończone”.
Każdy z okrętów miał być wyposażony w katapultę oraz, według różnych źródeł, w cztery do sześciu wodnosamolotów Arado Ar 196.
Zespół projektowy doszedł do wniosku, że okręty typu H będą toczyły pojedynki artyleryjskie na relatywnie krótkim dystansie, w związku z tym wybrano system opancerzenia podobny do tego, w jaki wyposażano niemieckie pancerniki od czasu pancerników typu "Nassau" z 1907 roku. Burtowy pas pancerny był pionowy i był przymocowany bezpośrednio do burty kadłuba w przeciwieństwie do nachylonego pancerza pancernego umieszczonego po wewnętrznej stronie poszycia – używanego przez amerykańskich i francuskich projektantów. Pancerz burtowy, zbudowany z utwardzanej powierzchniowo stali Kruppa (KCA – "Krupp cemented steel armor") miał mieć grubość 300 mm w centralnej sekcji, gdzie osłaniał magazyny amunicyjne i maszynownie. Pancerz był zredukowany do 220 mm po obu stronach głównej sekcji. Dziób i rufa miały pozostać niechronione przez główny pas pancerny. Pas pancerny powyżej głównego pasa pancernego miał mieć grubość 145 mm. Niemiecka marynarka nie prezentowała oficjalnych ocen „strefy bezpieczeństwa” (odległości, przy której wystrzelone pociski nie mogłyby wyrządzić większych szkód), ale Garzke i Dulin stworzyli przybliżenie bazujące na osiągach amerykańskiego pocisku o wadze 1016 kg kal. 16 cali (406 mm) wystrzelonego z działa Mark 6. Główny pancerz okrętu okazałby się odporny na trafienie takim pociskiem, gdyby bój toczył się na dystansie od 11 000 do 21 000 metrów. Górny pas pancerny zostałby przebity takim pociskiem z każdej odległości, jednak znajdował się on powyżej linii wodnej.
Podwodne zabezpieczenie kadłuba było podobne do tego zastosowanego na pancernikach typu "Bismarck". Gródź przeciwtorpedowa o grubości 45 mm, zbudowana ze stali "Wotan Weich" znajdowała się poza burtowym pasem pancernym i zapewniała obronę przeciwko eksplozjom podwodnym. Grodzie zostały umieszczone 5,5 m od burty, ale w pobliżu wież i na części kadłuba w pobliżu dziobu i rufy ta odległość nie mogła zostać zachowana. Odległość pomiędzy grodziami a burtą została tam zredukowana do 3,25 m. Projektanci skompensowali mniejszą odległość zwiększając grubość grodzi do 60 mm w tych rejonach.
Dwa pokłady pancerne zbudowane ze stali "Wotan Hart" zabezpieczały okręty przed pociskami spadającymi z góry i bombami. Górny pokład miał 80 mm grubości nad magazynami amunicyjnymi i 50 mm nad maszynownią. Główny pokład pancerny miał odpowiednio 120 mm i 100 mm, w rejonie tzw. witaliów grubość została zwiększona by zwiększyć zabezpieczenie ważnych mechanizmów okrętu. Nad magazynami amunicyjnymi pancerz skośny miał 150 mm grubości, nad maszynownią 120 mm. Bojąc się o zdarzenie podobne do tego jakie miało miejsce na krążowniku liniowym „Lützow” po bitwie jutlandzkiej projektanci optowali za tym, by zapewnić okrętom typu H relatywnie silne opancerzenie dziobu. Gruby na 60–159 mm pancerz przeciwodłamkowy zabezpieczał dziób przed fragmentami pocisków. Twierdzono, że bezpośrednie trafienie spowoduje łatwe do znalezienia uszkodzenie, co będzie lepsze od uszkodzeń od odłamków, które mogą spowodować liczne przecieki.
Wieże artylerii głównej miały ściany o grubości: 385 mm przednia, 240 mm boczne i 120 mm dachy. Tylny pancerz wieży miał grubość 325 mm. Poza zwiększeniem zabezpieczenia przed pociskami, przesuwał także środek ciężkości na tył wieży, co pomagało w utrzymaniu balansu wieży i polepszało operowanie nią. Barbety artylerii głównej miały grubość 365 mm stali utwardzanej powierzchniowo powyżej górnego pokładu pancernego oraz 240 mm stali nienawęglanej poniżej tego pokładu. Wieże dział kal. 150 mm miały pancerz: 100 mm na przodzie, 40 mm na bokach, 35 mm dach. Działa kal. 105 mm były zabezpieczone maskami o grubości 20 mm. Przednia wieża dowodzenia miała ściany o grubości 350 mm zbudowane ze stali Kruppa (KCA) oraz dach o grubości 200 mm ze stali nienawęglanej. Tylna wieża dowodzenia miała 100 mm ściany i dach (odpowiednio KCA i stali nieutwardzanej powierzchniowo).
Kolejne projekty.
Na początku lipca 1940 Hitler nakazał dowództwu marynarki zbadać nowe projekty pancerników i określić, w jaki sposób można w nich zastosować doświadczenia nabyte w toku wojny. Studium zostało ukończone 15 lipca i zawierało kilka rekomendacji dla okrętów typu H. Było to m.in. zwiększenie wysokości wolnej burty i wzmocnienie pancerza horyzontalnego. By utrzymać założoną wyporność i prędkość przy wzroście masy dodatkowego pancerza, zespół projektowy rozrysował nieformalny projekt znany jako „Schemat A”. Projekt ten przewidywał zdjęcie jednej z wież artylerii głównej dla zaoszczędzenia wagi. Także system napędowy miał osiągać większą moc, by utrzymać tą samą prędkość maksymalną, co w przypadku poprzedniego projektu. Oryginalny system składający się tylko z silników dieslowskich został zastąpiony hybrydowym układem silników diesla i turbin parowych. Zespół przygotował także drugi projekt, „Schemat B”, który zachowywał czwartą wieżę artyleryjską kosztem znacznego zwiększenia wyporności. Projekt ten także miał mieszany system napędowy. Te studia projektowe zostały jednak porzucone w 1941, gdy Hitler zdecydował o zatrzymaniu budowy kolejnych pancerników do momentu gdy nie skończy się wojna. Zespół projektowy przystąpił więc do prób ulepszenia systemu pancerza dla okrętów typu H. Projekty z 1940 roku nie są częścią łańcucha projektów, które zaowocowały projektami H-41 do H-44.
H-41.
Uszkodzenie od bomb lotniczych, jakich doznał pancernik „Scharnhorst” w lipcu 1941, dały impuls, by zwiększyć pancerz poziomy okrętów typu H. Projektanci stanęli wobec dużego problemu: jakiekolwiek zwiększenie pancerza spowodowałoby odpowiedni wzrost wyporności i, co ważniejsze, zanurzenia. Konieczne było zachowanie zanurzenia 11,5 m przy wyporności pełnej, by okręt typu H-39 mógł operować na relatywnie płytkim Morzu Północnym. Jedyną opcją, by utrzymać wyporność na odpowiednim poziomie i zwiększyć grubość pancerza było zredukowanie zapasów paliwa. Jednak wymagane było zmniejszenie zasięgu o 25%, co wydawało się być nieakceptowalne dla OKM. Stwierdzono w końcu, że skoro są dostępne głębokowodne porty na wybrzeżu Atlantyku, można sobie pozwolić na wzrost zanurzenia. Początkowy projekt nawoływał do zwiększania wyporności o około 5000 ton, z czego 40% przypadałoby na dodatkowy pancerz pokładowy, pozostała część miała pójść na zastosowanie większego kalibru dział artylerii głównej.
Jedną z bardziej znaczących zmian w projekcie była decyzja o powiększeniu kalibru dział z 406 mm do 420 mm dla projektu H-41. Zespół projektowy stwierdził, że modyfikacje, jakich potrzebowały magazyny amunicyjne i osprzęt do przekazywania i ładowania pocisków, mogą zostać łatwo zastosowane i że zostaną zachowane oryginalne wieże. OKM było świadome tego, że Brytyjczycy pozostali przy działach kal. 406 mm dla proponowanych pancerników typu "Lion". W ten sposób działa kal. 420 mm dawałyby projektowi H-41 przewagę nad potencjalnym wrogiem. Pozostałe uzbrojenie okrętu pozostało niezmienione, poza zwiększeniem liczby przeciwlotniczych dział kal. 20 mm, których miało być teraz 34.
Główny pokład pancerny okrętów miał zostać znacząco wzmocniony: grubość pokładu miała się zwiększyć z 120 mm do 200 mm, a ukośnego pancerza na burtach ze 150 mm do 175 mm. Doświadczenia wojenne z typem "Scharnhorst" wskazywały na to, że system zabezpieczenia przeciwtorpedowego jest niewystarczający, by zabezpieczyć projekt H-39 przed uszkodzeniami części podwodnej. Zwiększono wobec tego szerokość okrętu, zwiększono także szerokość na końcach cytadeli pancernej, by zwiększyć odległość pomiędzy burtą a grodzią torpedową. Rufowa część grodzi torpedowej została wzmocniona strukturalnie, by móc lepiej przechwycić energię podwodnej eksplozji. Zaprojektowano także potrójne dno, pierwszy raz na niemieckim okręcie. Utrata pancernika „Bismarck” w maju 1941 także miała wpływ na projekt: dodano dwa duże skegi na zewnętrznych wałach napędowych, by chronić je i polepszyć wsparcie rufy w czasie dokowania. System sterów także został wyposażony w ładunki wybuchowe, by można było odrzucić stery gdy się zatną.
Ostateczny projekt został zaakceptowany przez admirała Raedera 15 listopada 1941. Nowy projekt miał długość 282 metrów na linii wodnej, szerokość 39 metrów i zanurzenie 12,2 metra przy wyporności pełnej. Zmiana wyporności przy tej samej sile maszynowni spowodowała, że prędkość spadła do 28,8 węzła. OKM planowało rozpocząć budowę sześć do dziewięciu miesięcy po demobilizacji, początkowo w stoczniach Blohm &amp; Voss i Deutsche Werke w Kilonii. Deschimag, któremu przyznano budowę jednostki „K” nie mógł być brany pod uwagę z powodu wzrostu zanurzenia projektowanych okrętów, ponieważ nie było możliwe przepłynięcie zbyt płytką Wezerą. Po ukończeniu nowego, większego doku w Kriegsmarinewerft w Wilhelmshaven, prace miały być prowadzone także tam. Zwiększone rozmiary jednostek spowodowały także że czas budowy wydłużył się z czterech do pięciu lat.
H-42 do H-44.
8 lutego 1942 ministrem uzbrojenia i amunicji został Albert Speer, który uzyskał przez to wpływ na programy budowy nowych jednostek dla marynarki. Speer przesunął część członków zespołu projektowego okrętów typu H do pracy nad nowymi U-bootami i do innych zadań uznawanych za najważniejsze dla wysiłku wojennego. "Schiffsneubaukommission" (komisja do spraw budowy nowych okrętów), w zamierzeniu ciało łącznikowe pomiędzy Speerem a OKM, została stworzona i oddana pod dowództwo admirała Karla Toppa. Komisja ta była odpowiedzialna za prace projektowe, które zaowocowały typem H-42 i kolejnymi. Biuro Konstrukcyjne OKM formalnie zakończyło prace nad nowymi pancernikami na typie H-41 i nie grało dalej żadnej roli w rozwoju pancerników.
Po ukończeniu projektu H-41 Hitler zażądał projektów większych pancerników i nie ograniczał kalibru dział ani wyporności. Najważniejszymi wymogami była prędkość nie mniejsza niż 30 węzłów, opancerzenie horyzontalne i podwodne odpowiednio mocne by zabezpieczyć jednostki przed wszystkimi atakami oraz artyleria główna prawidłowo zbalansowana z rozmiarem jednostek. Rezultatem były czysto studyjne projekty mające na celu określenie rozmiaru okrętów z wystarczająco silnym pancerzem zabezpieczającym przed szybko wrastającą siłą bomb opracowywanych przez Aliantów w czasie wojny. Komisja nie konsultowała swoich działań z Raederem lub z jego następcą, admirałem Dönitzem, ani z innymi organami OKM. Jako że projekty H-42, H-43, H-44 były czysto konceptualne, nie prowadzono żadnych prac budowlanych. Niemiecka marynarka nie rozważała poważnie budowy jednostek opartych o te projekty, były tak wielkie, że nie można ich było zbudować na tradycyjnych pochylniach. Biuro Konstrukcyjne OKM chciało się odciąć od projektów, które były przez biuro uznawane za niepotrzebne dla niemieckiego zwycięstwa i wątpliwe.
Pierwszy projekt, H-42 przedstawiał okręt o długości 305 metrów pomiędzy pionami i miał szerokość 42,8 metra i zanurzenie 11,8 m projektowe i 12,7 przy wyporności pełnej. Projektowana wyporność konstrukcyjna miała wynosić 90 000 ton, przy pełnej wyporności wynoszącej 96 555 ton. Wymiary drugiego projektu, H-43, miały jeszcze bardziej wzrosnąć. Okręty miały mieć długość 330 metrów pomiędzy pionami, szerokość 48 metrów a zanurzenie miało wynosić 12 metrów przy wyporności konstrukcyjnej 111 000 ton i 12,9 metrów przy wyporności pełnej 118 110 ton. Ostateczny projekt, H-44, był konstrukcją o wymiarach 345 metrów długości między pionami, 51,5 metra szerokości i zanurzeniu 12,7 metra przy wyporności konstrukcyjnej i 13,5 metra przy wyporności pełnej. Wyporności okrętów typu H-44 miały wynosić 131 000 ton konstrukcyjna i 139 272 tony pełna.
Detale systemu napędowego tych projektów są fragmentaryczne i w niektórych przypadkach sprzeczne. Erich Gröner stwierdza że „niektóre projekty zakładały napęd tylko dieslowski, inne hybrydowy: diesla i turbinowy”, ale nie podaje parametrów ani typów tych systemów z wyjątkiem mocy określonej przypuszczalnie na 280 000 KM. William Garzke i Robert Dulin twierdzą, że wszystkie trzy projekty miały być wyposażone w hybrydowy napęd składający się z silników diesla i turbin parowych, z których każdy miał dawać 266 000 shp przy pełnych obrotach i rozpędzać okręt do 31,9 węzła, 30,9 węzła i 29,8 węzła odpowiednio dla H-42, H-43, i H-44. Twierdzą oni także, że projekty miały osiągać tylko na silnikach diesla odpowiednio 24 węzły, 23 węzły, 22,5 węzła. Oba źródła zgadzają się, że maksymalny zasięg miał wynosić 20 000 mil morskich przy prędkości 19 węzłów.
Informacje o uzbrojeniu tych projektów są równie sprzeczne. Oba źródła podają, że uzbrojenie dla H-44 miało stanowić osiem dział kal. 508 mm. Gröner podaje że H-42 i H-43 miały być uzbrojone w osiem dział kal. 480 mm, podczas gdy Garzke i Dulin twierdzą, że projekt H-42 miał zatrzymać działa kal. 420 mm z projektu H-41, natomiast H-42 miał być także uzbrojony w działa kal. 508 mm. Obie prace zgadzają się, że artyleria średniego kalibru miała się składać z dwunastu dział kal. 150 mm L/55 i szesnastu dział kal. 105 mm L/65, jak w poprzednich projektach. Jednak lżejsze uzbrojenie przeciwlotnicze ponownie stanowi problem: Gröner twierdzi, że wszystkie trzy projekty miały być wyposażone w dwadzieścia osiem dział kal. 37 mm i czterdzieści dział kal. 20 mm. Garzke i Dulin twierdzą, że dla projektów H-43 i H-44 przewidywano jedynie szesnaście dział kal. 37 mm i czterdzieści dział kal. 20 mm. H-42 miał być uzbrojony w dwadzieścia cztery działa kal. 20 mm. Oba źródła podają, że każdy z trzech projektów pancerników planowano uzbroić w sześć podwodnych wyrzutni torpedowych kal. 533 mm.

</doc>
<doc id="859505" url="https://pl.wikipedia.org/wiki?curid=859505" title="Kościół Najświętszego Serca Pana Jezusa w Płocku">
Kościół Najświętszego Serca Pana Jezusa w Płocku

Kościół Najświętszego Serca Pana Jezusa na osiedlu Imielnica w Płocku należy do parafii pw. św. Jakuba Apostoła.
Historia parafii sięga XII w. W 1413 otrzymała odpusty od papieża Marcina V. W XVI w. została przejęta przez mansjonarzy katedralnych. W 1598 drewniany kościół posiadał dwie kaplice. Ołtarz główny był murowany i miał rzeźbioną nastawę. Świątynia ta istniała do 1835. Kolejny drewniany kościół wzniesiono w latach 1836–1837, według projektu Michała Miklaszewskiego, kosztem Jana Weynertha. Od 1900, kiedy w pobliskich Borowiczkach (dziś część Płocka) powstała cukrownia, postanowiono zbudować większy i obszerniejszy kościół. W 1927 ówczesny proboszcz, ks. Władysław Skierkowski rozpoczął budowę nowej świątyni według projektu Brunona Zborowskiego. Budowę zakończono w 1935, a aktu konsekracji dokonał bp Leon Wetmański. Podczas okupacji Niemcy aresztowali ks. Skierkowskiego i wywieźli do niemieckiego obozu koncentracyjnego Soldau (KL) w Działdowie, a plebanię wykorzystali jako magazyn. Obecny kościół jest bardzo ciekawie wyposażony, ma wspaniałą polichromię autorstwa Władysława Zycha.
W krypcie kościoła spoczywają:
Proboszczem od 2002 r. jest ks. Ryszard Paradowski, a pomagają mu księża Dariusz Pargulski i Marek Tomasz Wiśniewski.
Do parafii pw. Św. Jakuba należą płockie osiedla: Imielnica i Borowiczki oraz pobliskie wsie: Bielino, Borowiczki Pieńki, Nowe Boryszewo, Stare Boryszewo, Cekanowo, Gulczewo, Mirosław, Rydzyno.
Do parafii należy Cmentarz Rzymskokatolicki w Imielnicy (ul. Harcerska), który obejmuje powierzchnię 4 ha. Cmentarz założony został w 1935 roku, ale pierwsze groby pojawiły się tam - oprócz nieznanego żołnierza z 1945 – dopiero w 1947 roku.
Na cmentarzu spoczywają m.in.:

</doc>
<doc id="859517" url="https://pl.wikipedia.org/wiki?curid=859517" title="E300">
E300



</doc>
<doc id="859526" url="https://pl.wikipedia.org/wiki?curid=859526" title="Sebastian Kowol">
Sebastian Kowol

Sebastian Kowol – SEB (ur. 12 listopada 1973 r.), współtwórca grupy muzycznej PIN, gra na gitarze.
Pedagog, kompozytor, aranżer, współpracował z Teatrem Rozrywki w Chorzowie, Teatrem Muzycznym Roma w Warszawie, Teatrem Powszechnym w Radomiu i zespołem Chamal. Uczestniczył w nagraniu albumu zespołu Golec uOrkiestra 4. Muzyk sesyjny.

</doc>
<doc id="859529" url="https://pl.wikipedia.org/wiki?curid=859529" title="Peter Collins (żużlowiec)">
Peter Collins (żużlowiec)

Peter Spencer Collins (ur. 24 marca 1954 w Manchesterze) – brytyjski żużlowiec.
W 1976 roku mając 22 lata został Mistrzem Świata. Osiem razy brał udział w finałach IMŚ. Osiem razy był finalistą DMŚ zdobywając w nich pięć złotych medali, dwie srebrne i jeden brązowy. Siedem razy był w finałach Mistrzostw Świata Par – zdobywając cztery złote medale i jeden srebrny. 11 razy zakwalifikował się do finałów IMŚ na długim torze, zdobył srebrny medal i dwie brązowe medale. Dwunastokrotny finalista IM Wielkiej Brytanii i raz wygrał w finale w 1979 roku. Trzykrotny drużynowy mistrz ligi angielskiej z zespołem Belle Vue Aces.
29 marca 1987 r. ostatni raz wsiadł na motocykl żużlowy na stadionie Belle Vue Aces w Manchesterze.
Odznaczony Orderem Imperium Brytyjskiego V klasy (MBE).
Ma czterech braci Lesa, Neila, Phila i Steve'a, którzy także byli żużlowcami.
Osiągnięcia.
Indywidualne Mistrzostwa Świata
Drużynowe Mistrzostwa Świata
Mistrzostwa Świata Par
Indywidualne Mistrzostwa Świata na długim torze
Indywidualne Mistrzostwa Anglii
Młodzieżowe Indywidualne Mistrzostwa Wielkiej Brytanii

</doc>
<doc id="859531" url="https://pl.wikipedia.org/wiki?curid=859531" title="Lee Naylor (piłkarz)">
Lee Naylor (piłkarz)

Lee Martyn Naylor (ur. 19 marca 1980 w Bloxwich, Anglia) – angielski piłkarz występujący na pozycji obrońcy.
Kariera.
Swoją karierę piłkarską rozpoczynał w roku w juniorskim zespole Wolverhampton Wanderers. Do pierwszej kadry został włączony rok później. W trakcie dziewięcioletniego pobytu w tej drużynie wystąpił w 334 spotkaniach we wszystkich rozgrywkach. Poza tym w sezonie 2000/2001 został wybrany najlepszym piłkarzem klubu przez kibiców. W roku 2006 podpisał kontrakt z Celticiem. W drużynie tej Naylor zadebiutował w wygranym 2:1 meczu z Hibernianem. W marcu 2008 roku w meczu z tym samym klubem zdobył pierwszą bramkę dla Celticu. W szkockim zespole był jednym z podstawowych zawodników i wystąpił w ponad 100 ligowych meczach, w których zdobył trzy bramki. W lipcu 2010 przeszedł do walijskiego Cardiff City. Następnie grał też w Accrington Stanley i Derby County.
Naylor wystąpił w trzech meczach reprezentacji Anglii do lat 21.

</doc>
<doc id="859533" url="https://pl.wikipedia.org/wiki?curid=859533" title="Okręty podwodne typu A">
Okręty podwodne typu A

Różne kraje nazywały serie swoich okrętów podwodnych oznaczeniem typ A:

</doc>
<doc id="859544" url="https://pl.wikipedia.org/wiki?curid=859544" title="Orkiestra dudziarska">
Orkiestra dudziarska



</doc>
<doc id="859545" url="https://pl.wikipedia.org/wiki?curid=859545" title="Wijk aan Zee (turniej szachowy)">
Wijk aan Zee (turniej szachowy)

Turniej szachowy Tata Steel Chess jest jednym z najsłynniejszych turniejów, który rozgrywany jest corocznie w holenderskim mieście Wijk aan Zee z udziałem najsilniejszych szachistów świata, zazwyczaj w drugiej połowie stycznia bądź na przełomie stycznia i lutego.
Pierwszy z turniejów sponsorowanych przez produkującą stal i aluminium holenderską firmę Hoogovenstoernooi rozegrano w 1938 w Beverwijk. Od 1968 rozgrywki organizowane są w Wijk aan Zee, gdzie szybko zdobyły renomę jednego z najsilniej obsadzonych cyklicznych turniejów z udziałem szachowej elity. Po połączeniu, w 1999, dotychczasowego sponsora z brytyjską firmą British Steel i powstaniu firmy Corus Group w latach 2000–2010 imprezy odbywały się pod szyldem nowego sponsora jako Corus Chess Tournament. Po kolejnej fuzji, w 2011 festiwal przyjął nazwę Tata Steel Chess.
Turniej główny (A) rozgrywany jest systemem kołowym. Na przestrzeni lat liczba zawodników wynosiła od 10 do 16. Wśród zwycięzców turnieju znajdują się najwybitniejsi szachiści, w tym wielu mistrzów świata. Oprócz turnieju głównego, rozgrywane są również imprezy niższej rangi, jak arcymistrzowskie turnieje B i C oraz kolejne grupy turniejowe. Łącznie w całym festiwalu bierze udział kilkaset szachistów.
Rekordzistą pod względem liczby zwycięstw jest Magnus Carlsen, który w Wijk aan Zee zwyciężał ośmiokrotnie. Na liście zawodników, którzy rozegrali najdłuższą serię partii bez przegranej (70, w latach 1998–2004), pierwsze miejsce zajmuje Indyjczyk Viswanathan Anand, będący jednocześnie pięciokrotnym zwycięzcą turnieju. Czterokrotnie w Wijk aan Zee triumfowali Max Euwe, Lajos Portisch, Wiktor Korcznoj i Lewon Aronian, natomiast trzykrotnie Garri Kasparow, Johannes Hendrikus Donner, Jefim Geller i John Nunn.

</doc>
<doc id="859546" url="https://pl.wikipedia.org/wiki?curid=859546" title="Jaworowo-Jastrzębie">
Jaworowo-Jastrzębie

Jaworowo-Jastrzębie (do 2011 "Jaworowo Jastrzębie") – wieś w Polsce położona w województwie mazowieckim, w powiecie sierpeckim, w gminie Zawidz.
W latach 1975–1998 miejscowość należała administracyjnie do województwa płockiego.
1 stycznia 2011 r. zmieniono urzędowo nazwę miejscowości ze "Jaworowo Jastrzębie" na "Jaworowo-Jastrzębie".

</doc>
<doc id="859547" url="https://pl.wikipedia.org/wiki?curid=859547" title="Okręty podwodne typu B">
Okręty podwodne typu B

Różne kraje nazywały serie swoich okrętów podwodnych oznaczeniem typ B:

</doc>
<doc id="859551" url="https://pl.wikipedia.org/wiki?curid=859551" title="Szumanie-Pejory">
Szumanie-Pejory

Szumanie-Pejory – część wsi Szumanie w Polsce, położona w województwie mazowieckim, w powiecie sierpeckim, w gminie Zawidz.
W latach 1975–1998 Szumanie-Pejory należały administracyjnie do województwa płockiego.

</doc>
<doc id="859552" url="https://pl.wikipedia.org/wiki?curid=859552" title="Okręty podwodne typu E">
Okręty podwodne typu E

Różne kraje nazywały serie swoich okrętów podwodnych oznaczeniem typ E:

</doc>
<doc id="859553" url="https://pl.wikipedia.org/wiki?curid=859553" title="Five Guys">
Five Guys

Five Guys Burgers and Fries – amerykańska sieć restauracji typu fast food serwująca głównie hamburgery i frytki.
Historia.
Pierwsza restauracja sieci powstała w roku 1986 w Arlington. W 2002 r. Five Guys posiadało 5 lokali w północnej Wirginii, a w marcu 2007 r. liczba ta wynosiła 150 lokali na wschodnim wybrzeżu USA, od Florydy aż po Connecticut. 
Five Guys przez sześć kolejnych lat było typowane jako „Number 1 Burger” (Burger numer 1) na łamach pisma Washingtonian.

</doc>
<doc id="859556" url="https://pl.wikipedia.org/wiki?curid=859556" title="Iron Fire">
Iron Fire

Iron Fire- duński zespół power metalowy, uformowany w 1995 w Kopenhadze. Pierwsze demo wydał w roku 1998.
Dema.
First Demo (1998)
The Underworld (2003)
Linki zewnętrzne.
Strona oficjalna

</doc>
<doc id="859557" url="https://pl.wikipedia.org/wiki?curid=859557" title="Okręty podwodne typu L">
Okręty podwodne typu L

Różne kraje nazywały serie swoich okrętów podwodnych oznaczeniem typ L:

</doc>
<doc id="859559" url="https://pl.wikipedia.org/wiki?curid=859559" title="Garnizon Rogowo">
Garnizon Rogowo

Garnizon Rogowo – garnizon wojskowy Luftwaffe do 1945 roku i Wojska Polskiego okresu PRL oraz od zmiany ustrojowej w latach 90. XX wieku.
Garnizon został ostatecznie zlikwidowany w 2001 roku.
Garnizon niemiecki.
Przed drugą wojną światową miejscowe kasyno oficerskie było kwaterą Hermanna Göringa, a przy jeziorze Resko Przymorskie stacjonowała niemiecka jednostka przeciwlotnicza oraz funkcjonowało lotnisko dla wodnosamolotów. W okresie II wojny światowej stacjonowały tam łodzie latające Dornier Do 18 wchodzące w skład 2. eskadry z 506. grupy lotnictwa wybrzeża (niem. "Küstenfliegergruppe") (11 szt.) oraz 2. eskadry z 606. grupy lotnictwa wybrzeża.
Garnizon polski.
Pierwszą jednostką Wojska Polskiego, która została w 1949 roku rozlokowana w koszarach w Rogowie był 32. Pułk Piechoty. Na podstawie Rozkazu MON Nr 0056/Org z dnia 30.03.1949 r. przeformowano 8. Dywizję Piechoty na 8. Zmotoryzowaną DP i przedyslokowano ją na Pomorze Zachodnie. Do garnizonu Rogowo przeniesiono ze Skierniewic 32. Pułk Piechoty, który tym samym rozkazem został przeformowany na: 32. Zmotoryzowany Pułk Piechoty "(JW1746)". Rozkazem MON Nr 0054/Org z dnia 12.06.1950 r. pułk ten został przeformowany na 32. Pułk Zmechanizowany
Już w 1951 r. – 32. Pułk Zmechanizowany został przedyslokowany do Kołobrzegu, a w Rogowie sformowano dwa pułki artylerii plot dla 16 DAPlot. Zmian tych dokonano na mocy Rozkazu MON Nr 0044/Org z dnia 17 maja 1951 r.
W składzie 16. Dywizji Artylerii Przeciwlotniczej sformowano:
Obydwa pułki sformowano ostatecznie w 1952 roku "(82. paplot – w październiku 1952 r.)".
Zarządzeniem Szefa Sztabu Generalnego WP Nr 0138/Org z dnia 2 maja 1952 r. przy 95. paplot odtworzono Kasyno Garnizonowe.
Na mocy Rozkazu MON Nr 0025/Org z dnia 2 kwietnia 1957 r. rozformowano 95. paplot. Od tej pory jedynym gospodarzem koszar w Rogowie został 82. paplot. Pułk ten został przeformowany na nowy etat na podstawie zarządzenia Szefa Sztabu Generalnego WP Nr 077/Org z dnia 19.09.1960 r.
Na podstawie Rozkazu MON Nr 0126/Org z dnia 03.09.1963 r. oraz Zarządzenia Szefa Sztabu Generalnego WP Nr 0133/Org z dnia 13 października 1963 r. rozformowano Dowództwo 16. Daplot, a 82. paplot stał się jednostką samodzielną podporządkowaną bezpośrednio Dowódcy POW.
Rozkazem MON Nr 025/MON z dnia 30.09.1967 r. przemianowano 82. paplot na:
W 1974 roku pułk przezbrojono w zestawy KUB.
Na podstawie Zarządzenia szefa SG WP Nr 0140/Org z dnia 19.12.1989 r. – 75. paplot przemianowano na:
Kolejnej reorganizacji dokonano w 1995 roku, kiedy to 99 paplot przemianowano na:
W dniu 9 grudnia 1995 r. 2 Zachodniopomorski Pułk Przeciwlotniczy otrzymał sztandar.
Rozkazem Dowódcy Wojsk Lądowych Nr Pf 9 z dnia 12.03.1998 r. w terminie do dnia 31.12.1998 r. – 2. Zachodniopomorski Pułk Przeciwlotniczy 2. DZ rozformowano.
W magazynach garnizonowych trzymano za czasów niemieckich amunicję, bomby itp. Wojsko Polskie miało tu GSA "(Garnizonowe Składy Amunicji)" dla Garnizonu Kołobrzeg, a pod koniec lat 90. składowano tu sprzęt żywnościowy oraz żywność.

</doc>
<doc id="859560" url="https://pl.wikipedia.org/wiki?curid=859560" title="Five Guys Famous Burgers and Fries">
Five Guys Famous Burgers and Fries



</doc>
<doc id="859561" url="https://pl.wikipedia.org/wiki?curid=859561" title="Orłowo (powiat sierpecki)">
Orłowo (powiat sierpecki)

Orłowo – wieś w Polsce położona w województwie mazowieckim, w powiecie sierpeckim, w gminie Zawidz.
W latach 1975–1998 miejscowość należała administracyjnie do województwa płockiego.

</doc>
<doc id="859565" url="https://pl.wikipedia.org/wiki?curid=859565" title="Juan Pablo Ángel">
Juan Pablo Ángel

Juan Pablo Ángel Arango (ur. 24 października 1975 w Medellin) – piłkarz kolumbijski grający na pozycji napastnika.
Kariera klubowa.
Ángel piłkarską karierę rozpoczynał w rodzinnym mieście Medellin, w tamtejszym klubie Atlético Nacional. W jego barwach zadebiutował w 1993 roku w Copa Mustang, a rok później już jako 19-letni piłkarz wywalczył miejsce w podstawowym składzie i w tym samym roku został z tym klubem po raz pierwszy w karierze mistrzem Kolumbii. W 1995 roku dotarl z Atletico Nacional do finału Copa Libertadores, w którym to jednak kolumbijski klub przegrał w dwumeczu z brazylijskim Grêmio Porto Alegre. W tym samym roku Ángel wygrał ze swoim klubem Copa Interamericana. W klubie z Medellin Juan Pablo grał do końca 1997 roku, jednak nie osiągnął z nim więcej sukcesów.
W 1998 roku Ángel podpisał kontrakt z jednym z najbardziej utytułowanych klubów na kontynencie, River Plate. W Primera División zadebiutował 20 lutego w zremisowanym 2:2 wyjazdowym meczu z Rosario Central. Swoją pierwszą bramkę w lidze zdobył już tydzień później, a River pokonało na wyjeździe Deportivo Español 4:1. W fazie Clausura rozegrał 12 meczów i strzelił 2 gole, jednak z River zajął w niej dopiero 7. miejsce. W sezonie 1998/1999 grał w podstawowej jedenastce, w której tworzył atak ze wschodzącą gwiazdą argentyńskiej piłki, Javierem Saviolą oraz Sebastiánem Rambertem. Pierwszy sukces z „Milionerami” Ángel osiągnął w sezonie 1999/2000, gdy swoimi 19 bramkami przyczynił się do wygrania przez zespół zarówno fazy Apertura, jak i Clausura. W rundzie jesiennej 2000/2001 zdobył 13 goli w 18 meczach i został królem strzelców fazy Apertura, jednak w kolejnej nie poprawił dorobku bramkowego wyjeżdżając do Europy.
Zimą 2001 Ángel trafił do angielskiej Aston Villi, która zapłaciła za niego 9,5 miliona funtów, o 2,5 więcej niż wynosił poprzedni rekord Stana Collymore’a. W Premiership kolumbijski napastnik zadebiutował 20 stycznia w przegranym 0:2 meczu z Manchesterem United. Do końca sezonu rozegrał jeszcze 8 meczów, zdobył tylko 1 gola (w wygranym 3:2 meczu z Coventry City) i początkowo zaczęto uważać go za transferowy niewypał menedżera Johna Gregory. W sezonie 2001/2002 odzyskał jednak skuteczność i zdobył 12 goli i tym samym obok Dariusa Vassella został najskuteczniejszym graczem 8. zespołu ligi. Połowę sezonu 2002/2003 stracił z powodu kontuzji i zdobył ledwie 1 gola w lidze, a Aston Villa utrzymała się dopiero w ostatnich ligowych kolejkach. W sezonie 2003/2004 Juan Pablo odzyskał strzelecką formę i zdobył 16 goli w Premiership (ponownie najlepszy w drużynie), a Aston Villa po dobrym sezonie zajęła 6. pozycję. W sezonie 2004/2005 zdobył 7 goli, ale i zespół z Birmingham zagrał słabiej zajmując 10. miejsce. Latem 2005 z zespołu odszedł Vassell i wówczas na Ángelu zaczęła ciążyć presja zdobywania goli. Dodatkowo do zespołu przyszedł Czech Milan Baroš. To spowodowało, że Ángel zagrał słaby sezon i strzelił ledwie 3 gole, podczas gdy Baroš 8, a inny napastnik, Kevin Phillips 4. Aston Villa zakończyła sezon na 16. miejscu.
W sezonie 2006/2007, 14 października w meczu z Tottenhamem Ángel nie wykorzystał swojego piątego karnego w historii występów w Premiership, a do tego minutę później zdobył samobójczego gola. Natomiast 11 grudnia w zremisowanym 2:2 meczu z Sheffield United F.C. znów było głośno o Kolumbijczyku, który łokciem uderzył Chrisa Morgana. Ostatecznie jednak Juan Pablo nie został ukarany za to niesportowe zachowanie.
Kariera reprezentacyjna.
W reprezentacji Kolumbii Ángel zadebiutował 1 listopada 1996 w wygranym 2:1 meczu z Hondurasem. Brał udział w kwalifikacjach do Mistrzostw Świata 2002 oraz Mistrzostw Świata 2006, a graczem pierwszej jedenastki był zwłaszcza w tych drugich. Z Kolumbią nie osiągnął jednak większych sukcesów.

</doc>
<doc id="859566" url="https://pl.wikipedia.org/wiki?curid=859566" title="Okręty podwodne typu M">
Okręty podwodne typu M

Różne kraje nazywały serie swoich okrętów podwodnych oznaczeniem typ M:

</doc>
<doc id="859567" url="https://pl.wikipedia.org/wiki?curid=859567" title="Indywidualne Mistrzostwa Świata na Żużlu 1978">
Indywidualne Mistrzostwa Świata na Żużlu 1978

 Indywidualne Mistrzostwa Świata na Żużlu 1978 – cykl turniejów żużlowych mających wyłonić najlepszych żużlowców na świecie. Tytuł wywalczył duński żużlowiec Ole Olsen – trzecie zwycięstwo w finale (poprzednio 1971, 1975).
W finale światowym wystąpili Polacy Jerzy Rembas – był piąty, a Marek Cieślak zajął odległe trzynaste miejsce.
Eliminacje kontynentalne.
Ćwierćfinały.
Krumbach (1).
Awans: 8 do półfinału kontynentalnego
Częstochowa (2).
Awans: 8 do półfinału kontynentalnego
Varese (3).
Awans: 8 do półfinału kontynentalnego
Miszkolc (4).
Awans: 8 do półfinału kontynentalnego
Półfinały.
Norden (1).
Awans: 8 do finału kontynentalnego
Pocking (1).
Awans: 8 do finału kontynentalnego
Uwaga! Karel Voborník zastąpił Zenona Plecha
Finał kontynentalny.
Awans: 5 do finału światowego
Eliminacje interkontynentalne.
Skandynawia.
Eliminacje szwedzkie.
Półfinały.
Avesta (1).
Awans: 5 do finału szwedzkiego
Målilla (2).
Awans: 5 do finału szwedzkiego
Visby (3).
Awans: 5+1 do finału szwedzkiego oraz Bengt Jansson
Finał szwedzki.
Awans: 7 do finału skandynawskiego
Uwaga! Lars Ericsson zastąpił Lillebrora Johanssona
Finał duński.
Awans: 2 do finału skandynawskiego oraz Ole Olsen i Finn Thomsen
Finał skandynawski.
Awans: 9 do finału interkontynentalnego
Australazja.
Finał Australazji.
Awans: 4 do finału interkontynentalnego oraz Ivan Mauger
Finał interkontynentalny.
Awans: 7 do finału światowego
Eliminacje brytyjskie.
Półfinały.
Poole (1).
Awans: 8 do finału brytyjskiego
Sheffield (2).
Awans: 8 do finału brytyjskiego
Finał brytyjski.
Awans: 4 do finału światowego
Finał światowy.
Uwaga!: Jerzy Rembas zastąpił Hansa Wassermanna

</doc>
<doc id="859568" url="https://pl.wikipedia.org/wiki?curid=859568" title="Okręty podwodne typu O">
Okręty podwodne typu O



</doc>
<doc id="859569" url="https://pl.wikipedia.org/wiki?curid=859569" title="Juan Pablo Angel">
Juan Pablo Angel



</doc>
<doc id="859570" url="https://pl.wikipedia.org/wiki?curid=859570" title="Northampton Town F.C.">
Northampton Town F.C.

Northampton Town Football Club – angielski klub piłkarski z siedzibą w Northampton, grający obecnie w League Two.
Aktualny skład.
"Stan na 31 stycznia 2023"

</doc>
<doc id="859572" url="https://pl.wikipedia.org/wiki?curid=859572" title="Northampton Town">
Northampton Town



</doc>
<doc id="859576" url="https://pl.wikipedia.org/wiki?curid=859576" title="Okręty podwodne typu S">
Okręty podwodne typu S

Różne kraje nazywały serie swoich okrętów podwodnych oznaczeniem typ S:

</doc>
<doc id="859581" url="https://pl.wikipedia.org/wiki?curid=859581" title="FPFF w Gdyni">
FPFF w Gdyni



</doc>
<doc id="859583" url="https://pl.wikipedia.org/wiki?curid=859583" title="Okręty podwodne typu T">
Okręty podwodne typu T

Różne kraje nazywały serie swoich okrętów podwodnych oznaczeniem typ T:

</doc>
<doc id="859588" url="https://pl.wikipedia.org/wiki?curid=859588" title="Jacob’s Dream">
Jacob’s Dream

Jacob’s Dream – amerykański zespół power metalowy, założony w 1994 w Columbus pod nazwą Iron Angel, rok później wydał pierwsze demo.

</doc>
<doc id="859590" url="https://pl.wikipedia.org/wiki?curid=859590" title="Lajos Fekete">
Lajos Fekete

Lajos Fekete (ur. 1891 w Tardoszu, zm. 1969 w Budapeszcie) – węgierski turkolog, od 1952 profesor Uniwersytetu im. Loránda Eötvösa w Budapeszcie, od 1961 członek Węgierskiej Akademii Nauk. 
Lajos Fekete zajmował się, między innymi, rękopisami tureckimi i dyplomacją osmańskoturecką. Główną pracą Feketego jest "Türkische Schriften aus dem Archive des Palatins Nikolaus Esterházy" (1932).

</doc>
<doc id="859591" url="https://pl.wikipedia.org/wiki?curid=859591" title="Rotherham United F.C.">
Rotherham United F.C.

Rotherham United Football Club – angielski klub piłkarski z Rotherham, grający w Championship.

</doc>
<doc id="859592" url="https://pl.wikipedia.org/wiki?curid=859592" title="Rotherham United">
Rotherham United



</doc>
<doc id="859601" url="https://pl.wikipedia.org/wiki?curid=859601" title="Kosmatka orzęsiona">
Kosmatka orzęsiona



</doc>
<doc id="859602" url="https://pl.wikipedia.org/wiki?curid=859602" title="Mihail Sadoveanu">
Mihail Sadoveanu

Mihail Sadoveanu (ur. 5 listopada 1880 r. w Paşcani, zm. 19 października 1961 r. w Bukareszcie) – rumuński powieściopisarz, nowelista, dziennikarz i polityk (przewodniczący senatu od 1931 r., przewodniczący Prezydium Państwa w latach 1947-1948 oraz 1958).
Życiorys.
Sadoveanu należy do najpłodniejszych literacko pisarzy rumuńskich, znany jest przede wszystkim jako autor powieści historycznych i przygodowych. Kojarzony w początkowym okresie twórczości z tradycjonalistycznym środowiskiem artystycznym, skupionym wokół czasopisma "Sămănătorul" (zob. też sămănătorism), popularność zdobył jako przedstawiciel realizmu, bliski poglądom grupie tzw. poporanistów, interesujących się rodzimą kulturą ludową, lecz nie odrzucających obcych elementów kulturowych. Akcję swych utworów osadzał Sadoveanu najogólniej rzecz biorąc na obszarze Mołdawii jako regionu historycznego, chętnie i często sięgając po motywy, postacie i wydarzenia ze średniowiecznej, a także nowoczesnej historii Rumunii. Powstające na przestrzeni niemal półwiecza powieści pisarza są zróżnicowane stylistycznie i gatunkowo i obejmują m.in. utwory psychologiczne, historyczne, a także powieści utrzymane w poetyce naturalizmu, czy nawet socrealizmu.
Był człowiekiem ukształtowanym przez tradycyjny, patriarchalny system wartości, zaś jego poglądy na życie stanowiły mieszankę nacjonalizmu i idealizmu. W okresie międzywojennym jako poseł do parlamentu, Sadoveanu był mocno zaangażowany w politykę. Niejednokrotnie zmieniał sympatie polityczne wahając się między ugrupowaniami reprezentującymi prawicowe i lewicowe poglądy polityczne. Jako redaktor lewicowych gazet "Adevărul" oraz "Dimineaţa" był celem ataków skrajnie prawicowej prasy, czego efektem było m.in. publiczne palenie jego książek. Po II wojnie światowej zbliżył się do Rumuńskiej Partii Komunistycznej, pisał utwory panegiryczne sławiące Związek Radziecki i system stalinowski. Był podówczas ważną postacią życia kulturalnego i politycznego Rumunii, choć jego utwory literackie z tego okresu, wliczając w to kontrowersyjną powieść "Mitria Kokor", uważane są za najsłabsze w całej jego karierze pisarskiej. Wiele jego utworów i przemówień (m.in. wydany w 1945 r. tom reportaży z podróży po ZSRR "Lumina vine de la Răsărit", pol. "Światło idzie ze Wschodu") to teksty propagandowe, wspierające powojenną działalność rumuńskich komunistów.
W latach 1909 – 1918 dyrektor Teatru Narodowego w Jassach, natomiast od 1949 r. przewodniczący związku pisarzy rumuńskich. 
Swemu zafascynowaniu kulturą ludową dał wyraz w opowiadaniach i powieściach, np. "Bordeenii" (1912), opisując życie we wsiach i małych miasteczkach Mołdawii. Napisał także m.in. powieść społeczno-obyczajową "Zaginiony" (1930, wydanie polskie 1960), oraz powieść dla młodzieży "Wyspa Kwiatów" (1951, wyd. pol. 1955).

</doc>
<doc id="859603" url="https://pl.wikipedia.org/wiki?curid=859603" title="Kompetencja (prawo)">
Kompetencja (prawo)

Kompetencja – pojęcie z zakresu prawa administracyjnego oznaczające uprawnienie, a zarazem obowiązek organu administracyjnego podejmowania określonych działań prawnych. Kompetencja najczęściej realizuje się w wydaniu pozytywnej lub odmownej decyzji administracyjnej, od której wydania organ administracyjny nie może się uchylić.

</doc>
<doc id="859614" url="https://pl.wikipedia.org/wiki?curid=859614" title="Mariusz Puzio">
Mariusz Puzio

Mariusz Zdzisław Puzio (ur. 12 marca 1966 w Mysłowicach) – polski hokeista, reprezentant Polski, olimpijczyk, trener.
Kariera klubowa.
Jest wychowankiem Polonii Bytom, w klubie tym spędził większość kariery zawodniczej. Ponadto przez 10 lat występował w Unii Oświęcim. Od sezonu 2006/2007 grał w Zagłębiu Sosnowiec. W 2008 powrócił do Polonii Bytom. Po sezonie 2008/2009, po którym Polonia została zdegradowana z ekstraklasy, przerwał grę. 25 kwietnia 2010 nastąpiło oficjalne zakończenie kariery zawodniczej. Wraz z nim uczynili to dwaj inni wybitni hokeiści Polonii Bytom, Krzysztof Kuźniecow i Tomasz Jaworski.
W trakcie kariery zyskał pseudonim "Puzon".
Kariera reprezentacyjna.
Mariusz Puzio był wielokrotnym reprezentantem Polski. Uczestniczył w pięciu turniejach mistrzostw świata Grupy B: 1990, 1991, 1993, 1994, 1995 oraz na zimowych igrzyskach olimpijskich 1992 w Albertville.
Kariera trenerska.
9 marca 2009 został trenerem Polonii Bytom. Pozostał nim do 2010. Od maja 2014 asystent głównego szkoleniowca Polonii Bytom. W sezonie 2015/2016 trener juniorskiego zespołu Polonii Bytom w Centralnej Lidze Juniorów.
W połowie 2019 został trenerem seniorskiego zespołu Polonii Bytom. Pod jego wodzą drużyna w edycji 2019/2020 zajęła piąte miejsce, a w sezonie 2020/2021 triumfowała w rozgrywkach.
Życie prywatne.
Syn Zdzisława i Stanisławy Szczepańskiej. Absolwent Zasadniczej Szkoły Zawodowej Nr 2 w Bytomiu (ślusarz 1984). Mieszka w Bytomiu, jest żonaty, ma dwie córki. Jego kuzyn Dariusz także został hokeistą i zawodnikiem Polonii Bytom.

</doc>
<doc id="859616" url="https://pl.wikipedia.org/wiki?curid=859616" title="Huddersfield Town F.C.">
Huddersfield Town F.C.

Huddersfield Town Football Club – angielski klub piłkarski z siedzibą w Huddersfield, występujący obecnie w Championship. Klub powstał w 1908 roku. Trenerem drużyny jest Danny Cowley. Klub swoje mecze rozgrywa na stadionie John Smith’s Stadium, który może pomieścić 24 500 kibiców.
W 1926 roku The Terriers jako pierwszy angielski klub zdobyli trzy kolejne tytuły z rzędu. W tej chwili podobnym osiągnięciem mogą pochwalić się tylko trzy inne drużyny: Arsenal, Manchester United oraz Liverpool. Klub ma na koncie również jedno zwycięstwo w Pucharze Anglii (1922).
Huddersfield Town wywalczył ponowny awans do Premier League w sezonie 2016/17. W barażach pokonali zespół Reading F.C. po serii rzutów karnych i zapewnili sobie powrót do najwyższej klasy rozgrywek.

</doc>
<doc id="859617" url="https://pl.wikipedia.org/wiki?curid=859617" title="Huddersfield Town">
Huddersfield Town



</doc>
<doc id="859628" url="https://pl.wikipedia.org/wiki?curid=859628" title="ReBoot">
ReBoot

ReBoot – kanadyjski serial animowany, wyprodukowany przez Mainframe Entertainment jest pierwszym serialem telewizyjnym produkowanym w całości przy wykorzystaniu techniki animacji komputerowej. Zadebiutował w 1994 roku w stacjach telewizyjnych ABC i YTV, na rok przed premierą Toy Story - pierwszego filmu pełnometrażowego wyprodukowanego przy użyciu komputera. Autorami scenariusza są Gavin Blair, Ian Pearson, Phil Mitchell i John Grace, a postaci zaprojektowali Brendan McCarthy i Ian Gibson. Akcja serialu toczy się w mieście Mainframe, znajdującym się "we wnętrzu komputera". Główni bohaterowie, a zarazem mieszkańcy miasta zmagają się m.in. z wirusami i grami uruchamianymi przez użytkownika.
Mainframe Entertainment wyprodukował łącznie 4 sezony od 1994 do 2001 roku. Początkowo serial adresowany był do młodszej widowni, ale klimat kolejnych sezonów stawał się coraz bardziej mroczny, pojawiało się również więcej scen przemocy. Doprowadziło to m.in. do przerwania jego emisji na brytyjskim kanale CITV. Pomimo otwartego zakończenia ostatniego sezonu, studio nie planuje jego kontynuacji. W 1997 powstał film "ReBoot – the Ride" wyświetlany w sieci kin IMAX, natomiast w 1998 Electronic Arts stworzyło grę na konsolę PlayStation.
Emisja w Polsce.
W Polsce "ReBoot" emitowany był przez telewizję TVP2 (dubbing) w 1997 oraz Polsat (wersja z lektorem).
Opis fabuły.
Na pierwszy sezon składa się seria 13 luźno powiązanych epizodów. Kolejne odcinki wprowadzają nowych bohaterów, a osią fabuły jest walka głównych bohaterów z wirusami, Megabajtem i Hexadecimal. Znaczna część akcji toczy się wewnątrz gier uruchamianych przez użytkownika. Zadaniem Boba jako strażnika jest przystępowanie do gier i niedopuszczenie do zwycięstwa użytkownika, gdyż wygrana gracza powoduje wykasowanie części miasta.
W drugim sezonie pojawia się wątek fabularny, łączący poszczególne odcinki. Przybyła z Sieci kreatura opanowuje najpierw Hexadecimal, a następnie Megabajta zmuszając ich do połączenia się i utworzenia wirusa kolejnej generacji, Gigabajta. Bohaterom udaje się na powrót rozdzielić wirusy, jednak wówczas kreatura ucieka do Sieci, pozostawiając otwarty portal. Aby obronić Mainframe przed atakującymi kreaturami główni bohaterowie zawierają sojusz z Megabajtem. Portal udaje się zamknąć, wcześniej jednak wirus wyrzuca Boba do Sieci.
Głównym bohaterem trzeciego sezonu zostaje Enzo. Próbuje on zastąpić Boba w roli obrońcy miasta, jego umiejętności są jednak zbyt małe. Przegrywa grę i aby nie zostać skasowanym pozostaje w niej w trybie "game sprite", wraz z AndrAIą i psem Frisketem. Ta trójka wykorzystuje gry do podróży poprzez różne systemy, w poszukiwaniu Mainframe. Dzięki przyspieszonemu czasowi gier szybko dorastają, i w kolejnych odcinkach są to już zupełnie nowe postaci. Enzo zamienia się w brutalnego renegata, żyjącego żądzą zemsty na Megabajcie. Podróżując po sieci bohaterowie spotykają Boba, powracają do Mainframe i pokonują Megabajta.
Czwarty sezon, wyprodukowany w 2001 roku to w istocie dwa filmy (aczkolwiek były również wyświetlane jako 8-odcinkowy serial). Pierwszy opowiada o walce strażników z superwirusem Demonem, w drugim na powrót pojawia się Megabajt. Początkowo planowano, że seria składać będzie się z trzech filmów, ale ostatni nie został nigdy wyprodukowany.
Linki zewnętrzne.
"Oficjalne"
"Nieoficjalne"

</doc>
<doc id="859635" url="https://pl.wikipedia.org/wiki?curid=859635" title="Hakapelici">
Hakapelici

Hakapelici (fin. "hakkapeliitat", l. poj. "hakkapeliitta") – fińska jazda utworzona za panowania Gustawa II Adolfa i uczestnicząca w szwedzkich wojnach toczonych w XVII-wiecznej Europie.
Geneza i rozwój.
Nazwę ich wywiedziono od zawołania bojowego "Hakkaa päälle!" (Rozsiekać ich), z którego zasłynęli w starciach. Kwalifikowani byli jako lżejszy rodzaj jazdy z organizacją wzorowaną na kawalerii szwedzkiej (kompanie i regimenty). Zalążek stanowiły 4 kompanie sformowane w 1618 roku, które stopniowo rozwinięto do 24 w 1628. Później (1636) podzielono ich na 3 pułki rekrutowane terytorialnie, istniejące w armii szwedzkiej aż do oddzielenia Finlandii w 1809. Formowane były w prowincjach: Nyland (fin. Uusimaa) i Tavastehus (fin. Hämeenlinna), Åbo (Turku) i Björneborg (Pori) oraz Viborg (Wyborg) i Nyslott (Savonlinna). 
Cechy szczególne.
W działaniach wojennych towarzyszyła im zła sława wynikająca z okrucieństwa okazywanego zarówno nieprzyjacielskim żołnierzom (nie oszczędzali jeńców), jak i ludności cywilnej. Przypisywano ją nieokiełznanemu charakterowi Finów, a także stosowaniu wschodnich metod walki przejętych na pograniczu z Rosją. Postrach budził też fakt, że posługiwali się językiem nieprzypominającym żadnej znanej szerzej mowy. 
Cechowała ich niezwykła lotność i ruchliwość, co upodabniało do polskiej jazdy tatarskiej. Często uzbrojeni byli w zapożyczone z kawalerii Polaków szable i nadziaki. Podobnie jak zwykli rajtarzy czy dragoni, nie korzystali z opancerzenia ochronnego; lepiej wyposażeni nosili niekiedy polskie hełmy typu szyszak. Ogólnie jednak skromna odzież i wygląd zewnętrzny nie wyróżniał oficerów od ich żołnierzy. Używali zimnokrwistych, niewielkich, ale wytrzymałych i szybkich koni fińskich. Atakowali w wyciągniętym kłusie lub w galopie, najpierw strzelając na bliski dystans z pistoletów, a następnie przechodząc do walki na broń białą. 
Udział w walkach.
Uczestniczyli w kolejnych szwedzkich wojnach tamtej epoki (obu wojnach szwedzko-polskich lat 20. XVII w., wojnie trzydziestoletniej, drugiej wojnie północnej). Jako formacja najpierw podlegali feldmarszałkowi J. de la Gardie, później G. Hornowi; działali też pod dowództwem A. Wittenberga. Na stopie pokojowej w kraju pozostawali pod komendą własnego „pułkownika jazdy fińskiej”. Najbardziej znanym był Torsten Stålhandske, który zasłynął jako dowódca ich zgrupowania (12 kompanii) w Niemczech podczas wojny trzydziestoletniej. 
Uczestniczyli we wszystkich wielkich bitwach tej wojny: od Breitenfeld i Lützen aż do Jankowa i Lens, swymi brawurowymi atakami często rozstrzygając o ich ostatecznym wyniku. W bitwie pod Rain am Lech w Bawarii ich śmiała przeprawa po moście pontonowym wraz z utworzeniem przyczółka na drugim brzegu zdecydowała o zaskakującym zwycięstwie wojsk szwedzkich. Pod Lützen pierwsi zaatakowali nieprzyjaciela prowadząc rozpoznanie w szwedzkiej awangardzie, a potem atakiem flankowym zepchnęli przeciwnika do defensywy i uzyskali powodzenie całego prawego skrzydła. W bitwie pod Wittstock wykonali śmiały manewr okrążający na tyły wojsk cesarskich, który spowodował wśród nich panikę. Skutecznie działali również pod Breitenfeld w 1631 jako „najlepsza kawaleria rozpoznawcza” Gustawa Adolfa, a o wyniku drugiej bitwy (1642) przesądziła ich gwałtowna szarża, która rozbiła jazdę lewego skrzydła wojsk cesarskich, a następnie złamała jego prawe skrzydło umożliwiając głęboki manewr na tyły nieprzyjaciela.
Militarna spuścizna.
Hakapelici stanowili wzór dzielności dla Finów w zaciętych walkach z Rosjanami podczas II wojny światowej, a w wojskowej tradycji współczesnej Finlandii awansowali do postaci legendarnych – pamięć o nich jest nadal żywa i znajduje odbicie nawet w sferze sportu w formie swoistego dopingu (okrzykiem "hakkaa päälle"). Równocześnie zainteresowanie nimi i duma z ich dokonań korzystnie zmieniły w Finlandii stosunek do Szwedów i do pamięci o Gustawie Adolfie, co po raz pierwszy przejawiło się podczas jubileuszowych obchodów w roku 1932. W świadomości dzisiejszych Finów oddziały tej kawalerii, uhonorowanej pomnikiem, stanowią kwintesencję fińskiego męstwa i odwagi. Ich działania chętnie odtwarzają rodzime wojskowo-historyczne grupy rekonstrukcyjne.

</doc>
<doc id="859638" url="https://pl.wikipedia.org/wiki?curid=859638" title="Liviu Rebreanu">
Liviu Rebreanu

Liviu Rebreanu (ur. 27 listopada 1885 r. w Târlişua, okręg Bistriţa-Năsăud, zm. 1 września 1944 r. w Valea Mare, okręg Ardżesz) - rumuński powieściopisarz, dramaturg, autor nowel i dziennikarz.
Od 1908 zamieszkały w Bukareszcie, gdzie pracował z wieloma czasopismami, 1928-1930 i 1940-1944 dyrektor Teatru Narodowego, członek Akademii Rumuńskiej, wielokrotny przewodniczący związku pisarzy rumuńskich.
Większość swoich dzieł poświęcił wsi siedmiogrodzkiej, koncentrując się na okresie I wojny światowej i powstań chłopskich w 1907. W jego twórczości można wyodrębnić trzy okresy: 1907-1917, kiedy pisał realistyczne nowele z elementami naturalistycznymi ("Frământări", 1912), 1917-1933, kiedy stworzył głośne powieści realistyczne ("Ion", 1920, "Las wisielców", 1922, "Bunt", 1933) i od 1933, kiedy, zainteresowany głównie sukcesami komercyjnymi, pisał powieści sensacyjne i detektywistyczne. Autor nowel i komedii obyczajowych oraz przekładów z języka rosyjskiego (m.in. dzieła Antona Czechowa i Fiodora Dostojewskiego).

</doc>
<doc id="859643" url="https://pl.wikipedia.org/wiki?curid=859643" title="Andrzej Zabawa">
Andrzej Zabawa

Andrzej Tomasz Zabawa (ur. 29 listopada 1955 w Krynicy) – polski hokeista, reprezentant Polski, trzykrotny olimpijczyk (1976, 1980, 1984).
Kariera i życiorys.
Syn Piotra Zabawy i Janiny Salamon. Absolwent Technikum Ekonomicznego w Sosnowcu (1983).
Wychowanek KTH Krynica. Zdobył pięć tytułów mistrza Polski z Zagłębiem Sosnowiec (1980 – 1983, 1985). Dwukrotnie został królem strzelców (1985 i 1986).
W barwach Polski 10 razy brał udział w mistrzostwach świata. W reprezentacji Polski rozegrał 156 meczów, strzelając 99 goli, co czyni go najskuteczniejszym reprezentantem Polski w historii.
Obecnie pełni funkcję kierownika kadry narodowej w hokeju na lodzie.
Był żonaty (żona zmarła w 2000). Ma syna Dariusza (ur. 1976, także hokeista) i córkę Kingę.

</doc>
<doc id="859645" url="https://pl.wikipedia.org/wiki?curid=859645" title="Helena (singel)">
Helena (singel)

"Helena" - drugi singel zespołu My Chemical Romance pochodzący z płyty "Three Cheers for Sweet Revenge". 
Słowa piosenki opisują uczucia wokalisty, Gerarda Waya do jego zmarłej babci Eleny Lee Rush. Cała płyta "Three Cheers for Sweet Revenge na której jest ta piosenka została poświęcona jego koleżankom. Teledysk był kręcony w prezbiteriańskim kościele na Wilshire Boulevard w Los Angeles, a reżyserowany przez Marca Webba. Choreografię ułożył Michael Rooney. 

</doc>
<doc id="859646" url="https://pl.wikipedia.org/wiki?curid=859646" title="Grzegorz Pawelczyk">
Grzegorz Pawelczyk

Grzegorz Pawelczyk (ur. 14 grudnia 1972 w Płocku) – polski publicysta, dziennikarz, scenarzysta filmowy.
Życiorys.
Studiował na Wydziale Prawa i Administracji Uniwersytetu Warszawskiego. Z mediami związany od 1994 roku. Pracował jako reporter w Kurierze Polskim i Super Expressie. W latach 1997-2003 dziennikarz śledczy Wprost, następnie od grudnia 2003 roku w Życiu Warszawy, gdzie pełnił funkcję kierownika działu politycznego, kierownika działu krajowego oraz zastępcy redaktora naczelnego. Od stycznia 2007 do kwietnia 2008 zastępca redaktora naczelnego tygodnika Wprost. Od czerwca 2008 roku szef serwisu informacyjnego TVP Info. Od listopada 2009 wiceszef redakcji Teleexpressu w TVP1. Od stycznia 2016 do maja 2017 był wydawcą "Wiadomości" w TVP1. Od maja 2017 do 18 stycznia 2018 był wicedyrektorem Telewizyjnej Agencji Informacyjnej (TAI) i szefem stacji telewizyjnej TVP Info. 6 marca 2018 odszedł z Telewizji Polskiej. 30 września 2018 założył i został redaktorem naczelnym portalu internetowego Centrum Medialne.
Linki zewnętrzne.
 

</doc>
<doc id="859649" url="https://pl.wikipedia.org/wiki?curid=859649" title="Andrzej Tomasz Zapałowski">
Andrzej Tomasz Zapałowski



</doc>
<doc id="859652" url="https://pl.wikipedia.org/wiki?curid=859652" title="Camil Petrescu">
Camil Petrescu

Camil Petrescu (ur. 22 kwietnia 1894 w Bukareszcie, zm. 14 maja 1957 tamże) – rumuński dramaturg, powieściopisarz i filozof.

</doc>
<doc id="859653" url="https://pl.wikipedia.org/wiki?curid=859653" title="Dortmunder Schachtage">
Dortmunder Schachtage

Dortmunder Schachtage ("Dortmundzkie Dni Szachowe", ang. "Dortmunder Sparkassen Chess Meeting") – turniej szachowy, corocznie rozgrywany w niemieckim mieście Dortmund z udziałem czołowych arcymistrzów świata. W ramach festiwalu, oprócz turnieju głównego (rozgrywanego systemem kołowym lub dwukołowym) odbywają się również inne turnieje arcymistrzowskie niższej rangi oraz turnieje otwarte, rozgrywane systemem szwajcarskim.
Opis.
Pierwszy z cyklicznych turniejów "Dortmunder Schachtage" odbył się w roku 1973 (turniej był zarazem międzynarodowymi mistrzostwami Niemiec). W latach wcześniejszych rozegrano w Dortmundzie trzy turnieje wysokiej rangi, w których triumfowali Friedrich Sämisch (1928), Albéric O’Kelly de Galway (1951) i Mark Tajmanow (1961).
Historia turniejów dortmundzkich jest bardzo bogata. Tutaj międzynarodową karierę rozpoczynali Péter Lékó (1991, w turnieju „D”) oraz Władimir Kramnik, który w roku 1992 triumfował w turnieju otwartym. Rozegrany w roku 1992 turniej główny był najsilniejszym turniejem szachowym rozegranym do tej pory na terenie Niemiec i dopiero od tego roku turnieje w Dortmundzie zaliczane są do najsilniejszym na świecie. W roku 1999 osiągnięto po raz pierwszy poziom XIX kategorii FIDE, co oznaczało, iż średni ranking wszystkich uczestników przekroczył 2700 punktów rankingowych. W 2002 roku "Dortmunder Schachtage" był jednocześnie turniejem pretendentów, który miał wyłonić przeciwnika dla ówczesnego mistrza świata organizacji „Braingames”, Władimira Kramnika.
Absolutnym rekordzistą pod względem liczby zwycięstw jest Władimir Kramnik, który w Dortmundzie zwyciężał 10 razy (w tym czterokrotnie dzielił I miejsce). W latach 2002–2007 sędzią głównym turnieju był Andrzej Filipowicz.

</doc>
<doc id="859654" url="https://pl.wikipedia.org/wiki?curid=859654" title="Michel Legrand">
Michel Legrand

Michel Legrand (ur. 24 lutego 1932 w Paryżu, zm. 26 stycznia 2019 tamże) – francuski kompozytor teatralny i filmowy, dyrygent, aranżer, autor piosenek, pianista i wokalista jazzowy, syn Raymonda Legranda, również dyrygenta i kompozytora.
Życiorys.
Swoją przygodę z filmem rozpoczął w latach 50. XX wieku muzyką do komedii "Le Triporteur" (1957). Na początku lat 60. zwrócił na siebie uwagę krytyków oprawą do "Loli" (1961) oraz komedii muzycznej "Kobieta jest kobietą" (1961). Za piosenkę "Les moulins de mon cœur" (ang. "The Windmills of Your Mind") do "Sprawy Thomasa Crowna" (1968) – swego pierwszego amerykańskiego filmu – zdobył nagrodę Akademii Filmowej. W latach 70. znalazł się u szczytu swojej kariery.
Skomponował muzykę do ponad 200 filmów, seriali i musicali. Zdobył wiele międzynarodowych nagród – między innymi 13 razy nominowany był do Oscara (zdobył trzy statuetki – obok "Sprawy Thomasa Crowna" również za muzykę do "Lata roku 1942" (1971) i piosenkę do filmu "Yentl" (1983)), 8 razy do nagrody Grammy (zwyciężył pięciokrotnie), 14 razy do Złotego Globu, ponadto otrzymał nagrody i nominacje do Césara, BAFTY, Emmy i wielu innych. Miłośnikom kina znany jest przede wszystkim z niezapomnianej oprawy muzycznej do filmu "Parasolki z Cherbourga" (1964) nagrodzonego Złotą Palmą na festiwalu w Cannes. Tworzył również muzykę do seriali animowanych Alberta Barillé z serii "Było sobie...".

</doc>
<doc id="859657" url="https://pl.wikipedia.org/wiki?curid=859657" title="Doncaster Rovers F.C.">
Doncaster Rovers F.C.

Doncaster Rovers Football Club – angielski klub piłkarski z Doncaster, znany również jako Donny, grający w rozgrywkach League Two.
Obecny skład.
"Stan na 31 stycznia 2023"

</doc>
<doc id="859659" url="https://pl.wikipedia.org/wiki?curid=859659" title="Doncaster Rovers">
Doncaster Rovers



</doc>
<doc id="859660" url="https://pl.wikipedia.org/wiki?curid=859660" title="Jezioro Lampackie">
Jezioro Lampackie

 
Jezioro Lampackie, Zabijak – jezioro w woj. warmińsko-mazurskim, w pow. mrągowskim, w gminie Sorkwity, koło wsi Sorkwity, leżące na terenie Pojezierza Mrągowskiego. 
Jest to jezioro rynnowe w dorzeczu rzeki Krutyni.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Lampackie". W różnych publikacjach i na mapach topograficznych jezioro to występuje pod nazwą "Zabijak".
Powierzchnia zwierciadła wody według różnych źródeł wynosi od 184,0 ha do 198,6 ha. 
Zwierciadło wody położone jest na wysokości 132,7 m n.p.m. lub 133,0 m n.p.m. Średnia głębokość jeziora wynosi 11,1 m, natomiast głębokość maksymalna 38,5 m.
W oparciu o badania przeprowadzone w 1998 roku wody jeziora zaliczono do II klasy czystości.
Rozwinięta linia brzegowa. W południowej części wyspa. Brzegi dość wysokie, w większości bezleśne obramowane trzciną. Na południowym krańcu jeziora we wsi Maradki znajdują się pensjonaty, ośrodki wypoczynkowe oraz pola biwakowe. Nad północnym brzegiem położony jest neogotycki sorkwicki pałac i stanica wodna PTTK. Od wschodu jezioro Lampackie łączy się z jeziorem Lampasz, a od północy z jeziorem Gielądzkim.
Jezioro jest początkowym punktem szlaku kajakowego Krutyni (Sorkwity – Ruciane-Nida).

</doc>
<doc id="859661" url="https://pl.wikipedia.org/wiki?curid=859661" title="Tudor Arghezi">
Tudor Arghezi

Tudor Arghezi (ur. 21 maja 1880 w Bukareszcie, zm. 14 czerwca 1967 tamże) – rumuński pisarz, poeta, dziennikarz i eseista. 
W roku 1899 wstąpił do monasteru Cernica, który opuścił po czterech latach. Studiował na Uniwersytecie Katolickim we Fryburgu. Był więziony w 1967. Napisał poezje takie jak "Curinte potrivite" (1927), "Hore" (1939), "Noaptea" (1967) Stworzył także poemat na cześć człowieka pt. "Cintare omului" (1956) oraz powieści "Cimitinul Buna Vestire" (1936). Uważany jest za jednego z najwybitniejszych poetów rumuńskich, zasłynął również w prozie i publicystyce. 

</doc>
<doc id="859669" url="https://pl.wikipedia.org/wiki?curid=859669" title="Reboot">
Reboot



</doc>
<doc id="859684" url="https://pl.wikipedia.org/wiki?curid=859684" title="Tommy Stinson">
Tommy Stinson

Tommy Stinson (ur. 6 października 1966 w Minneapolis) – amerykański basista. 
Życiorys.
Gdy miał 12 lat, założył alternatywny zespół The Replacements, w którym grał na basie aż do rozpadu grupy w 1991. Następnie założył zespół Bash &amp; Pop, który jednak nie grał zbyt długo, a później formację Perfect, której album pt. "Seven Days A Week" nie został wydany z powodu problemów z wytwórnią płytową.
W 2004 wydał album solowy pt. "Village Gorilla Head", który został ciepło przyjęty przez prasę muzyczną. W tym samym roku wydał płytę z Perfectem pt. "Seven Days A Week", której tytuł zmienił na "Once Twice Three Times a Maybe".
W 1998 dołączył do Guns N’ Roses, zajmując miejsce basisty Duffa McKagana.
Jesienią 2005 dołączył do Soul Asylum, aby zagrać z nimi kilka koncertów ku czci zmarłego Karla Muellera.

</doc>
<doc id="859692" url="https://pl.wikipedia.org/wiki?curid=859692" title="Ion Barbu">
Ion Barbu

Ion Barbu (ur. 18 marca 1895 w Câmpulung, zm. 11 sierpnia 1961 r. w Bukareszcie) - rumuński matematyk i poeta. Został pochowany na cmentarzu Bellu.

</doc>
<doc id="859704" url="https://pl.wikipedia.org/wiki?curid=859704" title="Lucian Blaga">
Lucian Blaga

Lucian Blaga (ur. 9 maja 1895 w Lancrăm, okręg Alba, zm. 6 maja 1961 w Klużu-Napoce) – rumuński poeta, dramaturg i filozof.
Życiorys.
Był synem prawosławnego księdza, który zmarł gdy Lucian Blaga miał 13 lat. Zakłóciło to jego edukację, uczęszczał do szkół w Sebeșu i Braszowie. W 1914 roku rozpoczął studia teologiczne w Sybinie (pozwoliło mu to uniknąć służby w wojsku austro węgierskim w czasie I wojny światowej), ukończył je w 1917 roku, po czym podjął studia filozoficzne na Uniwersytecie Wiedeńskim. W 1920 roku zakończył je ze stopniem doktora.
Podjął służbę dyplomatyczną. W 1926 roku pracował jako attaché prasowy w ambasadzie rumuńskiej w Warszawie, potem także w Pradze, Lizbonie i Wiedniu. W 1938 roku objął stanowisko profesora filozofii kultury na uniwersytecie w Klużu-Napoce. Stracił to stanowisko w roku 1949 i podjął pracę bibliotekarza.
Zmarł na raka w 1961 roku, pochowany został w Sybinie.
Jego imię nadano uniwersytetowi w Sybinie.

</doc>
<doc id="859705" url="https://pl.wikipedia.org/wiki?curid=859705" title="William M. Jennings Trophy">
William M. Jennings Trophy

William M. Jennings Trophy – indywidualna nagroda przyzawana każdego sezonu w NHL bramkarzowi, który grał w minimum w 25 meczach i stracił najmniej bramek. 

</doc>
<doc id="859712" url="https://pl.wikipedia.org/wiki?curid=859712" title="Microsoft Press">
Microsoft Press

Microsoft Press, Ms PRESS – wydawnictwo poświęcone produktom i technologiom Microsoftu. Książki tego wydawnictwa dotyczą serwerów, systemów operacyjnych, języków programowania, technologii internetowych, bezpieczeństwa, oprogramowania narzędziowego oraz użytkowego, będących produktami Microsoftu, bądź też migracji do nich z produktów innych firm.
Pisane są przez ludzi tworzących te technologie lub ekspertów i praktyków w tej dziedzinie. W większości są to książki anglojęzyczne, choć coraz częściej pojawiają się ich polskie tłumaczenia wydawane przez polskich wydawców. Należą do nich między innymi: APN Promise, Helion, ReadMe. Książki wydawnictwa Microsoft PRESS adresowane są do szerokiego spectrum odbiorców – począwszy od początkujących użytkowników systemów i aplikacji (seria „Step by Step” lub w polskiej wersji „Krok po kroku”), poprzez średnio-zaawansowanych, aż do zaawansowanych profesjonalistów IT.
Do tych ostatnich grup adresowane są między innymi następujące serie:
Poza wymienionymi seriami istnieją także książki zorientowane na produkty, a nie należące do żadnej z powyższych serii. Są to książki związane z językami programowania (np. Language Reference), praktycznymi aspektami programowania, jak również jego niezawodnością.

</doc>
<doc id="859714" url="https://pl.wikipedia.org/wiki?curid=859714" title="Masłosojuz">
Masłosojuz

Masłosojuz, Krajowy Związek Mleczarski Masłosojuz (ukr. Крайовий молочарський союз «Маслосоюз»), w okresie II Rzeczypospolitej "Ukraiński Krajowy Związek Mleczarski „Masłosojuz”" – ukraińska organizacja spółdzielcza, założona w Stryju (ówcześnie Galicja Wschodnia w składzie Austro-Węgier) na przełomie 1904/1905.
Początkowo była filią "Proswity" w Stryju jako "Związek Ruskich Spólek Mleczarskich" ("Союз руських молочарських спілок"). W 1907 przekształciła się w "Krajowy Związek Mleczarski „Masłosojuz”" ("Крайовий молочарський союз «Маслосоюз»"). Do 1914 związek jednoczył około 100 niewielkich spółek mleczarskich, które odbierały od chłopów 7,5 mln l mleka. Z ilości tej produkowano około 300 tys. kg masła.
Czołowymi działaczami „Masłosojuzu” byli: Jewhen Ołesnycki, I. Baczynskyj, Ostap Nyżankiwskyj.
Po I wojnie światowej Związek wznowił w 1924 działalność w granicach II Rzeczypospolitej. W zarządzie Związku zaczęło działać wielu fachowców, wykształconych za granicą: O. Baczynska, Andrij Mudryk, T. Kotyk, Andrij Palij. W okresie II Rzeczypospolitej nastąpił zawrotny rozwój spółdzielni zrzeszonych w "Masłosojuzie". W 1939 skupiał ok. 500 000 gospodarstw rolnych w południowo-wschodnich województwach II Rzeczypospolitej na ok. 800 000 istniejących. Eksport masła w 1935 wyniósł 423 tys. kg, a obrót w 1938 – 12,1 mln zł. Masłosojuz eksportował masło m.in. do Niemiec, Austrii, Czechosłowacji, Danii, Francji i Szwajcarii. Masło trafiało również na rynek Mandżukuo. Działalność "Masłosojuzu" obsługiwał finansowo Centrobank.
Po agresji ZSRR na Polskę w 1939 zlikwidowany przez sowieckie władze okupacyjne, razem z innymi organizacjami spółdzielczymi. Odnowił swoją działalność 20 lipca 1941, podczas okupacji niemieckiej, przejmując wszystkie mleczarnie należące w latach 1939–1941 do sowieckiego "Masłopromu". Dyrekcja w osobach Andrija Palija, Andrija Mudryka i Mychajła Chronowjata przeniosła się z dystryktu krakowskiego do Lwowa. Przewodniczącym Rady Nadzorczej został ponownie (od 1926) Julijan Pawłykowśkyj. Chociaż statutową siedzibą do 1942 był Stryj, wydział handlowy znajdował się we Lwowie, początkowo przy ul. Kościuszki, od 1932 przy ul. Głowackiego 23.
Ostatecznie Masłosojuz został zlikwidowany przez władze sowieckie w końcu 1944, po powtórnym zajęciu Lwowa przez Armię Czerwoną.

</doc>
<doc id="859725" url="https://pl.wikipedia.org/wiki?curid=859725" title="Victor Eftimiu">
Victor Eftimiu

Victor Eftimiu (ur. 24 stycznia 1889 w Boboshticy k. Korczy, Albania, zm. 27 listopada 1972) - rumuński poeta, dramaturg i autor opowiadań, pochodzenia albańskiego.
Urodził się na terenie dzisiejszej Albanii, ale w 1905 wraz z rodziną przeniósł się do Rumunii. Był tłumaczem dzieł Sofoklesa i Puszkina na język rumuński.

</doc>
<doc id="859727" url="https://pl.wikipedia.org/wiki?curid=859727" title="Rakowice (Szklary)">
Rakowice (Szklary)

Rakowice – przysiółek wsi Szklary w Polsce położona w województwie dolnośląskim, w powiecie ząbkowickim, w gminie Ząbkowice Śląskie.
W latach 1975–1998 miejscowość administracyjnie należała do województwa wałbrzyskiego.
Zobacz też: Rakowice

</doc>
<doc id="859729" url="https://pl.wikipedia.org/wiki?curid=859729" title="Paweł Cyms">
Paweł Cyms

Paweł Kazimierz Cyms (ur. 2 marca 1894 w Pawłowie, zm. 13 listopada 1949 w Bystrej) – polski działacz niepodległościowy w okresie międzywojennym, uczestnik powstania wielkopolskiego i III powstania śląskiego, kapitan piechoty Wojska Polskiego.
Życiorys.
Wczesne lata.
Pochodził z rodziny nauczycielskiej, jego ojcem był Leon, a matką – Paulina z Komorowskich. Był uczniem gimnazjum w Gnieźnie, gdzie wstąpił do tajnej organizacji samokształceniowo-niepodległościowej Towarzystwa Tomasza Zana, a w 1914 roku zdał maturę. Następnie uczęszczał do seminarium duchownego w Poznaniu. Jego edukację przerwała niemiecka służba wojskowa, którą rozpoczął w 1915 roku – został powołany w wyniku zapotrzebowania spowodowanego przez I wojnę światową. Jako żołnierz niemiecki brał udział w walkach na froncie wschodnim i zachodnim. W tym czasie dosłużył się stopnia podporucznika, kończąc w 1917 szkołę oficerską w Blederitz (niedaleko Magdeburga).
Służba w wojsku polskim.
Po powrocie do Wielkopolski, po zakończeniu wojny, wszedł w skład Polskiej Organizacji Wojskowej zaboru pruskiego, a konkretnie jej oddziału działającego w Gnieźnie. Gdy wybuchło powstanie wielkopolskie, był jednym z dowodzących wyzwalaniem tego miasta. Potem oddziały pod jego komendą zajęły Trzemeszno, Mogilno i Strzelno oraz Kruszwicę. Następnie brał udział w zdobywaniu Inowrocławia, będąc dowódcą tej akcji. Wbrew zakazowi kontynuowania walki, wydanemu przez NRL, podjął zwycięski szturm na Inowrocław. Był on głównym autorem działań powstańczych, dzięki którym zdobyto tereny zachodnich Kujaw. Od marca 1919 w Wojsku Polskim.
Dzięki jego staraniom w Inowrocławiu powstały dwa bataliony piechoty, które później przekształciły się w 1 i 2 pułk grenadierów kujawskich. Zostały utworzone także batalion zapasowy i pluton artylerii. W 1920 roku został awansowany na stopień kapitana. W szeregach 3 pułku strzelców wielkopolskich bierze udział w wojnie polsko-bolszewickiej, będąc dowódcą batalionu. Za bohaterstwo w czasie walk pod Kobryniem oraz forsowanie rzeki Szczary, zostaje odznaczony Srebrnym Krzyżem Orderu wojennego Virtuti Militari o numerze 808. Na początku 1921 roku został przeniesiony na Śląsk, gdzie meldował się w Dowództwie Obrony Plebiscytu, gdzie dokonał reorganizacji wojskowej sił peowiackich i objął stanowisko komendanta wojskowego powiatu zabrzańskiego. Brał udział w III powstaniu śląskim, jako jeden z dowódców oddziałów taktycznych (późniejszy pułk zabrski). Jego żołnierze zdobyli m.in. Bierawę. 6–9 maja 1921 uczestniczył w zdobyciu Kędzierzyna, następnie od 10 maja walczył ze swoim pułkiem od Kędzierzyna do Januszkowic.
Działalność cywilna i powrót do służby.
Po zakończeniu działań wojennych rozpoczął studia prawniczo-ekonomiczne, na Wydziale Prawa Uniwersytetu Poznańskiego. Jednak w 1923 roku przerwał je. Następnie w 1923 roku podjął pracę w gdańskiej firmie spedycyjnej. Później był pracownikiem Konsulatu Generalnego RP w Gdańsku, dalej otrzymał posadę w gdańskiej filii Banku Handlowego w Warszawie. Do 1926 roku był także zarządcą gospodarstwa rolnego w Modliborzycach (niedaleko Inowrocławia).
W 1928 wrócił do służby wojskowej i przydzielony został do 59 pułku piechoty Wielkopolskiej w Inowrocławiu. Następnie w 1934 rozpoczął pracę w Oddziale II Sztabu Głównego w Warszawie. W 1931 ożenił się z Marią Krawczak (z tego małżeństwa miał dwójkę dzieci: Barbarę i Janusza). W tym czasie zamieszkiwał już w Bystrej (niedaleko Bielska-Białej). Od 1935 na emeryturze.
Po wybuchu II wojny światowej, został ponownie powołany do wojska. Został oficerem operacyjnym 80 pułku piechoty. W czasie kampanii wrześniowej był I adiutantem 179 pułku piechoty (Rezerwowego) 50 DP. Po bitwie pod Kockiem dostał się do niemieckiej niewoli i trafił do obozu w Radomiu. Wkrótce został z niego zwolniony, lecz w 1940 roku został ponownie aresztowany. Tym razem trzymano go w więzieniu w Bielsku-Białej. Tam spędził 4 miesiące. Po ucieczce z więzienia ukrywał się. Mieszkał w Krośnie, a potem w Kalwarii Zebrzydowskiej (od maja 1941). Tam zajmował się pracą sekretarza spółdzielni stolarskiej. W tym czasie działał w AK.
Po wojnie przeprowadził się do rodzinnego miasta, Gniezna. Mieszkał tam od 1945. Trzy lata później przeniósł się na Ziemie Odzyskane, do Szczecina, gdzie zatrudniony został w Spedycji Morskiej „Polska Bandera”. Następnie znów trafił do Bystrej. Tam zmarł i został pochowany.
Ekshumowane 21 grudnia 2013 szczątki przewieziono najpierw do Inowrocławia, tu bohaterowi walk o wolność Polski na wielu frontach oddano cześć. 27 grudnia 2013 trumna ze szczątkami kpt. Pawła Cymsa trafiła do Gniezna, gdzie w asyście licznych Gnieźnian, z honorami wojskowymi, została złożona do grobu w kwaterze „Akropolu Bohaterów” cmentarza św. Piotra i Pawła.
W powstaniu wielkopolskim brali udział także jego dwaj bracia: Adolf (1897–1919) poległ w czasie walk, a Leon (1885–1931) był kapelanem II kompanii grodziskiej.

</doc>
<doc id="859732" url="https://pl.wikipedia.org/wiki?curid=859732" title="Evillyrics">
Evillyrics

EvilLyrics – program, który umożliwia pokazanie tekstu określonej piosenki, podczas odtwarzania jej w odtwarzaczu multimedialnym użytkownika.
Twórcy twierdzą, że program umożliwia wyszukiwanie spośród 15 000 000 tekstów, i współpracuje z najbardziej znanymi odtwarzaczami: Winamp, iTunes, Windows Media Player, foobar2000, RealPlayer, XMPlay, Yahoo music engine, AlbumPlayer, JetAudio, Sonique i musikCube. EvilLyrics jest darmowy, aktualnie dostępny tylko na platformę Microsoft Windows. Jako dodatek do wyświetlania tekstów, EvilLyrics oferuje również takie funkcje jak możliwość wyszukiwania akordów gitarowych, profilów AllMusic oraz obrazków okładek albumów. Dostępna jest także funkcja karaoke.

</doc>
<doc id="859736" url="https://pl.wikipedia.org/wiki?curid=859736" title="Blok wodny">
Blok wodny

Blok wodny () – element używany do chłodzenia podzespołów komputerowych za pomocą cieczy (najczęściej wody destylowanej lub gotowych płynów zawierających preparaty antykorozyjne).
Typowy blok wodny składa się z:
Bloki wodne można założyć w zasadzie na każdy element komputera, który wymaga obniżenia temperatury pracy, m.in. na procesor, kartę grafiki (chipset karty lub blok typu „fullcover” zakładany na całą powierzchnię karty graficznej), mostek północny, mostek południowy, mosfety, pamięć RAM, a nawet dyski twarde i zasilacz.

</doc>
<doc id="859739" url="https://pl.wikipedia.org/wiki?curid=859739" title="Todomondo">
Todomondo

Todomondo, znany także jako Locomondo – rumuński zespół muzyczny, reprezentant Rumunii w 52. Konkursie Piosenki Eurowizji w 2007 roku.
Historia zespołu.
Zespół Todomondo został założony w 2007 roku, w jego skład weszli: Andrei Ştefănescu, Bogdan Marian „Mister M” Taşcău, Ciro de Luca, Kamara Ghedi, Valeriu Raileanu i Vlad Creţu. W tym samym roku muzycy zgłosili się do udziału w krajowych eliminacjach eurowizyjnych z utworem „Liubi, Liubi, I Love You” zawierającym słowami w sześciu językach: języku angielskim, włoskim, francuskim, hiszpańskim, rosyjskim i rumuńskim. Pod koniec stycznia wystąpili w pierwszym półfinale selekcji i z pierwszego miejsca awansowali do finału, który ostatecznie wygrali po zdobyciu największego poparcia jurorów i telewidzów, dzięki czemu zostali wybrani na reprezentantów Rumunii w 52. Konkursie Piosenki Eurowizji organizowanym w Helsinkach. Dzięki zajęciu miejsca w pierwszej dziesiątce przez Mihai Trăistariu podczas konkursu w 2006 roku, grupa Todomondo miała zapewnione miejsce w stawce finałowej kolejnego widowiska. 12 maja wystąpili w finale widowiska i zajęli ostatecznie trzynaste miejsce z 84 punktami na koncie, w tym m.in. z maksymalnymi notami 12 punktów od Hiszpanii i Mołdawii.

</doc>
<doc id="859749" url="https://pl.wikipedia.org/wiki?curid=859749" title="Prionailurus rubiginosus">
Prionailurus rubiginosus



</doc>
<doc id="859751" url="https://pl.wikipedia.org/wiki?curid=859751" title="Lista krążowników liniowych Royal Navy">
Lista krążowników liniowych Royal Navy

Royal Navy, brytyjska marynarka wojenna, jako pierwsza wprowadziła do służby okręty nowej klasy: krążowniki liniowe. Ich powstanie było dziełem Pierwszego Lorda Morskiego Admiralicji, admirała Johna Fishera, który dla spełnienia swych koncepcji chciał pozyskać okręt dorównujący uzbrojeniem ówczesnym pancernikom, ale znacznie szybszy, chociaż słabiej opancerzony. Stępki trzech pierwszych krążowników liniowych – okrętów typu "Invincible" – zostały położone, gdy „Dreadnought” był jeszcze w budowie, w 1906.
Założenia projektu najlepiej sprawdziły się w akcjach, w których krążowniki liniowe mogły użyć atutu swojej prędkości w starciu z wolniejszymi i słabiej uzbrojonymi jednostkami. Najlepszym przykładem jest bitwa koło Wysp Falklandzkich, gdzie „Invincible” i „Inflexible” zatopiły niemieckie krążowniki pancerne „Sharnhorst” i „Gneisenau”, prawie bez uszkodzeń po swojej stronie, pomimo wielu trafień osiągniętych przez niemieckie okręty. Mniejsze powodzenie przyniosły działania brytyjskich krążowników liniowych w starciach z równorzędnymi okrętami, czego przykładem może być utrata „Indefatigable”, „Queen Mary” i „Invincible” w czasie bitwy jutlandzkiej w 1916. Wszystkie trzy jednostki zostały zatopione przez ciężej opancerzone niemieckie krążowniki liniowe.
Spośród krążowników liniowych zbudowanych w Wielkiej Brytanii przed I wojną światową, jednostki typów "Invincible" i "Indefatigable" miały pancerz burtowy maksymalnej grubości 152 mm, były uzbrojone w osiem dział kal. 305 mm i rozwijały prędkość do 25 węzłów. Kolejne okręty – typu "Lion" oraz pojedynczy „Tiger” – miały pancerz burtowy grubości do 229 mm, po osiem dział kal. 343 mm i osiągały 28 węzłów. Już w czasie I wojny światowej podjęto budowę jednostek typów "Renown" oraz "Courageous", których projekty zostały przygotowane po powtórnym objęciu przez admirała Fishera stanowiska Pierwszego Lorda Morskiego. Każdy z tych typów był w swoim czasie najszybszym wielkim okrętem (ang. capital ship) na świecie i był uzbrojony w cztery lub sześć dział kal. 381 mm. Jednak parametry te osiągnięto kosztem cieńszego pancerza. Stępkę pod HMS „Hood” położono w czasie I wojny światowej, ale jego projekt został znacząco zmieniony, a opancerzenie poprawione na podstawie doświadczenia zdobytego w czasie bitwy jutlandzkiej. Do służby został wprowadzony już po zakończeniu, jako jedyna zbudowana z czterech planowanych jednostek typu "Admiral".
W dwudziestoleciu międzywojennym Wielka Brytania planowała budowę okrętów typu G3, które miałyby uzbrojenie i opancerzenie porównywalne z ówczesnymi pancernikami, a ich klasyfikacja jako krążowników liniowych wynikała z porównania parametrów z ciężej opancerzonymi i wolniejszymi pancernikami, których budowę planowano. Pracę nad tym projektem anulowano, gdyż okręty nie mieściły się w limitach tonażowych narzuconych przez traktat waszyngtoński. Z pierwszych dziesięciu zbudowanych krążowników liniowych jedynie „Tiger” został zachowany w służbie po konferencji waszyngtońskiej i dotrwał do lat 30. XX wieku. Trzy jednostki typu "Courageous" zostały w latach 20. poddane przebudowie na lotniskowce i jedynie „Renown”, „Repulse” oraz „Hood” – wszystkie poddane modyfikacjom w okresie międzywojennym – służyły jako krążowniki liniowe podczas II wojny światowej. „Hood” został zatopiony podczas bitwy w Cieśninie Duńskiej w 1940, „Repulse” przez japońskie samoloty pod Kuantanem w 1941, jedynie „Renown” przetrwał wojnę i został zezłomowany w 1948.
Typ "Invincible".
Okręty typu "Invincible" były pierwszymi krążownikami liniowymi na świecie. Ich projekt był zbliżony koncepcyjnie do konstrukcji pancernika „Dreadnought”, z jedną wieżą artyleryjską mniej oraz znacznie zmniejszonym opancerzeniem dla uzyskania prędkości maksymalnej większej o cztery węzły. Na początku I wojny światowej „Inflexible” i „Indomitable” uczestniczyły w nieudanym pościgu za niemieckimi okrętami na Morzu Śródziemnym. „Inflexible” został wkrótce odwołany na Wyspy Brytyjskie, a „Indomitable” pozostał w rejonie Dardaneli, by blokować niemieckie okręty przez resztę 1914. Pod koniec 1914 „Invincible” i „Inflexible” zostały wysłane na południowy Atlantyk, w poszukiwaniu niemieckiej Eskadry Wschodnioazjatyckiej, odnosząc zwycięstwo w bitwie koło Falklandów. „Indomitable” uczestniczył w bitwie na Dogger Bank na początku 1915, podczas gdy „Inflexible” został ciężko uszkodzony w czasie początkowych etapów kampanii w Dardanelach. Okręty tego typu sformowały 3 Eskadrę Krążowników Liniowych, biorąc udział w bitwie jutlandzkiej, w czasie której „Invincible” został zniszczony po eksplozji magazynów amunicji. Dwa ocalałe okręty spędziły resztę wojny prowadząc patrole na Morzu Północnym. Wycofano je do rezerwy na początku 1919 i sprzedano na złom 1 grudnia 1921.
Typ "Indefatigable".
Projekt jednostek typu "Indefatigable" stanowił modyfikację poprzedniego typu, z wydłużonym kadłubem i nieznacznie zwiększoną wypornością, co poprawiło nieco własności żeglugowe i pozwoliło na zwiększenie kątów ostrzału wież artyleryjskich na śródokręciu. Podobnie jak krążowniki typu "Invincible", także ten typ był odpowiednikiem budowanych równolegle drednotów typu "Neptune", z jedną mniej wieżą artylerii głównej i znacznie słabszym opancerzeniem, ale szybszym o około cztery węzły. Początkowo w budżecie Royal Navy ujęto budowę jedynie „Indefatigable”, „New Zealand” i „Australia” powstały w ramach programu wzmocnienia floty brytyjskich dominiów. Pierwszy wszedł bezpośrednio w skład Royal Navy, drugi został okrętem flagowym niedawno utworzonej Royal Australian Navy.
W początkowym okresie I wojny światowej każda z należących do Royal Navy jednostek typu "Indefatigable" służyła na innym akwenie: „Indefatigable” na Morzu Śródziemnym, gdzie uczestniczył w pościgu za niemieckimi krążownikami oraz w pierwszych działaniach przeciwko Turcji, zaś „New Zealand” na Morzu Północnym, biorąc udział w bitwie koło Helgolandu, pościgu za niemieckimi okrętami po zbombardowaniu Scarborough, Hartlepool i Whitby oraz bitwie na Dogger Bank. „Indefatigable” i „New Zealand” walczyły w składzie Grand Fleet w bitwie jutlandzkiej w 1916. Dla pierwszego z krążowników skończyła się ona tragicznie: trafiony w komory amunicyjne celnymi pociskami artylerii niemieckiego „Von der Tann” eksplodował i natychmiast zatonął wraz z niemal całą załogą. „New Zealand” przetrwał w linii do zakończenia wojny, po czym, w wyniku ustaleń traktatu waszyngtońskiego został wycofany i sprzedany na złom w 1922.
Typ "Lion".
Okręty typu "Lion", wraz ze zbudowanym według zbliżonego projektu „Tigerem” zostały obdarzone popularnym przydomkiem "Splendid Cats" („Wspaniałe koty”). Były one znacznie zmodyfikowane w porównaniu do wcześniejszych dwóch typów krążowników liniowych Royal Navy: miały o dwa węzły większą prędkość maksymalną, artylerię główną kal. 343 mm i znacznie poprawione opancerzenie. Te ulepszenia zostały wprowadzone w odpowiedzi na budowę niemieckich krążowników liniowych typu "Moltke", które pod względem uzbrojenia i opancerzenia przewyższały brytyjskie krążowniki liniowe pierwszej generacji. Projekt trzeciej jednostki typu "Lion" został poddany modyfikacjom na wzór budowanych równolegle pancerników typu "King George V". Miał nieco większą wyporność, około metr dłuższy i 16 cm szerszy kadłub, większą o 5000 shp moc siłowni, nową wersję armat artylerii głównej, poprawiony układ opancerzenia oraz drobne zmiany w wyglądzie. Powoduje to wyodrębnianie przez niektórych autorów „Queen Mary” w odrębny typ okrętu.
„Lion” pełnił w czasie I wojny światowej funkcję jednostki flagowej krążowników liniowych Grand Fleet. Uczestniczył w bitwie koło Helgolandu w 1914 i bitwie na Dogger Bank w 1915 roku. W tej ostatniej otrzymał 16 trafień niemieckimi pociskami, odnosząc poważne uszkodzenia. Był okrętem flagowym wiceadmirała Beatty’ego w bitwie jutlandzkiej, był wielokrotnie trafiony, między innymi w wieżę artyleryjską „Q”, której komory amunicyjne musiały zostać zalane wodą, aby zapobiec eksplozji ładunków. Powrócił do służby czasowo pozbawiony zniszczonej wieży artyleryjskiej, którą zainstalowano dopiero we wrześniu 1916. Odstawiony do rezerwy w 1920, został w wyniku ustaleń traktatu waszyngtońskiego przeznaczony do zezłomowania i sprzedany w 1924.
„Princess Royal” brała udział w bitwie koło Helgolandu, a następnie działała na Atlantyku w osłonie konwojów i poszukiwaniu okrętów Niemieckiej Eskadry Wschodnioazjatyckiej admirała von Spee. Po powrocie do Grand Fleet uczestniczyła w bitwie na Dogger Bank, a wkrótce została okrętem flagowym dowódcy 1 Eskadry Krążowników Liniowych, kontradmirała Osmonda de Beauvoir Brocka, w tym charakterze biorąc udział w bitwie jutlandzkiej, gdzie odniosła uszkodzenia. W wyniku traktatu waszyngtońskiego została wycofana i sprzedana na złom w końcu 1922 roku. „Queen Mary” weszła do służby jako ostatni brytyjski krążownik liniowy ukończony przed wybuchem I wojny światowej. Jej służba przebiegała podobnie jak półsiostrzanych jednostek: brała udział w bitwach koło Helgolandu, na Dogger Bank i jutlandzkiej. W tej ostatniej toczyła pojedynek ogniowy z niemieckimi krążownikami liniowymi „Seydlitz” i „Derfflinger”. Trafiona w rejon komór amunicyjnych, zatonęła wskutek eksplozji. 
HMS „Tiger”.
„Tiger” był ostatnim brytyjskim krążownikiem liniowym, którego budowę rozpoczęto przed wybuchem I wojny światowej, do służby wszedł już w trakcie działań wojennych. W porównaniu z poprzednikami miał zwiększone możliwości bojowe, był lepiej uzbrojony i opancerzony oraz wyposażony w dostępne wówczas nowinki techniczne. Wraz z okrętami typu "Lion" tworzył 1 Eskadrę Krążowników Liniowych. Uczestniczył w bitwach na Dogger Bank i jutlandzkiej, w obu odnosząc uszkodzenia. Pozostałą część wojny, jak reszta Grand Fleet, spędził na patrolowaniu Morza Północnego. W czasie II bitwy koło Helgolandu w 1917 wchodził w skład zespołu dalekiej osłony, bez kontaktu bojowego z przeciwnikiem.
Był najstarszym krążownikiem liniowym pozostałym w służbie Royal Navy po wprowadzeniu ograniczeń traktatu waszyngtońskiego w 1922. W 1924 został przeklasyfikowany na artyleryjski okręt szkolny, w latach 1929–1931 pełnił rolę okrętu flagowego Eskadry Krążowników Liniowych dla zastąpienia poddawanego modernizacji „Hooda”. Zgodnie z postanowieniami traktatu londyńskiego z 1930, został wycofany z linii i sprzedany na złom w 1932.
Typ "Renown".
„Renown” i „Repulse” miały być pierwotnie ulepszoną wersją pancerników typu "Revenge". Ich budowę zawieszono po wybuchu I wojny światowej, a gdy admirał Fisher ponownie znalazł się na stanowisku Pierwszego Lorda Morskiego, zaproponował użycie zgromadzonych materiałów do konstrukcji dwóch okrętów klasy krążowników liniowych. Główny Konstruktor Admiralicji ("Director of Naval Construction" – DNC), sir Eustace d’Eyncourt, stworzył zupełnie nowy projekt, spełniający wymagania lorda Fishera, a stocznie zgodziły się dostarczyć jednostki w ciągu 15 miesięcy. Nie udało im się dotrzymać tego ambitnego planu, ale okręty weszły do służby kilka miesięcy bo bitwie jutlandzkiej w 1916. W momencie wejścia do służby były najszybszymi wielkimi okrętami ("capital ship") na świecie.
„Repulse” jako jedyny okręt typu uczestniczył w akcji bojowej podczas I wojny światowej, biorąc udział w II bitwie koło Helgolandu w 1917. Oba okręty były dwukrotnie modernizowane w okresie międzywojennym. W latach 20. poprawiono ich opancerzenie i wprowadzono szereg drobniejszych ulepszeń. Znaczniejszej modernizacji poddano je, zwłaszcza „Renowna”, w kolejnej dekadzie. Obie jednostki brały udział w II wojnie światowej: poszukiwaniach niemieckiego pancernika kieszonkowego „Admiral Graf Spee” w 1939, kampanii norweskiej w 1940 oraz pościgu za Bismarckiem w 1941. „Repulse” został następnie wysłany na Daleki Wschód i zatopiony przez japońskie samoloty pod Kuantanem. „Renown” spędził większość 1940 i 1941 przydzielony do Force H w Gibraltarze eskortując konwoje. Brał udział między innymi w nieudanej operacji "Menace", bitwie koło przylądka Spartivento, operacji "Excess", bombardowaniu Genui oraz osłonie kolejnego konwoju na Maltę (operacja "Tiger"). Na krótko przydzielono go do Home Fleet. Zapewniał wsparcie kilku konwojom arktycznym na początku 1942. Powrócił do Force H w związku z operacją "Torch". Większość 1943 okręt spędził na remoncie. Transportował premiera Churchilla i jego sztab na i z kilku konferencji z alianckimi liderami. Na początku 1944 „Renown” został przekazany do Floty Wschodniej, wspierał wiele ataków na miejsca okupowane przez Japończyków w Indonezji i wyspach Oceanu Indyjskiego. Okręt wrócił do Home Fleet na początku 1945 i po zakończeniu wojny został umieszczony w rezerwie. Sprzedano go na złom w 1948.
Typ "Courageous".
Typ "Courageous" składał się z trzech krążowników liniowych określanych jako „wielkie krążowniki lekkie”. Okręty te zostały skonstruowane by wspierać projekt admirała Fishera polegający na desancie na kontynent europejski na bałtyckim wybrzeżu Niemiec. Były szybkie ale bardzo lekko opancerzone i miały jedynie kilka bardzo ciężkich dział. Niewielkie zanurzenie miało pozwalać im na operowanie na płytkich wodach Bałtyku. Było to także odpowiedzią na doświadczenia wojenne. Okręty typu "Courageous" były pierwszymi wielkimi okrętami (capital ship) brytyjskimi używającymi turbin parowych z przekładniami redukcyjnymi i kotłów wodnorurkowych z opłomkami o małej średnicy. To uczyniło je najszybszymi istniejącymi wielkimi jednostkami, nieznacznie szybszymi nawet od jednostek typu "Renown".
Pierwsze dwie jednostki, „Courageous” i „Glorious”, weszły do służby w 1917 i spędziły ostatni okres wojny patrolując Morze Północne. Uczestniczyły w II bitwie koło Helgolandu i były obecne podczas kapitulacji Hochseeflotte rok później. Półsiostrzany „Furious” został zaprojektowany jako jednostka uzbrojona w dwa pojedyncze działa kal. 457 mm, największe w jakie kiedykolwiek został wyposażony okręt Royal Navy. Jednak podczas budowy projekt zmodyfikowano przez zabudowanie pokładu startowego i hangaru w miejscu przedniej wieży artyleryjskiej i jej barbety. Po odbyciu kilku patroli na Morzu Północnym usunięto także tylną wieżę artyleryjską i dodano kolejny pokład lotniczy. Samoloty startujące z tego okrętu zaatakowały bazy sterowców Zeppelina w czasie rajdu na Tondern w lipcu 1918. Wszystkie trzy jednostki zostały przesunięte do rezerwy po zakończeniu wojny, przebudowano je jednak na lotniskowce w latach 20. XX wieku. „Glorious” i „Courageous” zostały zatopione na początku II wojny światowej, a „Furious” został sprzedany na złom w 1948.
Typ "Admiral".
Krążowniki liniowe typu "Admiral" miały być pierwotnie ulepszoną wersją pancerników typu "Queen Elizabeth", ale zostały przekształcone na krążowniki liniowe po tym jak admirał John Jellicoe (dowódca Grand Fleet) stwierdził, że nie ma potrzeby posiadania kolejnych pancerników. W międzyczasie Niemcy położyły stępki nowych krążowników liniowych, które były lepsze od większości brytyjskich odpowiedników. Na skutek tego brytyjski projekt został zmieniony w taki sposób, by lepiej zwalczać nowe jednostki niemieckie. Typ miał składać się z jednostek o nazwach „Hood”, „Anson”, „Howe”, „Rodney” – wszystkie pochodziły od nazwisk znanych admirałów. Jednak budowę ostatnich trzech wstrzymano, ponieważ stwierdzono, że surowce i robotnicy bardziej przydadzą się przy budowie statków handlowych i jednostek eskortowych. Projekt krążowników został ulepszony by wykorzystać doświadczenia bitwy jutlandzkiej, ale Admiralicja w końcu stwierdziła, że lepiej będzie, gdy projektanci rozpoczną pracę od początku. Budowa jednostek została przerwana w 1919.
Budowa „Hooda” była jednak na tyle zaawansowana, że jednostkę ukończono w 1920. Stała się jednostką flagową Eskadry Krążowników Liniowych brytyjskiej Floty Atlantyku. W latach 1923–1924 okręt, w towarzystwie „Repulse” i kilku krążowników typu D odbył rejs dookoła świata. 23 kwietnia 1937, po rozpoczęciu hiszpańskiej wojny domowej, eskortował trzy brytyjskie statki handlowe do Bilbao, pomimo że w pobliżu znajdował się należący do nacjonalistów krążownik „Almirante Cervera” blokujący port. „Hood” spędził większość początkowej fazy II wojny światowej prowadząc patrole tropiące niemieckie rajdery oraz eskortując konwoje. Jako okręt flagowy Force H bazował w Gibraltarze. Bombardował francuskie okręty w czasie ataku na Mers-el-Kébir. W maju 1941 „Hood” wraz z pancernikiem „Prince of Wales” otrzymał rozkaz przechwycenia niemieckiego pancernika „Bismarck” i ciężkiego krążownika „Prinz Eugen”, gdy te próbowały przedostać się na północny Atlantyk. Podczas bitwy w Cieśninie Duńskiej tylny magazyn amunicji na „Hoodzie” eksplodował, zatapiając jednostkę w kilka minut od rozpoczęcia starcia.
Typ G3.
Krążowniki liniowe typu G3 były planowane jako odpowiedź na programy rozbudowy sił morskich zapoczątkowane przez Stany Zjednoczone i Japonię. Cztery jednostki tego typu miały być większe, szybsze i ciężej uzbrojone w porównaniu do wszystkich istniejących pancerników (jednak kilka projektowanych jednostek miało być większych). Były klasyfikowane jako krążowniki liniowe z powodu wyższej prędkości maksymalnej i mniejszej siły ognia w porównaniu do planowanych pancerników typu N3. Jednostki typu G3 miały być wyposażone w dziewięć dział kal. 406 mm i miały osiągać prędkość 32 węzłów, podczas gdy jednostki typu N3 miały być uzbrojone w dziewięć dział kal. 457 mm przy tej samej wyporności, co miało być okupione mniejszą prędkością. Podczas gdy oficjalnie były oznaczane jako „krążowniki liniowe”, czasem określa się je mianem „szybkich pancerników”.
Projekt G3 został zatwierdzony przez Radę Admiralicji 12 sierpnia 1921. Zamówienia złożono w październiku i listopadzie, ale pod koniec listopada zostały zawieszone w związku z rozpoczęciem konferencji waszyngtońskiej. Ta ograniczyła wyporność nowych jednostek do 35 000 ton.

</doc>
<doc id="859753" url="https://pl.wikipedia.org/wiki?curid=859753" title="Julie Depardieu">
Julie Depardieu

Julie Marion Depardieu (ur. 18 czerwca 1973 w Paryżu) – francuska aktorka filmowa.
Życiorys.
Jest młodszym dzieckiem i jedyną córką pary aktorskiej Gérard Depardieu i Elisabeth Depardieu. Jej starszy brat Guillaume Depardieu (1971–2008) był także aktorem. Ma przyrodnią siostrę Roxanne, której matką jest francuska modelka Karine Silla.
Mając 20 lat debiutowała na dużym ekranie niewielką rolą Mathilde w melodramacie wojennym "Pułkownik Chabert" ("Le Colonel Chabert", 1993) u boku ojca, z którym wystąpiła jeszcze potem w thrillerze "Maszyna" ("La Machine", 1994) oraz miniserialu przygodowym na podstawie powieści Aleksandra Dumas "Hrabia Monte Christo" ("Le Comte de Monte Cristo", 1998). Natomiast razem z bratem pojawiła się na planie mrocznego dramatu "Sandmen" ("Les Marchands de sable", 2000) i filmu "Zemsta Zaïde" ("Zaïde, un petit air de vengeance", 2001). Za kreację Jeanne-Marie w dramacie "Mała Lili" ("La Petite Lili", 2003) na podstawie dramatu Antona Czechowa "Mewa" otrzymała w 2004 roku dwie nagrody Cezara jako najlepsza aktorka drugoplanowa i najlepsza młoda aktorka. W 2008 ponownie otrzymała Cezara dla najlepszej aktorki drugoplanowej za rolę w filmie "Tajemnica".

</doc>
<doc id="859754" url="https://pl.wikipedia.org/wiki?curid=859754" title="Wawrzyniec Korwin">
Wawrzyniec Korwin

Wawrzyniec Korwin lub pełniej "Wawrzyniec Korwin Nowotarski", łac. "Laurentii Corvini Novoforensis", niem. "Lorenz Raabe" lub "Lorenz Rabe", inne formy nazwiska: "Wawrzyniec Korwin z Nowego Targu, Wawrzyniec z Nowego Targu, Laurentius Bartholomei De Novo Foro, Laurentius Corvinus Novoforensis" (ur. przed 1470 w Środzie Śląskiej, zm. 21 lipca 1527) – humanista, poeta nowołaciński, pedagog, geograf, pisarz miejski, miłośnik filozofii neoplatońskiej, autor podręczników. Twórca dzieła "O wersyfikacji".
Wykształcenie.
Wawrzyniec Korwin ukończył szkołę parafialną w Środzie Śląskiej, a w semestrze letnim 1484 roku znalazł się na Uniwersytecie Krakowskim, gdzie studiował na wydziale sztuk wyzwolonych. W 1486 roku uzyskał stopień bakałarza, a w 1489 magisterium. W Krakowie spotkał Celtisa i korzystał z dawanych przez niego lekcji poetyki.
Życiorys.
Syn miejskiego patrycjusza Bartłomieja z niemieckiej rodziny Rabe. Jego właściwe, pierwotne nazwisko brzmiało: Rabe (Raabe) Wawrzyniec.
Korwin w latach 1489–1494 wykładał, jako "extraneus", w Akademii Krakowskiej m.in. astronomię, filozofię, geografię, retorykę, literaturę grecką oraz literaturę rzymską. W 1496 lub w 1499 roku we Wrocławiu został rektorem gimnazjum św. Elżbiety. W 1494 przybył do Świdnicy, gdzie piastował urząd rektora szkoły parafialnej, a od 1495 został również pisarzem miejskim. Pracę na tym stanowisku skończył dwa lata później, wyjeżdżając ze Świdnicy. W ostatnich latach życia był pisarzem miejskim we Wrocławiu.
Znajomość z M. Kopernikiem.
W Krakowie poznał Mikołaja Kopernika i zarys systemu heliocentrycznego. Na jego zaproszenie w 1506 r. wyjechał do Torunia. Po powrocie do Wrocławia w 1508 roku napisał "Wiersz Wawrzyńca Korwina". Żegna w nim ziemię pruską oraz chwali Kopernika, dając poetycki wykład jego teorii na ponad 30 lat przed opublikowaniem "O obrotach sfer niebieskich".
Twórczość naukowa i literacka.
W pracy naukowej i literackiej pozostawał pod silnym, trwałym wpływem Konrada Celtesa, należał do stowarzyszenia "Sodalitas Vistulana". Opracowywał podręczniki humanistycznej poetyki i retoryki, sam uprawiał z zamiłowaniem twórczość poetycką. W roku 1490 objaśnił "Bukoliki" Wergilego, komentował traktaty filozoficzne Arystotelesa i Boecjusza. W późniejszym okresie przejął się głęboko filozofią neoplatońską. Znał, w niewielkim stopniu, język grecki. Pracował nad opisem świata oraz osobno Śląska. W roku 1496 w "Cosmographia dans manuductionem in tabulas Ptholomei" zamieścił opis Polski wzorowany na Kronice świata, lecz bardziej precyzyjny i zawierający mniej błędów. W przeciwieństwie do Schedla Prusy wymienia jako dzielnicę Polski. W pracy tej wywodził Sarmatów (utożsamianych z Polakami) od Amazonek. W tej samej publikacji zamieścił dodatkowo patriotyczny wiersz pt. "Oda Saficka o Polsce i jej stolicy Krakowie".
W roku 1495 kontynuował prace nad podręcznikiem wersyfikacji łacińskiej. W 1499 został rektorem szkoły parafialnej przy kościele Św. Elżbiety we Wrocławiu, gdzie szerzył humanizm; m.in. zorganizował wystawienie 2 komedii starorzymskich (1500, 1502). W roku 1503 ożenił się z Anną Münsterberg i rozpoczął pracę jako pisarz miejski. W latach 1506–1508 piastował to samo stanowisko w Toruniu. W roku 1508 powrócił do Wrocławia. Zajmował się sprawami publicznymi, politycznymi i kulturalnymi. Od roku 1522 stanął po stronie reformacji i gorliwie ją propagował.

</doc>
<doc id="859755" url="https://pl.wikipedia.org/wiki?curid=859755" title="Eugen Lovinescu">
Eugen Lovinescu

Eugen Lovinescu (ur. 31 października 1881 w Fălticeni, zm. 16 lipca 1943 w Bukareszcie) był rumuńskim historykiem literatury, krytykiem literackim i powieściopisarzem. W 1919 roku założył klub literacki "Sburătorul".
Pisał polemiki w obronie modernizmu, prace z zakresu historii rumuńskiej literatury współczesnej, powieści i pamiętniki. Tworzył także przekłady.

</doc>
<doc id="859756" url="https://pl.wikipedia.org/wiki?curid=859756" title="Polscy posłowie do Parlamentu Europejskiego 2004–2009">
Polscy posłowie do Parlamentu Europejskiego 2004–2009

Polscy posłowie VI kadencji do Parlamentu Europejskiego od 20 lipca 2004 do 13 lipca 2009, wybrani w wyborach przeprowadzonych 13 czerwca 2004.
Tabela przedstawia podział mandatów po wyborach w 2004 i stan na koniec kadencji:
Przynależność klubowa.
Stan na koniec kadencji.
Polscy posłowie VI kadencji zrzeszeni byli w następujących grupach:

</doc>
<doc id="859759" url="https://pl.wikipedia.org/wiki?curid=859759" title="Stradzewo (województwo lubuskie)">
Stradzewo (województwo lubuskie)

Stradzewo – przysiółek wsi Kręcko, w Polsce położony w województwie lubuskim, w powiecie świebodzińskim, w gminie Zbąszynek.
W latach 1975–1998 miejscowość administracyjnie należała do województwa zielonogórskiego.

</doc>
<doc id="859763" url="https://pl.wikipedia.org/wiki?curid=859763" title="Fryzura">
Fryzura

Fryzura – charakterystyczny sposób uczesania włosów, zwykle zgodny z wymogami panującej mody. Uchodzi za ważny element autoprezentacji.

</doc>
<doc id="859767" url="https://pl.wikipedia.org/wiki?curid=859767" title="George Călinescu">
George Călinescu

Gheorghe Călinescu (ur. 19 czerwca 1899 w Bukareszcie, zm. 12 marca 1965 tamże) – rumuński krytyk literacki, historyk literatury, pisarz i dziennikarz, jedna z najznakomitszych postaci rumuńskiej literatury XX wieku.
W 1948 wybrany na członka Academia Română.
Twórczość.
Călinescu jest autorem jednej z bardziej poczytnych książek w Rumunii Scrinul Negru („Czarna Komoda”).

</doc>
<doc id="859768" url="https://pl.wikipedia.org/wiki?curid=859768" title="Anne Keothavong">
Anne Keothavong

Anne Keothavong (ur. 16 września 1983 w Londynie) – brytyjska tenisistka, reprezentantka kraju w Pucharze Federacji.
Status profesjonalny Anne uzyskała w 2001. Jest 19-krotną zwyciężczynią singlowych turniejów ITF i 8-krotną deblowych. Do jej sukcesów można zaliczyć II rundę w Wimbledonie w 2004. We wrześniu 2007 w turnieju WTA w Kolkucie dotarła do półfinału, przegrywając z Mariją Korytcewą. Wcześniej nie dochodziła dalej niż do II rundy. Jej trenerem na korcie jest Colin Beecher, a poza nim Lisa Eyre.
Rok 2009 rozpoczęła od osiągnięcia półfinału w turnieju w Auckland, przegrywając z Rosjanką Jeleną Wiesniną w 3 setach.
Jako juniorka była mistrzynią Wielkiej Brytanii do lat 16 i do lat 18, a także półfinalistką Wimbledonu.
W marcu 2013 roku osiągnęła finał zawodów deblowych we Florianópolis. Razem z Waleriją Sawinych uległy parze Anabel Medina Garrigues i Jarosława Szwiedowa wynikiem 0:6, 4:6.
W lipcu 2013 ogłosiła zakończenie kariery sportowej.

</doc>
<doc id="859771" url="https://pl.wikipedia.org/wiki?curid=859771" title="Jezioro Wapieńskie">
Jezioro Wapieńskie

 
Jezioro Wapieńskie – jezioro w woj. wielkopolskim, w pow. pilskim, w gminie Kaczory, leżące na terenie Pojezierza Krajeńskiego. 
Jezioro położone jest około 4 km na wschód od Skórki. Jezioro leży w granicach administracyjnych gmin Kaczory i Krajenka.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Wapieńskie". W publikacjach spotkać można także inną nazwę tego jeziora - "Jezioro Wapińskie".
Powierzchnia zwierciadła wody według różnych źródeł wynosi od 75,0 ha przez 85,4 ha do 128,05 ha.
Zwierciadło wody położone jest na wysokości 89,1 m n.p.m. lub 95,0 m n.p.m. Średnia głębokość jeziora wynosi 5,0 m
lub 4,9 m, natomiast głębokość maksymalna 8,3 m.
W oparciu o badania przeprowadzone w 2004 roku wody jeziora zaliczono do I klasy czystości i II kategorii podatności na degradację.
W północnej części jeziora na zachodnim brzegu znajduje się piaszczysta plaża oraz osiedle domków letniskowych, do których dojazd jest możliwy drogą lokalną prowadzącą ze Skórki przez Rogownicę. Na południowym krańcu jeziora znajduje się parking leśny.
Jest to jezioro polodowcowe, rynnowe o typowym dla tych jezior podłużnym kształcie i stromych brzegach porośniętych lasem.

</doc>
<doc id="859772" url="https://pl.wikipedia.org/wiki?curid=859772" title="Jezioro Wapińskie">
Jezioro Wapińskie



</doc>
<doc id="859775" url="https://pl.wikipedia.org/wiki?curid=859775" title="Fundacja Batorego">
Fundacja Batorego



</doc>
<doc id="859782" url="https://pl.wikipedia.org/wiki?curid=859782" title="Mleczarnia">
Mleczarnia

Mleczarnia – zakład przemysłu spożywczego, przygotowujący mleko konsumpcyjne, mleko w proszku, mleko kondensowane, masło, sery.
Termin ten oznacza również wyodrębnione miejsce w gospodarstwie rolnym, przeznaczone do cedzenia, schładzania i przechowywania mleka z udoju.
W skład branży mlecznej wchodzą:
Do produktów mleczarskich zalicza się:

</doc>
<doc id="859791" url="https://pl.wikipedia.org/wiki?curid=859791" title="Kościół św. Wincentego a Paulo w Krakowie">
Kościół św. Wincentego a Paulo w Krakowie



</doc>
<doc id="859792" url="https://pl.wikipedia.org/wiki?curid=859792" title="Filip Mountbatten">
Filip Mountbatten



</doc>
<doc id="859799" url="https://pl.wikipedia.org/wiki?curid=859799" title="Indywidualne Mistrzostwa Świata Juniorów w sporcie żużlowym 2007">
Indywidualne Mistrzostwa Świata Juniorów w sporcie żużlowym 2007



</doc>
<doc id="859800" url="https://pl.wikipedia.org/wiki?curid=859800" title="Lista okrętów wsparcia Royal Navy">
Lista okrętów wsparcia Royal Navy

Lista okrętów wsparcia (ang. support ships) Royal Navy. Obecnie nie ma w służbie żadnego tej klasy okrętu. Podczas I wojny światowej przestarzałe hulki i krążowniki były często używane do wsparcia i jako okręty-bazy. Wiele komercyjnych statków zostało przejętych przez rząd z przeznaczeniem do takiej służby. Pierwszy okręt zbudowany specjalnie w tym celu to "Medway" w roku 1928. Przerobione okręty mają datę przeróbki obok nazwy.

</doc>
<doc id="859801" url="https://pl.wikipedia.org/wiki?curid=859801" title="Nowa Wieś (powiat nowotomyski)">
Nowa Wieś (powiat nowotomyski)

Nowa Wieś (także Nowa Wieś-Zamek) – wieś w Polsce położona w województwie wielkopolskim, w powiecie nowotomyskim, w gminie Zbąszyń. Leży po południowo-zachodniej stronie jeziora Błędno.
Historia.
Nowa Wieś była znana od 1409 roku. Wchodziła w skład dóbr kębłowskich i zbąszyńskich.
Przed II wojną światową, w przeciwieństwie do sąsiedniej Nowej Wsi Zbąskiej miejscowość leżała w Niemczech.
W latach 1975–1998 miejscowość administracyjnie należała do województwa zielonogórskiego.
Zabytki.
W miejscowości znajduje się zabytkowy zespół pałacowy, na który składają się:
Turystyka.
Przez miejscowość przebiegają znakowane szlaki piesze:

</doc>
<doc id="859803" url="https://pl.wikipedia.org/wiki?curid=859803" title="Kompania Fransa Banninga Cocqa i Willema van Ruytenburcha">
Kompania Fransa Banninga Cocqa i Willema van Ruytenburcha

Kompania Fransa Banninga Cocqa i Willema van Ruytenburgha lub Straż nocna albo Wymarsz strzelców – obraz holenderskiego malarza Rembrandta Harmenszoona van Rijn. Obecnie znajduje się w zbiorach Rijksmuseum (hol. "Muzeum Narodowe") w Amsterdamie.
Opis obrazu.
Namalowane w 1642 roku dzieło przedstawia kompanię straży obywatelskiej z Amsterdamu z połowy XVII wieku. Członkami tej kompanii, dowodzonej przez Fransa Banningh Cocqa, byli kupcy handlujący suknami, a sam obraz odznacza się nowatorskim na owe czasy przedstawieniem portretowanych ludzi. Zamiast grupy uszykowanej paradnie „wszerz”, Rembrandt przedstawił na swoim obrazie członków Straży w ruchu, wychodzących prawdopodobnie na służbę.
Nazwiska osiemnastu strażników przedstawionych na obrazie znajdują się na tarczy nad bramą. Kompania składała się z większej liczby członków, ale tylko ci, którzy płacili, byli włączeni do portretu grupowego. Bębniarz został wynajęty i dlatego pozwolono mu być za darmo w obrazie. Rembrandt dodał inne osoby, aby ożywić obraz. Trzy osoby z lewej strony "zniknęły" w XVIII wieku, kiedy odcięto część płótna. Teraz można dopasować tylko kilka nazwisk do twarzy osób przedstawionych w portrecie.
Według legendy obraz Rembrandta, pierwotnie przechowywany w siedzibie straży, po jej likwidacji został przycięty ze wszystkich stron, aby zmieścił się między drzwi sali Rady Małych Wojen w Ratuszu w 1715 roku. Był jednym z ostatnich obrazów przeniesionych do Ratusza. Po przycięciu jego przestrzenny efekt i spójność zostały poważnie naruszone. Kapitan i porucznik znajdują się teraz w centrum kompozycji, podczas gdy pierwotnie stali bardziej w prawo. Ponieważ dolny pas został odcięty, wydają się prawie potykać o ramę i wyskakiwać z obrazu, co zmniejsza przestrzeń wokół nich, która jest potrzebna do stworzenia iluzji naturalnego ruchu. Ponieważ znaczna część lewej strony obrazu została odcięta, otoczenie stoi teraz bardziej chaotycznie w zatłoczeniu. Nieprzycięta wersja obrazu ukazywała 34 postaci i psa.
Z wpisów do miejskich archiwów skarbowych z XVII wieku wynika, że obraz był podawany wielu interwencjom. Wspomina się na przykład o dziurze w obrazie spowodowanej przez młotek, który przypadkowo spadł na obraz.
Jan van Dyk (ok. 1690-1769), renowator dzieł sztuki, w swojej książce napisał, że usunął „wiele olejów i lakierów” z obrazu, aby mężczyźni mogli znów być widoczni. W szczególności był zadowolony z faktu, że nazwiska na tarczy po prawej stronie stały się czytelniejsze, co ułatwiało identyfikację członków firmy. Błędnie założył, że te nazwiska zostały napisane przez samego Rembrandta: tarcza jest późnym siedemnastowiecznym dodatkiem nieznanego artysty. Napisał:
„Obraz ten jest godny podziwu ze względu na jego wielką siłę i pracę pędzla; jest [jak] silne światło słoneczne, farba bardzo grubo naniesiona i jest godne podziwu, że mimo tak mocnej pracy pędzla, mogła mieć miejsce tak wielka wytworność; na hafcie na mundurze porucznika farby jest tak wiele, że można zetrzeć na niej gałki muszkatołowe, a amsterdamski herb, trzymany przez lwa, [jest] tak schludny i delikatny, jak gdyby został pomalowany z wielką dokładnością. Twarz bębniarza widziana z bliska jest wyjątkowo ładnie wykonana. Należy żałować, że ten kawałek został tak bardzo zredukowany, żeby można było go umieścić pomiędzy dwoma drzwiami”.
W 1939 r. wybuch II wojny światowej wymusił ewakuację obrazu. Dzieło początkowo było przechowywane w schronach na zachodzie kraju, ale na początku 1942 r. obraz został przetransportowany do jaskiń w górach w pobliżu Maastricht na południu kraju, gdzie temperatura jest stała, a wilgotność niska. Po wojnie obraz wrócił do Amsterdamu, mówiono, że ówczesny dyrektor Rijksmuseum był tak entuzjastycznie nastawiony do powrotu dzieła, że potknął się i upadł płasko na obraz; historia nigdy nie została potwierdzona.
Trzej strażnicy na obrazie prezentują kolejno (od lewej do prawej) ładowanie broni, strzał i czyszczenie broni z resztek prochu (autor zapożyczył sylwetki postaci od Jacoba de Gheyn II). Część ramienia porucznika została przesunięta, aby można było lepiej zobaczyć czyszczącego broń strażnika.Według różnych wspomnień, artysta dostał od 1600 do nawet 4000 guldenów za obraz.
Obraz wzbudzał i wzbudza mieszane odczucia. Przykładowo Ernst van de Wetering, w czasie wystawy "Rembrandt, Quest of a Genius" w 2006 roku, zasugerował, że obraz był „nieudanym eksperymentem”. Obecny status obraz zyskał dzięki architektowi Pierre Cuypersowi, który projektując Rijksmuseum (w 1880), zaprojektował go jako "katedrę sztuki" ze "Strażą Nocną" na głównym "ołtarzu".
13 stycznia 1911 r. bezrobotny szewc i były szef kuchni marynarki wojennej pokiereszował obraz nożem szewskim, wyrażając w ten sposób protest przeciwko niemożności znalezienia pracy.
14 września 1975 r. praca została zaatakowana nożem przez bezrobotnego nauczyciela szkolnego Wilhelmusa de Rijk, co spowodowało kilka dużych zygzakowatych cięć o długości do 12 cali.Twierdził, że „zrobił to dla Pana” i że on „otrzymał rozkaz, by to zrobić”. Obraz został przywrócony do pierwotnego stanu po czterech latach, ale niektóre uszkodzenia są nadal dostrzegalne. Mężczyzna nigdy nie został oskarżony, popełnił samobójstwo w kwietniu 1976 roku.
6 kwietnia 1990 r., zbiegły pacjent psychiatryczny spryskał kwasem siarkowym obraz. Strażnicy interweniowali, zatrzymując mężczyznę i szybko spryskując wodą płótno. Kwas przeniknął jedynie warstwę lakieru obrazu i w ciągu miesiąca przywrócono pierwotny stan dzieła.

</doc>
<doc id="859808" url="https://pl.wikipedia.org/wiki?curid=859808" title="Viva Pinata">
Viva Pinata



</doc>
<doc id="859812" url="https://pl.wikipedia.org/wiki?curid=859812" title="Michael Corleone">
Michael Corleone

Michael „Mike” Corleone (ur. 15 października 1920, zm. 9 maja 1997) – postać fikcyjna z książek Maria Puzo "Ojciec chrzestny" oraz "Sycylijczyk". Postać rozwinięta w późniejszych latach w filmowej trylogii pod tym samym tytułem, wyreżyserowanej przez Francisa Forda Coppolę. W filmie w rolę Michaela wcielił się Al Pacino.
Opis.
Michael Corleone to najmłodszy z synów dona Vita Corleone. Jego dwaj starsi bracia to Santino „Sonny” Corleone i Frederico Corleone. Ma także młodszą siostrę, Connie Corleone.
Od samego początku Mario Puzo przedstawiał go jako człowieka niesfornego, idącego własną drogą niezależnie od oczekiwań ojca. Jako młodzieniec Mike zdecydował się odciąć od mafijnych interesów rodziny Corleone – najpierw rozpoczynając studia, a potem walcząc pod sztandarem Stanów Zjednoczonych w II wojnie światowej. Z wojny powrócił jako bohater wojenny, otrzymując Navy Cross. W międzyczasie związał się również z Kay Adams, Amerykanką nie mającą żadnych więzi z włoskimi imigrantami w Nowym Jorku. Do 1945 roku Mike nie włączał się w gangsterskie interesy jego rodziny, niemniej wbrew własnym postanowieniom sytuację tę zmienił po zamachu na ojca. Osobiście dokonał egzekucji na dilerze heroiny Virgilu Sollozzu oraz skorumpowanym kapitanie nowojorskiej policji McCluskeyu. Po tym zabójstwie zmuszony został do ucieczki na Sycylię, gdzie w ukryciu spędził kilka lat. 
Na Sycylii pozostawał pod opieką dona Tomassina, przyjaciela dona Corleone. Podczas tego pobytu poślubił Sycylijkę Apollonię Vitelli, która zginęła później w zamachu bombowym skierowanym przeciwko Michaelowi. Do Nowego Jorku powrócił po dwóch latach, gdzie (po uprzedniej śmierci Sonny’ego Corleone) został prawowitym następcą dona Corleone. Po powrocie do Ameryki ożenił się ponownie, tym razem z Kay Adams, z którą miał dwoje dzieci:
Aktywnie włączył się też w interesy rodzinne. Po śmierci Vita Corleone w roku 1954, przejął jego schedę i został donem. W niedługim czasie doprowadził do ostatecznej rozprawy z wrogami rodziny, odpowiedzialnymi za zamach na jego ojca oraz za śmierć Sonny’ego. Na jego polecenie zamordowani zostali don Victor Stracci, Moe Greene, don Ottilio Cuneo, don Philip Tattaglia, don Emilio Barzini oraz szwagier Michaela – Carlo Rizzi, który wydał Sonny’ego, jak również Salvatore Tessio, caporegime, który zdradził rodzinę Corleone na rzecz rodziny Barzinich oraz Fabriziego, człowieka, który podłożył bombę w samochodzie, w którym zginęła jego żona Apollonia. Po tych zabójstwach Mike został niekwestionowanym przywódcą mafijnym w Stanach Zjednoczonych.
Losy filmowe.
Dalsze losy Michaela zostały rozwinięte w filmowych produkcjach "Ojciec chrzestny II" oraz "Ojciec chrzestny III". W drugiej części sagi Mike stopniowo zmienia się w neurotycznego i bezlitosnego dona, który usilnie stara się utrzymać potęgę rodziny, ale w przeciwieństwie do swojego ojca nie potrafi zjednoczyć jej członków wokół własnej postaci. Jednocześnie próbuje docelowo zrezygnować z nielegalnych interesów. Rozwodzi się z Kay Adams, nie mogącej znieść prawdziwego oblicza męża, a jego stosunki z siostrą i consigliere Tomem Hagenem są nad wyraz chłodne. Ponadto Michael wydaje wyrok śmierci na własnego brata – Freda Corleone, który zdradził rodzinę. Z kolei w trzeciej części trylogii, umiejscowionej w późnych latach siedemdziesiątych, Michael jest już zmęczonym mafijnym trybem życia, prawie sześćdziesięcioletnim mężczyzną, przygotowującym się do zalegalizowania działań i interesów rodzinnych oraz ostatecznego zerwania z przestępczą przeszłością. Niemniej, wbrew jego woli, ponownie zostaje włączony w gangsterskie porachunki, w wyniku których ginie jego córka Mary Corleone. Innym znaczącym punktem w jego życiu jest spowiedź przed przyszłym papieżem, Janem Pawłem I, w której wyznaje swoje grzechy (również zamordowanie brata). Jednakże zabójstwo Mary jest dla niego zbyt ciężkim ciosem. Interes rodzinny przejmuje Vincent Mancini-Corleone (nieślubny syn Sonny’ego i jego kochanki, Lucy Mancini), prawa ręka Michaela. Mike tymczasem wraca na Sycylię, gdzie umiera w samotności, w tym samym miejscu, gdzie przed laty poślubił swą pierwszą żonę - Apollonię.

</doc>
<doc id="859824" url="https://pl.wikipedia.org/wiki?curid=859824" title="Lista okrętów badawczych Royal Navy">
Lista okrętów badawczych Royal Navy



</doc>
<doc id="859829" url="https://pl.wikipedia.org/wiki?curid=859829" title="Park Narodowy Shenandoah">
Park Narodowy Shenandoah

Park Narodowy Shenandoah (ang. "Shenandoah National Park") – park narodowy położony w USA w stanie Wirginia, w Paśmie Błękitnym. Najwyżej położonym punktem parku jest szczyt góry Hawksbill o wysokości 1234 m n.p.m.
Historia.
Park został autoryzowany w 1926 roku i oficjalnie utworzony 26 grudnia 1935 roku. Przed utworzeniem parku większość jego obecnego obszaru miała charakter rolniczy i na terenie parku wciąż można zobaczyć pozostałości gospodarstw rolnych. Utworzenie parku zmusiło mieszkańców około 500 domów do opuszczenia swoich posiadłości. Z tego powodu wiele rodzin protestowało i zostało usunięte siłą, choć ostatecznie kilku z nich pozwolono pozostać. Annie Lee Bradley Shenk, która zmarła w 1979 roku w wieku 92 lat, była ostatnią mieszkanką parku, której pozwolono w nim zostać.
Rozwój parku i konstrukcja drogi widokowej "Skyline Drive" przez park pozwoliły stworzyć wiele miejsc pracy potrzebnych w czasie wielkiego kryzysu. W tym okresie nawet 90 procent lokalnej ludności miało zatrudnienie związane z powstającym parkiem.
Warunki klimatyczne.
Warunki klimatyczne w parku zależą od wysokości. Temperatura powietrza na szczytach gór jest średnio o 5 stopni Celsjusza niższa niż w pobliskich dolinach. Tereny parku położone na niższych wysokościach charakteryzują się zmodyfikowanym klimatem kontynentalnym, z łagodną zimą i upalnym, wilgotnym latem. Zima na wyżej położonych terenach parku jest stosunkowo chłodna podobnie jak lato. Burze mogą mieć miejsce przez cały rok, choć zdarzają się najczęściej we wrześniu a najrzadziej w lutym. Opady śniegu są częste zimą, ale zazwyczaj śnieg topnieje dość szybko. Większość obszarów parku otrzymuje ok. 100-150 cm opadów atmosferycznych rocznie.
Park wygląda zupełnie inaczej w różnych porach roku. Chociaż jest najbardziej znany ze swoich jesiennych kolorów, park jest równie spektakularny (i mniej zatłoczony) wiosną, gdy kwitną kwiaty i drzewa. Latem, niższe temperatury w górach oferują turystom ulgę w porównaniu z upałami w dolinach. Ponieważ większość szlaków pieszych prowadzi przez las, widoki są być może najbardziej spektakularne zimą, gdy drzewa nie mają już liści.
Fauna i flora.
Park jest schronieniem dla wielu gatunków zwierząt i roślin. W parku występuje ponad 200 gatunków ptaków, ponad 50 gatunków ssaków, ponad 50 gatunków gadów i płazów oraz 30 gatunków ryb. Niemalże każdy odwiedzający park ma okazję zobaczyć jakiegoś ssaka, na przykład powszechne są spotykane jelenie wirginijski czy wiewiórki szare. Inne ssaki, jak na przykład nietoperze czy skunksy są rzadko widywane, gdyż zazwyczaj aktywne są dopiero po nastaniu mroku. Z kolei, niedźwiedzie czarne i rysie rude, choć aktywne za dnia, zazwyczaj zaszywają się głęboko w lesie. Mniejsze ssaki występujące w parku są również rzadko widywane, ponieważ często żyją pod ziemią lub ukrywają się pod liśćmi. Regularnie pojawiają się również relacje o występowaniu w parku pum, choć nie zostały one do tej pory oficjalnie potwierdzone przez personel parku.
W parku występuje również 1367 gatunków roślin naczyniowych, choć zaledwie niecałe sto z nich to drzewa i krzewy najłatwiej zauważane przez odwiedzających. Aż 862 gatunki roślin stanowią kwiaty.
Szczegółowe listy gatunków zwierząt i roślin występujących w parku mogą być znalezione na oficjalnej stronie parku.
Turystyka.
Park jest najbardziej znany z drogi widokowej "Skyline Drive". Droga ta o długości 105 mil (169 km) wiedzie granią przez cały park. Droga ta jest szczególnie popularna jesienią, gdy liście na drzewach zmieniają kolory i są najbardziej malownicze.
Park Narodowy Shenandoah zawiera również ponad 800 km pieszych szlaków turystycznych, w tym 162 km Szlaku Appalachów. Wiele szlaków ma swój początek przy drodze "Skyline Drive". Krótsze szlaki prowadzą do punktów widokowych lub licznych w parku wodospadów; dłuższe i trudniejsze szlaki wiodą głębiej w mniej zagospodarowane obszary parku. Do popularnych szlaków należą trasy na wierzchołki Hawksbill, który jest najwyższą górą w parku, Old Rag Mountain oraz Mary’s Rock.
Na terenie parku usytuowanych jest pięć pól kempingowych. Turyści mogą także rozbić namioty w obrębie parku po uzyskaniu bezpłatnego pozwolenia (ang. "backcountry permit").
Na obszarze parku znajduje się również były wypoczynkowy ośrodek prezydentów Stanów Zjednoczonych, Rapidan Camp. Obiekt został odrestaurowany do stanu z 1931 roku i udostępniony zwiedzającym.

</doc>
<doc id="859831" url="https://pl.wikipedia.org/wiki?curid=859831" title="Krajowy Związek Rewizyjny">
Krajowy Związek Rewizyjny



</doc>
<doc id="859833" url="https://pl.wikipedia.org/wiki?curid=859833" title="Charles Aurelius Smith">
Charles Aurelius Smith

Charles Aurelius Smith (ur. 22 stycznia 1861, zm. 1 kwietnia 1916) – amerykański polityk, działacz Partii Demokratycznej, znany przede wszystkim jako gubernator stanu Karolina Południowa przez pięć dni.
Życiorys.
Urodzony w Hertford County (Karolina Północna) Smith ukończył studia na Wake Forest University (Winston-Salem, też w Karolinie Północnej) w 1882. Następnie zajmował się szereg lat bankierstwem, zostając prezesem szeregu różnych banków w Karolinie Południowej. Pełnił też funkcję przewodniczącego South Carolina Baptist Association oraz członka rad nadzorczych Furman University oraz Greenville Women's College.
Wybrany w 1910 na członka stanowej Izby Reprezentantów Karoliny Południowej, rok później (1911), został wicegubernatorem stanu. Kiedy gubernator Coleman Livingston Blease zrezygnował na kilka dni przed upływem swej kadencji, automatycznie nowym gubernatorem do czasu inauguracji wybranego następcy, Richarda Irvine'a Manninga III, został Smith.
Urząd sprawował przez pięć dni (14-19 stycznia 1915) i w tym czasie pełnił wyłącznie funkcję reprezentacyjne (Blease nie uczestniczył w uroczystości zaprzysiężenia Manninga). Był najkrócej urzędującym gubernatorem w dziejach Karoliny Południowej.
Po odejściu ze stanowiska Smith przeprowadził się do Baltimore w Maryland, gdzie zmarł. Pochowano go na cmentarzu w Timmonsville w Karolinie Południowej, stawiając mu wielki pomnik nagrobny.
Ze związku małżeńskiego z Fannie L. Byrd miał ośmioro dzieci.

</doc>
<doc id="859838" url="https://pl.wikipedia.org/wiki?curid=859838" title="Columbia Center">
Columbia Center

Columbia Center (inne nazwy to Bank of America Tower, Columbia Seafirst Center) – najwyższy budynek w Seattle. Wieżowiec został zaprojektowany przez Chestera L. Lindseya. Rozpoczęta w roku 1982 budowa trwała 3 lata, po jej ukończeniu 295-metrowy wieżowiec był najwyższym budynkiem po zachodniej stronie rzeki Missisipi, drugim co do wielkości na Zachodnim Wybrzeżu oraz dwunastym w całym USA. W budynku mieści się 76 kondygnacji o zagospodarowaniu biurowym oraz 7 pod ziemią, służących głównie za parkingi.
U podstaw budynek jest wyłożony granitem, co nadaje mu elegancki wygląd. Struktura budynku opiera się na trzech łukach, dzięki temu wygląda jak trzy wieże stojące jedna obok drugiej. Pierwotnie wysokość budynku miała wynosić 306,5 m. jednak Federalna Administracja Lotnictwa Cywilnego Stanów Zjednoczonych nie wydała zezwolenia na budowę tak wysokiego wieżowca w pobliżu portu lotniczego Sea-Tac.
Na początku budynek nazywał się Columbia Center, jednak nazwa została zmieniona przez Seafirst Bank na Columbia Seafirst Center. Wkrótce po tym Bank of America, który był macierzystym bankiem Seafirst Bank zmienił nazwę budynku na Bank of America Tower. Ostatecznie jednak, w listopadzie 2005 r. nazwa została z powrotem zmieniona na Columbia Center.
16 czerwca 2004 Krajowa Komisja ds. Ataków Terrorystycznych na Stany Zjednoczone (9/11 Commision) doniosła, że pierwotnym planem terrorystów którzy wykonali 11 września 2001 r. Zamach na World Trade Center i Pentagon było rozbicie samolotów „o najwyższe budynki stanów Kalifornia i Waszyngton”, którymi mogły być Columbia Center i U.S. Bank Tower.

</doc>
<doc id="859842" url="https://pl.wikipedia.org/wiki?curid=859842" title="Krotochwila">
Krotochwila

Krotochwila – pokrewny farsie humorystyczny utwór sceniczny, którego akcję splatają intrygi oraz nieistotne konflikty.

</doc>
<doc id="859845" url="https://pl.wikipedia.org/wiki?curid=859845" title="Dzbanecznik beczułkowaty">
Dzbanecznik beczułkowaty

Dzbanecznik beczułkowaty ("Nepenthes ampullaria") – gatunek rośliny z rodziny dzbanecznikowatych. Występuje w lasach równikowych na wyspach Borneo i Sumatry, w Tajlandii, na Półwyspie Malajskim, w Singapurze i na Nowej Gwinei.
Gatunek ten pozyskuje azot głównie z gromadzących się w jego dzbankach opadających szczątków roślinnych. W jego dzbankach żyją płazy ("Microhyla borneensis") i larwy komarów, którymi żywią się nurkujące i polujące na nie mrówki "Camponotus schmitzi".

</doc>
<doc id="859848" url="https://pl.wikipedia.org/wiki?curid=859848" title="Bank of America Tower">
Bank of America Tower



</doc>
<doc id="859849" url="https://pl.wikipedia.org/wiki?curid=859849" title="Columbia Seafirst Center">
Columbia Seafirst Center



</doc>
<doc id="859850" url="https://pl.wikipedia.org/wiki?curid=859850" title="Cmentarz wojenny nr 29 – Siepietnica-Bugaj">
Cmentarz wojenny nr 29 – Siepietnica-Bugaj

Cmentarz wojenny nr 29 – Siepietnica-Bugaj – cmentarz z I wojny światowej, zaprojektowany przez Johanna Jägera, położony na terenie wsi Siepietnicy w gminie Skołyszyn w powiecie jasielskim w województwie podkarpackim. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Należy do II Okręgu Cmentarnego Jasło.
Opis.
Cmentarz znajduje się w przysiółku Bugaj nad potokiem Olszynka. Spoczywa tam około 84 żołnierzy, którzy zginęli w czasie I wojny światowej. Obiekt kilkukrotnie remontowano, ostatni raz w 2006 roku. Obecnie jest o wiele mniejszy niż pierwotnie. Początkowa powierzchnia wynosiła około 200 m². Dzięki zagęszczeniu krzyży z daleka przypomina nieco kępkę grzybów. Cmentarz w bardzo dobrym stanie, wzorowo odnowiony.
Napis na tablicy inskrypcyjnej po niemiecku (treść w wolnym polskim tłumaczeniu) głosi:
Linki zewnętrzne.
Cmentarz nr 29

</doc>
<doc id="859851" url="https://pl.wikipedia.org/wiki?curid=859851" title="ASPR Zawadzkie">
ASPR Zawadzkie

Autonomiczna Sekcja Piłki Ręcznej Zawadzkie – polski męski klub piłki ręcznej, założony w 2001 w Zawadzkiem. Od 2016 występuje w I lidze.
W latach 2004–2013 ASPR Zawadzkie występował w I lidze. W okresie tym do jego najlepszych strzelców należeli: Grzegorz Giebel, Łukasz Gradowski, Andrzej Kryński, Michał Piech, Artur Pietrucha, Łukasz Płonka, Daniel Skowroński, Adam Skrabania i Paweł Swat. W sezonie 2008/2009 zespół zajął w I lidze 2. miejsce (15 zwycięstw, jeden remis i sześć porażek) i przystąpił do meczów barażowych o awans do Ekstraklasy – w maju 2009 przegrał ze Śląskiem Wrocław (23:38; 28:32), nie uzyskując promocji. Ponadto w sezonie 2008/2009 zawodnik ASPR-u Artur Pietrucha, który zdobył 138 bramek, zajął 2. miejsce w klasyfikacji najlepszych strzelców ligi. W sezonie 2012/2013 klub utrzymał się w I lidze, dzięki zwycięstwu w barażu z Olimpem Grodków (27:18; 27:26), jednak ze względu na problemy finansowe wycofał się z rozgrywek.
W sezonie 2014/2015 ASPR Zawadzkie zajął w II lidze 2. miejsce, dzięki któremu przystąpił do gry w barażu o awans do I ligi – przegrał w nim z MTS-em Chrzanów różnicą jednej bramki (24:17; 23:31). W sezonie 2015/2016 drużyna wygrała rozgrywki II ligi (odniosła 18 zwycięstw w 20 meczach) i awansowała do I ligi.

</doc>
<doc id="859855" url="https://pl.wikipedia.org/wiki?curid=859855" title="Warkocz">
Warkocz

Warkocz – uczesanie z trzech (lub więcej) pasm długich, splecionych włosów, zabezpieczone przed rozplataniem (np. wstążką, czasem związaną w kokardę, frotką, itp.). W tradycji europejskiej włosy były splatane w jeden warkocz, noszony z tyłu głowy lub dwa, symetrycznie po bokach głowy – czasem dodatkowo upięte. W kulturach afrykańskich fryzura może składać się z bardzo wielu cienkich warkoczyków. 
Warkoczem nazywa się także każdy wykonany w ten sposób splot. 
Odmiany uczesania:
Sploty warkoczy:

</doc>
<doc id="859857" url="https://pl.wikipedia.org/wiki?curid=859857" title="Okręty podwodne typu 212A">
Okręty podwodne typu 212A

Okręty podwodne typu 212A – niemieckie okręty podwodne o napędzie hybrydowym opartym na bateriach akumulatorowych oraz systemie ogniw paliwowych. Opracowane przez konsorcjum ARGE 212 jednostki, są pierwszymi okrętami podwodnymi w których jako układ rezerwowy zastosowano technologię AIP pod postacią ogniw paliwowych.
Konstrukcja.
Projekt jednostek 212A został ukończony w 1992 roku przez konsorcjum stoczni HDW i TNSW- ARGE 212 we współpracy z IKL. Konstrukcja okrętów tego typu stanowi rozwinięcie wyprodukowanych dla Izraela jednostek typu "800", z wykorzystaniem takiej samej niemagnetycznej stali o dużej wytrzymałości na rozciąganie. Na kiosk przeniesiono jednak stery zanurzenia, a zwiększenie manewrowości podwodnej osiągnięto dzięki zastosowaniu sterów rufowych w konfiguracji "X". Okręty typu "212A" zostały pierwszymi skierowanymi do produkcji seryjnej jednostkami używającymi ogniwa paliwowe (BZM 34) jako dodatkowe źródło energii. Jednostki te wprowadziły po raz pierwszy także silniki elektryczne z magnesami trwałymi ("permanent-magnet motor" - PMM) do pływania z niewielką prędkością napędzające blisko-bezszumową śrubę. Okręty "212A" zdolne są do pływania w zanurzeniu z niewielką prędkością blisko 3 tygodnie, używając swoich ogniw paliwowych jako źródła energii. Okręty typu 212A mają częściowo dwukadłubową strukturę kadłuba o dużej średnicy w części dziobowej. Część ta jest połączona z częścią rufową za pomocą stożkowej sekcji, mieszczącej siłownię baterii paliwowych. Ciekły tlen oraz wodór przechowywane są w metalowych cylindrach umieszczonych dookoła obwodu tej niewielkiej sekcji kadłuba. Prędkość maksymalna okrętu z wykorzystaniem układu AIP bez użycia głównych baterii elektrycznych okrętu wynosi 8 węzłów.
Typ "212A" został wyposażony w wysoko zintegrowany system zarządzania i kontroli broni, który integruje sensory, uzbrojenie oraz układ nawigacyjny. Kompleks ten oparty jest o wydajną szynę danych oraz układ obliczeń rozproszonych. W skład układu uzbrojenia okrętu wchodzi sześć wyrzutni torpedowych kalibru 533 mm, w dwóch grupach po trzy wyrzutnie każda, których działanie oparte jest na zasadzie wypchnięcia torpedy za pomocą tłoka wodnego. Podstawowe uzbrojenie stanowi torpeda ciężka DM2A4 Seehecht (morszczuk).
Program budowy.
Budowa pierwszych czterech jednostek typu, została zatwierdzona 6 lipca 1994 roku, jednakże pierwsze cięcie stali zostało opóźnione do 1 lipca 1998 roku, z powodu modyfikacji niezbędnych dla zapewnienia identyczności konstrukcji z jednostkami budowanymi we Włoszech - dla włoskiej marynarki wojennej - z takim samym kadłubem. Wprowadzone zmiany obejmowały zwiększenie dopuszczalnej głębokości zanurzenia oraz polepszenie warunków życiowych załogi. Budowa okrętów dla Niemiec została podzielona między dwie stocznie: HDW w Kilonii budowała części dziobowe jednostek, zaś TNSW budowała w Emden tylne połowy jednostek. Końcowe łączenie i wyposażanie obu części poszczególnych okrętów zostało podzielone między obydwie stocznie.
Jednostki.
Propozycja dla Marynarki Wojennej.
20 listopada 2015 w porcie wojennym w Gdyni zacumował U-34. Wizyta obejmuje m.in. seminarium nt. konstrukcji i wyposażeniu niemieckich jednostek typu 212A i 214, które będą oferowane dla Marynarki Wojennej w planowanym przetargu na trzy nowe okręty podwodne, w ramach programu Orka.

</doc>
<doc id="859859" url="https://pl.wikipedia.org/wiki?curid=859859" title="Ukraińska Światowa Rada Spółdzielcza">
Ukraińska Światowa Rada Spółdzielcza

Ukraińska Światowa Rada Spółdzielcza – utworzona w 1973 światowa emigracyjna organizacja ukraińskich spółdzielców.
Powstała na II Światowym Kongresie Wolnych Ukraińców.
Organizacje należące do Rady.
Według danych z 1973 związek jednoczył 74 organizacje spółdzielcze, liczących 80 tys. członków, wykazujących obrót w wysokości 150 mln $.

</doc>
<doc id="859862" url="https://pl.wikipedia.org/wiki?curid=859862" title="Tikwesz">
Tikwesz

 

</doc>
<doc id="859863" url="https://pl.wikipedia.org/wiki?curid=859863" title="Bomi">
Bomi

Bomi – nieistniejąca polska sieć supermarketów delikatesowych, spółka była notowana na Giełdzie Papierów Wartościowych w Warszawie w latach 2007–2012. Siedziba zarządu znajdowała się w Gdyni.
Historia.
Przedsiębiorstwo istniało od 1990 roku, a w zmienionej formie działało od 1995, kiedy to w Gdyni otwarte zostały pierwsze delikatesy Bomi. Początkowo przedsiębiorstwo koncentrowało się na wzroście sprzedaży w Gdańsku i w Gdyni. W 1999 roku otwarty został pierwszy sklep w Warszawie.
20 sierpnia 2007 roku spółka zadebiutowała na Giełdzie Papierów Wartościowych w Warszawie.
W marcu 2011 roku rozpoczęto współpracę ze sklepem internetowym "a.pl" w celu otwarcia internetowego kanału sprzedaży.
10 lipca 2012 roku przedsiębiorstwo złożyło wniosek o upadłość.
11 września 2012 roku otwarto pierwszy sklep w formule franczyzowej, w gdańskim centrum handlowym Madison.
W 2013 roku sąd zmienił formę upadłości z układowej na likwidacyjną. W 2013 r. zniknęły wszystkie placówki pod nazwą "Bomi".
Sklepy.
Bomi posiadało 36 sklepów w 20 polskich miastach, m.in. w Białymstoku, Gdańsku, Gdyni, Sopocie czy Warszawie (w tym w Domu Mody Klif).
Ekspansja.
Strategia Bomi zakładała rozwój sklepów na terenie całego kraju. Na etapie planowania było ponad trzydzieści nowych placówek. Nie wykluczano ekspansji poza granice Polski. W sferze zainteresowania PPH BOMI S.A. były Niemcy, Ukraina, Rumunia oraz Bułgaria.
Spółka rozważała również połączenia z Emperią Holding, która finalnie nie doszła do skutku.

</doc>
<doc id="859864" url="https://pl.wikipedia.org/wiki?curid=859864" title="Leki immunosupresyjne">
Leki immunosupresyjne

Leki immunosupresyjne, immunosupresanty, immunosupresory – leki hamujące aktywność układu odpornościowego.

</doc>
<doc id="859871" url="https://pl.wikipedia.org/wiki?curid=859871" title="Steven Davis">
Steven Davis

Steven Davis (ur. 1 stycznia 1985 w Ballymenie) – północnoirlandzki piłkarz, grający na pozycji defensywnego pomocnika. Nosi przydomek „Stevis”. Wystąpił na Mistrzostwach Europy w 2016 roku, gdzie był kapitanem swojej drużyny.
Kariera klubowa.
Aston Villa.
W latach 1996 – 2001 uczęszczał w rodzinnym mieście do tamtejszej szkoły o nazwie Ballymena Academy, a w 2001 roku jeszcze jako junior trafił do Aston Villi. W sezonie 2001/2002 grał w drużynie juniorów, która wywalczyła młodzieżowy Puchar Anglii. W Premier League Davis zadebiutował 18 września 2004 w bezbramkowym remisie z Norwich City, za menedżerskiej kadencji Davida O’Leary’ego. Początkowo był rezerwowym graczem klubu z Villa Park, ale po paru kolejkach grał już w pierwszej jedenastce. Swojego pierwszego gola zdobył 16 kwietnia 2005, gdy zapewnił zwycięstwo 3:2 nad Southampton. Łącznie zagrał w 28 meczach ligowych, a Aston Villa zajęła 10. miejsce w lidze. Rok później wystąpił w 35 spotkaniach i czterokrotnie zdobywał gola dla „The Villans”, jednak klub z Birmingham spisał się słabo zajmując dopiero 16. pozycję. Davis został przez fanów zespołu wybrany Najlepszym Piłkarzem Sezonu. W sezonie 2006/2007 nadal był podstawowym zawodnikiem Aston Villi.
Latem 2007 za 4 miliony funtów Davis przeszedł do Fulham F.C.. W Fulham zadebiutował 12 sierpnia 2007 w przegranych 1:2 derbach Londynu z Arsenalem. W Fulham grał przez pół roku i wystąpił w 22 meczach Premier League.
Rangers.
31 stycznia 2008 roku Davis został wypożyczony do Rangers. Zadebiutował 13 lutego w meczu o Puchar UEFA przeciwko Panathinaikosowi. Pierwszą bramkę w europejskich pucharach zdobył przeciwko Werderowi Brema. Davis zdobył zwycięską bramkę z rzutu karnego przeciwko Dundee United, zapewniając triumf w Pucharze Ligi Szkockiej. Pomógł także awansować do finału rozgrywek Pucharu UEFA, oraz wygrać Puchar Szkocji. 21 sierpnia został wykupiony przez Rangers za kwotę 3 milionów funtów.
Swoją pierwszą ligową bramkę zdobył w meczu z Motherwell. W tym sezonie "Rangersi" zdobyli mistrzostwo Szkocji oraz krajowy puchar. 27 stycznia 2010 roku po raz pierwszy wpisał się na listę strzelców w sezonie 2009/10. W kolejnym meczu ponownie zdobył bramkę, tym razem z rzutu wolnego. Dobre występy w styczniu zaowocowały zdobyciem nagrody dla najlepszego piłkarza miesiąca ligi szkockiej. Davis ponownie sięgnął po mistrzostwo i puchar kraju. W październiku 2010 roku zdobył pierwszą bramkę w kolejnym sezonie. W finale Pucharu Ligi Szkockiej Davis otworzył wynik meczu i jego drużyna wygrała z Celtikiem po dogrywce 2-1. Tytuł mistrzowski ponownie trafił do gabloty Rangersów, a dla Davisa był to trzeci tytuł mistrzowski w ciągu trzech sezonów. 19 lipca 2011 roku podpisał nowy pięcioletni kontakt z klubem. Został mianowany tymczasowym kapitanem podczas nieobecności Davida Weira w pierwszej części sezonu. Za dobre występy we wrześniu ponownie dostał miano piłkarza miesiąca. Po bankructwie klubu Davis skorzystał z praw i rozwiązał umowę, stając się tym samym wolnym zawodnikiem.
Southampton.
Po tym jak w 2012 roku "The Gers" zostali zdegradowani z najwyższej klasy rozgrywkowej, Davis na zasadzie wolnego transferu zasilił beniaminka ligi angielskiej Southampton. Zadebiutował 19 sierpnia 2012 roku, przeciwko Manchesterowi City w przegranym 3-2 meczu i zdobył bramkę. Drugą bramkę zdobył w dniu 3 lutego 2013 roku. 17 października 2014 roku podpisał nowy kontrakt z klubem, obowiązujący do 2018 roku.
8 maja 2016 roku zdobył dwie bramki w starciu z Tottenhamem na White Hart Lane, dając zwycięstwo 2-1. Na listę strzelców wpisał się także w ostatniej kolejce sezonu w wygranym domowym meczu z Crystal Palace 4-1. Sezon 2015/16 okazał się jednym z najlepszych w historii Southampton w rozgrywkach Premier League, którzy to ostatecznie zajęli szóste miejsce, wyprzedzając min: Liverpool czy Chelsea.
18 czerwca 2016 przedłużył umowę z klubem do 2019 roku. Ponadto po odejściu kapitana José Fonte to on został mianowany do tej roli.
Kariera reprezentacyjna.
W reprezentacji Irlandii Północnej Davis zadebiutował 9 lutego 2005 w wygranym 1:0 towarzyskim meczu z Kanadą. Wystąpił także w dwóch spektakularnych zwycięstwach kadry narodowej: 1:0 z Anglią (zaliczył asystę przy golu Davida Healy’ego) oraz 3:2 z Hiszpanią.
21 maja 2006 w przegranym meczu 1:0 z Urugwajem Steven stał się najmłodszym w historii kapitanem reprezentacji Irlandii Północnej.
8 października 2015 roku Davis zdobył dwie bramki w starciu z Grecją, dając tym samym awans Irlandii na Mistrzostwa Europy 2016.
Sukcesy.
Klubowe.
Aston Villa
Rangers
Southampton

</doc>
<doc id="859877" url="https://pl.wikipedia.org/wiki?curid=859877" title="Budynek IBM w Seattle">
Budynek IBM w Seattle

Budynek IBM w Seattle – 20-piętrowy wieżowiec mieszczący się przy Piątej Alei 1200 (1200 Fifth Avenue) w Seattle. Jego budowa została ukończona w roku 1964. Projektantem budynku był Minoru Yamasaki, architekt znany z projektów takich budynków jak World Trade Center czy Rainier Tower.

</doc>
<doc id="859878" url="https://pl.wikipedia.org/wiki?curid=859878" title="Ludwik Grosfeld">
Ludwik Grosfeld

Ludwik Grosfeld, Ludwik Otto Grosfeld (ur. 26 października 1889 w Przemyślu, zm. 13 września 1955 w Warszawie) – doktor praw, adwokat, polityk, minister skarbu w rządzie Stanisława Mikołajczyka, podsekretarz stanu w Ministerstwie Przemysłu i Handlu w rządzie Józefa Cyrankiewicza.
Życiorys.
Urodził się w rodzinie urzędniczej; syn Izydora i Beaty. Absolwent Wydziału Prawa Uniwersytetu Lwowskiego, doktorat uzyskał na Uniwersytecie Jagiellońskim (1912). Był aplikantem sądowym i adwokackim w Przemyślu (1912-1915). Służył w armii Austro-Węgier (1915-1918). W II Rzeczypospolitej był adwokatem w Przemyślu (1919-1939). Radny rady miejskiej Przemyśla (1929–1939) z listy Polskiej Partii Socjalistycznej, od 1934 członek Rady Naczelnej PPS.
W latach 1939–1945 przebywał na emigracji, we Francji i Wielkiej Brytanii. Był m.in. sekr. gen. Ministerstwa Pracy i Opieki Społecznej (1940-1943) i ministrem skarbu w rządzie Stanisława Mikołajczyka (1943-1944). Był przedstawicielem Polski na konferencji w Bretton Woods.
Od 1942 sekretarz Komitetu Zagranicznego PPS. W 1944 zwolennik polityki premiera Stanisława Mikołajczyka ugody z ZSRR. W marcu 1945 poparł ustalenia konferencji jałtańskiej i wraz ze skupioną wokół siebie grupą opuścił Komitet Zagraniczny PPS, tworząc tzw. Zjednoczoną Grupę członków PPS w Wielkiej Brytanii. Po procesie szesnastu, konferencji moskiewskiej (17–21 czerwca 1945) i utworzeniu Tymczasowego Rządu Jedności Narodowej grupa Grosfelda wydała oświadczenie o jego uznaniu i gotowości do zjednoczenia z koncesjonowaną PPS w kraju.
W lipcu 1945 mianowany przez Tymczasowy Rząd Jedności Narodowej komisarzem Banku Polskiego w Londynie i powołany na członka komisji likwidacyjnej tego banku. Głównym zadaniem była kwestia przejęcia złota Banku Polskiego (instytucji prywatnej z udziałem skarbu państwa) przez rząd w Warszawie.
Po powrocie z Wielkiej Brytanii we wrześniu 1945 wstąpił do koncesjonowanej PPS, 4 listopada 1945, został dokooptowany do Rady Naczelnej tej partii. Od 29 grudnia 1945 poseł do Krajowej Rady Narodowej.
18 października 1945 mianowany podsekretarzem stanu w Ministerstwie Żeglugi i Handlu Zagranicznego, od 7 lutego 1947 pełnił funkcję kierownika tego resortu. Od 15 kwietnia 1947 podsekretarz stanu ds. handlu zagranicznego w Ministerstwie Przemysłu i Handlu w utworzonym po sfałszowanych wyborach do Sejmu Ustawodawczego rządzie Józefa Cyrankiewicza. Od stycznia 1947 poseł na Sejm Ustawodawczy.
Na XXVII Kongresie PPS (14–17 grudnia 1947 we Wrocławiu) wybrany do Rady Naczelnej PPS, której członkiem pozostawał do Kongresu Zjednoczeniowego PPS i PPR, w którym uczestniczył w dniach 15–21 grudnia 1948 w Warszawie. Po kongresie członek Polskiej Zjednoczonej Partii Robotniczej. W 1949 organizator Polskiej Izby Handlu Zagranicznego, od 28 września 1949 do śmierci jej pierwszy prezes. W latach 1947–1952 poseł na Sejm Ustawodawczy.
Został pochowany na Cmentarzu Wojskowym na Powązkach (kwatera B 2 rz. 9 m. 1).
Odznaczony m. in. Krzyżem Komandorskim Orderu Odrodzenia Polski (1946) oraz bułgarskim Orderem 9 września 1944 II stopnia (1948).

</doc>
<doc id="859897" url="https://pl.wikipedia.org/wiki?curid=859897" title="Tikwesz (zbiornik)">
Tikwesz (zbiornik)

Tikwesz (maced. "Тиквешко Езеро") – sztuczny zbiornik wodny w południowej Macedonii Północnej.
Zbiornik leży na południowym skraju kotliny Tikwesz, 12 km na południowy zachód od miasta Kawadarci, koło wsi Wozarci, na Crnej Rece w jej dolnym odcinku. Pod względem powierzchni, głębokości i długości jest największy w Macedonii. Oprócz Crnej Reki zasila go rzeka Dragow.
Tama, ukończona w 1968, ma 104 m wysokości i 338 m długości, jest kamienna z rdzeniem glinianym. Lustro wody zbiornika leży na wysokości 165 m n.p.m. Powierzchnia zbiornika wynosi 14 km², długość – 29,5 km, szerokość – do 500 m, maksymalna głębokość – 150 m. Objętość zbiornika wynosi 475 mln m³.
Zbiornik służy przede wszystkim nawadnianiu pobliskich upraw, jednak latem większość wód spuszcza się w celu utrzymania minimalnego stanu wody Wardaru. Oprócz tego zbiornik zasila elektrownię wodną „Tikwesz” i jest atrakcją turystyczną. Jest bogaty w ryby, znane są tutejsze sumy, dochodzące do 2 m długości. Dookoła zbiornika utworzono strefę ochrony przyrody.
Nad jeziorem leży monaster z cerkwią pw. świętego Jerzego z XIV wieku z cennymi freskami.

</doc>
<doc id="859904" url="https://pl.wikipedia.org/wiki?curid=859904" title="Susza fizjologiczna">
Susza fizjologiczna

Susza fizjologiczna – stan, w którym roślina nie może pobierać wody z otoczenia, mimo iż woda tam występuje. Bezpośrednią przyczyną jest zbyt wysoki potencjał osmotyczny roztworu glebowego. Ilość pobieranej przez roślinę wody zależy od powierzchni absorbującej i różnicy potencjału wody. Gdy różnica potencjału jest zbyt mała roślina nie pobiera wystarczającej ilości wody.
Powodem tego może być zbyt niska temperatura powietrza, zamarzanie wody lub zbyt duże zasolenie gleby. Susza fizjologiczna występuje najczęściej późną jesienią, zimą i wczesną wiosną.
Zastosowanie zbyt dużej ilości nawozu powoduje hipertonię roztworu glebowego i suszę fizjologiczną.

</doc>
<doc id="859906" url="https://pl.wikipedia.org/wiki?curid=859906" title="Gyula">
Gyula



</doc>
<doc id="859908" url="https://pl.wikipedia.org/wiki?curid=859908" title="Marian Radzik">
Marian Radzik

Marian Radzik (ur. 31 sierpnia 1916 w Krakowie, zm. 9 sierpnia 1982) – polski kompozytor i pianista. 
Życiorys.
Ukończył Konserwatorium w Krakowie (1938) i Wydział Prawa UJ. Debiutował jako pianista tuż przed II wojną światową. Po wojnie w latach 40. grał w orkiestrze Zygmunta Karasińskiego, objeżdżającej kraj z koncertami „1000 taktów muzyki jazzowej”, później „1000 taktów muzyki”. Na początku lat 50. założył własny zespół instrumentalny. Współpracował z Polskimi Nagraniami i z Polskim Radiem (m.in. w "Podwieczorku przy mikrofonie") oraz z teatrami warszawskimi. Był stałym akompaniatorem Ludwika Sempolińskiego. Jako kompozytor debiutował w pierwszej połowie lat 50. XX wieku.
Występował na Festiwalu Piosenki Radzieckiej w Zielonej Górze.
Twórca muzyki scenicznej, m.in. do "Klubu kawalerów" Michała Bałuckiego. Także autor utworów instrumentalnych, jak „Humoreska”, „Burleska”, „Migawki krakowskie”, „Derby” (z A. Horbowskim), „Recepta na szczęście” i in. oraz licznych piosenek. Piosenki Mariana Radzika wykonywali m.in. Maria Koterbska, Marta Mirska, Rena Rolska, Olgierd Buczek, Tadeusz Woźniakowski, Chór Czejanda.
Spoczywa na Cmentarzu Północnym na Wólce Węglowej w Warszawie.

</doc>
<doc id="859909" url="https://pl.wikipedia.org/wiki?curid=859909" title="Saskatchewan (rzeka)">
Saskatchewan (rzeka)

Saskatchewan (ang. "Saskatchewan River", fr. "Rivière Saskatchewan") – rzeka w Kanadzie, w prowincjach Saskatchewan i Manitoba. Powstaje z połączenia rzek Saskatchewan Południowy i Saskatchewan Północny. Długość rzeki od tego miejsca wynosi 550 km, a licząc od źródeł Saskatchewanu Południowego – 1928 km. Saskatchewan uchodzi do jeziora Winnipeg (wcześniej przepływając przez jezioro Cedar) – tym samym należy do dorzecza Nelson River i zlewiska Zatoki Hudsona.
Nazwa rzeki pochodzi z języka kri "kisiskāciwani-sīpiy" i znaczy „bystra rzeka”.
Największą miejscowością nad rzeką Saskatchewan jest miasto The Pas (5,6 tys.).

</doc>
<doc id="859911" url="https://pl.wikipedia.org/wiki?curid=859911" title="Bachotek">
Bachotek

Bachotek – wieś w Polsce położona w województwie kujawsko-pomorskim, w powiecie brodnickim, w gminie Zbiczno.
W latach 1975–1998 miejscowość administracyjnie należała do województwa toruńskiego.
Miejscowość leży nad północno-wschodnim brzegiem jeziora Bachotek.
Przed II wojną światową właścicielem majątku Bachotek była rodzina Dzięgielewskich (w latach 1910–1945). Do 1927 roku Feliks Dzięgielewski senior, a po jego śmierci, od 1927, najmłodszy syn, Feliks Dzięgielewski junior. W czasie wojny Feliks był jako żołnierz internowany na Węgrzech. Jego brat Stanisław działał w brodnickim inspektoracie AK. W 1945 Dzięgielewskim nakazano opuścić nie tylko Bachotek, ale powiat.
W Bachotku znajduje się Ośrodek Szkoleniowo-Wypoczynkowy Uniwersytetu Mikołaja Kopernika w Toruniu, w którym odbywają się liczne seminaria, szkolenia i warsztaty. Przez wiele lat odbywały się tam Letnie Szkoły Zaawansowanych Metod Chemii Kwantowej, których uczestnikami byli między innymi dr Angela Merkel (późniejsza kanclerz RFN), prof. Jacek Karwowski i prof. Grzegorz Chałasiński.

</doc>
<doc id="859912" url="https://pl.wikipedia.org/wiki?curid=859912" title="Centuria czerwona">
Centuria czerwona



</doc>
<doc id="859913" url="https://pl.wikipedia.org/wiki?curid=859913" title="Jesús Olmo Lozano">
Jesús Olmo Lozano

Jesús Olmo Lozano (ur. 24 stycznia 1985 w Barcelonie) – hiszpański piłkarz narodowości katalońskiej grający na pozycji obrońcy. Zawodnik klubu Elche CF.
Kariera.
Przygodę z piłką zaczynał w FC Barcelona B. W 2006 roku został włączony do pierwszego składu Barcelony. W Primera División zadebiutował 20 maja 2006 w meczu przeciwko Athletic Bilbao. Z Barcelony był wypożyczony do Racingu de Ferrol z Segunda División. Następnie występował w Elche CF (Segunda División), UD Puertollano (Segunda División B) oraz CE Sabadell FC (Segunda División), a w 2014 roku przeszedł do CF Reus Deportiu. W sezonie 2015/2016 awansował z nim z Segunda División B do Segunda División.

</doc>
<doc id="859916" url="https://pl.wikipedia.org/wiki?curid=859916" title="Dyirbal">
Dyirbal



</doc>
<doc id="859920" url="https://pl.wikipedia.org/wiki?curid=859920" title="Envy">
Envy

 to japoński zespół post hardcore/screamo, założony w 1992 w Tokio. Grupa jest znana także poza rodzimą Japonią, w Europie współpracuje z wytwórnią Rock Action Records oraz Temporary Residence Limited w Ameryce Północnej, chociaż początkowo zespół współpracował z Level Plane Records. Wokalista Tetsuya Fukagawa uczestniczył w nagraniu piosenki "I Chose Horses" z albumu "Mr. Beast" szkockiego zespołu post-rockowego Mogwai, tego samego, który posiada i prowadzi Rock Action Records.

</doc>
<doc id="859921" url="https://pl.wikipedia.org/wiki?curid=859921" title="Podbaldach">
Podbaldach

Podbaldach (łac. "corymbothyrsus") – rodzaj kwiatostanu, będącego odmianą wiechy, w której kwiaty dorastają mniej więcej do tej samej wysokości. Swoim wyglądem natomiast przypomina baldachogrono lub baldach złożony.
Podbaldach należy do grupy kwiatostanów wierzchotkowych. Na końcu osi pędu głównego znajduje się kwiat, który kończy wzrost pędu.Gdy pęd główny przestaje rosnąć, zaczynają się rozwijać pędy boczne. Kwiatostany takie nazywa się zamkniętymi.
Podbaldach występuje np. u kaliny, centurii pospolitej. U niektórych gatunków w rodzinie astrowatych na szczycie osi zamiast pojedynczych kwiatów występują kwiatostany – koszyczki. Powstaje więc kwiatostan złożony – podbaldach z koszyczkami, jak np. u krwawnika.

</doc>
<doc id="859922" url="https://pl.wikipedia.org/wiki?curid=859922" title="Landau an der Isar">
Landau an der Isar

Landau an der Isar, Landau a.d.Isar – miasto w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 15 km na północny wschód od Dingolfing, nad Izarą, przy autostradzie A92, drodze B20 i linii kolejowej Landshut – Deggendorf.
Do reformy administracyjnej w 1972 Landau an der Isar było siedzibą powiatu Landau.
Polityka.
Burmistrzem jest Josef Brunner z CSU. Rada miasta składa się z 24 osób.

</doc>
<doc id="859926" url="https://pl.wikipedia.org/wiki?curid=859926" title="USS Welles">
USS Welles

Okręty US Navy o nazwie USS "Welles", pochodzącej od amerykańskiego Sekretarza Marynarki Gideona Wellesa:

</doc>
<doc id="859929" url="https://pl.wikipedia.org/wiki?curid=859929" title="Stara Wieś (Szydłowiec)">
Stara Wieś (Szydłowiec)

Stara Wieś – dzielnica miasta Szydłowca, położona w środkowo-zachodniej części miasta. Składa się z ulic: Narutowicza, Dworskiej, Kwiatowej, Zielonej, Wąskiej, Piaskowej, Krótkiej, Jodłowej, Małej, Wspólnej, Górnej (część Zachodnia)
Na początku XIII wieku na terenie obecnej Starej Wsi powstała wieś służebna, podległa grodzisku szydłowieckiemu, grodzisko i wieś (oddalone od siebie około 500 metrów) zostały nazwane Szydłowcem. W drugiej połowie XIV wieku wieś przeludniła się, więc zbudowano nową w obrębie dzisiejszego Rynku Wielkiego. Obie wsie były nazwane Szydłowcem, dopiero na początku XVI wieku wieś została nazwana "Starą Wsią", natomiast dawna wieś Szydłowiec przerodziła się w miasto. Na początku XX wieku miejscowość została włączona w granice Szydłowca jako ulice: Stara Wieś, Zielna, Krótka, Górna. Po śmierci Gabriela Narutowicza ulicy Stara Wieś zamieniono nazwę na ulicę Narutowicza.
Na Starej Wsi znajduje się zabytkowa kapliczka z 1862 roku, dwa sklepy spożywcze oraz dwa źródełka (przy ul. Narutowicza oraz w polach przy ul. Górnej). Młodzieżowym skrótem nazwy dzielnicy jest "STW". Domy na Starej Wsi są jednorodzinne, zazwyczaj murowane, jednak widać jeszcze drewniane chałupy i domy z których niektóre są nawet z początku XX wieku.

</doc>
<doc id="859931" url="https://pl.wikipedia.org/wiki?curid=859931" title="Jezioro Jelonki">
Jezioro Jelonki



</doc>
<doc id="859934" url="https://pl.wikipedia.org/wiki?curid=859934" title="Centrosojuz (Galicja)">
Centrosojuz (Galicja)

Centrosojuz (właściwie Związek Spółdzielczych Związków we Lwowie) – centralny związek spółdzielczy ukraińskich spółdzielni w Galicji, utworzony w 1899 w Przemyślu. Została założona z inicjatywy Teofila Kormosza pod nazwą „Spółka dla gospodarstwa i handlu” ("Спілка для господарства і торгівлі"), liczyła 40 członków.
W 1911 z inicjatywy Jewhena Ołesnyckiego spółka przeniosła centralę do Lwowa, łącząc się z handlowym syndykatem Towarzystwa „Silśkyj Hospodar” w Krajowy Związek Spółek Gospodarczych-Handlowy Syndykat Towarzystwa „Silskyj Hospodar” we Lwowie. W 1912 Centrosojuz miał filie w 16 miastach Galicji i obejmował swoją działalnością, oprócz Galicji, Bukowinę, Zakarpacie i Bośnię, obsługiwał również ukraińskich emigrantów w USA i Kanadzie. Liczył wtedy 481 członków, w tym 66 spółdzielni i ich związków, a obroty wynosiły 10 737 000 koron. W 1915 Związkiem zarządzali Denys Korenec, Teofil Kormosz i Sylwester Herasymowycz.
Po zakończeniu wojny polsko-ukraińskiej i polsko-bolszewickiej w Galicji Wschodniej powstały w latach 1921-1922 okręgowe i powiatowe związki spółdzielcze. Funkcję fachowego kierownictwa nad tymi związkami przyjął Związek Spółek Gospodarczych, który w 1924 zmienił swój statut i przyjął nazwę Związek Spółdzielczych Związków – Centrosojuz. W latach 1924–1930 członkami dyrekcji byli: Sylwester Herasymowycz, Julijan Szeparowycz, W. Medweckyj, a prezesem rady nadzorczej Denys Korenec. W 1924 firma obsługiwała 5 central krajowych, 25 związków powiatowych i okręgowych i 1491 spółdzielni.
W latach 1930–1939 członkami dyrekcji byli: Julijan Szeparowycz, Mykoła Tworydło, Iwan Martiuk, Orest Radłowskyj, a szefem rady nadzorczej Ostap Łucki. Po agresji ZSRR na Polskę, okupacji terenów Galicji Wschodniej przez Armię Czerwoną i ich aneksji przez ZSRR, w Centrosojuzie wprowadzono sowiecki zarząd komisaryczny, stawiając centralę w stan likwidacji. Działacze organizacji jak Ostap Łucki, Mykoła Tworydło i inni zostali aresztowani przez NKWD i wywiezieni do łagrów. W czasie okupacji niemieckiej w 1941 odtworzono częściowo działalność Centrosojuzu a jego dyrektorem był Iwan Martiuk, następnie Julijan Szeparowycz, zaś od 1943 Illa Semianczuk. W 1944 urzędnicy związku, wraz z dokumentacją Centrosojuzu, zostali ewakuowani na zachód, wobec zbliżającego się frontu. Centrosojuz został ostatecznie zlikwidowany przez władze ZSRR po ponownej okupacji Lwowa przez Armię Czerwoną w lipcu 1944.

</doc>
<doc id="859936" url="https://pl.wikipedia.org/wiki?curid=859936" title="Nueltin">
Nueltin

Nueltin (ang. "Nueltin Lake") – jezioro w środkowej Kanadzie, położone na pograniczu prowincji Manitoba i terytorium Nunavut. Jezioro zajmuje powierzchnię 2279 km². Linia brzegowa ma nieregularny kształt. Na zbiorniku znajdują się liczne wyspy. Wypływa z niego rzeka Thlewiaza, która uchodzi do Zatoki Hudsona.
Jezioro zostało odkryte w 2. połowie XVIII wieku przez angielskiego odkrywcę Samuela Hearne'a.
Jego nazwa w języku Indian Chipewyan oznacza "jezioro śpiącej wyspy".

</doc>
<doc id="859943" url="https://pl.wikipedia.org/wiki?curid=859943" title="USS Waxsaw">
USS Waxsaw

Okręty US Navy o nazwie USS "Waxsaw", pochodzącej od plemienia indiańskiego żyjącego na terenach Karoliny Południowej i Północnej:

</doc>
<doc id="859944" url="https://pl.wikipedia.org/wiki?curid=859944" title="Rogownica (województwo wielkopolskie)">
Rogownica (województwo wielkopolskie)

Rogownica – część wsi Skórka w Polsce, położona w województwie wielkopolskim, w powiecie złotowskim, w gminie Krajenka.
W latach 1975–1998 Rogownica położona była w województwie pilskim.

</doc>
<doc id="859946" url="https://pl.wikipedia.org/wiki?curid=859946" title="Culés">
Culés

Culés (kat. culers) – hiszpańska nazwa kibiców FC Barcelony. Pochodzi od hiszpańskiego słowa "culo" oznaczającego "tyłek". Zgodnie z legendą na dawnym stadionie Barcelony, Camp del carrer Indústria, nie było krzesełek, a drewniane trybuny z ławkami. Kiedy podczas meczu patrzyło się na nie z tyłu, widać było całe rzędy pośladków kibiców.
Culés często zrzeszają się w penyas – oficjalnych fanklubach, których na całym świecie jest blisko półtora tysiąca. Kibic FC Barcelony, który płaci składki i jest członkiem klubu, to socio (ok. 170 tys. osób). Do culers należeli m.in. Kobe Bryant, José Luis Rodríguez Zapatero, Christo Stoiczkow i José Carreras. Ten ostatni nagrał film o swoich upodobaniach piłkarskich.

</doc>
<doc id="859948" url="https://pl.wikipedia.org/wiki?curid=859948" title="Eläkeläiset">
Eläkeläiset

Eläkeläiset (pol. "Emeryci") - fiński zespół muzyczny założony w 1993 roku.
Historia.
Obecnie w zespole grają: Onni Varis (klawisze, wokal), Petteri Halonen (klawisze, gitara, wokal), Lassi Kinnunen (akordeon, wokal), Martti Varis (bas, wokal) oraz Kristian Voutilainen (perkusja, wokal). W skład zespołu wchodzą także: Ilmari Koivuluhta (technik dźwiękowy, logistyk) i Pekka Jokinen (grafika, zarządzanie finansami). Nie są to ich prawdziwe imiona - jako fałszywych imion używają swoich drugich imion, a jako fałszywych nazwisk - nazwisk panieńskich swoich matek. Panowie Onni i Martti Varis nie są spokrewnieni, ich zbieżność nazwisk jest przypadkowa.
Zespół gra od 30 do 60 koncertów rocznie, z czego około 20 w Finlandii, a 20-30 w Niemczech, Austrii, Rosji, Szwajcarii i Czechach (z zagranicznych występów 90% ma miejsce w Niemczech). Rzadko kiedy grają koncerty dla dużej ilości osób, chociaż kilkakrotnie byli na festiwalach muzycznych, np. na Wacken Open Air.
Eläkeläiset gra przeważnie przeróbki rockowych i popowych utworów w szybkim rytmie humppa lub w wolniejszym rytmie jenkka, do tego śpiewają w swoim ojczystym języku, więc czasami trudno jest rozpoznać oryginał. Oprócz zwykłych płyt, wydają także i bootlegi. Prawie każdy tytuł piosenki (jest zaledwie kilka wyjątków) zawiera słowo "Humppa", "Polkka" lub "Jenkka".
Fani.
Istnieje coraz więcej grup tworzonych przez wiernych fanów Eläkeläiset. Pod koniec lat 90. powstał fanklub o nazwie "Die Rentner-Jugend" (niem. "Emerytowana młodzież"). Od 2004 r. istnieje "Humppajugend", która zrzesza więcej grup z różnych miast. Oprócz tego powstały fankluby w Polsce - Polish Humppa Team, w Finlandii (Humpparetkut) oraz w Hiszpanii (Frente Humppa Espanja).
Polish Humppa Team.
Fan club powstał w 2000 roku. W skład grupy wchodzą: Kristof Humppatohtori, Martti Pafnootzy, Engineer Humalainen, Paha Andrew i od 2005 roku Vashka The Madman Himself. Fan club uczestniczy we wszystkich koncertach zespołu mając darmowe wejściówki. W roku 2006 Polish Humppa team zdobył Puchar Świata Humppa w Piłce Nożnej, pokonując w półfinale Humpparetkut (fanklub z Finlandii) i w finale Humppajugend (fanklub niemiecki). Rozgrywki miały miejsce w trakcie Berlińskiego festiwalu Monsters of Humppa. Członkowie PHT pojawili się również w jednym z teledysków Elakelaiset - Jukolan Humppa.

</doc>
<doc id="859950" url="https://pl.wikipedia.org/wiki?curid=859950" title="Ala Khallidi">
Ala Khallidi



</doc>
<doc id="859951" url="https://pl.wikipedia.org/wiki?curid=859951" title="Eichendorf (Bawaria)">
Eichendorf (Bawaria)

Eichendorf – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 27 km na wschód od Dingolfing, nad rzeką Vils.
Polityka.
Wójtem jest Max Schadenfroh. Rada gminy składa się z 20 osób.

</doc>
<doc id="859952" url="https://pl.wikipedia.org/wiki?curid=859952" title="Roykstovan">
Roykstovan

Roykstovan to najstarsza część Kirkjubøargarðuru, domu mieszczącego się w osadzie Kirkjubøur na Wyspach Owczych. Tradycyjnie jest to wielkie pomieszczenie, w którym Farerczycy zbierali się na obrady. W dosłownym tłumaczeniu nazwa tego pokoju brzmi "Zadymiona Sala".
Historia.
Kirkjubøargarðurski Roykstovan ma długą historię, sięgającą XI stulecia, kiedy w okolicach archipelagu rozbić się miał norweski okręt. Drewniany materiał, z którego był skonstruowany dryfował przez pewien czas po oceanie by dobić w końcu do pobliskiej zatoki. Bardzo pożądane na Wyspach drewno znaleźli mieszkańcy i od razu użyli go do konstrukcji domostwa. Dzięki ich pracy, możemy dziś na Wyspach oglądać najstarszy stale zamieszkany dom z drewna na świecie. Później dobudowano kolejne pomieszczenie, zwane dziś Loftstovan ("Pokój na Poddaszu"), a około 1300 roku nowo powstała Katedra Magnusa zagarnęła cały budynek jako mieszkanie dla biskupów. Wraz z zaprowadzeniem na archipelagu reformacji, oba budynki straciły swe znaczenie. W wyniku rewindykacji majątku kościoła katolickiego cały dom przypadł rodzinie Patursson, która w 1772 roku wybudowała kolejne pomieszczenie Stórastovan ("Duży Pokój"). Familia ta zamieszkuje ów dom do dziś, przejmując prawo do dzierżawy majątku dziedzicznie.
Ciekawe elementy.
W Roykstovan znajdują się: palenisko, z pełnym wyposażeniem, przedmioty codziennego użytku, harpuny, a także popiersie modernizatora całego domu Jóannesa Paturssona, który wykonał także drzwi do Roykstovan (w 1907 roku). Stare zostały zmiecione przez sztorm, podobnie jak wiele zabudowań osady Kirkjubøur.

</doc>
<doc id="859953" url="https://pl.wikipedia.org/wiki?curid=859953" title="USS Watertown">
USS Watertown



</doc>
<doc id="859954" url="https://pl.wikipedia.org/wiki?curid=859954" title="Pilsting">
Pilsting

Pilsting – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 15 km na północny wschód od Dingolfing, przy autostradzie A92.
Dzielnice.
W skład gminy wchodzą następujące dzielnice: Ganacker, Großköllnbach, Harburg, Pilsting, Waibling.
Polityka.
Wójtem jest Josef Hopfensperger, wcześniej urząd ten obejmował Josef Maierhofer. Rada gminy składa się z 20 osób.
Oświata.
W gminie znajdują się dwa przedszkola oraz szkoła podstawowa i Hauptschule (27 nauczycieli i 453 uczniów w grudniu 2001).

</doc>
<doc id="859955" url="https://pl.wikipedia.org/wiki?curid=859955" title="Nalbert Bitencourt">
Nalbert Bitencourt

Nalbert Tavares Bitencourt (ur. 9 marca 1974 w Rio de Janeiro) – brazylijski siatkarz, grający na pozycji przyjmującego, reprezentant Brazylii. Dwukrotnie wygrał ze swoją drużyną Ligę Światową, Mistrzostwo Świata (również dwukrotnie), zdobył złoty medal na Igrzyskach Olimpijskich.
Jego zasięg w ataku nie przekracza 329 cm. W swojej karierze był zawodnikiem wielu włoskich klubów. Grał w Igrzyskach Olimpijskich w Atenach, gdzie jako kapitan reprezentacji Brazylii zdobył złoty medal.
Przez pewien czas zajmował się również siatkówką plażową. W 2006 roku wystąpił w Starych Jabłonkach w parze z Luizāo. Na początku 2007 roku podpisał kontrakt z włoskim Cimone Modena, a także został wpisany na listę 22 graczy powołanych na Ligę Światową i oficjalnie wrócił do siatkówki halowej. 26 lutego 2010 roku ogłosił zakończenie swojej siatkarskiej kariery. 
Sukcesy klubowe.
Mistrzostwo Brazylii:
Puchar Włoch:
Puchar CEV:
Sukcesy reprezentacyjne.
Mistrzostwa Świata Kadetów:
Mistrzostwa Świata Juniorów:
Mistrzostwa Ameryki Południowej:
Puchar Świata:
Puchar Wielkich Mistrzów:
Puchar Ameryki:
Igrzyska Panamerykańskie:
Liga Światowa:
Mistrzostwa Świata:
Igrzyska Olimpijskie:

</doc>
<doc id="859960" url="https://pl.wikipedia.org/wiki?curid=859960" title="Fifka">
Fifka



</doc>
<doc id="859961" url="https://pl.wikipedia.org/wiki?curid=859961" title="Anydvd">
Anydvd



</doc>
<doc id="859967" url="https://pl.wikipedia.org/wiki?curid=859967" title="Izokoszta">
Izokoszta

Izokoszta ("krzywa jednakowego kosztu") − w mikroekonomii prosta obrazująca różne kombinacje czynników produkcji, których koszt całkowity jest taki sam.
Przebieg izokoszty.
Zmiana ceny jednego z czynników produkcji powoduje zmianę nachylenia izokoszty. Występuje tutaj niepełna analogia do linii budżetowej. Różnica polega na tym, że położenie izokoszty jest zależne od maksymalnych kosztów jakie producent jest skłonny ponieść (można wykreślić całą rodzinę izokoszt), nie zaś jak w przypadku linii ograniczenia budżetowego – "odgórnie" określone dochodem gospodarstwa domowego (ani też analogicznymi – przychodami przedsiębiorstwa).

</doc>
<doc id="859968" url="https://pl.wikipedia.org/wiki?curid=859968" title="Jezioro Okoniowe">
Jezioro Okoniowe

Jezioro Okoniowe - jezioro w woj. wielkopolskim, w pow. pilskim, leżące w granicach miasta Piła na terenie Doliny Gwdy. 
Powierzchnia zwierciadła wody wynosi 3,2 ha.
Jezioro położone około 6 km od centrum Piły przy drodze wojewódzkiej nr 188 łączącej Piłę ze Złotowem.
Jezioro jest połączone ciekiem z leżącym w odległości ok. 800 m jeziorem Płocie ("Płotki").
Jest to jezioro polodowcowe, rynnowe o typowym dla tych jezior podłużnym kształcie i stromych brzegach porośniętych lasem iglastym z domieszką drzew liściastych.
W rejonie jeziora znajdują się bunkry będące pozostałością części umocnień Pozycji Pilskiej.

</doc>
<doc id="859969" url="https://pl.wikipedia.org/wiki?curid=859969" title="Skałąska Kolonia">
Skałąska Kolonia



</doc>
<doc id="859970" url="https://pl.wikipedia.org/wiki?curid=859970" title="Przyjdź i zgiń">
Przyjdź i zgiń

Przyjdź i zgiń (ang."The clocks") – powieść napisana przez Agathę Christie w roku 1963.
Opis fabuły.
Zawiązanie akcji.
Rzecz dzieje się na początku lat sześćdziesiątych w Anglii. Do Biura Stenografii i Maszynopisania Cavendish trafia nietypowe zlecenie. Panna Millicent Pebmarsh – samotna, niewidoma dama prosi o przysłanie stenotypistki, koniecznie Sheili Webb. Pozostawia też instrukcje dla dziewczyny na wypadek, gdyby w domu nikogo nie było. Sheila postępując według nich odkrywa zwłoki starszego mężczyzny. Po wszczęciu śledztwa wychodzi na jaw, że w rzeczywistości to nie panna Pebmarsh zadzwoniła do biura i nie ma pojęcia, skąd ciało wzięło się w jej domu. Nie udaje się też ustalić tożsamości ofiary. Dodatkową zagadkę stanowią zegary, które stanęły o tej samej godzinie. Sprawa wydaje się być niezwykle tajemnicza, pojawiają się kolejne ofiary. W końcu młody policjant Colin Lamb postanawia zaangażować w sprawę Herkulesa Poirot. Po zapoznaniu się ze wszystkimi informacjami dotyczącymi sprawy stwierdza on, że skoro zbrodnia wydaje się skomplikowana, w rzeczywistości musi być bardzo prosta. Wystarczy tylko więcej uwagi poświęcić sąsiadom panny Pebmarsh...
Rozwiązanie.
Mordercami okazują się być państwo Bland oraz panna Martindale (podczas śledztwa wyszło na jaw, że panna Martindale jest siostrą pani Bland).
Po śmierci pierwszej żony, pan Bland ponownie się ożenił. Pewnego dnia przyszedł list z wiadomością, że zmarła pani Bland odziedziczyła spadek po krewnym. Pieniądze mimo wszystko prawdopodobnie udałoby się otrzymać, jednak prawnik z Kanady, który zajmował się testamentem, chciał osobiście zobaczyć się ze spadkobierczynią. Gdyby doszło do spotkania, prawnik dowiedziałby się, że kobieta nie żyje, a cały spadek by przepadł. Aby do tego nie dopuścić, pan Bland wraz ze swoją obecną żoną i panną Martindale uknuli intrygę. Zabili mężczyznę, a wszystkie ślady mogące przyczynić się do jego identyfikacji zniszczyli lub wyrzucili. Panna Martindale zeznała, że panna Pebmarsh zadzwoniła do niej o 13.49. Sądziła, że jest sama w biurze, więc nie obawiała się, że ktoś odkryje jej kłamstwo. Jednak Edna, która popsuła sobie but na kracie przy biurze, wróciła wcześniej niż planowała, dokładnie w momencie w którym telefon rzekomo miał zadzwonić. Zrozumiała, że cała historia o telefonie od panny Pebmarsh została zmyślona. Po zakończeniu rozprawy próbowała porozmawiać z inspektorem Hardcastle’em, jednak jej się to nie udało. Postanowiła więc zgodnie z udzieloną jej radą zadzwonić na policję z budki telefonicznej. Panna Martindale weszła tam za nią i udusiła dziewczynę jej własnym szalem. Zginąć musiała też kobieta podająca się za żonę ofiary, gdyż istniało ryzyko, że do wszystkiego się przyzna lub będzie próbowała szantażować zleceniodawców. Zegary nie miały większego znaczenia, była to improwizacja kodu do sejfu zaczerpnięta z jednej z książek, mająca jedynie utrudnić śledztwo.
Pani Bland ostatecznie przyznaje się do wszystkiego, a Colin poślubia Sheilę. Millicent Pebmarsh okazuje się matką Sheili i w dodatku poszukiwanym agentem komunistycznym. Colin Lamb odkrywa jej tożsamość i pozwala jej uciec, jednak ona nie korzysta z jego oferty i daje się aresztować.

</doc>
<doc id="859972" url="https://pl.wikipedia.org/wiki?curid=859972" title="Reisbach (Bawaria)">
Reisbach (Bawaria)

Reisbach – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 10 km na południowy wschód od Dingolfing, nad rzeką Vils.
Dzielnice.
W skład gminy wchodzą następujące dzielnice: 
Historia.
Gminą targową Reisbach stało się w 1972 na skutek reformy administracyjnej.
Polityka.
Wójtem jest Josef Steinberger z CSU, rada gminy składa się z 20 osób.
Współpraca.
Miejscowość partnerska:

</doc>
<doc id="859975" url="https://pl.wikipedia.org/wiki?curid=859975" title="Kościół San Donato w Scopeto">
Kościół San Donato w Scopeto

Kościół San Donato w Scopeto – nieistniejący kościół ufundowany w 1446 przez papieża Eugeniusza IV. W nim znajdowały się liczne obrazy renesansowych włoskich malarzy, w tym jedna z pierwszych prac Leonarda da Vinci z 1481 – "Pokłon Trzech Króli". W 1529 kościół został spalony podczas oblężenia Florencji. Jego fragmenty, frontowa fasada, znajduje się obecnie w kościele św. Jacopo Soprarno (Jacopo sopr’Arno) przywieziona tam w 1575. Obrazy można obejrzeć w galerii Uffizi.
Scopeto jest małą miejscowością wypoczynkową leżącą pomiędzy miastami Florencja a Siena w Toskanii we Włoszech. Znajduje się w niej kilka domów wczasowych – hoteli przyjmujących zamożnych gości z sąsiadujących miast, wyposażonych w korty tenisowe i pola golfowe.
Borgo Scopeto.
Dwór o tej nazwie był letnią rezydencją rodziny Soccinich, w której w młodości mieszkał Faust Socyn.

</doc>
<doc id="859977" url="https://pl.wikipedia.org/wiki?curid=859977" title="Elakelaiset">
Elakelaiset



</doc>
<doc id="859978" url="https://pl.wikipedia.org/wiki?curid=859978" title="Natalika">
Natalika

Natalika - czeski zespół muzyczny, wykonujący piosenki ludowe z całego świata. Reprezentuje różne kierunki muzyczne: muzykę cygańską (z krajów bałkańskich, Hiszpanii itd.), muzykę klezmerską i żydowską (wykonywaną w języku hebrajskim), jak również tradycyjną muzykę ludową. W interpretacji piosenek można zauważyć wpływ melodii południowoeuropejskich, zabarwionych lekkim swingiem. Akompaniament Nataliki oparty jest na instrumentach akustycznych, jak wiolonczela, mandolina, gitara, skrzypce i kontrabas.
Główną wykonawczynią jest Natálie Velšmídová, śpiewająca w 14 językach.

</doc>
<doc id="859979" url="https://pl.wikipedia.org/wiki?curid=859979" title="Cules">
Cules



</doc>
<doc id="859981" url="https://pl.wikipedia.org/wiki?curid=859981" title="Dunakeszi">
Dunakeszi

Dunakeszi – miasto na Węgrzech, w komitacie Pest, w powiecie Dunakeszi.
Leży na wschodnim (lewym) brzegu Dunaju i jest oddalone o 20 km na północ od centrum Budapesztu. Od południa graniczy z najbardziej wysuniętą na północ dzielnicą stolicy – Újpestem.

</doc>
<doc id="859987" url="https://pl.wikipedia.org/wiki?curid=859987" title="NHL (1942/1943)">
NHL (1942/1943)

Sezon NHL 1942/1943 był 26 sezonem ligi NHL. Sześć drużyn rozegrało 50 meczów w sezonie zasadniczym. Puchar Stanleya zdobyła drużyna Detroit Red Wings. Sezon ten był pierwszy w tak zwanej Erze oryginalej szóstki, która trwała do sezonu 1966/1967, czyli 25 sezonów.
Sezon zasadniczy.
M = Mecze, W = Wygrane, P = Przegrane, R = Remisy, PKT = Punkty, GZ = Gole Zdobyte, GS = Gole Stracone, KwM = Kary w Minutach

</doc>
<doc id="859993" url="https://pl.wikipedia.org/wiki?curid=859993" title="RTCN Ślęża">
RTCN Ślęża

RTCN Ślęża – Radiowo-Telewizyjne Centrum Nadawcze Ślęża. Wieża RTV o wysokości 136 metrów, zbudowana w 1972 roku. Właścicielem jest EmiTel.
Zasięg tej stacji nadawczej, poprzez wybitne warunki propagacyjne góry Ślęży i zastosowanie wielkich mocy, jest wyjątkowo obszerny i obejmuje prawie całe województwo dolnośląskie (bez części zachodniej i krańców południowych), a także znaczne obszary województw: opolskiego i wielkopolskiego, a nawet fragmenty lubuskiego, łódzkiego czy śląskiego. Jeden z najlepszych, pod względem powierzchni pokrycia sygnałem, obiektów nadawczych w Polsce.
Parametry.
Ważniejsze parametry:
Transmitowane programy.
Programy radiowe.
Programy radiowe.
Nienadawane analogowe programy telewizyjne.
Programy telewizji analogowej wyłączone 22 kwietnia 2013 roku.

</doc>
<doc id="859997" url="https://pl.wikipedia.org/wiki?curid=859997" title="Pantera mglista z Borneo">
Pantera mglista z Borneo



</doc>
<doc id="860000" url="https://pl.wikipedia.org/wiki?curid=860000" title="Wszystko o Ewie">
Wszystko o Ewie

Wszystko o Ewie (ang. "All About Eve") – amerykański dramat filmowy z 1950 roku w reżyserii Josepha L. Mankiewicza, zrealizowany na podstawie opowiadania Mary Orr.
Krytycy podkreślali, że Mankiewiczowi udało się obnażyć bezwzględne mechanizmy działające w show-biznesie i umiejętnie skontrastować je z idealistyczną wizją teatru jako miejsca magicznego. Za największą wartość filmu uznawano zwykle kreacje aktorskie – pięcioro odtwórców głównych ról wyróżniono nominacją do Oscara.
Film otrzymał czternaście nominacji do Oscara, ostatecznie zdobył sześć statuetek, w tym dla najlepszego filmu, reżysera i aktora w roli drugoplanowej (George Sanders).
Opis fabuły.
Do Margo Channing, starzejącej się gwiazdy Broadwayu, przychodzi skromna, nieśmiała Ewa Harrington, jej zagorzała fanka. Zdobywa zaufanie Margo i zostaje jej sekretarką. Później coraz bardziej zaczyna ingerować w życie prywatne i zawodowe aktorki, a także wkrótce zostaje jej dublerką na scenie. Przez przypadek zastępuje ją w przedstawieniu i otrzymuje pozytywne recenzje. Dzięki protekcji cynicznego krytyka teatralnego Addisona DeWitta i dobrze ukrywanym intrygom Ewa zyskuje duży rozgłos oraz zdobywa rolę, którą pierwotnie miała zagrać Margo.
Obsada.
i inni
Wersja polska.
Wersja polska: Studio Opracowań Filmów w Łodzi
Reżyseria: Romuald Drobaczyński
Dialogi polskie:
Operator dźwięku: Anatol Łapuchowski
Montaż: Henryka Gniewkowska
Udział wzięli:
i inni

</doc>
<doc id="860003" url="https://pl.wikipedia.org/wiki?curid=860003" title="Zachodniogalicyjskie cmentarze wojenne">
Zachodniogalicyjskie cmentarze wojenne

Zachodniogalicyjskie cmentarze wojenne – potoczne określenie zespołu ponad 400 cmentarzy wojennych z okresu I wojny światowej położonych na terenie ówczesnej Galicji Zachodniej. Cmentarze w Galicji Zachodniej rozsiane są na obszarze ok. 10 000 km².
Historia.
3 listopada 1915 roku w wiedeńskim Ministerstwie Wojny utworzony został Wydział Grobów Wojennych (niem. "Kriegsgraber Abteilung"), posiadający szerokie uprawnienia. Równocześnie powołano jego terenowe odpowiedniki, powiązane z dowództwami korpusów armii. Zadaniem Wydziału i jego terenowych filii było ewidencjonowanie poległych, ekshumowanie i komasowanie zwłok na wybranych miejscach, a także projektowanie, budowa i dekoracja cmentarzy wojennych. Zadania te realizowano wszędzie tam, gdzie walczyły armie austriackie: w Serbii, Dolomitach Włoskich, Karpatach Wschodnich, nad Piawą, na Wołyniu oraz oczywiście na terenie całej prawie Galicji. Okazuje się, że jedynie w Galicji Zachodniej, w Oddziale Grobów Wojennych C. i K. Komendantury Wojskowej w Krakowie dzięki sprawności organizacyjnej dowódców: Rudolfa Brocha i Hansa Hauptmanna, udało się sprawę doprowadzić prawie do końca. Poza tym inne teatry działań wojennych były wciąż objęte walką.
Zespół powstawał od początku jako coś więcej niż wiele pojedynczych cmentarzy. Powstawał w sposób zorganizowany, posiadał jeden budżet, jedno dowództwo wojskowe. W poszczególnych okręgach cmentarnych można zauważyć jednolitość artystyczną. Każdy okręg posiadał jeden cmentarz główny, większy, z kaplicą i miejscem dla odbywania uroczystości. Jedną z wielu rzeczy odróżniających zachodniogalicyjskie cmentarze wojenne od innych nekropolii wojennych jest fakt, że w większości przypadków są tu na jednym cmentarzu pochowani żołnierze obu walczących stron. O ogromie przedsięwzięcia budowy cmentarzy świadczy fakt że do budowy Zachodniogalicyjskich Cmentarzy Wojennych zużyto: 18 876 ton kamienia surowego, 11 550 ton żwiru do betonu, 1633 ton cementu,1307 ton kamienia obrobionego, 270 ton cegły i dachówki, 61515 ton drzewa modrzewiowego, 244435 ton tarcicy iglastej, 1140 ton gwoździ i klamer, 5555 ton żelaza kowalnego i 85 ton farb olejnych. 
Położenie.
Zachodniogalicyjskie cmentarze wojenne powstały na terenie obszaru podległego C.K. Komendanturze Wojskowej w Krakowie. Okręg ten obejmował mały fragment Moraw, Śląsk Cieszyński oraz ziemie leżące na zachód od linii Szczucin – Pilzno – Moderówka – Ożenna. Na północy zgodny był z przebiegiem granicy państwowej pomiędzy Austro-Węgrami a Rosją, w przeważającej części zgodnej z linią biegu Wisły, na południu – jego tereny zamykała wewnętrzna granica państwa pomiędzy Galicją a Królestwem Węgier.
Okręgi cmentarne nie objęły jednak całego tego obszaru, a jedynie tereny, na których bądź to toczono boje, bądź to znajdowały się przyfrontowe szpitale. Były to obszary C.K. starostw: Jasło, Gorlice, Pilzno, Tarnów, Brzesko, Dąbrowa (obecnie Dąbrowa Tarnowska), Bochnia, Nowy Sącz ("Neu-Sandez"), Limanowa, Myślenice, Nowy Targ ("Neumarkt"), Grybów i Wieliczka. Wschodnia i południowa granica tych obszarów była zgodna z granicą okręgu korpusu, północna biegła wzdłuż Wisły, zachodnia – przebiegała wzdłuż linii: Niepołomice – Wieliczka – Myślenice – Rabka – Nowy Targ. 
Zespół jest ewenementem w skali światowej pod wieloma względami.

</doc>
<doc id="860004" url="https://pl.wikipedia.org/wiki?curid=860004" title="My Sister’s Machine">
My Sister’s Machine

My Sister’s Machine – amerykański zespół muzyczny utworzony w Seattle w stanie Waszyngton w 1989.
Zespół powstał w 1990 na fali popularności muzyki grungowej. Muzycy mieli za sobą krótkie epizody w kiełkującej pod koniec lat 80. XX wieku scenie muzycznej Seattle. Wokalista Nick Pollock grał wcześniej na gitarze w Alice N’ Chains, które następnie po odejściu Pollocka zostało przekształcone w Alice in Chains.
Grupa szybko znalazła wydawcę (wytwórnia Caroline) i nagrała swoją pierwszą płytę, "Diva" (1992), która nie sprzedawała się dobrze. Niedługo później zmienili wydawcę na wytwórnię Chameleon i w 1993 wydali kolejny album o nazwie "Wallflower", jak się potem okazało ostatni. W 1994 roku grupa przestała istnieć.

</doc>
<doc id="860006" url="https://pl.wikipedia.org/wiki?curid=860006" title="Pałac Branickich w Warszawie (ul. Miodowa)">
Pałac Branickich w Warszawie (ul. Miodowa)

Pałac Branickich – pałac znajdujący się w Warszawie przy ul. Miodowej 6. Oficyny pałacu są przypisane do ul. Podwale (nr 3 i 5).
Wybudowany w bezpośrednim sąsiedztwie Zamku Królewskiego, należał do najbogatszych rezydencji magnackich w stolicy.
Historia.
W pierwszej połowie XVII wieku w miejscu tym stał dwór rodziny Sapiehów. W XVIII wieku posesja została kupiona przez Stefana Mikołaja Branickiego.
Pałac został wzniesiony w latach 40. XVIII wieku dla Jana Klemensa Branickiego, hetmana wielkiego koronnego. Jego głównym architektem był Jan Zygmunt Deybel. Współpracowali z nim także Jan Henryk Klemm, Jakub Fontana i rzeźbiarz Jan Chryzostom Redler. Późnobarokowy pałac posiada dwie klasycystyczne oficyny, okalające rozległe podwórze, zamknięte bramą od strony ulicy Podwale. Od przydomku małżonki hetmana, Izabelli z Poniatowskich (siostry króla Stanisława Augusta), pałac nazywany był powszechnie „pałacem Pani Krakowskiej” (odziedziczyła tę posesję w 1771 roku).
W 1804 roku sprzedała pałac rodzinie Niemojewskich, zaś w roku 1817 jego właścicielem stał się Stanisław Sołtyk. Pałac był przebudowywany wielokrotnie w wieku XIX.
Do 1949 r. należał do Franciszka Salezego Potockiego, kiedy odebrano mu go na podstawie dekretu o własności i użytkowaniu gruntów na obszarze m. st. Warszawy z 26 października 1945 (tzw. dekretu Bieruta). Zniszczony podczas II wojny światowej, został odbudowany w latach 1947–1953. Mieściło się w nim Ministerstwo Szkolnictwa Wyższego.
W 1965 pałac wraz z oficynami i bramą został wpisany do rejestru zabytków.
Do 2009 był jedną z siedzib Urzędu m. st. Warszawy. We wrześniu 2008 r. władze Warszawy podjęły negocjacje ze spadkobiercami Potockiego ws. warunków zwrotu nieruchomości., a w listopadzie 2008 r. zawarły z nimi ugodę, na mocy której nieruchomość wraz z pałacem stała się ich własnością.
Na początku 2009 władze Warszawy podjęły decyzję o wcześniejszej wyprowadzce urzędu z pałacu. Biura zostały przeniesione na ulice: Senatorską i Kredytową. W 2013 spadkobiercy Franciszka Salezego Potockiego sprzedali budynek jednemu z deweloperów.

</doc>
<doc id="860011" url="https://pl.wikipedia.org/wiki?curid=860011" title="Zespół Leser-Trélat">
Zespół Leser-Trélat



</doc>
<doc id="860012" url="https://pl.wikipedia.org/wiki?curid=860012" title="Kill Hannah">
Kill Hannah

Kill Hannah – amerykańska grupa rockowa, założona w Chicago, Illinois (obecnie zrzeszona w Original Signal Recordings).
Historia.
Kill Hannah została utworzona w 1994 roku przez wykonawcę i autora tekstów piosenek, Mata Devine'a. W latach 1996-2003 grupa opublikowała samodzielnie (tzn. bez udziału wytwórni płytowej) osiem albumów LP, singiel i EP. Wszystkie z nich szybko się sprzedały.
Nazwa grupy pochodzi od imienia byłej dziewczyny głównego wokalisty, Mata Devine'a. Spotkali się oni w Illinois State University w Normal, Illinois, podczas gdy M. Devine tam studiował (tylko jeden semestr). Jak mówi Devine, „to był naprawdę dziwaczny, krótkotrwały związek”. W tym czasie Devine śpiewał i grał na gitarze w grupie zwanej „In a Jar UK”. Po rozstaniu z Hannah, Devine polecił wydrukować nalepki z napisem „Kill Hannah”, które następnie umieszczono na płytach „In a Jar UK”.
Swój debiutancki album "For Never &amp; Ever" Kill Hannah nagrała w Los Angeles zimą 2003, z producentem Seanem Beavanem (No Doubt, Marilyn Manson, Nine Inch Nails) i mikserem Timem Palmerem (U2, The Cure, Tears for Fears, HIM). Album składa się w większości ze starszych piosenek, które zostały ponownie nagrane w nowych wersjach oraz z tych, które grupa grała wcześniej na żywo. Nagrano także wideoklip do piosenki „Unwanted”, ale dopiero w 2006 roku zdecydowano się opublikować go (jedynie w internecie).
Od 2003 do 2007 roku Kill Hannah koncertowała z: Chevelle, HIM, The Sounds, Evanescence, Jane’s Addiction, Everclear, Eve 6, The All-American Rejects, Fuel, P.O.D., The Distillers, Story of the Year, Three Days Grace, Alien Ant Farm, The Buzzcocks, Andrew WK, Trapt, 30 Seconds to Mars, MorissonPoe, Mindless Self Indulgence, Flyleaf, Alice in Chains, Velvet Revolver (za każdym razem tylko z jedną z grup).
Pod koniec 2002 roku, kiedy grupą Kill Hannah zarządzał Steve Hutton (uprzednio manager Kida Rocka), podpisano kontrakt z Atlantic Records.
1 sierpnia 2006 Kill Hannah wydała drugi album, "Until There's Nothing Left of Us", dla Atlantic Records. W 2008r KH wydała kolejny album „Hope For The Hopeless"dla Roadrunner Records.
Podczas New Heart For X-mas 6 w grudniu 2008 zespół wykonał 2 nowe piosenki: „Radio” i „Snowblinded”.
Wiosną gitarzysta Greg Corner ogłosił publicznie w radiu Chicago's Q101, że Johnny Radtke nie jest już członkiem Kill Hannah. Powodem odejścia była przeprowadzka muzyka do Los Angeles oraz chęć nagrania solowego projektu „Polar Moon”.
W związku ze zmianą wytwórni płytowej, KH musieli odwołać trasę po Wielkiej Brytanii.
Aktualnie zespół koncertuje w USA wraz z Lacuna Coil,a premiera najnowszej płyty przewidziana jest na późne lato.
Członkowie grupy.
Obecny skład
Wcześniejsi członkowie
Dyskografia.
DJ Remixes.
"Lips Like Morphine":
Pozostałe remiksy:

</doc>
<doc id="860015" url="https://pl.wikipedia.org/wiki?curid=860015" title="Arkadiusz Kubik">
Arkadiusz Kubik

Arkadiusz Tomasz Kubik (ur. 31 maja 1972 w Krakowie) – piłkarz, reprezentant Polski.
Jego brat, Łukasz (ur. 1978) także jest piłkarzem.
Wychowanek Cracovii, dwukrotnie zdobył mistrzostwo Polski juniorów.
Reprezentacja Polski.
W reprezentacji narodowej rozegrał dwa mecze, debiutował 4 maja 1994 w wygranym meczu w Krakowie z reprezentacją Węgier (3:2).

</doc>
<doc id="860019" url="https://pl.wikipedia.org/wiki?curid=860019" title="Łucznik Strzelce Krajeńskie">
Łucznik Strzelce Krajeńskie

Łucznik Strzelce Krajeńskie – polski klub piłkarski z siedzibą w Strzelcach Krajeńskich, powstały w 1945 roku. W sezonie 2022/23 występuje w rozgrywkach klasy A, gr. Gorzów Wielkopolski III (Drezdenko).
Stadion.
Łucznik swoje domowe mecze rozgrywa na Stadionie Miejskim w Strzelcach Krajeńskich. Dane techniczne obiektu:

</doc>
<doc id="860031" url="https://pl.wikipedia.org/wiki?curid=860031" title="Okręty podwodne projektu 941">
Okręty podwodne projektu 941

Okręty podwodne projektu 941 (w kodzie NATO Typhoon) – radzieckie okręty podwodne z napędem atomowym skonstruowane w biurze projektowym Rubin do przenoszenia 20 pocisków balistycznych SLBM typu R-39. Są to największe kiedykolwiek zbudowane okręty podwodne na świecie. Ich tytanowy kadłub sztywny ma strukturę katamaranu pokrytego pojedynczym kadłubem lekkim ze stali.
W zakładzie nr 402 (Siewmasz) zbudowano ogółem sześć jednostek tego projektu, z których w służbie czynnej pozostaje dziś jedynie jednostka TK-208 „Dmitrij Donskoj”, pełniąca rolę platformy testowej dla nowo opracowywanych rosyjskich pocisków balistycznych.
Konstrukcja i budowa.
Budowę okrętów trzeciej generacji w ZSRR przyspieszył amerykański program budowy okrętów typu "Ohio". W trakcie spotkania Leonida Breżniewa z prezydentem Geraldem Fordem w listopadzie 1974 r. we Władywostoku, obaj przywódcy uzgodnili formułę traktatu SALT II, nakładającego dalej idące ograniczenia w rozwoju strategicznych broni ofensywnych. Sekretarz generalny KC KPZR zadeklarował jednak, iż jeśli Stany Zjednoczone rozmieszczą system Trident, Związek Radziecki będzie zmuszony rozwinąć program nowego strategicznego okrętu. W rzeczywistości program nowego okrętu balistycznego projektu 941 rozpoczęto już dwa lata wcześniej – w 1972 r. w biurze konstrukcyjnym Rubin, pod kierunkiem Siergieja Kowalowa. Specyfikacja wstępna „ciężkiego strategicznego krążownika podwodnego” (TRPKSN) projektu 941, została zatwierdzona w grudniu 1972 roku. Rok później, na podstawie rozporządzenia rządu, rozpoczęto prace nad konstrukcją i budową okrętów nowego projektu.
Kowalow i pracownicy jego zespołu przeanalizowali liczne koncepcje projektu, w tym gigantycznego okrętu o długości 235 m – ta koncepcja została zarzucona z powodu braku w Związku Radzieckim suchych doków i innych obiektów o wymaganej dla tak dużych jednostek długości. W trakcie opracowywania konstrukcji okrętu w leningradzkiej Stoczni Admiralicji przygotowano zautomatyzowany model badawczy – według niedopracowanego jeszcze projektu – w skali 1:10, wyposażony w instrumenty pomiarowe. Ostatecznie biuro Rubin opracowało unikatowy i niezwykle innowacyjny projekt, według 441. koncepcji przeanalizowanej przez biuro. W rzeczywistości okręty typu "Akuła" mają długość porównywalną z amerykańskimi okrętami typu "Ohio" – 172 m przy 170 m długości tych ostatnich. O ile jednak amerykańskie okręty mają – określaną jako "beam" – szerokość 11,7 m, szerokość okrętów radzieckich wynosi 23,2 m, a wyporność podwodna 48 000 ton – trzykrotnie większa od wyporności okrętów typu "Trident". Okręty projektu 941 miały zapas pływalności wynoszący około 48% objętości kadłuba, podczas gdy okręty "Ohio" – jedynie około 15% rezerwy. Rezerwa ta pomaga w zmniejszeniu zanurzenia jednostki, a także znacznie ułatwia przebicie się okrętu przez lód, a zwłaszcza pak lodowy w celu wystrzelenia pocisków (25 sierpnia 1995 roku jeden z okrętów projektu 941 wynurzył się na biegunie północnym, przebijając przed wystrzeleniem pocisku R-39 około 2,5-metrową warstwę lodu).
Okręty projektu 941 jako pierwsze w Związku Radzieckim mają strukturę katamaranu. Zbudowane są z dwóch równoległych kadłubów sztywnych, mieszczących pomieszczenia dla załogi, wyposażenie oraz maszynownie. Każdy z kadłubów, o długości 149 m i maksymalnej średnicy 7,2 m, składa się z ośmiu sekcji. Dwadzieścia wyrzutni startowych umieszczonych jest w dwóch rzędach pomiędzy kadłubami w przedniej części okrętu (przed kioskiem). Pomieszczenie kontroli, centrum zarządzania systemem rakietowym i inne pomieszczenia zarządzania umieszczone są w dwóch dużych sekcjach pomiędzy kadłubami sztywnymi. Centrum ma wymiary: 30 m długości i 6 m średnicy. Kiosk okrętu wystaje 13 m ponad linię wodną. Dodatkowa sekcja – łącząca kadłuby sztywne – została umieszczona z przodu. Zawiera wyrzutnie torpedowe i magazyn torped. Ogółem "Typhoon" składa się z siedemnastu – zawartych w masywnym kadłubie zewnętrznym o długości 172 m – sekcji, przy czym wszystkie kadłuby i sekcje połączone są ze sobą przejściami. Kadłuby sztywne, pomieszczenia kontroli oraz sekcje torpedowe wykonane zostały z tytanu, kadłub lekki zaś wykonany został ze stali. Okręty te dysponowały najlepszą w radzieckiej i aktualnie rosyjskiej marynarce wojennej przestrzenią życiową załogi, w tym: małą salą gimnastyczną, solarium, sauną, a nawet ptaszarnią. Pomieszczenia sypialne załogi stanowią małe boksy zawierające koje, oficerowie mają przestrzeń sypialną w prywatnych kabinach dwu- i czteroosobowych. Ponad każdym kadłubem sztywnym znajdują się komory bezpieczeństwa, zdolne łącznie do wyniesienia na powierzchnię wody całej załogi – około stu sześćdziesięciu osób.
Okręty tego projektu zostały wyposażone w system sonarowy Skat zdolny do równoczesnego śledzenia 10–12 obiektów, zawierający sonar niskiej częstotliwości MGK-503 ze sferyczną anteną (NATO: "Shark Gill"). Każdy z dwóch kadłubów sztywnych mieści jeden reaktor OK-650 (380 MW) z turbiną parową – zespół o mocy 81 600 KM (60 MW) oraz jeden generator o mocy 800 kilowatów. W celu ochrony każdej z dwóch śrub przed uszkodzeniem bądź zniszczeniem przez lód umieszczono je w specjalnych osłonach. "Typhoon" wyposażona jest również w dwie pomocnicze gondole napędowe – na dziobie i rufie – opuszczane i uruchamiane w celach manewrowych jednostki oraz nieruchomego zawisu pod wodą. Zastosowany w jednostkach "941" układ dwóch głównych śrub napędowych i sterów w szerokiej spłaszczającej się rufie, nazywany jest „układem ogona bobra”. W ramach własnych badań nad rozwiązaniem napędu dla jednostek typu "Ohio", marynarka amerykańska stwierdziła, że układ ten – jakkolwiek znacznie wydajniejszy od konwencjonalnego układu dwuśrubowego – jest jednak mniej wydajny od układu z jedną śrubą. Dwie położone stosunkowo blisko siebie śruby bowiem, nawzajem zakłócają przepływ wody wokół każdej z nich.
W okrętach tego projektu, zastosowano pokrycie kadłuba płytkami powłoki anechoicznej, która tłumi dźwięki z wnętrza okrętu oraz pochłania dużą część fali dźwiękowej pochodzącej z sonarów aktywnych wrogich jednostek, pozostałą zaś część tej fali w dużym stopniu rozprasza. Geneza tej technologii sięga czasów II wojny światowej w Niemczech, gdzie była znana pod nazwą Alberich. Alberich był warstwą cienkiej, około czteromilimetrowej gumy, która o 15% rozmazywała echo odbicia w zakresie 10–18 kHz, nie na każdej jednak głębokości zanurzenia. W latach siedemdziesiątych XX wieku podobną technologię zaczęli stosować radzieccy konstruktorzy okrętów podwodnych – początkowo niskiej jakości, wkrótce jednak Sowieci poprawili technologię – płytki przestały odpadać, a powłoka przestała być przedmiotem żartów w środowisku oficerów floty podwodnej US Navy, gdy marynarka amerykańska stwierdziła, że jest jednym z powodów, dla których radzieckie okręty stały się trudniejsze do wykrycia. Jak stwierdzono w fachowym czasopiśmie „Submarine Review” w 1983 roku, powłoka anechoiczna utrudnia także samonaprowadzanie się na cel torped, które w fazie końcowej używają wbudowanego w nie sonaru aktywnego. Stwierdzono, że może to zmusić okręty amerykańskie do podpływania na mniejszą odległość do okrętów radzieckich celem ich dokładniejszego namierzenia lub używania w tym celu okrętowych sonarów aktywnych. O znaczeniu powłoki wykonanej z takich płytek świadczy fakt, iż radzieckie czy rosyjskie płytki o wymiarach ok. 85,34 cm x 91,4 cm i grubości 10,16 cm zastosowane na okrętach typu "Akuła" (projekt 971) i "Sierra" (projekt 945) zmniejszają sygnaturę akustyczną tych jednostek o wartość 10 do 20 dB. W zakresie zaś częstotliwości pracy amerykańskiego sonaru AN/BQQ-5 zapewniają zmniejszenie możliwości detekcji o 25 do 50%.
W publicznie dostępnej – w tym rosyjskiej – literaturze istnieją dość spore rozbieżności danych na temat okrętów projektu 941. Niektóre źródła określają wyporność tych jednostek na 18500 t (nawodna) i 26500 t pod wodą, inne natomiast odpowiednio 23200 i 48000 ton, a także 24500 i 33800 ton. W każdym jednak przypadku, okręty typu "Typhoon" bez wątpienia pozostają największymi kiedykolwiek zbudowanymi okrętami podwodnymi na świecie.
Uzbrojenie.
Podstawowym uzbrojeniem okrętów proj. 941 były pociski R-39 (SS-N-20). Wstępne prace nad systemem rakietowym z napędzanym paliwem stałym pociskiem ICBM rozpoczęły się w Biurze Konstrukcyjnym Budowy Maszyn Makijewa w 1971 r. Rozwój pierwszego systemu SLBM zasilanego takim rodzajem paliwa rozpoczął się dwa lata później. Prace nad systemem D-19 wyposażonym w pociski R-39 rozpoczęły się w zgodzie z dekretem Rady Ministrów Ukraińskiej SRR z września 1973 r. R-39 był trzystopniowym pociskiem na paliwo stałe, z silnikami pierwszego i drugiego stopnia w osłonie epoksydowej, o zasięgu 8300 km. W celu zmniejszenia rozmiarów pocisku w silnikach I i II stopnia zastosowano wysuwane dysze. Sekcja czołowa pocisku mieściła post-buster z systemem nawigacji i napędzanym paliwem ciekłym systemem przenoszącym 10 głowic MIRV. Same głowice, o mniejszym kącie czołowym niż głowice poprzednich pocisków SLBM, umieszczone były w tylnej sekcji post-bustera, wokół nosa (sekcji czołowej) trzeciego stopnia napędowego. Pocisk zainstalowany był w tubie startowej, gdzie podtrzymywany był przez znajdujące się na górze urządzenie absorbujące wstrząsy. R-39 był wystrzeliwany przez ciśnienie zmagazynowanych gazów (zimny start), natomiast specjalny system przeciwwstrząsowy na paliwo stałe generował otulinę gazową wokół pocisku, której zadaniem było zmniejszenie efektu oddziaływania ciśnienia hydrodynamicznego na pocisk podczas podwodnej fazy startu. Zapłon silnika pierwszego stopnia następował po opuszczeniu przez pocisk wyrzutni.
Testy pocisku rozpoczęły się w 1979 roku próbami przeprowadzonymi z pokładu okrętu K-153 (projekt 629/619), kontynuowanymi następnie przez testy ze stanowisk lądowych. Spośród 17 testów lądowych, połowa zakończyła się fiaskiem wynikłym z problemów z silnikami pierwszego i drugiego stopnia. Po przekonstruowaniu systemów napędowych kontynuowano z pokładu pierwszego okrętu projektu 941 (TK-208) testy, z których 11 zakończyło się sukcesem.
System D-19 został zaakceptowany do służby w roku 1984. Po okręcie TK-208 także pięć kolejnych jednostek tego projektu otrzymało po 20 pocisków tego systemu, przy czym formalne przyjęcie do służby pocisków R-39 nastąpiło w 1989 roku. Już w roku 1980 rozpoczęły się prace nad następcą tego pocisku dla projektu 941 – R-39M, który miał być przenoszony także przez okręty przyszłego typu "Borei" („Jurii Dołgoruki”). Testy w locie tego pocisku rozpoczęły się w 1996 r., jednakże po czterech nieudanych próbach program anulowano, na rzecz nowego pocisku R-30 na paliwo stałe opracowywanego pod kierunkiem nieposiadającego do tej pory doświadczenia w konstruowaniu pocisków SLBM Moskiewskiego Instytutu Technologii Cieplnych (MITT) we współpracy z Biurem Konstrukcyjnym Budowy Maszyn.
Dodatkowo, w celu zapewnienia samoobrony, okręty tego projektu wyposażone zostały w dwie wyrzutnie torpedowe kalibru 650 milimetrów oraz cztery kalibru 533 milimetry – wszystkie w przedniej części jednostki. Wyrzutnie ułożone zostały zarówno poziomo, jak też skośnie.
Służba.
Ostatecznie budowę pierwszego okrętu typu "Typhoon" TK-208 „Dmitrij Donskoj” rozpoczęto 30 czerwca 1976 r. w Siewierodwińsku. Wodowanie tej jednostki nastąpiło we wrześniu 1981 roku, po czym po przejściu dwunastomiesięcznych testów, 12 grudnia 1981 roku TK-208 został wcielony do służby we Flocie Północnej. Hala konstrukcyjna, w której okręty były budowane, została specjalnie wybudowana dla potrzeb projektu 941 oraz 949 (NATO: "Oscar" SSGN). Była to największa tego typu hala na świecie. Między 1981 a 1989 rokiem do służby weszło ogółem sześć jednostek, które zostały przydzielone do Pierwszej Flotylli Atomowych Okrętów Podwodnych z bazą w Zapadnaja Lica. W trakcie służby, TK-17 „Archangielsk” został uszkodzony przez pożar wywołany wypadkiem w trakcie załadunku pocisku. Zniszczenia usunięto, wkrótce jednak, począwszy od jednostek TK-202 i TK-12 „Simbirsk”, rozpoczęto proces wycofywania tych jednostek ze służby.
W 1994 roku rozpoczęto modernizację wiodącego okrętu projektu 941, w celu przystosowania go do przenoszenia zmodernizowanych pocisków R-39M. Wobec jednak anulowania ich programu konstrukcyjnego, modyfikację przerwano. W zamian, okręt przystosowano do prowadzenia testów w locie nowych pocisków balistycznych R-30 Buława. Po kolejnym wycofaniu ze służby pozostałych jednostek tego projektu, TK-208 pozostał jedynym czynnym dziś okrętem tego typu, niepełniącym jednak służby operacyjnej, wykorzystywanym natomiast jako platforma testowa. Decyzję o tym rosyjskie ministerstwo obrony podjęło 5 grudnia 2011 roku.
W październiku 2014 roku pojawiły się spekulacje prasowe na temat zatonięcia okrętu u wybrzeżu Szwecji, w związku z operacją poszukiwawczą prowadzoną przez szwedzkie władze. Dziennikarze powoływali się na anonimowych informatorów i informacje z nasłuchu radiowego prowadzonego przez szwedzki wywiad.
Okręt TK-208 „Dmitrij Donskoj” ma służyć do całkowitego wyczerpania paliwa w reaktorze jądrowym, co spodziewane jest na l. 2024-2025. W 2021 wycofano go ze służby z pozostawieniem na stanie floty do 2026.

</doc>
<doc id="860032" url="https://pl.wikipedia.org/wiki?curid=860032" title="Hard Rock Cafe">
Hard Rock Cafe

Hard Rock Cafe – sieć restauracji. Pierwsza z nich została założona przez Isaaca Tigretta i Petera Mortona w 1971 w londyńskim Hyde Park Corner, w byłym sklepie samochodów Rolls-Royce.
Działalność.
Obecnie działa 183 restauracji Hard Rock Cafe w ponad 59 krajach, w tym cztery w Polsce.
Hard Rock jest bardziej znane z atmosfery niż z jedzenia. Restauracje nie tylko ubiegają się o muzyczne pamiątki, ale także zakupują je na aukcjach na całym świecie. Hard Rock posiada największą kolekcję tego typu przedmiotów na świecie.
Pamiątki takie jak gitary z podpisami artystów, stroje z koncertów czy rzadkie fotografie wieszane są na ścianach restauracji. Kolekcja została zapoczątkowana w 1979 roku przez Erica Claptona, który wręczył niepodpisaną gitarę Fender restauracji w Londynie, której był częstym gościem. Pete Townshend, gitarzysta The Who wkrótce także wręczył swoją gitarę z dopiskiem „Moja jest równie dobra jak jego! Pozdrowienia, Pete.”.
Pierwszą w Europie Wschodniej restaurację Hard Rock Cafe otwarto we wrześniu 2003 Moskwie.
Hard Rock Cafe w Polsce.
8 lutego 2007 roku w Złotych Tarasach została otwarta Hard Rock Cafe Warsaw. Jest to pierwsza restauracja Hard Rock Cafe w Europie Centralnej i jedyna w Europie, w której mieści się profesjonalne studio radiowe.
Z niego codziennie nadawane są programy na żywo Antyradia oraz transmisje koncertów.
W maju 2008 roku otwarto Hard Rock Cafe na Rynku w Krakowie, ale tylko w części sklepowej, restauracja została otwarta 4 czerwca 2010.
6 lipca 2014 roku otwarto Hard Rock Cafe przy Długim Targu w Gdańsku.
22 marca 2018 roku została otwarta restauracja Hard Rock Cafe we Wrocławiu pod adresem Rynek 25. Restauracja ta jest czwartą restauracją w Polsce..

</doc>
<doc id="860033" url="https://pl.wikipedia.org/wiki?curid=860033" title="Jalil Lespert">
Jalil Lespert

Jalil Lespert (ur. 18 września 1976 w Paryżu) – francuski aktor i reżyser filmowy. Laureat Cezara dla najbardziej obiecującego aktora.
Życiorys.
Urodził się jako syn Jeana Lesperta, francuskiego aktora komediowego, i algierskiej prawniczki. Najpierw studiował prawo, aby zadowolić matkę. Ale bardziej interesowało go aktorstwo. Jego młodszy brat Yaniss (ur. 2 sierpnia 1989) to także aktor.
Po raz pierwszy pojawił się na ekranie u boku ojca w krótkometrażowym filmie "Gra na plaży" ("Jeux de plage", 1995) przedstawiającym relacje ojca z synem. Dwa lata później zadebiutował rolą Stéphane'a na dużym ekranie w dramacie "Krwawe Wyspy" ("Les Sanguinaires", 1997). Za postać porucznika w 26-minutowym obrazie "Wyższy ból kierownictwa" ("Bonne résistance à la douleur", 1999) odebrał nagrodę Prix Musidora na festiwalu filmowym w St. Denis. Rola Francka w dramacie "Zasoby ludzkie" ("Ressources humaines", 1999) przyniosła mu nagrodę na festiwalu filmowym w Amiens, Lumiere Award w Paryżu i Cezara dla najbardziej obiecującego aktora. Za rolę gwiazdora piłki nożnej w dramacie "Duży kłopot" ("Un dérangement considérable", 1999) zdobył nagrodę na Festiwalu Filmów o Miłości w Mons, w Belgii, a za postać Daniela Smaïla w dramacie "Życie zabija" ("Vivre me tue", 2002) został uhonorowany nagrodą dla najlepszego nowego aktora na Festiwalu Filmów Romantycznych w Cabourg.
W 2005 zadebiutował jako reżyser 23-minutowego filmu "Powrót" ("De retour") na podstawie swojego scenariusza, a dwa lata później wyreżyserował dramat kinowy "24 wymiar" ("24 mesures", 2007).
Życie prywatne.
W 2009 ożenił się z Sonią Rolland, byłą Miss Francji, z którą ma córkę Kahinę. W październiku 2018 doszło do rozwodu. Z poprzedniego związku ma dwoje dzieci, Jenę i Alioshę. W październiku 2020 związał się z Laeticią Hallyday.

</doc>
<doc id="860034" url="https://pl.wikipedia.org/wiki?curid=860034" title="Zapłotnik">
Zapłotnik



</doc>
<doc id="860041" url="https://pl.wikipedia.org/wiki?curid=860041" title="Plac Michała Kajki w Mrągowie">
Plac Michała Kajki w Mrągowie

Plac Michała Kajki (hist. "Wielki Rynek") – centralny plac Mrągowa, będący rynkiem miejskim w kształcie prostokąta o wymiarach 100 na 70 metrów.
Historia.
Główny rynek miejski Mrągowa powstał w XV w. podczas lokacji miasta. Posiadał on kształt wydłużonego prostokąta z ratuszem pośrodku i wymiary 8 x 8 prętów (34,5 x 34,5 metra). Powodem niewielkich rozmiarów rynku była topografia miasta otoczonego jeziorami. Wokół rynku wytyczono parcele pod zabudowę domów z podcieniami. W pobliżu rynku był kościół parafialny istniejący już od 1409, prawdopodobnie drewniany na fundamentach z kamienia. Z narożników rynku biegły ulice wylotowe, które krzyżując się z przecznicami tworzyły szachownicowy układ ulic. Wzdłuż jego wschodniej pierzei przebiegał główny szlak komunikacyjny przecinający miasto na linii północ-południe.
Do 1513 na rynku odbywał się co roku 11 listopada jarmark św. Marcina, jednak w 1513 wielki mistrz Albrecht Hohenzollern zezwolił na zmianę terminu na 6 grudnia, w związku z tym nowym patronem miasta został św. Mikołaj.
Pożary zabudowy rynku.
W 21 lipca 1520 podczas wojny polsko-krzyżackiej jeźdźcy polscy zdobyli i doszczętnie spalili miasto, w tym zabudowę rynku. Miasto przeżywało wówczas kryzys ekonomiczny i odbudowa przesuwała się w czasie. Przebywający ponownie w Mrągowie 17 września 1527 Albrecht Hohenzollern nadał przywilej cosobotnich "targów pod rozwiniętą chorągwią" co miało wpłynąć na przyspieszenie odbudowy. Zgodnie z tym prawem, do określonej godziny mogli na rynku kupować tylko mieszkańcy miasta. Po wyznaczonym czasie, kiedy to zdejmowano chorągiew, mogli kupować także inni, nie zamieszkali w mieście. Handlować można było tylko na rynku i w określone dni. 
Kolejny wielki pożar wybuchł 24 czerwca 1698. Miasto prawie doszczętnie spłonęło (ok. 130 budynków), razem z ówczesną siedzibą rady miasta na Rynku. Mrągowo odbudowano według nowego planu zakładającego szersze i prostsze ulice oraz budynki o jednakowej wysokości budowane według określonych zasad, jednak ze względów ekonomicznych zaniechano budowy nowego ratusza. Miasto przez ponad 120 lat nie miało reprezentacyjnej siedziby burmistrza. Posiedzenia rady odbywały się w wynajętej „izbie sesyjnej”. Urzędnicy miejscy pracowali przy Rynku w skromnym budynku z małą wieżyczką z zegarem. W obrębie rynku w XVIII w. stacjonowały oddziały wojsk pruskich oraz w 1812 wojska napoleońskie. 
Pożar, który miał największy wpływ na obecny wygląd centrum wybuchł w 1822 roku. Spaliły się wtedy 44 budynki mieszkalne, 27 obór, 3 spichlerze, 4 budynki gospodarcze oraz 68 stodół. Odbudowując miasto zakazano odbudowywać budynki, które spłonęły w południowej części rynku. Zamiast tego powiększono jego obszar. Zdecydowano, że nowe budynki w centrum miasta powinny być masywne, kryte dachówką ceramiczną. Później jednak, ze względu na niewielką wytrzymałość podłoża zezwolono także na budowę – przy bocznych ulicach – domów o konstrukcji drewnianej. Dachy domów miały mieć spady od ulic i podwórza. Zgodnie z planem odbudowy wszystkie stodoły musiały zostać przeniesione poza miasto. Po pożarze zostały wytyczone nowe drogi, bo miasto zaczęło się rozrastać. Wtedy wytyczono ul. Filozofów (obecnie ul. Mrongowiusza), przy której miały stać stodoły. Warsztaty mogące być przyczyną wywołania pożaru postanowiono przenieść poza miasto. 
Również w 1822 zapadła decyzja o budowie nowego ratusza, którego ulokowanie podzieliło centrum miasta na dwa niezależne rynki: południowy Wielki Rynek (obecnie plac Michała Kajki) i północny Mały Rynek. W 1856 roku wybrukowano Wielki Rynek.
Przewrót na Wielkim Rynku.
W roku 1919 w nocy 29 marca plac Kajki świadkiem przewrotu. W ostatnim etapie I wojny światowej wybuchła rewolucja w Niemczech. W Mrągowie doszło do utworzenia Rady Żołnierskiej, na której czele stali Döbbecke i Kredtke. Starosta von Schwerin oraz burmistrz mrągowski Hermann Jaenike musieli ustąpić z zajmowanych stanowisk. Za ład i bezpieczeństwo w mieście odpowiadać miała powołana w tym celu miejscowa kompania bezpieczeństwa, której mężem zaufania został Kochanowski. Komunistycznej Radzie Żołnierskiej nie podporządkował się miejscowy Batalion Piechoty. Uprzedzając ewentualny atak, Kochanowski wraz z kompanią bezpieczeństwa uderzył w nocy 29 na 30 marca 1919 roku na hotele w centrum miasta: „Masovia” i „Deutches Haus”, w których przebywali oficerowie stacjonującego w Mrągowie wojska. Rewolucjonistom udało się schwytać dwóch oficerów. Szybko jednak regularni żołnierze armii niemieckiej ich odbili. Kochanowskiemu udało się uciec. Schwytanych uczestników parę dni później sąd skazał na wysokie kary więzienia.
Po 1945.
W styczniu 1945 roku w Mrągowie w gruzach legło 86 budynków. Zniszczeniu uległo zwłaszcza zabytkowe centrum miasta, gdzie obecnie znajduje się najwięcej powojennych budynków. Całkowicie zburzona została wschodnia pierzeja. Najbardziej zniszczeniu uległy hotele "Deutsches Haus" i "Masovia", które przestały już istnieć. W latach 1946–1960 w miejsce zburzonych domów wybudowano jako zabudowę plombową bloki, zaś na północny-wschód od rynku powstał skwer i założenie parkowe (obecny Plac Jana Pawła II). W 1948 roku przystąpiono do usunięcia i wywozu ruin kamienic do odbudowy Warszawy. Sprzedaż cegły ze zburzonych domów stanowiła w tym czasie jedno z głównych źródeł dochodów miasta.
Zabudowa.
Zabudowę otaczającą Wielki Rynek stanowiły niskie zabytkowe kamienice pochodzące z przełomu XIX i XX w. W czasie II wojny światowej część z nich uległa zniszczeniu bądź została spalona. Centralną część zajmuje zespół ratuszowy w skład którego wchodzą: Ratusz, Strażnica Bośniacka, kamienica bankowa oraz budynek byłego więzienia. Z Rynku wychodzi siedem ulic – po dwie z północnych narożników (Ratuszowa, Kościelna, Kościuszki, Mickiewicza), po jednej z południowych narożników (Warszawska, Dolny Zaułek) i ulica Roosevelta (dawniej Ogrodowa).

</doc>
<doc id="860044" url="https://pl.wikipedia.org/wiki?curid=860044" title="USS Water Witch">
USS Water Witch

Okręty US Navy o nazwie USS „Water Witch”:

</doc>
<doc id="860046" url="https://pl.wikipedia.org/wiki?curid=860046" title="Konstytucja Wolnego Miasta Gdańska">
Konstytucja Wolnego Miasta Gdańska

Konstytucja Wolnego Miasta Gdańska (niem. "Die Verfassung der Freien Stadt Danzig") – akt prawny z 17 listopada 1920 regulujący ustrój polityczny i społeczno–ekonomiczny Wolnego Miasta Gdańska, w tym określający podstawowe prawa i obowiązki obywatelskie. 
Geneza.
Zgodnie z art. 103 traktatu wersalskiego, Wolne Miasto Gdańsk powinno posiadać konstytucję napisaną przez odpowiednio ustalonych reprezentantów Wolnego Miasta Gdańska w porozumieniu z Wysokim Komisarzem i uzgodnioną z Ligą Narodów. Konstytucja ta powinna być gwarantowana przez Ligę Narodów.
Poszczególne części Konstytucji.
Konstytucja Wolnego Miasta Gdańska w części pierwszej, rozdziale I definiowała podstawowe aspekty struktury państwa, m.in. w art. 1 mówiła: "Miasto Gdańsk i z nim powiązane terytorium tworzą pod nazwą "Wolne Miasto Gdańsk" państwo wolnościowe." (niem. "Die Stadt Danzig und das mit ihr verbundene Gebiet bilden unter der Benennung "Freie Stadt Danzig" einen Freistaat."). Rozdział II regulował działalność Volkstagu - parlamentu Wolnego Miasta, rozdział III regulował działalność Senatu WMG, czyli władzy wykonawczej. Kolejne rozdziały dotyczyły prawodawstwa, administracji publicznej, wymiaru sprawiedliwości oraz gmin i samorządów terytorialnych. Część druga poświęcona była zasadniczym prawom i obowiązkom, jej rozdziały dotyczyły obywateli, urzędników państwowych, religii i związków religijnych, oświaty i szkolnictwa oraz gospodarki.

</doc>
<doc id="860047" url="https://pl.wikipedia.org/wiki?curid=860047" title="Pete Townshend">
Pete Townshend

Peter Dennis Blandford („Pete”) Townshend (ur. 19 maja 1945 w Chiswick, Londyn) – angielski gitarzysta rockowy i poeta, wokalista, tekściarz i kompozytor najbardziej znany jako gitarzysta i autor tekstów zespołu The Who.
Townshend jest autorem tekstów zespołu The Who. Napisał ponad 100 piosenek na 11 płyt studyjnych zespołu, włączając w to opery rockowe Tommy i Quadrophenia oraz 12 singli nie pojawiających się na żadnym albumie, utwory bonusowe. Napisał też około 100 piosenek na swoje albumy solowe. Znany jest głównie jako gitarzysta, ale śpiewa również w chórkach, gra na keyboardzie i na wielu innych instrumentach (np. na banjo, akordeonie, syntezatorze, pianinie, gitarze basowej i perkusji).
Pisał też artykuły do gazet i magazynów, recenzje książek, eseje i skrypty.
Townshend zajął 10 miejsce na liście „100 najlepszych gitarzystów wszech czasów” magazynu Rolling Stone. W 2004 roku muzyk został sklasyfikowany na 82. miejscu listy 100 najlepszych gitarzystów heavymetalowych wszech czasów według magazynu Guitar World.
Młodość.
Urodził się w muzykalnej rodzinie (jego ojciec Cliff Townshend był profesjonalnym saksofonistą w zespole The Squadronaires, jego matka Betty była piosenkarką, a brat Simon również został muzykiem). Od najmłodszych lat fascynował się muzyką, a pierwszą gitarę otrzymał w wieku 12 lat. Największy wpływ na jego grę wywarli: Link Wray, John Lee Hooker, Bo Diddley i Hank Marvin z zespołu The Shadows.
W 1961 Townshend dostał się na Ealing Art College i rok później on i jego szkolny znajomy John Entwistle z Acton County Grammar School stworzyli swój pierwszy zespół, The Confederates, duet, w którym Townshend grał na banjo a Entwistle na rogu. W tym czasie powstał rock and rollowy zespół The Detours stworzony przez Rogera Daltreya. Zachęcony przez swojego dawnego kolegę z klasy Entwistla, Daltrey zaprosił Townshenda żeby dołączył do zespołu. Na początku 1964, ze względu na to, że inny zespół miał taką samą nazwę, The Detours zmienili nazwę na The Who. Perkusista Doug Sandom został zastąpiony przez Keitha Moona. Zespół (teraz złożony z Daltreya śpiewającego i grającego na harmonijce, Townshenda na gitarze, Entwistla na gitarze basowej i Moona na perkusji) stał się bardziej modowy za sprawą Petera Meadena, który przekonał ich do zmiany nazwy na The High Numbers. Po wydaniu skrytykowanego singla „I'm the Face/Zoot Suit” porzucili Meadena i podpisali umowę z dwoma nowymi managerami, Chrisem Stampem i Kitem Lambertem. Porzucili też nazwę The High Numbers i powrócili do The Who.
Kariera muzyczna.
Przebicie.
Po tym jak The High Numbers na powrót stali się The Who, Townshend napisał kilka singli dla zespołu, m.in. „I Can't Explain”, „Pictures of Lily”, „Substitute”, i „My Generation”. Townshend stał się znany ze swojego ekscentrycznego stylu występowania, częstego przerywania koncertu, aby w długi sposób przedstawić piosenkę, robienia 'wiatraczka' ręką, częstego rozwalania gitar na scenie i częstego walenia nią np. w mikrofon. Pierwszy raz Townshend rozbił gitarę, gdy przez przypadek zepsuł szyjkę na koncercie w Harrow. Po rozbiciu instrumentu na kawałki kontynuował na innej gitarze i udawał, że cała ta scena była zaplanowana. Rozwalanie gitary wkrótce stało się charakterystyczną częścią występów The Who, które później były urozmaicane ładunkami wybuchowymi. Na koncercie w Niemczech policjant podszedł do niego, wycelował broń i kazał mu natychmiast przestać rozwalać gitarę.
The Who rozwijało się i rozwija nadal mimo śmierci dwóch członków zespołu. Są postrzegani przez wielu rockowych krytyków jako jeden z najlepszych zespołów rockowych w przedziale od późnych lat 60. do wczesnych 80. The Who kontynuują występy nawet teraz, w XXI wieku, między innymi występ na Live 8 music festival w lipcu 2005 r.
Townshend został głównym tekściarzem i liderem zespołu, napisał ponad 100 piosenek pojawiających się na 11 albumach studyjnych grupy. Wśród najbardziej znanych kompozycji jest Tommy, przez którego powstało określenie „rock opera”, oraz druga rock opera, Quadrophenia. Townshend pokazał też niesamowity talent do gry na gitarze i był niezwykle wpływowym muzykiem. W wielu piosenkach można usłyszeć Townshenda grającego na pianinie lub keyboardzie, choć na keybordzie grali zazwyczaj goście m.in. Nicky Hopkins, John Bundrick lub Chris Stainton.
Wielu gitarzystów rockowych przyznaje, że Townshend miał na nich wpływ. Gitara Jimmy'ego Page'a z zespołu Led Zeppelin była zainspirowana przez Townshenda. Jimi Hendrix, Jeff Beck, Slash i Eddie Vedder również byli zainspirowani jego grą.

</doc>
<doc id="860049" url="https://pl.wikipedia.org/wiki?curid=860049" title="Wierzbiniec">
Wierzbiniec



</doc>
<doc id="860054" url="https://pl.wikipedia.org/wiki?curid=860054" title="1201 Third Avenue">
1201 Third Avenue

1201 Third Avenue (wcześniej Washington Mutual Tower) – drugi co do wielkości drapacze chmur w Seattle. Budynek mieści się przy Trzeciej Alei 1201 (1201 Third Avenue), a jego wysokość wynosi 235 metrów (55 kondygnacji), co sprawia, że jest on ósmym co do wielkości budynkiem na Zachodnim Wybrzeżu USA. 
W budynku do niedawna mieściła się siedziba Washington Mutual, jednak została ona przeniesiona do mieszczącego się nieopodal WaMu Center.
Budowa wieżowca rozpoczęła się w 1986 i trwała do roku 1988.

</doc>
<doc id="860056" url="https://pl.wikipedia.org/wiki?curid=860056" title="Heinrich Marschner">
Heinrich Marschner

Heinrich August Marschner (ur. 16 sierpnia 1795 w Żytawie, zm. 16 grudnia 1861 w Hanowerze) – niemiecki kompozytor romantyczny, twórca oper.
Debiutował w 1810 baletem "Dumna wieśniaczka". Studiował prawo w Lipsku, w 1823 został dyrektorem muzyki w Dreźnie a w latach 1831–1859 kapelmistrzem Hoftheater w Hanowerze. W 1820 w Dreźnie – dzięki protekcji Carla Marii von Webera – wystawiono operę Marschnera pt. "Heinrich IV und d'Aubigné". Po śmierci Webera nie udało się Marschnerowi zostać jego następcą na stanowisku dyrektora opery drezdeńskiej. W 1826 Marschner opuścił Drezno i wyruszył do Lipska, a później do Hanoweru. Zyskał sławę dzięki pełnym demonicznych i niesamowitych nastrojów operom, wśród których popularność zdobyły "Wampir" ("Der Vampyr") (1828) oraz "Hans Heiling" (1833).
Odznaczony bawarskim Orderem Maksymiliana (1853).

</doc>
<doc id="860066" url="https://pl.wikipedia.org/wiki?curid=860066" title="Kotlina Czeska">
Kotlina Czeska

Kotlina Czeska (czes. "Česká kotlina", niem. "Böhmisches Becken") – kotlina w Czechach.
Kotlinę stanowi zapadlisko tektoniczne w środkowej części Masywu Czeskiego obejmujące tereny nad górną Łabą. Kotlinę ograniczają: od północnego zachodu Rudawy (czes. "Krušné hory"), od południowego zachodu pasmo górskie Szumawa (czes. "Šumava"), od południowego wschodu Wyżyna Czeskomorawska (czes. "Českomoravská vrchovina"), a od północnego zachodu i wschodu Sudety (czes. "Krkonošsko-jesenická subprovincie"). Ważniejsze miasta położone w Kotlinie Czeskiej: Praga (czes. "Praha"), Pilzno (czes. "Plzeň"), Karlowe Wary (czes. "Karlovy Vary") i Hradec Králové.

</doc>
<doc id="860074" url="https://pl.wikipedia.org/wiki?curid=860074" title="Antoni Michałowski (lekarz)">
Antoni Michałowski (lekarz)

Antoni Michałowski (ur. 18 września 1837, zm. 5 marca 1930) – polski lekarz, działacz społeczny, uczestnik powstania styczniowego. Jest to osoba bardzo zasłużona dla miasta Żelechów, gdzie znajduje się ulica jego imienia.
Młodość.
Antoni Michałowski urodził się na Żmudzi. Na grobie podana jest data urodzin jako 1 października 1837 roku, jednak on sam w pisanym własnoręcznie życiorysie podał datę 18 września. Uczęszczał do gimnazjum w Kownie, później studiował medycynę w Moskwie. Uzyskał tytuł naukowy doktora.
Powstanie.
Antoni Michałowski był podczas powstania członkiem lokalnej ekspozytury Rządu Narodowego. Uczestniczył w przygotowaniach do powstania. W czasie samego powstania zajmował się dostarczaniem instrukcji i pomocą rannym. Zostaje pojmany i zesłany w głąb Rosji. Dwa lata później skorzystał z amnestii, która jednak nie pozwalała mu na powrót w rodzinne strony. Przez dwa lata Michałowski szukał posady w Warszawie i okolicach. Ożenił się wtedy z Marią Żymirską.
Żelechów.
Ostatecznie Antoni Michałowski podjął praktykę w Żelechowie. Później został samodzielnym lekarzem miejskim. Zajął się tutaj pracą organiczną. Założył ochotniczą straż pożarną, kółko rolnicze, sklepy spółdzielcze i towarzystwo kredytowe z siedzibą pełniącą także rolę domu kultury. Budynek posiadał salę teatralną co umożliwiło działanie amatorskiego teatru i zespół muzycznego. W trakcie jego pobytu miasto bardzo się zmieniło: wybrukowano i oświetlono ulice, położono betonowe chodniki, przykryto studnie i uporządkowano targowiska. W czasie rewolucji 1905 roku uczestniczył w tworzeniu w Żelechowie koła Polskiej Macierzy Szkolnej. Był wtedy poddany represjom i więziony. W 1915 roku zorganizował w Żelechowie lazaret dla rannych żołnierzy.
W czasie pobytu w Żelechowie Michałowski poznał młodego Henryka Sienkiewicza (mieszkającego wtedy w pobliskiej Okrzei) i rodzinę Zamoyskich mającą posiadłość w okolicach Garwolina. Współpracował m.in. z Romualdem Mielczarskim i Stanisławem Wojciechowskim.
Otwock.
W 1915 roku, wraz z wycofaniem się wojsk rosyjskich z Żelechowa Michałowski przeprowadził się do Otwocka. Tam także prowadził działalność społeczną. Przyczynił się między innymi do nadania praw miejskich i statusu uzdrowiska dla tej miejscowości.
2 maja 1923 został odznaczony Krzyżem Kawalerskim Orderu Odrodzenia Polski.
Zmarł 5 marca 1930 roku w wieku 93 lat. Pochowany został na cmentarzu Powązkowskim w kwaterze 170-1-5/6 .

</doc>
<doc id="860077" url="https://pl.wikipedia.org/wiki?curid=860077" title="Screaming Trees">
Screaming Trees

Screaming Trees – amerykański zespół muzyczny utworzony w 1985 w Ellensburg w stanie Waszyngton.
Ich brzmienie łączyło w sobie psychodelię rodem z lat 60. XX wieku i punk rock z zachodniego wybrzeża USA. Zespół nigdy nie osiągnął statusu gwiazdy mimo bardzo przychylnych opinii krytyków muzycznych. W 1992 roku grupa wystąpiła w roli supportu przed grupą Alice in Chains, w ramach trasy „Down in Your Hole Tour”. Zespół rozpadł się po zakończeniu trasy koncertowej do ostatniej płyty studyjnej "Dust" wydanej w 1996 roku. Przyczyną było zarówno komercyjne niepowodzenie albumów jak i poboczne projekty członków zespołu a także ich kariery solowe.

</doc>
<doc id="860087" url="https://pl.wikipedia.org/wiki?curid=860087" title="Hesja-Marburg">
Hesja-Marburg

Landgrafostwo Hesji-Marburg (niem. "Landgrafschaft Hessen-Marburg", w skrócie Hesja-Marburg) – państwo wchodzące w skład Świętego Cesarstwa Rzymskiego, istniejące w latach 1485–1500 i 1567–1604.
Państwo to obejmowało miasto Marburg oraz ziemie z takimi miastami jak Gießen, Nidda i Eppstein. Dzisiaj w przybliżeniu tereny dawnej Hesji-Marburg zwane są "Oberhessen" (czyli „Górna Hesja”).
Obszar przyszłej Hesji-Marburg był od XI wieku na wpół niezależnym hrabstwem rządzonym przez hrabiów Giso (lub Gisonen), a po ich wymarciu w latach 30. XII wieku przypadł landgrafom Turyngii. Gdy w roku 1247 zmarł bezdzietnie władca Turyngii Henryk Raspe doszło do wojny o sukcesję po nim. Na mocy traktatu pokojowego dziedzictwo po nim zostało podzielone na dwie części – Turyngię właściwą oraz Hesję, która przypadła córce Elżbiety węgierskiej, Zofii brabanckiej. Zofia z przyznanych sobie ziem utworzyła w 1264 roku państwo dla swego syna Henryka. Centralną częścią nowego państwa stał się Marburg z okolicami.
Sama jednak Hesja-Marburg, poprzez swą nazwę odnosiła się tylko do części wokół Marburga – czyli terenów starego hrabstwa. Niezależnym państwem stawała się tylko wtedy, gdy panujący w Hesji władca dzielił swe państwo za pomocą testamentu pomiędzy swych synów. Pierwszy raz zdarzyło się to w 1485 roku, jednak w 1500 roku landgraf Hesji-Marburg zmarł bezdzietnie i państwo to po krótkim okresie istnienia uległo likwidacji, a ziemie wróciły do reszty Hesji. Drugi raz do takiej sytuacji doszło w 1567 roku, kiedy po śmierci landgrafa Filipa Wielkodusznego podzielono Hesję między jego czterech synów. Wówczas obok Hesji-Marburg powstała Hesja-Darmstadt, Hesja-Kassel oraz Hesja-Rheinfels.
Gdy w 1604 roku landgraf Hesji-Marburg Ludwik IV zmarł bezpotomnie, w testamencie podzielił terytorium swego państwo na dwie równe części. Hesja-Kassel dostała Marburg z okolicami, a Hesja-Darmstadt ziemie obejmujące miasta Gießen i Niddę. Warunkiem zmarłego było utrzymanie na jego ziemiach religii luterańskiej (co stanowiło problem dla Hesji-Kassel, gdzie religią panującą był kalwinizm). Gdy obaj panujący spierali się o szczegóły podziału, landgraf Hesji-Kassel Maurycy złamał warunki testamentu, opanował całe terytorium Hesji-Marburg, następnie wcielił do swej monarchii i zaprowadził religię kalwińską. Po długim sporze i związanym z nim zbrojnym konflikcie Maurycy – który miał także wrogów wewnątrz swego państwa – w 1627 roku oddał swą część Hesji-Darmstadt. Jednak Hesja-Kassel nie pogodziła się ze stratą i wkrótce obie strony znów przystąpiły do wojny, zwanej wojną heską i trwającej w latach 1645–1648. Wojna ta była częścią walk toczonych na terenie Niemiec w ramach wojny trzydziestoletniej. Okrucieństwo tej wojny było tak wielkie, że cała Hesja straciła aż 2/3 ludności cywilnej, co było najwyższym wskaźnikiem strat ludzkich na terenie Niemiec w całej historii. Na mocy traktatu pokojowego Hesja-Marburg podzielona została zgodnie z wolą ostatniego jej władcy – Hesja-Kassel wzięła jej część północną, a Hesja-Darmstadt – część południową. Wówczas w granicach Hesji-Darmstadt znalazło się między innymi miasto Gießen.
Całość terytorium dawnej Hesji-Marburg znajduje się dziś na terenie kraju związkowego Hesja.

</doc>
<doc id="860088" url="https://pl.wikipedia.org/wiki?curid=860088" title="Nadworny malarz">
Nadworny malarz

Nadworny malarz – tytuł nadawany przez królów i książąt znanym i wybitnym malarzom. Mieli oni prawo do portretowania królów i rodziny królewskiej oraz pierwszeństwo do wykonywania malarskich zleceń dworu.

</doc>
<doc id="860089" url="https://pl.wikipedia.org/wiki?curid=860089" title="Katrina and the Waves">
Katrina and the Waves

Katrina and the Waves – brytyjski zespół muzyczny nurtu pop rockowego założony w 1981 w Cambridge przez Kimberleya Rewa. Znany głównie dzięki przebojom "Walking on Sunshine" i "Love Shine a Light", z którym w 1997 wygrał 42. Konkurs Piosenki Eurowizji.
Historia.
Początki istnienia.
Na początku 1983 zespół nagrał materiał swój debiutancki album, zatytułowany "Walking on Sunshine". Płyta zawierała dziesięć autorskich piosenek, początkowo nie wzbudziła zainteresowania żadnej z wytwórni muzycznych oprócz kanadyjskiej Attic Records, która zdecydowała się wydać krążek pod swoim szyldem na krajowym rynku. W kolejnym roku grupa wydała drugi album na terenie Kanady – EPkę "Shock Horror!", a także płytę długogrającą zatytułowaną "Katrina And The Waves 2" promowaną singiel "Mexico", który zyskał zainteresowanie lokalnych rozgłośni radiowych. 
1984: Przełom w karierze, "Walking on Sunshine".
W tym samym roku inna piosenka zespołu, "Going Down to Liverpool", została zauważona przez formację The Bangles, która postanowiła nagrać swoją wersję. Po publikacji coveru główne wytwórnie muzyczne zaczęły interesować się twórczością grupy, co doprowadziło do podpisania przez muzyków Katrina and the Waves kontraktu płytowego z wytwórnią Capitol Records w 1985. W tym samym roku wydali swój pierwszy międzynarodowy album studyjny sygnowany nazwą zespołu. Album promowany był przez singiel "Walking on Sunshine", który trafił na czołówki list przebojów na całym świecie m.in. w Irlandii, Kanadzie, Australii, Wielkiej Brytanii, Stanach Zjednoczonych, Szwecji, Szwajcarii, Nowej Zelandii i Polsce. Popularność piosenki przyniosła grupie także nominację do Nagrody Grammy w kategorii "Najlepszy nowy artysta". Drugim singlem promującym debiutancką płytę formacji był utwór „Do You Want Crying”. 
1986-97: "Waves", Konkurs Piosenki Eurowizji.
Rok po sukcesie pierwszego krążka na rynku ukazał się drugi album zespołu zatytułowany "Waves". Z powodu nieporozumień z wytwórnią Capitol muzycy w tym samym roku rozwiązali umowę z wydawcą. W 1989 ukazał się ich trzeci krążek pt. "Break of Hearts", który został wydany pod szyldem SBK Records. W 1990 w duecie z Erikiem Burdonem nagrali utwór "We Gotta Get Out of This Place" wykorzystany w ścieżce dźwiękowej serialu "China Beach". W 1997 zespół został wybrany wewnętrznie przez brytyjskiego nadawcę publicznego na reprezentanta Wielkiej Brytanii podczas 42. Konkursu Piosenki Eurowizji z utworem „Love Shine a Light”, z którym ostatecznie wygrał finał widowiska, zdobywając łącznie rekordową wówczas liczbę 227 punktów od jurorów.
Dwa lata później zespół zawiesił działalność.

</doc>
<doc id="860090" url="https://pl.wikipedia.org/wiki?curid=860090" title="CCC-Polsat">
CCC-Polsat



</doc>
<doc id="860103" url="https://pl.wikipedia.org/wiki?curid=860103" title="Tico Torres">
Tico Torres

Tico Torres, właśc. Héctor Juan Samuel Torres (ur. 7 października 1953 w Nowym Jorku) – amerykański muzyk, perkusista, bębniarz i autor tekstów zespołu rockowego Bon Jovi pochodzenia kubańskiego. Śpiewał także chórki w kilku wczesnych utworach Bon Jovi, w szczególności „Love for Sale” (1988) i „Born to Be My Baby” (1989). W 2018 został wprowadzony do Rock and Roll Hall of Fame jako członek Bon Jovi.
Życiorys.
Urodził się w Nowym Jorku jako syn Emmy i Héctora Torresów. Wychowywał się z bratem Andrew. Ukończył John F. Kennedy Memorial High School w Iselin w stanie New Jersey. Zdobył także licencję pilota. Wpływ na jego twórczość mieli tacy artyści jak Elvin Jones, Cozy Powell, Phil Collins, Neil Peart, Tony Williams, Billy Cobham i Buddy Rich.
W 1983 dołączył do zespołu Bon Jovi jako najstarszy członek. Tico opracował dżingle radiowe (Kodak, Chicken Delight) i utwory z soundtracku do filmów, w tym "Requiem dla snu" (2000) czy opery mydlanej "Coronation Street" (2015-2016).
W latach 1983-1985 był żonaty z Sharon Torres. Od maja 1992 do lutego 1993 spotykał się z Brooke Shields. 7 września 1996 poślubił czeską modelkę Evę Herzigovą. W czerwcu 1998 małżeństwo zakończyło się rozwodem. W styczniu 2001 poznał Marię Alejandrę Marquez. Ich ślub odbył się 23 września 2001 roku. Mają syna Hectora Alexandra (ur. 9 stycznia 2004). W wolnym czasie lubi grać w golfa, jeździć konno, rzeźbić i malować.

</doc>
<doc id="860104" url="https://pl.wikipedia.org/wiki?curid=860104" title="Fosforek galu">
Fosforek galu

Fosforek galu (GaP) – nieorganiczny związek chemiczny galu i fosforu, półprzewodnik.
Diody elektroluminescencyjne wykonane z czystego fosforku galu emitują zielone światło o długości fali 555 nm.

</doc>
<doc id="860105" url="https://pl.wikipedia.org/wiki?curid=860105" title="Kokoszki (Dobry Las)">
Kokoszki (Dobry Las)

Kokoszki – część wsi Dobry Las w Polsce, położona w województwie podlaskim, w powiecie łomżyńskim, w gminie Zbójna.
W latach 1975–1998 Kokoszki należały administracyjnie do województwa łomżyńskiego.

</doc>
<doc id="860106" url="https://pl.wikipedia.org/wiki?curid=860106" title="Alize Cornet">
Alize Cornet



</doc>
<doc id="860116" url="https://pl.wikipedia.org/wiki?curid=860116" title="Kodály körönd">
Kodály körönd

Kodály körönd – stacja metra w Budapeszcie na linii M1. Została oddana do użytku w roku 1896. Stacja nosi nazwę Kodály körönd i jest położona przy pl. Zoltána Kodálya, węgierskiego kompozytora i geografa. Peron stacji znajduje się 3 m pod ziemią, a jej wygląd przypomina klasyczny wystrój żółtej linii budapeszteńskiego metra. Następne stacje to: Vörösmarty utca i Bajza utca.

</doc>
<doc id="860117" url="https://pl.wikipedia.org/wiki?curid=860117" title="Dorogobuż">
Dorogobuż

Dorogobuż, Dorohobuż (ros. Дорогобуж) – miasto w Rosji, w obwodzie smoleńskim, nad Dnieprem. Centrum administracyjne rejonu dorohobuskiego. Ludność 12 250 (2002).
Dorogobuż przynależał niegdyś do województwa smoleńskiego I Rzeczypospolitej.
Historia.
Miasto powstało w średniowieczu u stóp zamku strzegącego od wschodu podejścia do Bramy Smoleńskiej. W 1300 roku wzmiankowane jako należące do księcia Andrzeja Włodzimierzowicza. Od około 1404 roku gród włączony przez księcia Witolda Kiejstutowicza do Wielkiego Księstwa Litewskiego. Stracone przez Litwę po bitwie nad Wiedroszą. Gdy wybuchła wojna litewsko-moskiewska (1507–1508) odbił je Stanisław Kiszka podczas kampanii w 1508 roku.
W 1617 roku zajęte przez wojska polskie króla Władysława IV, co usankcjonował w 1619 rozejm w Dywilinie, w związku z czym gród powrócił wraz z województwem smoleńskim do Rzeczypospolitej. W 1632 roku przeglądu jej umocnień dokonał wojewoda Aleksander Korwin Gosiewski, który pisał 17 czerwca:
Hetman wielki litewski Lew Sapieha skierował do jej obsadzenia dodatkowych 200 żołnierzy. Po dwutygodniowym oblężeniu twierdza broniona przez Jerzego Łuskina została zdobyta przez wojska moskiewskie w wyniku czego spłonęło miasto. W 1634 na mocy traktatu polanowskiego powrócił do Rzeczypospolitej.
Po 1667 było okupowane przez Rosję, oddane jej ostatecznie w 1686. W 1812 miasto zajęli Francuzi pod wodzą Napoleona.
W 1918 sformowana tu została Brygada Rezerwowa Wojska Polskiego na Wschodzie.

</doc>
<doc id="860120" url="https://pl.wikipedia.org/wiki?curid=860120" title="Kodaly korond">
Kodaly korond



</doc>
<doc id="860123" url="https://pl.wikipedia.org/wiki?curid=860123" title="Vorosmarty utca">
Vorosmarty utca



</doc>
<doc id="860125" url="https://pl.wikipedia.org/wiki?curid=860125" title="Bajcsy-Zsilinszky ut">
Bajcsy-Zsilinszky ut



</doc>
<doc id="860129" url="https://pl.wikipedia.org/wiki?curid=860129" title="Klamry (herb szlachecki)">
Klamry (herb szlachecki)

Klamry – herb szlachecki.
Opis herbu.
"W polu czerwonym dwie klamry oblężnicze srebrne w krzyż ukośny. W klejnocie nad hełmem w koronie trzy pióra strusie."
Herbowni.
Najpełniejszą jak dotąd listę herbownych stworzył Tadeusz Gajl w "Herbarzu polskim od średniowiecza do XX wieku" z 2007 roku. Lista zawiera 39 nazwisk:
Baratyński, Bielikowicz, Boratyński, Bour, Buchowiecki, Hubarewicz, Jurhiewicz, Klamra, Klawsewicz, Kleczkowski, Kławsewicz, Koziutycz, Krupecki, Myszyński, Narusz, Niekrasz, Niekraszewicz, Niekraś, Niemierzyc, Niemira, Niemirowicz, Niemiryc, Niemirycz, Niemirzyc, Rabsztyński, Rapsztyński, Siennicki, Silicz, Sinicki, Tarkowski, Terlecki, Tupalski, Worona, Woronowicz, Wyśkiwec, Wyśkiwiec, Wytyz, Wytyzcz.
Zobacz też.
herbarz, heraldyka, lista herbów

</doc>
<doc id="860132" url="https://pl.wikipedia.org/wiki?curid=860132" title="Shamrock Rovers F.C.">
Shamrock Rovers F.C.

Shamrock Rovers Football Club (irl. "Cumann Peile Ruagairí na Seamróige") – irlandzki klub piłkarski z Dublina, grający w League of Ireland Premier Division.
Historia.
Klub został założony w 1901 roku. W ramach Pucharu Intertoto 21 czerwca 2003 wygrał z Odrą Wodzisław 2:1 na stadionie w Wodzisławiu Śląskim, zaś w rewanżu 29 czerwca ponownie był lepszy od Odry, wygrywając u siebie 1:0 i eliminując tym samym polską drużynę z dalszych rozgrywek. W 2011 irlandzka drużyna awansowała do rozgrywek Ligi Europejskiej przegrywając wszystkie mecze (w grupie grali z Rubinem Kazań, PAOK-iem Saloniki i Tottenhamem).

</doc>
<doc id="860133" url="https://pl.wikipedia.org/wiki?curid=860133" title="Szerokość przerwy zabronionej">
Szerokość przerwy zabronionej



</doc>
<doc id="860136" url="https://pl.wikipedia.org/wiki?curid=860136" title="Zeuthen">
Zeuthen

Zeuthen – gmina w Niemczech w kraju związkowym Brandenburgia, w powiecie Dahme-Spreewald. Położona bezpośrednio na południe od Berlina, połączona z nim linią kolei miejskiej S-Bahn, liczy ok. 10,2 tys. mieszkańców.
Historia.
W czasach NRD Zeuthen było siedzibą Instytutu Fizyki Wysokich Energii ("Institut für Hochenergiephysik" IfH), największego w NRD ośrodka badawczego zajmującego się fizyką cząstek elementarnych, należącego do Akademii Nauk NRD. Po Zjednoczeniu Niemiec instytut został połączony z laboratorium DESY w Hamburgu i stał się jego filią.
Współpraca zagraniczna.
Miastem partnerskim Zeuthen w Polsce są Małomice w województwie lubuskim oraz Interlaken w Szwajcarii.

</doc>
<doc id="860137" url="https://pl.wikipedia.org/wiki?curid=860137" title="Loftstovan">
Loftstovan

Loftstovan czyli po polsku "Pokój na Poddaszu" mieści się w domu Kirkjubøargarður, mieszczącym się w wiosce Kirkjubøur na Wyspach Owczych.
Historia.
Pokój został dobudowany około 100 lat po pierwszym pomieszczeniu, Roykstovan, czyli około XII wieku, najprawdopodobniej, jak większość ówcześnie wznoszonych budynków, z drewna, które dotarło do brzegów Wysp z Norwegii, Syberii czy Ameryki Północnej, mogą to być też szczątki jakiegoś, zniszczonego statku. Odkąd został wzniesiony, pokój służył duchowieństwu, najpierw jako oddzielna placówka, a potem połączona z Katedrą Magnusa. Poddasze to istniało zapewne, kiedy Sverre Sigurdsson, przyszły król norweski, uczył się wśród duchownych zamieszkujących wtedy owo domostwo. W roku 1298 w Loftstovan został napisany List Owczy, najstarszy dokument języka farerskiego, normujący zasady chowu owiec. Postanowienia zostały spisane przez biskupa Erlenda, późniejszego twórcę Katedry św. Magnusa i część z nich obowiązuje do dziś. Całą okolica straciła bardzo na znaczeniu, kiedy nastała reformacja na Wyspach i wszystkie tereny należące do kościoła katolickiego zostały wciągnięte pod bezpośrednie władanie króla Danii. Niewiele później, Kirkjubøargarður, został oddany rodzinie Patursson, która po wielu latach urządziła w Loftstovan biblioteczkę.

</doc>
<doc id="860138" url="https://pl.wikipedia.org/wiki?curid=860138" title="Narodna Torhiwla">
Narodna Torhiwla

Narodna Torhiwla – ukraińska spółdzielnia spożywcza, założona we Lwowie w 1883 z inicjatywy Wasyla Nahirnego i Apołłona Nyczaja.
Ideą powstania spółdzielni były zakupy towaru z pierwszej ręki, oraz nauczanie społeczeństwa ukraińskiego zasad nowoczesnego handlu. Organizowała ona w miastach własne składy i hurtownie. W 1914 miała 19 własnych składów, w jej skład wchodziło 1244 członków, w tym 93 spółdzielnie, współpracowało z nią 831 sklepów.
Po I wojnie światowej spółdzielczość spożywcza została wydzielona z ogólnej, którą zajmował się "Centrosojuz". Od 1926 "Narodna Torhiwla" stała się fachową centralą spożywczej spółdzielczości, zajmującą się sprzedażą towarów kolonialnych, oraz prowadzącą sprzedaż produktów ukraińskiej spółdzielczości i prywatnych wytwórców.
W II Rzeczypospolitej działaczami spółdzielni "Narodna Torhiwla" byli: Mykoła Zajaczkiwskyj, Mychajło Łazorko, O. Barylak, Julijan Pawłykowśkyj.
Po agresji ZSRR na Polskę, okupacji Lwowa przez Armię Czerwoną i aneksji przez ZSRR, majątek spółdzielni został w grudniu 1939 wywłaszczony przez władze sowieckie, a sieć placówek włączona do państwowego systemu handlu.

</doc>
<doc id="860146" url="https://pl.wikipedia.org/wiki?curid=860146" title="Blogger.com">
Blogger.com



</doc>
<doc id="860150" url="https://pl.wikipedia.org/wiki?curid=860150" title="Srebrnikowce">
Srebrnikowce

Srebrnikowce ("Proteales" Dumort.) – rząd roślin stanowiący jeden ze starszych kladów w obrębie dwuliściennych właściwych. We współczesnym ujęciu rząd obejmuje 4 rodziny z 85 rodzajami i 1750 gatunkami. Rośliny te występują głównie w strefie międzyzwrotnikowej, z centrum zróżnicowania w Azji i na kontynentach amerykańskich. Do strefy klimatu umiarkowanego na półkuli północnej sięga platan wschodni "Platanus orientalis" rosnący w obszarze śródziemnomorskim, północnoamerykańskie gatunki z tego rodzaju i też tam rosnący lotos żółty "Nelumbo lutea". Na półkuli południowej do południowych krańców Ameryki Południowej, Afryki i Australii sięga zasięg srebrnikowatych "Proteaceae".
Są to rośliny bardzo zróżnicowane morfologicznie, w większości są drewniejące, ale należą tu też zielne rośliny wodne. Ich okwiat jest zwykle czterokrotny. Pręciki są przyrośnięte do listków okwiatu, a łącznik między pylnikami nierzadko przedłużony jest szczytowym wyrostkiem.
Systematyka.
Początkowo (system APG I (1998)) wyróżnione zostały trzy rodziny, w systemie APG II (2003) połączono je w dwie (platanowate włączono do srebrnikowatych). Angiosperm Phylogeny Website rozdziela te rodziny oraz proponuje włączenie tu jako kladu bazalnego rodziny sabiowatych ("Sabiaceae"). Rozwiązanie to zostało zaaprobowane w systemie APG IV (2016):
W systemie Ruggiero i in. (2015) rząd w pojedynkę należy do jednego z 18 nadrzędów okrytonasiennych – srebrnikopodobnych "Proteanae", obejmującego rodziny zgodnie z systemem APG III (2009).
Rząd "Proteales" w tym ujęciu jest monotypowy z rodziną srebrnikowatych "Proteaceae". Rzędowi w ujęciu systemów APG odpowiada w dużym stopniu nadrząd "Proteanae" obejmujący monotypowe rzędy "Platanales" (z platanowatymi "Platanaceae"), "Proteales" (z srebrnikowatymi "Proteaceae") i "Nelumbonales" (z lotosowatymi "Nelumbonaceae"). Rodzina sabiowate "Sabiaceae" umieszczona w osobnym rzędzie "Sabiales" określana jest jako niepewna co do pozycji systematycznej i prowizorycznie umieszczona w nadrzędzie "Rutanae" w podklasie "Rosidae". Nadrząd "Proteanae" sytuowany był w podklasie "Ranunculidae".
Podobne ujęcie systematyczne zawierała oparta na tym systemie klasyfikacja Reveala (1999).
W systemie tym rząd "Proteales" sytuowany był w podklasie różowe "Rosidae" i obejmował dwie rodziny: oliwnikowate "Elaeagnaceae" i srebrnikowate "Proteaceae". Mimo podobieństw morfologicznych Cronquist zwracał jednak uwagę na istotne różnice między nimi i uznawał ich bliską relację filogenetyczną jako problematyczną i wątpliwą. Lotosowate "Nelumbonaceae" sytuowane było w obrębie grzybieniowców, aczkolwiek i w tym wypadku autor trafnie uznawał, że podobieństwo tych roślin do innych przedstawicieli rzędu może być wynikiem konwergencji. Platanowate "Platanaceae" włączane były do oczarowców "Hamamelidales", a sabiowate "Sabiaceae" jako problematyczne i niepewne sytuowane były prowizorycznie w obrębie jaskrowców "Ranunculales".

</doc>
<doc id="860151" url="https://pl.wikipedia.org/wiki?curid=860151" title="Proteales">
Proteales



</doc>
<doc id="860152" url="https://pl.wikipedia.org/wiki?curid=860152" title="Music (singel)">
Music (singel)

Music – pierwszy singel pochodzący z ósmego albumu Madonny o tym samym tytule. Piosenka stworzona na bazie muzyki klubowej z francuskim producentem Mirwaisem Ahmadzaï bardzo szybko stała się jednym z najlepiej sprzedających się singli Madonny. Utwór stał się także dwunastym numerem jeden wokalistki w Stanach Zjednoczonych, sprzedając się tam w nakładzie ponad 1,1 mln egzemplarzy.
27 maja 2000 roku niedokończona wersja piosenki przedostała się do internetu. Madonna wytoczyła proces jednemu z największych programów do wymiany plików mp3, firmie Napster, w wyniku którego została ona zamknięta. Przedostanie się utworu do internetu przyspieszyło także premierę albumu "Music", którą pierwotnie planowano na październik 2000 roku.
Podczas trasy koncertowej Confessions Tour w roku 2006 Madonna wykonywała tak zwany "mashup" tej piosenki z utworem Disco Inferno z 1976 roku wykonywanym pierwotnie przez zespół The Trammps. W takiej też formie – jako "Music Inferno" – utwór został zarejestrowany na krążku "The Confessions Tour" wydanym rok później i użyty został do promowania go jako singel digital download dostępny z serwisu iTunes.
Podczas trasy koncertowej Sticky &amp; Sweet Tour w roku 2008 i 2009, artystka wykonała kolejny mashup utworu. Połączyła go z "Put Your Hands Up 4 Detroit" autorstwa Fedde le Grand.
Listy sprzedaży.
Razem: ponad 2 500 000 egzemplarzy

</doc>
<doc id="860153" url="https://pl.wikipedia.org/wiki?curid=860153" title="Eneteia Wydawnictwo Szkolenia">
Eneteia Wydawnictwo Szkolenia

Eneteia Wydawnictwo Szkolenia – założone w 1991 polskie wydawnictwo z siedzibą w Warszawie.
Eneteia specjalizuje się w pozycjach z dziedziny psychologii, psychoterapii, socjologii, pedagogiki, kultury, sztuki, religii, wiedzy o zdrowiu. Publikuje także polską literaturę współczesną i poezję.
Eneteia ma w swoim dorobku wiele książek inspirowanych twórczością Carla Gustava Junga. Do autorów należą: Zenon Waldemar Dudek, Ewa Machut-Mendecka, Paweł Karpowicz, Bogna Szymkiewicz, Jerzy Bąbel, Paweł Fijałkowski, Ole Vedfelt, Lidia Grzesiuk, Bogna Bartosz, Halina Romanowska-Łakomy, Tomasz Olchanowski, Jacek Sieradzan, Tomasz Teodorczyk, Tomasz Rudowski, Lech Ostasz, Kazimierz Pajor, Jadwiga Wais, Czesław Dziekanowski, Alina Motycka, Zofia Rosińska, Anna Cierpka, Elżbieta Dryll, Andrzej Jastrzębski, Jerzy Pawlik, Anna Bielańska, Katarzyna Termińska. 
Eneteia wydała siedem tomów podręcznika akademickiego "Psychoterapia" pod red. Lidii Grzesiuk i Huberta Suszka (pierwsze trzy tomy tylko Lidia Grzesiuk): „Teoria”, „Praktyka”, „Badania i szkolenie”, „Integracja”, „Problemy pacjentów”, „Szkoły i metody” oraz „Pogranicza”. Wśród najważniejszych serii wydawnictwa znajdują się: „Akademicka”, „Biblioteka Jungowska”, „Psychologia kultury”, „Pytania o kulturę”, „Ścieżki psychoterapii”, „Wymiary duszy”. Wydawnictwo publikuje interdyscyplinarne czasopismo „Albo albo. Problemy psychologii i kultury”.
Od 1995 roku organizuje spotkania z czytelnikami „Albo albo” – interdyscyplinarne coroczne konferencje pod nazwą „Forum Inspiracji Jungowskich”.

</doc>
<doc id="860155" url="https://pl.wikipedia.org/wiki?curid=860155" title="Bajza utca">
Bajza utca

Bajza utca – stacja metra w Budapeszcie na linii M1. Została oddana do użytku w roku 1896. Jest położona przy ul. Józsefa Bajzy, węgierskiego poety. Wygląd stacji przypomina klasyczny wystrój żółtej linii budapeszteńskiego metra. Następne stacje to: Hősök tere i Kodály körönd.
W odległości ok. 200 m w linii prostej od tej stacji znajduje się ambasada Polski.

</doc>
<doc id="860156" url="https://pl.wikipedia.org/wiki?curid=860156" title="Eneteia">
Eneteia



</doc>
<doc id="860157" url="https://pl.wikipedia.org/wiki?curid=860157" title="Tadeusz Borkowski (duchowny)">
Tadeusz Borkowski (duchowny)

Tadeusz Jan Borkowski (ur. 27 stycznia 1922 w Oszmianie, zm. 10 lipca 2001 w Olsztynie) – polski duchowny rzymskokatolicki, proboszcz parafii katedralnej w Olsztynie, wikariusz generalny diecezji warmińskiej.
Życiorys.
Rodzina. Młodość. Nauka.
Był synem Bronisława (ziemianina i przemysłowca, właściciela folwarku, młyna, tartaku i elektrowni, a także organisty w Oszmianie) oraz Weroniki z Kluków, siostry Ludwika Kluka, proboszcza w Starych i Nowych Trokach. Miał dwoje rodzeństwa - siostrę Krystynę i brata Bogumiła. Nauki początkowe pobierał w domu, w latach 1931-1937 uczęszczał do Gimnazjum Państwowego w Oszmianie, przez kolejne dwa lata do tamtejszego Liceum Humanistycznego, gdzie złożył egzamin dojrzałości. Należał do harcerstwa. We wrześniu 1939 rozpoczął studia na Wydziale Rolniczym Uniwersytetu Stefana Batorego w Wilnie, które przerwało zamknięcie uczelni przez Litwinów w grudniu 1939. Razem z bratem walczył przez pewien czas w szeregach partyzantki AK-owskiej (brat zginął), pracował również w folwarku ojca.
1 października 1944 podjął studia we wznawiającym działalność Wileńskim Rzymskokatolickim Seminarium Duchownym; zostało ono zamknięte po kilku miesiącach i w maju 1945 Borkowski przeniósł się do Krakowa, gdzie odbył roczny nowicjat w zakonie dominikanów. We wrześniu 1946 powrócił na studia w seminarium archidiecezji wileńskiej, przeniesionego w międzyczasie do Białegostoku. W 1948 wystąpił do administratora diecezji warmińskiej ks. Teodora Benscha o przeniesienie na Warmię, w związku z osiedleniem się rodziców w Ełku (Bronisław Borkowski został tam organistą). Zgodę uzyskał, ale nauki nie kontynuował w olsztyńskim seminarium „Hosianum”, gdyż z kolei został skierowany do Lubelskiego Seminarium Duchownego (blisko współpracującego z Wydziałem Teologicznym Katolickiego Uniwersytetu Lubelskiego). Pracę magisterską z historii Kościoła przygotowywał pod kierunkiem ks. Mieczysława Żywczyńskiego (tematem był napis nagrobny biskupa Hieropolis Abercjusza z II wieku). Święcenia kapłańskie przyjął 25 czerwca 1950 w katedrze w Lublinie z rąk biskupa Piotra Kałwy. Wśród wyświęconych razem z nim kapłanów był młodszy o pięć lat Julian Wojtkowski, późniejszy biskup pomocniczy warmiński.
Pierwsze lata pracy kapłańskiej.
Po święceniach kapłańskich przystąpił do pracy duszpasterskiej w diecezji warmińskiej. Mszę prymicyjną odprawił w prokatedrze olsztyńskiej 26 czerwca 1950. W sierpniu 1950 pracował jako wikariusz w Olsztynku, a następnie został prefektem Państwowego Gimnazjum i Liceum Komunikacyjnego w Olsztynie. 1 stycznia 1951 objął jednocześnie obowiązki wikariusza parafii katedralnej św. Jakuba w Olsztynie. W październiku 1956 został przeniesiony do odległych od Olsztyna Galin, gdzie jako administrator parafii zajmował wprawdzie samodzielne stanowisko, ale według ks. Jana Rosłana przeniesienie to było przede wszystkim formą kary ze strony administratora kapitulnego diecezji ks. Stefana Biskupskiego - ks. Biskupski, który jako rządca diecezji współpracował z władzami państwowymi, organizował m.in. jubileusz 10-lecia Stowarzyszenia PAX, a ks. Borkowski odmówił wzięcia udziału w uroczystości. Niebawem po wydarzeniach października 1956 doszło do kolejnej zmiany rządcy diecezji; Stefana Biskupskiego zastąpił biskup Tomasz Wilczyński, który sprowadził w czerwcu 1957 Borkowskiego z powrotem do Olsztyna, mianując go referentem ds. nauczania w Kurii Biskupiej. W sierpniu 1961 Borkowski został notariuszem kurii.
Latem 1961 po raz pierwszy podjęto próbę mianowania ks. Borkowskiego na proboszcza olsztyńskiej parafii katedralnej. Dotychczasowy proboszcz Stanisław Chrzanowski, kanonik rzeczywisty kapituły warmińskiej, zmarł nagle w Sopocie 27 czerwca 1961. Zgodnie z przepisami kuria zgłosiła zamiar nominacji ks. Borkowskiego władzom państwowym; sprzeciw zgłosił Wydział ds. Wyznań przy Prezydium Wojewódzkiej Rady Narodowej w Olsztynie, co skutecznie zablokowało nominację. Na czele parafii stanął przeszło 70-letni ks. Antoni Jagłowski, dawny ojciec duchowny olsztyńskiego seminarium, a ks. Borkowskiemu, zgodnie z częstą praktyką w przypadkach zablokowanych nominacji, ponownie powierzono obowiązki wikariusza przy katedrze. W sierpniu 1962 Borkowski został kanonikiem rzeczywistym kapituły warmińskiej, zajmując miejsce zmarłego Józefa Łapota. W marcu 1968 wszedł w skład Diecezjalnej Komisji Liturgicznej.
Proboszcz katedry olsztyńskiej.
W 1969 ks. Antoni Jagłowski ukończył 78 lat i w sierpniu tegoż roku przeszedł na emeryturę. Biskup Józef Drzazga ponownie zgłosił kandydaturę ks. Borkowskiego na stanowisko proboszcza (w uzasadnieniu biskup podkreślał, że Borkowski jest kanonikiem, co miało szczególne znaczenie przy obsadzie prestiżowej katedralnej parafii) i ponownie została ona odrzucona przez władze na szczeblu wojewódzkim. Kandydat znany był z bezkompromisowej postawy wobec władz, a trzy lata wcześniej był zatrzymany przez milicję w trakcie transportu kopii obrazu Matki Boskiej Częstochowskiej z Jasnej Góry na uroczystości milenijne do Fromborka. Tym razem jednak decyzja lokalna została uchylona przez władze w Warszawie po odwołaniu biskupa Drzazgi i Borkowski objął parafię. Pozostał na jej czele przez 28 lat (przeszedł na emeryturę w czerwcu 1997), był jednym z najdłużej pełniących funkcję proboszczów przy katedrze olsztyńskiej - po kanoniku Augustynie Karau, którego 32-letnie zwierzchnictwo przypadło na lata 1865-1897. Wraz z nominacją na proboszcza 
ks. Borkowski objął funkcję dziekana dekanatu Olsztyn-Południe, zakończył natomiast pracę w kurii na stanowisku referenta ds. nauczania.
Remont katedry.
Jako proboszcz ks. Borkowski prowadził działalność na wielu płaszczyznach - duszpasterstwa, kultury, ale zajmował się też licznymi pracami remontowymi katedry. W okresie jego proboszczowania świątynia odzyskała dawny gotycki charakter. Już 21 grudnia 1969 poświęcony został przez biskupa Drzazgę nowy, marmurowy ołtarz według projektu Augusta Klimkowskiego, przystosowany do standardów Soboru Watykańskiego II (starania o ten ołtarz podjął już proboszcz Jagłowski). Szereg prac remontowych przeprowadzono w związku z przypadającym w 1980 600-leciem katedry. W 1970 dokonana została naprawa wieżyczek. W latach 1972-1974 wymieniono stare sosnowe ławki na dębowe, według projektu Antoniego Pospieszalskiego; dodano również taborety dla kapłanów i asysty, a prezbiterium wzbogaciło się, dzięki darowi rektora „Hosianum” ks. Władysława Turka, o 18 ław dla alumnów. W lipcu 1972 wymieniono posadzkę katedry. W latach 1972-1976 wstawione zostały witraże o tematyce biblijnej, zaprojektowane przez Hannę Szczypińską. W lipcu 1976 przebudowane zostało prezbiterium (według projektu prof. Władysława Pieńkowskiego), które powiększono, zmieniono wystrój, a także przesunięto ołtarze Matki Boskiej Ostrobramskiej i św. Józefa. W 1978 wyremontowane zostały katedralne organy. W 1981 pojawiła się nowa instalacja elektryczna, zainstalowano lampy oświetleniowe przy świątyni, a wewnątrz nowe żyrandole i kinkiety zaprojektowane i wykonane przez Wacława Szconia. W 1984 wnętrze katedry uzupełniono o nowe obrazy. Wykonywane były także liczne prace konserwatorskie, m.in. latem 1982 gruntownie odmalowano wnętrze kościoła. W okresie proboszczowania ks. Borkowskiego katedra wzbogaciła się ponadto o dwa nowe ołtarze - Matki Boskiej Różańcowej i Matki Boskiej Częstochowskiej.
Praca duszpasterska.
Borkowski uchodził za sumiennego, skromnego i zasadniczego duszpasterza. Dbał o bliski kontakt z parafianami, wizyty duszpasterskie odbywał przez cały rok, kontynuując wprowadzony przez poprzednika zwyczaj kolędy „bezpieniężnej”. W czasie tych wizyt pomagał parafianom w rozwiązywaniu problemów życiowych, starał się ratować rozpadające się rodziny, wskazywał drogi wyjścia z nałogów, wspierał materialnie. Szczególnie znany był z posługi sakramentu namaszczenia chorych i spowiedzi. We wspomnieniu pośmiertnym na łamach „Posłańca Warmińskiego” biskup Julian Wojtkowski określił ks. Borkowskiego mianem „męczennika konfesjonału”, wskazując na 51-letnią posługę olsztyńskiego proboszcza, rozpoczętą w 1950 - młody ksiądz został wówczas spowiednikiem alumnów „Hosianum” i działalności tej nie przerwał nawet w czasie półrocznej pracy w Galinach. Studenci „Hosianum” nadali mu przydomek „Vianney”, nawiązujący do osoby wyniesionego na ołtarze francuskiego proboszcza Jana Marii Vianneya. W katedrze ks. Borkowski odprawiał regularnie msze południowe, wprowadził również codzienną adorację Najświętszego Sakramentu. Z dużym zaangażowaniem zajmował się opieką duszpasterską nad dziećmi. Pracy duszpasterskiej we wszystkich wspomnianych wyżej wymiarach nie zaprzestał po przejściu w stan spoczynku, w ostatnich latach życia podkreślając znaczenie i przygotowując parafian do roku jubileuszowego 2000.
Z inicjatywy Borkowskiego w parafii zaczęły działać chór parafialny oraz biblioteka, zasilana głównie ze zbiorów proboszcza. Był aktywnym promotorem prasy katolickiej, pozyskał wśród parafian wielu prenumeratorów „Tygodnika Powszechnego”, a później „L’Osservatore Romano” (dla dzieci sprowadzał „Małego Gościa Niedzielnego”). W październiku 1994 rozpoczął wydawanie miesięcznika parafialnego „Nasza Parafia”, w którym sam zamieszczał regularnie artykuły podpisane pseudonimem „Jakub”. Od początku istnienia wspierał Radio Maryja, dla którego pozyskiwał słuchaczy (aktywnie popierał budowę masztu antenowego pod Olsztynem), a kazania niedzielnych mszy południowych kierował do olsztyńskiej Rodziny Radia Maryja. Wielokrotnie gościł w parafii o. Tadeusza Rydzyka, który wziął później udział także w pogrzebie ks. Borkowskiego. Proboszcz był ponadto inicjatorem nawiązania współpracy z francuską parafią Compiegne.
Olsztyńskie Koncerty Organowe.
W życiu kulturalnym Olsztyna Tadeusz Borkowski zapisał się przede wszystkim jako inicjator koncertów organowych. Pierwszy koncert miał miejsce 10 grudnia 1978, bezpośrednio po remoncie instrumentu, z udziałem prof. Feliksa Rączkowskiego. Impreza znalazła stałe miejsce w kalendarzu kulturalnym Olsztyna - latem 2006 miała miejsce 28. edycja.
Ostatnie lata. Inne funkcje.
W czerwcu 1991 spotkał proboszcza zaszczyt powitania goszczącego w Olsztynie papieża Jana Pawła II w drzwiach katedry (co nominalnie powinien uczynić prepozyt kapituły katedralnej). Rok później doczekał się podniesienia świątyni do rangi archikatedry (wraz z powołaniem metropolii warmińskiej), nie dożył natomiast nadania olsztyńskiej katedrze statusu bazyliki mniejszej (co nastąpiło w 2004). W 1996 ks. Borkowski otrzymał katolickie odznaczenie „Znak Solidarności”. Przypadły mu także inne godności kościelne - w październiku 1982 papieskiego prałata honorowego, w listopadzie 1996 protonotariusza apostolskiego (infułata). W kapitule katedralnej był od grudnia 1969 kanonikiem-penitencjarzem, a po ukończeniu 75. roku życia w styczniu 1997 - kanonikiem zasłużonym. W pracach Diecezjalnej Komisji Liturgicznej brał udział do grudnia 1976, dziekanem dekanatu Olsztyn-Południe był do października 1982. Był również członkiem Rady Wydawniczej Warmińskiego Wydawnictwa Diecezjalnego (od kwietnia 1986), członkiem Diecezjalnej Komisji Doktryny Wiary (1968-1978), a po przejściu na emeryturę członkiem komisji ds. święceń kapłańskich alumnów Hosianum i egzorcystą archidiecezjalnym. Wraz z przejściem w stan spoczynku w czerwcu 1997 otrzymał godność wikariusza generalnego, razem z władzą udzielania sakramentu bierzmowania oraz zadaniami katechumenatu, tj. przygotowywania dorosłych do sakramentów chrztu, bierzmowania i Eucharystii. Należał do Unii Apostolskiej Duchowieństwa Diecezjalnego, uczestniczył w corocznych, zamkniętych rekolekcjach tego zrzeszenia w Wyższym Seminarium Duchownym w Ołtarzewie. 
W 1975 obchodził jubileusz 25-lecia, a w 2000 50-lecia święceń kapłańskich. Tę ostatnią rocznicę uczcił mszą w wileńskiej Ostrej Bramie 25 czerwca 2000 (razem z biskupem Wojtkowskim). Był również w Wilnie na rocznicy święceń rok później; krótko po powrocie do Olsztyna doznał udaru mózgu (jeszcze w przeddzień odprawiając mszę w katedrze i spowiadając), zmarł po tygodniowym pobycie w szpitalu 10 lipca 2001. Pochowany został na cmentarzu komunalnym w Olsztynie (ul. Poprzeczna) w grobowcu rodzinnym (Kw. 33-1-4/5).
Ks. Borkowski w odbiorze duchownych i wiernych.
W liście do nuncjusza w Polsce arcybiskupa Józefa Kowalczyka z 1996, metropolita warmiński Edmund Piszcz przedstawiając ks. Borkowskiego do nominacji na protonotariusza apostolskiego, tak scharakteryzował kandydata: „Podczas 46 lat pracy kapłańskiej stał się w Olsztynie symbolem i legendą. Swą gorliwością w konfesjonale, troską pasterską o wiernych, których przez cały rok systematycznie wizytuje, stworzył atmosferę gorącego katolicyzmu”. Następca w olsztyńskiej katedrze ks. Andrzej Lesiński (były wicerektor seminarium „Hosianum”, doktor teologii moralnej) określił ks. Borkowskiego jako „księdza w starym stylu, zawsze blisko swoich parafian”, który „spalał się w pracy duszpasterskiej”. Podkreślał również, że Borkowski „zachowywał bardzo duży dystans od polityki. Nigdy nikt nie słyszał, żeby miał jakieś powiązania ze służbami specjalnymi. Pod tym względem był krystalicznie czysty”.
Mieszkańcy miasta wyróżnili dawnego proboszcza w 2003, przyznając mu pierwsze miejsce w plebiscycie „Gazety Olsztyńskiej” na „Olsztynianina 650-lecia” w roku jubileuszowym Olsztyna, w kategorii „postać działająca współcześnie”; wśród dawnych osobistości tytuł przypadł Mikołajowi Kopernikowi. Pojawiła się również inicjatywa nadania imienia ks. Borkowskiego jednej z ulic Olsztyna (do 2007 niezrealizowana). W 2007 parafianie wystąpili z inicjatywą beatyfikacji Borkowskiego, w styczniu tegoż roku w olsztyńskich kościołach odczytano wezwanie kurii biskupiej do składania świadectw świętości kandydata. Zarządzeniem zastępczym z 13 grudnia 2017 wojewoda Artur Chojecki przemianował olsztyńską ulicę Mariana Gotowca na ulicę ks. Tadeusza Borkowskiego.

</doc>
<doc id="860158" url="https://pl.wikipedia.org/wiki?curid=860158" title="Floriano Peixoto">
Floriano Peixoto

Floriano Vieira Peixoto (ur. 30 kwietnia 1839 w Ipioca, Alagoas, zm. 29 lipca 1895 w Barra Mansa, Rio de Janeiro) – brazylijski wojskowy i polityk.
Ten weteran wojny paragwajskiej, który doszedł do rangi marszałka, został wybrany przez Kongres pierwszym wiceprezydentem kraju u boku pierwszego prezydenta po obaleniu monarchii Deodora da Fonseca.
Kiedy rządzący w sposób despotyczny Fonseca przeprowadził pucz, mający na celu rozwiązanie Kongresu i przejęcie przez siebie władzy dyktatorskiej, Peixoto był oponentem tego posunięcia. Zresztą zamach stanu się nie powiódł i Fonseca zmuszony był do ustąpienia.
Wiceprezydent Peixoto został zaprzysiężony na urząd drugiego prezydenta kraju do końca kadencji Fonseki. Był więc pierwszym, ale nie jedynym wiceprezydentem, który doszedł do najwyższego stanowiska za sprawą sukcesji. Wywołało to spore kontrowersje, gdyż konstytucja stanowiła, że wiceprezydent może przejąc urząd tylko, jeżeli prezydent sprawował urząd przez ponad połowę kadencji (był to jednak przepis martwy, gdyż z drugiej strony stanowisko nie mogło być nieobsadzone. Zmieniono go zresztą rychło). Jego przeciwnicy uznawali go więc za nieprawego prezydenta.
Jego prezydentura, trwająca trzy lata (1891-1894), czyli całą kadencję poza dziesięcioma miesiącami, przypadała na trudne czasy, kiedy młody ustrój republikański był nieutrwalony, a pierwsi jego przedstawiciele, jak Fonseca, skompromitowani.
Nazywany "żelaznym marszałkiem" Peixoto musiał zmierzyć się z buntem floty przeciwko niemu (1893-1894), oraz spiskami wojskowymi w stanach Rio Grande do Sul i Santa Catarina. Ponadto rozpoczął proces centralizacji. Wzrosło też poczucie przynależności państwowej i społecznej.
Mimo swej niepopularności ocenia się go jako zasłużonego dla Brazylii prezydenta, który skonsolidował młodą i targaną kryzysami republikę.

</doc>
<doc id="860160" url="https://pl.wikipedia.org/wiki?curid=860160" title="Łukaszewo">
Łukaszewo



</doc>
<doc id="860165" url="https://pl.wikipedia.org/wiki?curid=860165" title="Patrick Owomoyela">
Patrick Owomoyela

Patrick Owomoyela (ur. 5 listopada 1979 w Hamburgu) – piłkarz niemiecki grający na pozycji prawego obrońcy lub pomocnika.
Kariera klubowa.
Owomoyela urodził się w Hamburgu. Jego ojciec jest Nigeryjczykiem, a matka Niemką. Do piłkarskiego klubu trafił już w wieku 4 lat, a był to Grün-Weiß Eimsbüttel. Do 1998 roku grał w innym mniejszym amatorskim klubie, TSV Stellingen 88. Wtedy to przeszedł do Lüneburger SK, w którym w sezonie 2000/2001 wystąpił w Regionallidze, jednak drużyna opuściła ligę zajmując 17. miejsce. W sezonie 2001/2002 Owomoyela zakładał koszulkę VfL Osnabrück (7. miejsce). Sezon 2002/2003 to gra w SC Paderborn 07, z którym Patrick zajął 8. miejsce.
Dobra gra w Regionallidze spowodowała, że latem 2003 trener Arminii Bielefeld, Benno Möhlmann, sprowadził Owomoyelę do swojego klubu. W 2. Bundeslidze Owomoyela zagrał w 33 meczach i zdobył 3 gole, a z Arminią zajął 2. miejsce, premiowane awansem do pierwszej ligi. W Bundeslidze Owomoyela zadebiutował 8 sierpnia 2004 w zremisowanym 0:0 meczu z Borussią Mönchengladbach. Natomiast w 6. kolejce ligowej zdobył swojego pierwszego gola, a Arminia pokonała na wyjeździe 1. FC Nürnberg 2:1. Owomoyela był podporą prawej flanki Arminii i jednym z jej najlepszych zawodników w sezonie. Rozegrał 30 meczów i strzelił 5 goli.
Latem 2005 Patrickem interesowały się czołowe kluby Bundesligi, jednak czarnoskóry zawodnik wybrał ofertę Werderu Brema, do którego przeszedł za 2 miliony euro. W Werderze zadebiutował w 1. kolejce, 5 sierpnia w wygranym 5:2 meczu z Arminią Bielefeld. Od 2. kolejki był już podstawowym zawodnikiem Werderu i wystąpił w 32 meczach Bundesligi zdobywając wicemistrzostwo Niemiec. Z Werderem zagrał także w Lidze Mistrzów i doszedł z nim do 1/8 finału. W fazie tej niemiecki klub przegrał w dwumeczu z Juventusem z powodu gorszego bilansu bramek zdobytych na wyjeździe. Na początku sezonu 2006/2007 Owomoyela wystąpił w wygranym 2:0 finale Pucharu Ligi Niemieckiej z Bayernem Monachium. W lidze grał jednak mało, gdyż niemal od początku sezonu leczył kontuzję, której doznał we wrześniu, a odnowiła mu się ona w grudniu. Zarówno w sezonie 2006/2007 jak i 2007/2008 wystąpił zaledwie w 9 spotkaniach i miał niewielki udział w zajęciu przez Werder odpowiednio drugiego i trzeciego miejsca w lidze.
W lipcu 2008 roku Owomoyela odszedł do Borussii Dortmund. Klub z Dortmundu zapłacił za niego kwotę 2,5 miliona euro. Podpisał kontrakt do 2011 roku.
"Stan na 14 maja 2011"
Kariera reprezentacyjna.
Dzięki dobrym występom w Arminii Bielefeld, Owomoyela zwrócił na siebie uwagę ówczesnego selekcjonera reprezentacji Niemiec, Jürgen Klinsmanna. 16 grudnia 2004 Patrick zadebiutował w reprezentacji w wygranym 3:0 w Jokohamie meczu z Japonią. W 2005 roku był członkiem kadry na Puchar Konfederacji w piłce nożnej 2005, na którym zajął z Niemcami 3. miejsce, jednak nie zagrał ani minuty. W 2006 roku był w szerokiej kadrze na Mistrzostwa Świata 2006, jednak ostatecznie Klinsmann nie powołał go do 23-osobowej kadry.

</doc>
<doc id="860166" url="https://pl.wikipedia.org/wiki?curid=860166" title="Mumia Abu-Jamal">
Mumia Abu-Jamal

Mumia Abu-Jamal (ur. 24 kwietnia 1954 jako Wesley Cook) – amerykański dziennikarz i aktywista polityczny z Filadelfii. Obecnie przebywa w celi skazańców – został oskarżony i skazany za morderstwo filadelfijskiego policjanta Daniela Faulknera. Jego sprawa nabrała rozgłosu na całym świecie, a wyrok śmierci na nim stał się polem bitwy dla przeciwników i zwolenników tego rodzaju kary. Zwolennicy Abu-Jamala twierdzą, że jest niewinny i że jego aresztowanie i skazanie ma podłoże polityczne oraz że jest on więźniem politycznym. Natomiast jego krytycy uważają, że jego proces był sprawiedliwy i że słusznie i zgodnie z prawem został skazany za morderstwo.
W grudniu 2001 wyrok śmierci na Abu-Jamalu, lecz nie sam wyrok skazujący, został unieważniony przez sędziego federalnego sądu okręgowego Williama Yohna. Zarówno oskarżenie, jak i obrona złożyły apelacje do tego orzeczenia.
Obecnie Abu-Jamal przebywa w zakładzie karnym o zaostrzonym rygorze SCI Greene niedaleko Waynesburga w Pensylwanii.
Działalność polityczna.
Już na długo przed oskarżeniem o zabójstwo Faulknera, Abu Jamal był kluczową postacią w kręgach politycznych aktywistów w Filadelfii. Jak później wspominał, jego sympatie polityczne ukształtowały się wcześnie, po brutalnym starciu z – jego zdaniem – tajnymi oficerami policji lub policjantami po służbie, do którego doszło podczas protestu przeciwko George’owi Wallace’owi, kandydatowi demokratów na prezydenta. Abu-Jamal był członkiem Czarnych Panter oraz sympatyzował z radykalną filadelfijską społecznością MOVE.
W czasie kiedy popełniono morderstwo Faulknera, Abu-Jamal pracował jako kierowca taksówki w firmie United Cab Company w Filadelfii.
Z powodu jego przybranego imienia wiele osób uważa, że nawrócił się na islam, jednak tak nie jest. Imię „Mumia Abu-Jamal” wybrał sobie w szkole średniej na jednej z lekcji, poświęconej kulturom afrykańskim, podczas której uczniowie zwracali się do siebie przybranymi imionami. Jako dorosły oficjalnie przyjął to imię, które ma swoje korzenie w języku swahili.
Wydarzenia 9 grudnia 1981.
9 grudnia 1981 około godziny 3:51 funkcjonariusz filadelfijskiej policji Daniel Faulkner został zastrzelony po zajściu, które miało miejsce po rutynowej kontroli drogowej pojazdu prowadzonego przez Williama Cooka, handlarza ulicznego, młodszego brata Abu-Jamala.
Wersja wydarzeń wg oskarżyciela ustalona w czasie procesu:
Podczas kontroli drogowej Cook zaatakował Faulknera, który w odpowiedzi próbował Cooka obezwładnić. W tym momencie, Abu-Jamal rzekomo wyszedł z zaparkowanej w pobliżu taksówki i strzelił Faulknerowi w plecy. Faulkner odpowiedział ogniem, poważnie raniąc Abu-Jamala. Następnie Abu-Jamal natarł na Faulknera i strzelił do niego czterokrotnie z bliska – jeden z pocisków trafił w twarz, zabijając policjanta. Abu-Jamal nie był w stanie uciekać z powodu własnej rany postrzałowej i został aresztowany przez przybyłych wkrótce policjantów, którzy wcześniej – podczas kontroli drogowej – zostali wezwani przez Faulknera. Abu-Jamal został zabrany prosto do szpitala i poddany leczeniu. Świadkowie twierdzili, że w czasie swojej hospitalizacji Abu-Jamal przyznał, że to on zastrzelił Daniela Faulknera.
Cook nigdy nie zeznawał ani nie wygłaszał publicznie oświadczeń dotyczących tamtych wydarzeń, z wyjątkiem tego, że wyparł się własnego udziału w strzelaninie.
Sam Abu-Jamal początkowo nie przedstawił policji swojej wersji wydarzeń. W zasadzie nie odnosił się do tamtej strzelaniny przez następne 20 lat, do czasu gdy trzeci zespół jego obrońców przedstawił pisemne zeznanie złożone pod przysięgą sporządzone przez mężczyznę, który twierdził, że to on zabił Faulknera, co miało być wyrokiem mafijnym. Wyrok miał zostać wykonany po to, aby Faulkner nie zeznał przeciwko skorumpowanym policjantom. Abu-Jamal złożył później zeznanie pod przysięgą, w którym twierdził, że siedział w swojej taksówce po drugiej stronie ulicy, kiedy usłyszał strzały. Twierdził też, że zobaczył swojego brata stojącego na ulicy, chwiejącego się na nogach i ledwie przytomnego, więc podbiegł do niego i wtedy został postrzelony przez umundurowanego policjanta (nie przez Faulknera). Abu-Jamal mówił również, że zanim otrzymał pomoc medyczną, był torturowany przez policjantów.
W rezultacie zabójstwa Daniela Faulknera wywiązała się seria batalii sądowych, które trwają do dziś.
Istnieją rozbieżności w zeznaniach świadków złożonych na policji po strzelaninie. Poniższy link zewnętrzny odnosi się do komunikatu prasowego przygotowanego przez prawników w obronie Mumii, w którym naoczny świadek William Singletary poinformował policję, że to nie Mumia strzelał.
Proces roku 1982 i skazanie.
Abu-Jamal został skazany za morderstwo z premedytacją. Początkowo korzystał z usług adwokata Anthony’ego Jacksona. W maju 1982 Abu-Jamal ogłosił, że będzie sam się reprezentował, natomiast Jackson pozostanie jego prawnym doradcą. Chociaż początkowo sędzia zezwolił na to, aby oskarżony sam reprezentował swoje interesy, to jednak w końcu uchylił własną decyzję z powodu zachowania Abu-Jamala, zakłócającego spokój w sądzie. Zarządzono, że Anthony Jackson z powrotem przyjmie na siebie rolę prawnika Abu-Jamala.
Rozprawa w sądzie rozpoczęła się w 1982. Oskarżenie przedstawiło niektórych świadków naocznych i dowody rzeczowe świadczące na niekorzyść Abu-Jamala.
Według oskarżenia, było czterech świadków naocznych strzelaniny:
Robert Chobert – kierowca taksówki;
Michael Scanlon – biznesmen, który w noc zabójstwa składał w mieście wizytę;
Cynthia White – prostytutka, która, jak się później okazało, była informatorką policji;
Albert Magilton – przechodzień.
Te cztery osoby twierdziły, że widziały strzelaninę na własne oczy i wszyscy wskazali na Abu-Jamala jako na osobę, która zastrzeliła funkcjonariusza Faulknera.
Innym świadkiem, który nie został wezwany przez żadną ze stron był William Singletary. On także twierdził, że widział całe zdarzenie i zeznał, że to nie Mumia Abu-Jamal strzelał. Singletary, lokalny biznesmen, po złożeniu tego doniesienia był zastraszany przez policję, a następnie uciekł z miasta.
W swoim zeznaniu – złożonym 11 sierpnia 1995 – Williama Singletary opisuje, jak policjant potargał jego pisemne oświadczenie i zmusił go do podpisania innego oświadczenia, które mu podyktował.
Dessie Hightower, czarnoskóry mężczyzna, zeznał, że kiedy Faulknera wkładano do samochodu, który miał go zawieźć do szpitala, jego pistolet znajdował się ciągle w kaburze. Potwierdził brutalne pobicie Mumii oraz „przypadkowe” uderzenie jego głowy o słup. Widział również jak z miejsca zdarzenia ucieka mężczyzna w dredach.
Świadek niewezwany do złożenia zeznań, mieszkający w okolicy, doniósł o tym, że widział mężczyznę uciekającego z miejsca wydarzeń w tym samym kierunku, jaki w nocy opisał taksówkarz Robert Chobert. Podobnie twierdziła trzecia prostytutka, która widziała, jak jeden lub dwóch mężczyzn ucieka z miejsca zdarzenia, ale odwołała swoją wersję wydarzeń po tym, jak była wielokrotnie i bardzo długo przesłuchiwana przez policję.
Łącznie czterech świadków znajdujących się w czterech różnych miejscach na ulicy, nieznających się nawzajem ani nieznających Mumii Abu-Jamala potwierdziło, że widziało jakiegoś mężczyznę uciekającego z miejsca wydarzeń i wszyscy określili, że uciekał w tym samym kierunku.
Jest jeszcze trzech świadków, w tym szpitalna strażniczka Priscilla Durham oraz dwóch filadelfijskich policjantów, którzy zeznali, że w czasie, kiedy Abu-Jamal przechodził leczenie, mówił, że to on zastrzelił Daniela Faulknera i że ma nadzieję, że policjant umrze, a w szczególności, „Zastrzeliłem sukinsyna i mam nadzieję, że umrze.”
Jednak istnieją pewne dowody, które najwyraźniej zaprzeczają argumentowi, że Abu-Jamal przyznał się do winy w szpitalu. Mianowicie, personel medyczny zeznał, że Abu-Jamal był nieprzytomny w czasie, kiedy rzekomo miał się przyznać podczas pobytu w szpitalu.
Jednym z tych dowodów jest oryginalny raport policjanta Gary’ego Wakshula, który był z Abu-Jamalem cały czas podczas jego aresztowania i leczenia. W oficjalnym raporcie, Wakshul stwierdza, że w czasie, kiedy przebywał z Abu-Jamalem, podejrzany „nic nie mówił.” Jednak później Gary Wakshul zeznał, że tej nocy słyszał, jak Abu-Jamal przyznaje się do winy. Gary Wakshul nie pamiętał tego faktu zanim, w trzy miesiące po aresztowaniu Abu-Jamala, prokurator McGill spotkał się z policją i o to zapytał. Funkcjonariusz Wahshul stwierdził, że w czasie, kiedy pisał swój oryginalny raport, nie wydawało mu się, aby wyznanie winy było ważne.
Sędzia Albert F. Sabo nie pozwolił, aby sędziowie przysięgli wysłuchali oryginalnego raportu Gary’ego Wakshula.
W sądzie strażniczka szpitala Priscilla Durham zeznała, że słyszała, jak Abu-Jamal wrzeszczał w czasie kiedy krwawił w szpitalu.
Jednak 24 kwietnia 2004 brat przyrodni Priscilli Durham, Kenneth Pate, złożył oświadczenie w sądzie apelacyjnym i poprzez prawników Abu-Jamala w Sądzie Okręgowym,w którym stwierdzał:
„Przeczytałem artykuł w gazecie, o sprawie Mumii Abu-Jamala. Było tam napisane, że Priscilla Durham zeznała na rozprawie Mumii, że w czasie, kiedy pracowała jako strażniczka w szpitalu, słyszała jak Mumia mówi, że to on zabił funkcjonariusza policji. Kiedy to przeczytałem, zdałem sobie sprawę, że ta wersja różni się od tego, co mi powiedziała.”
Kenneth Pate spytał ją, „Słyszałaś jak to mówi?” A ona odpowiedziała, „Słyszałam tylko jak mówi „Zostawcie mnie, zostawcie mnie, oni chcą mnie zabić.” Pate oświadczył, że ta rozmowa miała miejsce w prawie 20 lat przed tym jak wpłynęło pisemne oświadczenie złożone pod przysięgą („Mniej więcej pod koniec roku 1983 lub na początku 1984”), kiedy Pate znajdował się w tym samym więzieniu co Abu-Jamal. Oświadczenie to zostało opublikowane w innym okresie, kiedy Pate i Abu-Jamal również przebywali w tym samym więzieniu, w czasie, kiedy Durham już nie żyła.
Pomimo niespójności w zeznaniach świadków, Abu-Jamalowi najbardziej zaszkodziły wyniki ekspertyz sądowych. Pistolet kaliber.38, który Abu-Jamal zakupił do samoobrony jako kierowca taksówki w 1979, został znaleziony obok niego na miejscu zdarzenia, z pięcioma pustymi łuskami po pociskach. Eksperci od balistyki nigdy nie przeprowadzili żadnych testów, aby sprawdzić, czy broń była używana w ostatnim czasie. [Źródło: HBO Special, A Case For Reasonable Doubt]. Dr Paul Hoyer, koroner, który wykonał autopsję Faulknera, napisał w swoich notatkach, że pocisk wyjęty z Faulknera był kalibru.44. Jednakże, jak zeznał później, była to jedynie przybliżona liczba, oparta na własnej obserwacji, jako że nie był ekspertem w sprawach broni palnej i nie miał żadnego przeszkolenia w zakresie balistyki. Zeznał również, że określenie przez niego kalibru pocisku zostało przez niego zapisane jedynie w prywatnych notatkach i nie miało nigdy zostać użyte w oficjalnym raporcie. Oficjalne testy balistyczne wykonane na fatalnym pocisku potwierdzają, że funkcjonariusz Faulkner został zabity pociskiem takiego samego typu, jaki stosuje policja federalna, oraz takiego samego, jakie znaleziono w broni Jamala. Eksperci zeznali również, że pocisk wyjęty z ciała Abu-Jamala został wystrzelony z broni służbowej funkcjonariusza Faulknera. George Fassnacht, ekspert do spraw balistycznych obrony, nie kwestionował tych wyników, do których doszli oskarżyciele.
Dowody rzeczowe nie zrobiły dobrego wrażenia na organizacji Amnesty International, która umieściła je na liście nieprawidłowości, oświadczając, że „brak jest odpowiednich testów balistycznych, które zweryfikowałyby, czy strzelano ostatnio z broni Abu-Jamala. Nie ustalono też na przykład, czy na jego rękach znajdowały się osady pozostałe po oddaniu strzału z pistoletu.
Podczas przesłuchania w 1995, ekspert balistyczny obrony zeznał, że z powodu szamotaniny Jamala z policjantami podczas jego aresztowania, trudno byłoby przeprowadzić taki test i nie byłby on naukowo wiarygodny, ponieważ osady prochu mogły spaść lub zostać starte z rąk policjantów.
Spodziewano się, że William Cook będzie zeznawał na rzecz swojego brata, jako że znajdował się na miejscu zdarzeń na samym początku. Nie zeznawał jednak, lecz jedynie złożył pisemne oświadczenie pod przysięgą, w którym stwierdził, że pragnie zeznawać i że Mumia Abu-Jamal nie zabił funkcjonariusza Faulknera.
Również Mumia Abu-Jamal nie zeznawał w swojej obronie. Jego wyjaśnienia w tej kwestii można odnaleźć dopiero w oświadczeniu z dnia 3 maja 2001, w którym napisał: „Podczas mojego procesu nie miałem możliwości, obrony i nie ufałem swojemu prawnikowi przyznanemu z urzędu, który nigdy nawet nie zapytał mnie o to, co się stało tamtej nocy, kiedy zostałem postrzelony i kiedy zginął funkcjonariusz policji; nie pozwolono mi również uczestniczyć nawet w połowie procesu. Jako że podczas procesu odebrano mi wszelkie prawa, nie składałem zeznań. Nie chciałem, żeby zostały użyte, aby pokazać, że mój proces jest rzekomo uczciwy.”
Sędziowie przysięgli obradowali przez dwa dni, po czym Abu-Jamal został uznany za winnego, a następnie skazany na śmierć.
Stwierdzono już, że wokół procesu i skazania Abu-Jamala było pojawiło się wiele nieprawidłowości i wiele osób twierdzi, że jego skazanie było nieważne. Wielu pisarzy, jak np. Stuart Taylor z National Journal, odnosiło się do Mumii jako do osoby „Winnej, ale Wrobionej” i stoi na stanowisku, że jego wina była oczywista, ale że nie miał uczciwego procesu.
Filadelfijskie Biuro Prokuratora Okręgowego, rodzina Daniela Faulknera, organizacja Fraternal Order of Police oraz kilka innych organizacji ochrony porządku publicznego popiera skazanie Jamala oraz wyrok śmierci, wierząc, że to Abu-Jamal zastrzelił Faulknera, w czasie kiedy policjant dokonywał zgodnego z prawem aresztowania i wykonywał swoje obowiązki służbowe, oraz że proces był tak naprawdę sprawiedliwy. Żona Faulknera, Maureen, była szczególnie gorliwą zwolenniczką utrzymania w mocy wyników pierwszego procesu.
Apelacja roku 2001.
Dnia 18 grudnia 2001 Sędzia Rejonowy William Yohn unieważnił wyrok śmierci na Mumii Abu-Jamalu, powołując się na nieprawidłowości w pierwszym procesie, którego rezultatem był wyrok skazujący.
Obrońcy Mumii Abu-Jamala, Eliot Grossman i Marlene Kamish, nie byli zadowoleni z tego orzeczenia, ponieważ nie dawał on możliwości przeprowadzenia ponownego procesu opartego o dowody, które, mają dowodzić, że Mumia Abu-Jamal został wrobiony.
Biuro Prokuratora Okręgowego nie zgodziło, aby wyrok śmierci na Mumii Abu-Jamalu został unieważniony. Obie strony odwołały się od orzeczenia.
Prokurator Okręgowy Lynne Abraham stwierdziła, że sprawa ta była „najbardziej oczywistą sprawą morderstwa, jaką kiedykolwiek rozpatrywała” i że Abu-Jamal „nigdy nie powołał się na własnego brata, który był obecny w czasie, kiedy doszło do morderstwa. Przedstawił natomiast różne osoby, które miały twierdzić, że taki albo inny świadek na pewno kłamał w trakcie procesu; albo że znalazła się ostatnio taka czy inna osoba, która, jak się okazało, posiada nowe wiadomości na temat tego morderstwa; albo że ktoś spadł z nieba i rzekomo chce się przyznać do zamordowania funkcjonariusza Faulknera.”
Działania roku 2006.
Uchwały Kongresu.
19 maja 2006 r. Mike Fitzpatrick, a 15 czerwca 2006 Rick Santorum – republikanie z Pensylwanii – przedstawili odpowiednio w Izbie Reprezentantów i w Senacie identyczne rezolucje, które składały się z propozycji, aby Kongres:
Wynik głosowania z 6 grudnia 2006 r. w Izbie Reprezentantów wyniósł 368-31 na korzyść rezolucji, „Potępiając decyzję miasta St. Denis we Francji, które nazwało jedną ze swych ulic ku czci Mumii Abu-Jamala, skazanego mordercy funkcjonariusza policji filadelfijskiej, Danny’ego Faulknera.”
Apelacja o przywrócenie kary śmierci.
17 marca 2006 Wspólnota Pensylwanii złożyła apelację, w której domagano się przywrócenia orzeczenia o egzekucji Abu-Jamala. Jeśli zostanie ona utrzymana w mocy przez Sąd Apelacyjny, to gubernator Pensylwanii Ed Rendell obiecał podpisać trzeci nakaz egzekucji Abu-Jamala.
23 października 2006 obrońcy Mumii Abu-Jamala złożyli z kolei swój wniosek w Sądzie Apelacyjnym, w którym poprosili Sąd o uchylenie poprzedniego orzeczenia Sądu, jako że uważają, że jest to obecnie jedyny sposób, aby zaradzić niesprawiedliwości oraz dyskryminacji, polegających na braku choćby pozorów uczciwego procesu Mumii.
Proces wytoczony Paryżowi.
11 grudnia 2006, komitet wykonawczy Partii Republikańskiej 59-ego Okręgu Wyborczego wniósł do sądu wniosek przeciwko francuskiej stolicy i przeciwko miastu St. Denis za „wysławianie” Abu-Jamala.
Życie od czasu skazania.
Abu-Jamal nawet po uwięzieniu pozostał działaczem politycznym. Opublikował m.in. książkę opisującą więzienne życie – „Live from Death Row”. Zdobył licencjat w dziedzinie nauk humanistycznych w College Goddard i stopień magistra nauk humanistycznych na Kalifornijskim Uniwersytecie Stanowym w Dominguez Hills – oba korespondencyjnie. Przy pomocy taśm magnetofonowych nagrał mowy otwarcia dla uczniów kończących szkoły – UC Santa Cruz, Evergreen State College, Antioch College i Occidental College. Jego komentarze często pojawiają się w programach radiowych. Ma swój własny program, który ukazuje się regularnie i można go wysłuchać na Prison Radio. 
Głos Mumii pojawiał się na albumach rapera Immortal Technique. Axis of Justice przeprowadziła z nim wywiad, który ukazał się w programie radiowym tej organizacji. Magazyn Vanity Fair napisał, że zwolennik Mumii, Phillip Bloch, odwiedził go w więzieniu i zapytał Abu-Jamala, czy żałuje, że zastrzelił gliniarza, na co Mumia miał rzekomo odpowiedzieć „Tak.” Bloch, który generalnie popiera Mumię powiedział, że przedstawił te słowa, bo był zaniepokojony szkalowaniem funkcjonariusza Faulknera. Abu-Jamal nazwał opowieść Blocha „kłamstwem powstałym z plotki.”
Międzynarodowy odzew.
Mumia Abu-Jamal ma szerokie poparcie w skali międzynarodowej.
W październiku 2003 Mumia Abu-Jamal otrzymał status honorowego mieszkańca Paryża podczas ceremonii, na której pojawiła się m.in. była działaczka Czarnych Panter, Angela Davis. Burmistrz Paryża, Bertrand Delanoe, w wywiadzie dla prasy powiedział, że nagroda ta miała przypominać o trwającej nadal walce z karą śmierci, którą we Francji zniesiono w 1981. Propozycja aby uczynić Abu-Jamala honorowym mieszkańcem została zaakceptowana przez radę miasta w 2001. W roku 2006 jedną z ulic w mieście Saint-Denis nazwano imieniem Abu-Jamala, co spowodowało pewne oburzenie w USA.
Ponadto wszystkie osoby i organizacje wymienione poniżej twierdzą, że pierwszy z procesów nie został przeprowadzony w sposób sprawiedliwy i bezstronny. Domagają się również ponownego przeprowadzenia procesu lub natychmiastowego uwolnienia Mumii Abu-Jamala.
Są to między innymi:
Organizacje: Amnesty International, Human Rights Watch, NAACP, Parlament Europejski; Grupa wybitnych prawników z Wielkiej Brytanii, ;
National Lawyers Guild; Japanese Diet; kilka krajowych amerykańskich federacji związków zawodowych (ILWU, AFSCME, SEIU, narodowa unia pocztowa) oraz California Labor Federation AFL-CIO (1,8 mln członków);
Zespoły: Public Enemy, Rage Against the Machine, Anti-Flag, Bad Religion;
Gwiazdy: Jello Biafra, Danny Glover, Snoop Dogg, Ossie Davis, Susan Sarandon, Ed Asner, KRS-One;
Światowi przywódcy: Nelson Mandela, Danielle Mitterrand (była pierwsza dama Francji), Fidel Castro;
Kościół Episkopalny USA;
Władze miast: San Francisco, Santa Cruz, California, Detroit.
Warto jednak zauważyć, że nie wszystkie z tych organizacji twierdzą, że Mumia Abu-Jamal jest niewinny, a jedynie, że jego proces nie był sprawiedliwy. Jak stwierdziła Amnesty International w raporcie w tej sprawie: „Biorąc pod uwagę sprzeczne i niekompletne dowody przedstawione w kopii dokumenów procesowych, nie możemy stanąć na stanowisku, czy Abu-Jamal jest winny czy nie.”
Muzyczne uznanie.
Odniesienia do sprawy Mumii Abu-Jamala pojawiają się w wielu utworach muzycznych współczesnych artystów:

</doc>
<doc id="860167" url="https://pl.wikipedia.org/wiki?curid=860167" title="Łukaszewo (powiat golubsko-dobrzyński)">
Łukaszewo (powiat golubsko-dobrzyński)

Łukaszewo – wieś w Polsce położona w województwie kujawsko-pomorskim, w powiecie golubsko-dobrzyńskim, w gminie Zbójno. 
Podział administracyjny.
W latach 1975–1998 miejscowość administracyjnie należała do województwa włocławskiego.
Demografia.
Według Narodowego Spisu Powszechnego (III 2011 r.) wieś liczyła 168 mieszkańców. Jest dwunastą co do wielkości miejscowością gminy Zbójno.
Ochrona przyrody.
W Łukaszewie znajduje się część Obszaru Chronionego Krajobrazu Drumliny Zbójeńskie. Ze względu na swoiste cechy terenu, zamieszkało tu wiele rzadkich gatunków zwierząt m.in.: bobry, borsuki, bażanty, sarny, zające oraz wiele gatunków ptaków.

</doc>
<doc id="860173" url="https://pl.wikipedia.org/wiki?curid=860173" title="Doğu Perinçek">
Doğu Perinçek

Doğu Perinçek (ur. 17 czerwca 1942 w Gaziantep) – polityk turecki, wieloletni lider Partii Pracy.

</doc>
<doc id="860174" url="https://pl.wikipedia.org/wiki?curid=860174" title="Don’t Tell Me (singel Madonny)">
Don’t Tell Me (singel Madonny)

Don’t Tell Me – drugi singel promujący ósmy album Madonny "Music". Piosenka została wydana pod koniec listopada 2000 roku w Europie i w styczniu 2001 roku w USA. Opóźnienie z jakim wydano piosenkę w Stanach Zjednoczonych było spowodowane ogromnym sukcesem jakim pod koniec 2000 roku cieszył się tam jeszcze singel "Music". Piosenka została bardzo dobrze przyjęta przez publikę. Singel sprzedał się na całym świecie w nakładzie ponad 1 mln egzemplarzy.
Utwór w oryginale został napisany przez szwagra Madonny, Joe Henry'ego i nosił tytuł "Stop". Jego żona, Melanie – siostra Madonny – wysłała demo piosenki siostrze, która nagrała następnie własną wersję z Mirwaisem Ahmadzaï i umieściła ją na albumie "Music". Pierwsza wersja piosenki w wersji Henry'ego również ujrzała światło dzienne, bowiem ukazała się na jego albumie "Scar" wydanym w 2001 roku.
Teledysk ukazuje Madonnę idącą po taśmie w tle dzikiego zachodu. Madonna także tańczy z piosenkarzami w tym samym tle.

</doc>
<doc id="860180" url="https://pl.wikipedia.org/wiki?curid=860180" title="Aliakmon">
Aliakmon

Aliakmon ("gr. Αλιάκμονας - Aliakmonas", bułg., mac.: "Бистрица", "Bistrica") – rzeka w Grecji. 
Źródło w górach Pindos, 297 km długości, ujście w Zatoce Salonickiej, w delcie, stanowiącej wspólny, prawnie chroniony obszar zalewowy z rzekami Wardar "(gr. Aksios)" i Ludias "(gr. Λουδίας ποταμός)". Dzięki rozległej sieci irygacyjnej i zbiornikom retencyjnym, wody wszystkich tych rzek są intensywnie wykorzystywane rolniczo. Na rzece Aliakmon zbudowano dwa duże zbiorniki retencyjne: górskie jezioro Aliakmonas i nieco poniżej, zajmujące górską dolinę oraz część równiny (obwałowane) jezioro Sfikia.
Pochodzenie nazwy.
W greckiej mitologii Aliakmon był jednym z rzecznych bogów, synem Okeanosa ("του Ωκεανού") oraz Tetydy ("της Τηθύος"), tytanidy, córki Uranosa i Gai. Ponadto imiona boga ("Αλιάκμον") i rzeki ("Αλιάκμωνας"), syntezą starogreckich słów "άλς" (od "θάλασσα" - morze) i "άκμων" (od "αμόνι" - poszukiwanie, formowanie, kształtowanie).

</doc>
<doc id="860181" url="https://pl.wikipedia.org/wiki?curid=860181" title="Dolina Morawy">
Dolina Morawy

Dolina Morawy – dolina w Czechach.
Dolina Morawy jest to szeroka dolina położona jest we wschodniej części Czech. Od zachodu dolinę oganicza Czeskomorawska wyżyna czes. "Českomoravska vrchovná", od południowego wschodu góry Karpaty i Jaworniki czes. "Javorníky", a od północnego wschodu Jeseniki czes. "Jesieník".
Głęboka dolina Morawy jest w szczytowej części uważana za słabo wykształconą niszę niwalną, w dolnym odcinku dolina przechodzi w Obniżenie Dolnomorawskie.
Dolina Morawy od najdawniejszych czasów stanowiła ważny szlak komunikacyjny, prowadzący z Czech i Moraw przez Bramę Morawską na Śląsk obecnie stanowi korytarz komunikacyjny łączący Ołomuniec z północną i południową częścią Moraw. Środkiem doliny płynie rzeka Morawa czes. "Morava", od której wziął nazwę region Morawy.
Ważniejsze miasta położone w Dolinie Morawy:

</doc>
<doc id="860188" url="https://pl.wikipedia.org/wiki?curid=860188" title="Zatoka Salonicka">
Zatoka Salonicka

Zatoka Salonicka – niewielka zatoka w Grecji na Morzu Egejskim, przy której położone jest miasto Saloniki. Zatoka stanowi najdalej na północ wysuniętą część większej Zatoki Termajskiej, oddzielającej Półwysep Chalcydycki od Tesalii.

</doc>
<doc id="860189" url="https://pl.wikipedia.org/wiki?curid=860189" title="Cadbury Schweppes">
Cadbury Schweppes



</doc>
<doc id="860192" url="https://pl.wikipedia.org/wiki?curid=860192" title="Marien Ngouabi">
Marien Ngouabi

Marien Ngouabi (ur. 31 grudnia 1938, zm. 1977) – kongijski polityk i major.
Życiorys.
Pochodził z ludu Kuju. Służył w armii kongijskiej, gdzie dosłużył się stopnia majora. W 1968 roku przeprowadził zamach stanu w którym to obalił Alphonse’a Massamba-Débata. Utworzył Narodową Radę Rewolucji której przewodniczącym został. Od 1969 roku prezydent Republiki Konga, przewodniczący Rady Państwa i Komitetu Centralnego rządzącej Kongijskiej Partii Pracy. Realizował program skrajnie lewicowych reform. W polityce zagranicznej prowadził politykę niezaangażowania, rozwijał współpracę z blokiem wschodnim i prowadził zatargi z sąsiednim Zairem. Jako zagorzały marksista podjął ścisłą współpracę z państwami bloku komunistycznego.
Został skrytobójczo zabity podczas nieudanego puczu. Czteroosobową brygadą zamachowców miał dowodzić były kapitan wojsk lądowych Barthelemy Kikadidi, któremu udało się zbiec. Rząd powiązał Kikadidiego z Alphonsem Massambą-Debatem, który został stracony pod zarzutem udziału w spisku przeciwko Ngouabiemu. 26 marca 1977 dokonano egzekucji na sześciu innych domniemanych spiskowcach. Następstwem śmierci Ngouabiego było także zawieszenie czteroletniej konstytucji kongijskiej i rozwiązanie Zgromadzenia Narodowego przez pułkownika Joachima Yombi Opango. Po śmierci prezydenta uprowadzono i zabito także kardynała Emile’a Biayendę, a kongijskie radio doniosło, że duchowny zginął z rąk członków rodu Ngouabi. W czerwcu 1977 USA po 12-letniej przerwie, po raz kolejny nawiązały stosunki dyplomatyczne z Republiką Konga.
Na jego cześć uniwersytet w Brazzaville nosi nazwę "Université Marien-Ngouabi".

</doc>
<doc id="860197" url="https://pl.wikipedia.org/wiki?curid=860197" title="Tekla Trapszo">
Tekla Trapszo

Tekla Trapszo, Tekla Trapszo-Krywultowa (ur. 23 września 1873 w Kaliszu, zm. 27 października 1944 w Warszawie) – polska aktorka teatralna i filmowa. 
Życiorys.
Tekla Trapszo była córką Anastazego i Anny Eugenii Walerii z Ćwiklińskich, 1 v. Gustaw. Urodziła się jako nieślubne dziecko, ponieważ rodzice usankcjonowali związek kilka lat po jej urodzeniu. Już jako dziecko występowała z zespołem ojca na prowincji. Po śmierci matki przyjechała do Warszawy, a następnie związała się z teatrami Łodzi, gdzie zadebiutowała w 1890. W latach 1891–1899 była aktorką Teatru Miejskiego w Krakowie, gdzie szybko stała się ulubienicą publiczności. Później przez krótki okres była we Lwowie. W latach 1899–1927 grała w teatrach rządowych w Warszawie, między innymi w Teatrze Rozmaitości i w Teatrze Letnim. Kilkukrotnie wystąpiła w Kaliszu. Od 1924 grała w Teatrze Narodowym w Warszawie.
Na dużym ekranie zadebiutowała w 1911 roku filmem "Sąd boży".
W końcu lat dwudziestych praktycznie przestała pojawiać się na scenie, pomimo tego, że należała do najwybitniejszych aktorek ówczesnych czasów. Po kilkunastoletniej przerwie powróciła przed kamerę, grając głównie role matek, ciotek oraz opiekunek.
Członek zasłużony Związku Artystów Scen Polskich. 
Życie prywatne.
Jej siostrą była Irena Trapszo-Chodowiecka. Tekla Trapszo była ciotką dla Mieczysławy Ćwiklińskiej. Jej mężem od 1900 był Jan Krywult (1875–1923), z którym miała córkę Felicję Tomaszewską (ur. 1902–1938). Jej teściem był Aleksander Krywult. W czasie trwania małżeństwa aktorka używała podwójnego nazwiska Trapszo-Krywultowa, a po śmierci męża wróciła do swojego nazwiska panieńskiego.
Zmarła 27 października 1944 w szpitalu oftalmicznym w Warszawie.
Tekla Trapszo spoczywa w rodzinnym grobowcu na cmentarzu Powązkowskim w Warszawie (kwatera 229–6–4,5,6).

</doc>
<doc id="860198" url="https://pl.wikipedia.org/wiki?curid=860198" title="Metro kairskie">
Metro kairskie



</doc>
<doc id="860200" url="https://pl.wikipedia.org/wiki?curid=860200" title="What It Feels Like for a Girl">
What It Feels Like for a Girl

What It Feels Like for a Girl – trzeci singel z ósmego albumu Madonny "Music". Piosenka początkowo była planowana jako drugi singel z tego albumu, jednak Madonna w ostatniej chwili zdecydowała się najpierw wydać "Don’t Tell Me". Singel odniósł bardzo umiarkowany sukces na całym świecie, sprzedano go w nakładzie zaledwie 400 tys. egzemplarzy.
Istnieje również hiszpańskojęzyczna wersja piosenki zatytułowana "Lo Que Siente la Mujer", którą Madonna wykonywała w trakcie Drowned World Tour w 2001 roku.
Lista utworów i formaty singla.
2-ścieżkowy Promo CD-Singel
2-ścieżkowy CD-Singel
3-ścieżkowy CD-Singel
4-ścieżkowy CD-Singel
Australijski 5-ścieżkowy CD-Singel
Australijski 5-ścieżkowy CD-Singel (Limited Edition)
Amerykański i Japoński 9-ścieżkowy CD-Maxi Singel
Teledysk.
Wideoklip wyreżyserowany przez męża Madonny Guya Ritchie został nagrany do remiksu piosenki "What It Feels Like for a Girl" – Above &amp; Beyond Video Mix. Ze względu na brutalne sceny przemocy w nim zawarte, emisji teledysku odmówiły stacje MTV i VH1. Madonna w teledysku jadąc z zawrotną prędkością skradzionym samochodem w towarzystwie starszej pani m.in. napada na bankomat, mierzy do policjantów z pistoletu na wodę i wysadza w powietrze stację benzynową. W końcowej scenie rozbija samochód na słupie. Teledysk uznawany przez wielu za jeden z najlepszych wideoklipów Madonny, został wydany na kasecie VHS i płycie DVD.

</doc>
<doc id="860201" url="https://pl.wikipedia.org/wiki?curid=860201" title="Edward II (film)">
Edward II (film)

Edward II – brytyjski dramat historyczny w reżyserii Dereka Jarmana z 1991 r. zrealizowany na podstawie sztuki Christophera Marlowe'a.

</doc>
<doc id="860205" url="https://pl.wikipedia.org/wiki?curid=860205" title="Wizyta I/Faza II">
Wizyta I/Faza II

Wizyta I/Faza II – pierwszy singel zespołu Voo Voo, zawierał utwory Wizyta I i Faza II, które ukazały się także na wydanym w rok później albumie "Voo Voo".
Utwory.
&lt;br&gt;
Muzyka i tekst: Wojciech Waglewski

</doc>
<doc id="860207" url="https://pl.wikipedia.org/wiki?curid=860207" title="Hexen">
Hexen

Hexen: Beyond Heretic – gra FPS wydana 30 marca 1995 roku. Producentem gry jest Raven Software, a wydawcą id Software. Jest to sequel gry "Heretic". Hexen wykorzystuje zmodyfikowany silnik gry "Doom" (jest to m.in. jedna z pierwszych gier FPS, w której można skakać). W 1996 roku ukazał się dodatek "Deathkings of the Dark Citadel".
Fabuła.
Głównym celem jest pokonanie jeźdźca wężowego Koraxa. Do wyboru jest trójka postaci: mag, wojownik i duchowny; różnią się one między sobą statystykami oraz posiadają inną broń.
Rozgrywka.
W rozgrywce (co było nietypowe w czasach wydania gry) zastosowano elementy przygodówki. Gra uważana jest za trudną nawet na najniższym poziomie trudności, poprzez ilość potworów na mapach i dość ograniczony zasób amunicji. Poza trybem dla jednego gracza dostępna była też rozgrywka wieloosobowa dla maksymalnie ośmiu graczy.
Obecnie tworzony jest mod do gry "Doom 3" – "heXen: Edge of Chaos" – wzorowany na pierwszym "Hexenie".

</doc>
<doc id="860208" url="https://pl.wikipedia.org/wiki?curid=860208" title="Zatoka Manilska">
Zatoka Manilska

Zatoka Manilska – zatoka Morza Południowochińskiego, głęboko wcinająca się w wyspę Luzon w Archipelagu Filipińskim.
Nad zatoką leży stolica Filipin, Manila. Wejście do zatoki ma 19 km szerokości, a maksymalna jej szerokość wynosi około 48 km. W wejściu znajduje się wyspa Corregidor. Zatoka jest oddzielona od otwartego morza przez Półwysep Bataan.

</doc>
<doc id="860213" url="https://pl.wikipedia.org/wiki?curid=860213" title="Kazimierz Wilczewski (duchowny)">
Kazimierz Wilczewski (duchowny)

Kazimierz Wilczewski (ur. 4 marca 1917 w Kałudze koło Moskwy; zm. 18 czerwca 2004 r. w Mońkach) – polski duchowny rzymskokatolicki, prałat, kanonik, kapelan Armii Krajowej, działacz harcerski. Honorowy obywatel miasta Mońki.
Wykształcenie.
Absolwent Gimnazjum im. Króla Zygmunta Augusta w Białymstoku oraz Gimnazjum Biskupiego w Drohiczynie (matura w 1938). Od października 1938 studiował na Wydziale Teologicznym Uniwersytetu Stefana Batorego w Wilnie.
Działalność.
W 1941 r. po zajęciu Wilna przez hitlerowców, aresztowany i osadzony w więzieniu na Łukiszkach. Wskutek zarażenia tyfusem plamistym, uniknął wywózki na przymusowe roboty do Niemiec. Po zorganizowanej przez ruch oporu ucieczce z więzienia przez rok ukrywał się na wileńskiej wsi. Przez część okresu internowania abp. Romualda Jałbrzykowskiego (1942–1944) pełnił funkcję tajnego łącznika metropolity wileńskiego z kurią. 25 marca 1945 r. przyjął święcenia kapłańskie jako ostatni duchowny wyświęcony przez polskiego biskupa w Wilnie. Z tamtego okresu datuje się też jego bliska przyjaźń z Henrykiem Gulbinowiczem, późniejszym kardynałem, metropolitą wrocławskim.
W 1945 r. rozpoczął pracę w parafii Rudomino koło Wilna, gdzie nawiązał kontakt z antykomunistycznym podziemiem. W obliczu groźby aresztowania, na podstawie sfałszowanych dokumentów, uciekł do Białegostoku. W latach 1946–1948 wikariusz w parafii Św. Apostołów Piotra i Pawła w Suchowoli, organizator ruchu harcerskiego oraz współtwórca Liceum Ogólnokształcącego. Był wychowawcą Wacława Deca, późniejszego profesora, światowej sławy ginekologa i położnika, którego za kontakty z drużyną harcerską ks. Wilczewskiego wykreślono z listy studentów Wydziału Lekarskiego Akademii Medycznej w Łodzi.
W latach 1948–1954 wikariusz w parafii św. Rocha w Białymstoku, w latach 1954–1974 proboszcz w Czarnej Wsi Kościelnej. W latach 1974–1995 proboszcz parafii Matki Boskiej Częstochowskiej i św. Kazimierza w Mońkach. Współorganizator ogólnopolskich kościelnych obchodów 500 lecia śmierci św. Kazimierza (1984) oraz inauguracji peregrynacji obrazu Matki Bożej Częstochowskiej w polskiej części archidiecezji Wileńskiej (1987). Członek komitetu organizacyjnego wizyty Jana Pawła II w Białymstoku (1991). Po przejściu na emeryturę (1995) mieszkał w Turośni Kościelnej.
W 1999 r. z inicjatywy Towarzystwa Przyjaciół Moniek Rada miejska przyznała mu pierwszy w dziejach miasta tytuł honorowego obywatela Moniek.

</doc>
<doc id="860218" url="https://pl.wikipedia.org/wiki?curid=860218" title="Faza III/Faza IV">
Faza III/Faza IV

Faza III/Faza IV – drugi singel zespołu Voo Voo zawierający utwory "Faza III" i "Faza IV", które znalazły się także, choć w innych wersjach, na wydanym w rok później albumie "Voo Voo".
Utwory.
Muzyka i tekst: Wojciech Waglewski

</doc>
<doc id="860222" url="https://pl.wikipedia.org/wiki?curid=860222" title="43.M Zrínyi I">
43.M Zrínyi I

43.M Zrínyi I, (węg. "43.M Zrínyi rohamagyu") – węgierskie działo pancerne z okresu II wojny światowej, bazowane na podwoziu i konstrukcji haubicy 40/43.M Zrínyi II i uzbrojone w armatę 43.M o kalibrze 75 mm i długości lufy 43 kalibrów (L/43). Zbudowano tylko jeden prototyp.

</doc>
<doc id="860223" url="https://pl.wikipedia.org/wiki?curid=860223" title="44M Zrinyi I">
44M Zrinyi I



</doc>
<doc id="860224" url="https://pl.wikipedia.org/wiki?curid=860224" title="43M Zrinyi II">
43M Zrinyi II



</doc>
<doc id="860226" url="https://pl.wikipedia.org/wiki?curid=860226" title="40M Turan I">
40M Turan I



</doc>
<doc id="860227" url="https://pl.wikipedia.org/wiki?curid=860227" title="41M Turan II">
41M Turan II



</doc>
<doc id="860228" url="https://pl.wikipedia.org/wiki?curid=860228" title="43M Turan III">
43M Turan III



</doc>
<doc id="860230" url="https://pl.wikipedia.org/wiki?curid=860230" title="Turan">
Turan

Miejscowości:
Seria węgierskich czołgów z okresu II wojny światowej:

</doc>
<doc id="860231" url="https://pl.wikipedia.org/wiki?curid=860231" title="Turán">
Turán

Seria węgierskich czołgów z okresu II wojny światowej:
Zobacz też: Turan

</doc>
<doc id="860233" url="https://pl.wikipedia.org/wiki?curid=860233" title="Trzy mądre małpy">
Trzy mądre małpy

 – wyrażone za pomocą rzeźby lub obrazu japońskie przysłowie „nie widzę nic złego, nie słyszę nic złego, nie mówię nic złego”. Trzy małpy to: Mizaru (見猿), która zakrywa oczy, więc nie widzi nic złego, Kikazaru (聞か猿), która zakrywa uszy, więc nie słyszy nic złego, oraz Iwazaru (言わ猿), zakrywająca pysk, która nie mówi nic złego, co można zinterpretować jako: „Nie szukaj i nie wytykaj błędnych czynów i słów innych ludzi”.
Wyjaśnienie.
Najbardziej popularnym przedstawieniem tego przysłowia jest XVII-wieczna rzeźba nad wejściem do stajni w sławnym chramie Tōshō-gū w Nikkō (Japonia). Zapewne jednak przysłowie przywędrowało do Japonii z buddyjską legendą, najprawdopodobniej z Indii przez Chiny w VIII w. (okres Yamato). Choć w legendzie raczej nie było nic o małpach, „trzy małpy” wzięły się z gry słów: w języku japońskim „zaru” to archaizm przeczenia czasownika, które brzmieniowo przypomina „saru” (małpa), a w tym wypadku jest udźwięczniony, a więc identyczny. Przysłowie brzmi po japońsku: 見ざる、聞かざる、言わざる ("mizaru, kikazaru, iwazaru"), co dosłownie znaczy: „nie widzę, nie słyszę, nie mówię”.
Symbole związane z przysłowiem.
W standardzie Unikodu zakodowane są symbole związanych z przysłowiem dotyczącym "Trzech mądrych małp". Są to:

</doc>
<doc id="860235" url="https://pl.wikipedia.org/wiki?curid=860235" title="Dystrykt Galicja">
Dystrykt Galicja

Dystrykt Galicja, okręg galicyjski (niem. "Distrikt Galizien"; również "dystrykt lwowski") – jednostka administracyjna Generalnego Gubernatorstwa w okresie 1941–1944.
Na skutek paktu III Rzesza-ZSRR zwanego paktem Ribbentrop-Mołotow i agresji sowieckiej 17 września 1939 okupowane wojskowo przez Wehrmacht i Armię Czerwoną tereny Galicji należące do Polski zostały przez okupantów podzielone wbrew prawu międzynarodowemu wzdłuż Sanu granicą państwową na tereny okupowane przez III Rzeszę i ZSRR. Podział utrzymał się przez niemal dwa lata – do agresji III Rzeszy na ZSRR (22 czerwca 1941).
W lipcu 1941 trzy polskie województwa (lwowskie, stanisławowskie i tarnopolskie) w całości okupowali Niemcy. 16 lipca 1941 w niemieckiej Kwaterze Głównej odbyła się narada pod przewodnictwem Adolfa Hitlera, z udziałem Hermanna Göringa, Alfreda Rosenberga, Wilhelma Keitla, Hansa Lammersa i Martina Bormanna. Na naradzie Hitler poinformował, że postanowił przyłączyć Galicję Wschodnią do Generalnego Gubernatorstwa, rezygnując z planu utworzenia państwa ukraińskiego. Na naradzie ustalono również podział administracyjny okupowanych terytoriów ZSRR.
Przeciw tej decyzji zaprotestował w liście do ministra Ribbentropa z 22 lipca 1941 greckokatolicki arcybiskup metropolita lwowski i halicki Andrzej Szeptycki. Protest również wystosowała Rada Seniorów.
Galicja Wschodnia weszła 1 sierpnia 1941 w skład Generalnego Gubernatorstwa pod nazwą "Dystrykt Galicja" na mocy dekretu Adolfa Hitlera z 1 sierpnia 1941.
Obszar byłych województw stanisławowskiego i tarnopolskiego włączono w całości, natomiast z województwa lwowskiego włączono tylko 13 wschodnich powiatów (z ogólnej liczby 27). Obszar dystryktu podzielono na 17 jednostek administracyjnych: 15 powiatów, miasto wydzielone Lwów, komisariat powiatowy Sądowa Wisznia. W tym dniu rozwiązano również ukraińską milicję, tworząc na jej miejsce 18 sierpnia Ukraińską Policję Pomocniczą.
Przeciw włączeniu dystryktu Galicja do Generalnego Gubernatorstwa zaprotestował również 3 sierpnia przetrzymywany w Berlinie ukraiński rząd Jarosława Stećki.
Całkowita powierzchnia dystryktu wynosiła 51,2 tys. km² oraz 4,4 mln mieszkańców. Dystrykt Galicja istniał do lipca 1944 r. – ponownej okupacji Galicji Wschodniej wraz ze Lwowem przez Armię Czerwoną.
Gubernatorzy.
Gubernatorami dystryktu byli:
Miejscowości.
Lista stu największych miejscowości w dystrykcie Galicja w 1943 roku.

</doc>
<doc id="860237" url="https://pl.wikipedia.org/wiki?curid=860237" title="Antoni Krauze">
Antoni Krauze

Antoni Krauze (ur. 4 stycznia 1940 w Warszawie, zm. 14 lutego 2018 tamże) – polski reżyser i scenarzysta. Twórca filmów fabularnych oraz realizator licznych obrazów krótkometrażowych, wyprodukowanych głównie przez łódzką Wytwórnię Filmów Oświatowych.
Życiorys.
Studiował w warszawskiej Akademii Sztuk Pięknych, współpracując także ze Studenckim Teatrem Satyryków. W 1966 ukończył studia na Wydziale Reżyserii Państwowej Wyższej Szkoły Teatralnej i Filmowej w Łodzi. Od maja 1968 był związany ze Studiem Filmowym „TOR”. Asystent Krzysztofa Zanussiego przy filmie "Struktura kryształu". Od 1969 pracował samodzielnie. Był zaprzyjaźniony z Piwnicą pod Baranami, brał udział w wielu jej przedsięwzięciach.
Był bratem grafika Andrzeja Krauzego. Zmarł 14 lutego 2018 w Warszawie w wieku 78 lat. Pogrzeb miał charakter państwowy; został pochowany 20 lutego 2018 w grobowcu rodzinnym na cmentarzu parafialnym w Falenicy - Aleksandrowie.

</doc>
<doc id="860240" url="https://pl.wikipedia.org/wiki?curid=860240" title="Niekazanice-Kałduny">
Niekazanice-Kałduny

Niekazanice-Kałduny (, ) – przysiółek wsi Niekazanice w Polsce, położony w województwie opolskim, w powiecie głubczyckim, w gminie Branice.
W latach 1975–1998 przysiółek administracyjnie należał do ówczesnego województwa opolskiego.
Historia.
Historycznie miejscowość leży na tzw. "polskich Morawach", czyli na obszarze dawnej diecezji ołomunieckiej.
Po wojnach śląskich znalazła się w granicach Prus i powiatu głubczyckiego. Była zamieszkała przez tzw. Morawców. W 1910 71% mieszkańców posługiwało się czeskimi gwarami laskimi. W granicach Polski od końca II wojny światowej. Po drugiej wojnie światowej Morawców uznano za ludność polską i pozwolono im pozostać. Po 1956 nastąpiła fala emigracji do Niemiec.

</doc>
<doc id="860241" url="https://pl.wikipedia.org/wiki?curid=860241" title="Koda Kumi">
Koda Kumi



</doc>
<doc id="860242" url="https://pl.wikipedia.org/wiki?curid=860242" title="Kōda Kumi">
Kōda Kumi



</doc>
<doc id="860243" url="https://pl.wikipedia.org/wiki?curid=860243" title="Rost van Tonningen">
Rost van Tonningen

Meinout Marinus Rost van Tonningen (ur. 19 lutego 1894 w Surabai w Holenderskich Indiach Wschodnich, zm. 5 czerwca 1945 w więzieniu w Scheveningen) – holenderski polityk i kolaborant, członek Narodowosocjalistycznego Ruchu Holenderskiego.
Młodość.
Meinout Marinus Rost van Tonningen był synem zawodowego wojskowego, generała Rosta van Tonningena. W 1909 roku jego rodzina powróciła do Holandii, gdzie zamieszkała w Amsterdamie. W 1912 M. M. van Tonningen podjął studia inżynierskie. Po wybuchu I wojny światowej wstąpił ochotniczo wespół ze swoim kolegą ze studiów Antonem A. Mussertem do armii holenderskiej, w której służył jako oficer artylerii. Po zakończeniu wojny w listopadzie 1918 rozpoczął studia prawnicze na Uniwersytecie w Lejdzie, uzyskując dyplom z prawa międzynarodowego w 1921 roku.
Okres przedwojenny.
W 1922 roku otrzymał pracę w siedzibie Ligi Narodów w Genewie, zostając następnego roku asystentem Generalnego Komisarza dr. A. R. Zimmermana. W 1928 przeniósł się na stanowisko bankiera w firmie Hope &amp; Co. w Amsterdamie, a następnie Nowym Jorku. Z powodu wielkiego kryzysu ekonomicznego zmuszony był w 1931 powrócić do swojej pracy w Lidze Narodów. Został reprezentantem Rady Ligi w Wiedniu z zadaniem kierowania odbudowy gospodarczej Austrii. Nawiązał wówczas bliskie kontakty z reżimem Engelberta Dolfussa i jego następcy Kurta von Schuschnigga, a także austriackimi faszystami. Uważał, że jedynym rozwiązaniem ekonomicznych problemów Austrii jest unia z Niemcami. W tym okresie wykrystalizowały się jego poglądy polityczno-gospodarcze. Zaczął krytykować liberalizm gospodarczy i wolny rynek, uznając, że tylko ekonomia kontrolowana przez państwo ze społeczeństwem zorganizowanym pod względem rasowym może zapewnić Europejczykom rywalizowanie z ZSRR, Wielką Brytanią z jej koloniami, czy USA. Jego poglądy stały się silnie antysemickie i antykomunistyczne. Doszedł także do przekonania, że użyteczność Ligi Narodów zbliża się do końca. Dlatego zrezygnował z pracy w Lidze i postanowił przyjechać do Holandii. Wcześniej zaaranżował poprzez niemieckiego ambasadora w Austrii, Franza von Papena, spotkanie w Berchtesgaden z Adolfem Hitlerem, podczas którego rozmawiał o polityce Führera wobec Wielkiej Brytanii i germańskich narodów Europy. W jej wyniku doszedł do wniosku, że europejską prosperity może jedynie zapewnić wspólny blok narodów z ponad 300 mln ludzi. W Holandii 7 sierpnia 1936 roku wstąpił do faszystowskiego Narodowosocjalistycznego Ruchu Holenderskiego (NSB) A. A. Musserta. Następnie otrzymał funkcję redaktora pisma NSB „Het Nationale Dagblad”, czyniąc z niego „tubę” dla własnych antysemickich i wielkogermańskich poglądów. W następnym roku został wybrany do parlamentu. Rozważał wówczas wraz z A. A. Mussertem kwestię usunięcia Żydów z Holandii do Surinamu (holenderskiej kolonii) i przedstawił ten pomysł na forum parlamentu, ale został on odrzucony. W tej sytuacji został wysłany przez kierownictwo NSB do Niemiec, aby tam promować swój plan. Dzięki wstawiennictwu Heinricha Himmlera omówił go z ministrem spraw zagranicznych Joachimem von Ribbentropem. W marcu 1937 spotkał się prywatnie z Reichsführerem SS H. Himmlerem, z którym omawiał kwestię połączenia wszystkich narodów germańskich w ramach Wielkiej Rzeszy, po czym wrócił do kraju. W roku 1939 utworzył wraz z Henkiem Feldmeijerem paramilitarne bojówki NSB pod nazwą Mussert-Garde. Zamierzał uczynić z nich coś w rodzaju nazistowskiej SS. Na początku 1940 roku – wobec informacji o spodziewanym ataku Niemiec na Holandię – ponownie wyjechał do Rzeszy, gdzie rozmawiał z H. Himmlerem i jego szefem sztabu SS-Obergruppenführerem Karlem Wolffem o planach swoich i A. A. Musserta. W pierwszych dniach maja został aresztowany przez holenderskie władze pod zarzutem zdrady stanu, co w okresie okupacji niemieckiej zapewniło mu dużą reputację. Był przenoszony w różne miejsca i ostatecznie znalazł się na południe od Calais, gdzie uwolnili go niemieccy żołnierze.
Okupacja niemiecka.
Na początku czerwca 1940 roku powrócił do okupowanej Holandii i podjął politykę kolaboracji z Niemcami. Sprawował kontrolę nad dziennikiem „Het Volk”. Organizował rekrutację Holendrów do Pułku SS „Westland”, który wszedł w skład 5 Dywizji Pancernej SS „Wiking”. 11 września współtworzył Nederlandsche SS, do którego w całości włączono Mussert-Garde. Jednakże jego rola w NSB i potraktowanie przez Niemców nie odpowiadały jego ambicjom dlatego w lutym 1941 roku postanowił wstąpić ochotniczo do Pułku SS „Westland”, ale jego kandydatura została odrzucona. Przeciwstawił się temu Komisarz Rzeszy Arthur Seyss-Inquart, który pod wpływem H. Himmlera mianował R. van Tonningena prezydentem Narodowego Banku Holandii, a następnie sekretarzem generalnym finansów w administracji holenderskiej. W czerwcu 1942 otrzymał także funkcję prezydenta Nederlandse Oostcompagnie. Do jego zadań należało koordynowanie holenderskiego udziału w kolonizacji „Ostlandu” (krajów bałtyckich i Ukrainy). Po lądowaniu aliantów w Normandii 6 czerwca 1944 roku, ponownie podjął starania o przyjęcie do Waffen-SS i tym razem został przyjęty. Do 8 sierpnia przechodził przeszkolenie oficerskie, po czym dostał stopień SS-Untersturmführera der reserve i został przydzielony do I batalionu formacji parapolicyjnej Landstorm Nederland. W połowie marca 1945 roku trafił na front w rejonie Betuwe w stopniu SS-Obersturmführera. 8 maja został schwytany przez kanadyjskich żołnierzy i osadzony w obozie w Elst. Następnie przeniesiono go do Utrechtu, a 24 maja do więzienia w Scheveningen koło Hagi, gdzie 5 czerwca został zamordowany lub popełnił samobójstwo. Według części źródeł był regularnie torturowany.

</doc>
<doc id="860244" url="https://pl.wikipedia.org/wiki?curid=860244" title="Alexandru Vlahuță">
Alexandru Vlahuță

Alexandru Vlahuță (ur. 5 września 1858 w mieście Pleșești, dziś Alexandru Vlahuță, zm. 19 listopada 1919 w Bukareszcie) – rumuński pisarz oraz członek Akademii Rumuńskiej. Tworzył poezje oraz realistyczne nowele o silnych akcentach krytyki społecznej. Na jego koncie znajduje się również powieść obyczajowa.

</doc>
<doc id="860245" url="https://pl.wikipedia.org/wiki?curid=860245" title="Kumi Koda">
Kumi Koda



</doc>
<doc id="860246" url="https://pl.wikipedia.org/wiki?curid=860246" title="Józef Filipecki">
Józef Filipecki

Józef Filipecki (ur. 1757 w Warszawie, zm. 1810 tamże) – lekarz, pochowany na
cmentarzu Powązkowskim kwatera 47, 702. Autor pierwszej polskiej pracy gerontologicznej - "O utrzymaniu ludzi starszych".
Był synem Antoniego Filipeckiego, chirurga w Warszawie i Marianny, wdowy po Walentym Gagatkiewiczu.
Jego przyrodni brat, Gagatkiewicz Walenty Maciej, także lekarz, zmarł w 1805 i również został pochowany na Powązkach, kwatera 29, 762. 

</doc>
<doc id="860251" url="https://pl.wikipedia.org/wiki?curid=860251" title="Łabędź (ptak)">
Łabędź (ptak)



</doc>
<doc id="860252" url="https://pl.wikipedia.org/wiki?curid=860252" title="Turan (mitologia)">
Turan (mitologia)

Turan – w mitologii etruskiej, bogini miłości i witalności, patronka miasta Velch (Volci). Przedstawiana była zazwyczaj jako młoda dziewczyna ze skrzydłami. Jej świętymi zwierzętami były czarny łabędź i gołąb. Posiadała wysłanników zwanych Larami.
Jej odpowiednikiem w mitologii rzymskiej była Wenus, a w mitologii greckiej – Afrodyta. Jej imię pochodzi od etruskiego czasownika „"tur-"” – „dawać”.

</doc>
<doc id="860254" url="https://pl.wikipedia.org/wiki?curid=860254" title="Maria Banuș">
Maria Banuș

Maria Banuș (ur. 10 kwietnia 1914 w Bukareszcie, zm. 14 lipca 1999) – rumuńska poetka, eseistka, dramatopisarka.
Życiorys.
Liceum ukończyła w 1931 roku, następnie podjęła studia na wydziale humanistycznym i prawa na uniwersytecie w Bukareszcie. W okresie II wojny światowej była członkiem komunistycznego ruchu oporu. Pierwszy jej tom wierszy ukazał się w roku 1937 pt. "Ţara fetelor" i spotkał się z przychylną krytyką. W okresie 1940-1948 napisała wiersze opisujące okrucieństwa wojny i własnych przeżyciach z nią związanych.
Za tom wierszy "Fiilor mei" została nagrodzona poetycką nagrodą imienia Georga Coșbuca. Otrzymała również nagrodę państwową za napisanie sztuki "Ziua cea mare" wystawionej w roku 1950.
Była tłumaczką na język rumuński utworów m.in. Johanna Wolfganga von Goethego, Aleksandra Puszkina, Władimira Majakowskiego.

</doc>
<doc id="860255" url="https://pl.wikipedia.org/wiki?curid=860255" title="Pałac Małachowskich w Warszawie">
Pałac Małachowskich w Warszawie

Pałac Małachowskich, także pałac Małachowskiego, pałac Loupia – pałac wzniesiony w stylu barokowym w połowie XVIII wieku, znajdujący się przy ulicy Senatorskiej 11 w Warszawie.
Opis.
Zbudowany w pierwszej połowie XVIII wieku dla Józefa Benedykta Loupia, burmistrza Warszawy, który nabył teren pomiędzy Senatorską a Krakowskim Przedmieściem od rodziny Grzybowskich w 1731. W 1750 rozbudowany i upiększony przez kanclerza wielkiego koronnego Jana Małachowskiego prawdopodobnie według projektu Jakuba Fontany. Pierwotnie posiadał skrzydła boczne ujmujące dziedziniec od strony Krakowskiego Przedmieścia. 
Po sprzedaży pałacu przez Mikołaja Małachowskiego, w latach 1784–1785 na części dziedzińca powstała kamienica nowego właściciela – firmy „Roesler &amp; Hurtig”. Był to jeden z pierwszych w Warszawie domów handlowych z witrynami sklepowymi. Po połączeniu oficynami, kamienica Hurtiga i Roeslera stanowiła z pałacem jedną całość.
Po przebiciu do Krakowskiego Przedmieścia, w 1888 pałac uzyskał nową fasadę od strony ul. Miodowej.
Od 1915 na pierwszym piętrze pałacu miała swoją siedzibę Szkoła Nauk Społecznych i Handlowych, a następnie (do 1927) jej następczyni – Szkoła Nauk Politycznych.
Po zniszczeniach II wojny światowej pałac odbudowano w latach 1948–1949 na podstawie projektu Zygmunta Stępińskiego. Budynkowi przywrócono barokowy wygląd. Później odbudowano kamienicę, jednak bez lewej oficyny, łącznika pomiędzy nią a pałacem, osłaniając w ten sposób jego elewację od strony ul. Miodowej.
W budynku mieści się m.in. siedziba Zarządu Głównego Polskiego Towarzystwa Turystyczno-Krajoznawczego.

</doc>
<doc id="860256" url="https://pl.wikipedia.org/wiki?curid=860256" title="Nina Cassian">
Nina Cassian

Nina Cassian, właśc. Renée Annie Cassian (ur. 27 listopada 1924 w Gałaczu, zm. 15 kwietnia 2014 w Nowym Jorku) – rumuńska poetka, prozatorka, malarka, dziennikarka, pianistka, jak również tłumacz, krytyk filmowy i kompozytor muzyki poważnej. Była żoną pisarza Vladimira Colina od roku 1943 (rozwód w 1948 r.). Od 1985 roku mieszkała w Nowym Jorku.

</doc>
<doc id="860258" url="https://pl.wikipedia.org/wiki?curid=860258" title="Żaba (ujednoznacznienie)">
Żaba (ujednoznacznienie)



</doc>
<doc id="860261" url="https://pl.wikipedia.org/wiki?curid=860261" title="Kościół św. Gertrudy w Krakowie">
Kościół św. Gertrudy w Krakowie

Kościół św. Gertrudy – kościół pod wezwaniem św. Getrtudy mieszczący się niegdyś w Krakowie, na terenie dzisiejszych Plant w pobliżu ulicy Siennej. Zburzony w 1822 roku.
Historia.
Niewielki kościół został wzniesiony w latach 1429–1432 z fundacji Mikołaja Wierzynka, na cmentarzu dla skazańców położonym tuż za krakowskimi murami miejskimi (w pobliżu bramy Nowej, na tyłach kompleksu kościoła i klasztoru dominikanów). Wierzynek chciał w ten sposób upamiętnić miejsce pochówku swego ojca, rajcy miejskiego Andrzeja Wierzynka, którego w 1406 osądzono pośpiesznie za defraudację miejskich pieniędzy, ścięto bez spowiedzi i pochowano w niepoświęconej ziemi. Kościół zburzony został w czasie potopu szwedzkiego, odbudowano go w latach 1666–1676. Konsekracji dokonał biskup Mikołaj Oborski. Był to wówczas niewielki kościółek, wzniesiony na planie kwadratu, z prostokątnym prezbiterium zamkniętym apsydą, sygnaturką na dachu i trzema ołtarzami wewnątrz. Kaplica spłonęła w czasie konfederacji barskiej, została ponownie odbudowana w 1778. W tym okresie była pokryta kopułą zwieńczoną latarnią.
Wokół kościoła znajdował się niewielki cmentarz, na którym chowano ściętych w Krakowie skazańców – aż do 1796, gdy krakowska rada miejska utraciła prawo miecza. Wówczas kościół stracił na znaczeniu, popadł w ruinę, w 1803 przeniesiono część sprzętów do kościoła św. Mikołaja. W 1810 kościół zamknięto, a w 1822 zburzono.
Pamiątką po świątyni jest m.in. nazwa pobliskiej ulicy św. Gertrudy oraz pochodzący z kościoła św. Gertrudy późnogotycki poliptyk ze sceną Koronacji Matki Boskiej i wizerunkami świętych na skrzydłach znajdujący się w kościele św. Mikołaja.

</doc>
<doc id="860264" url="https://pl.wikipedia.org/wiki?curid=860264" title="Nicolae Labiș">
Nicolae Labiș

Nicolae Labiș (ur. 2 grudnia 1935 w Poiana Mărului, zm. 22 grudnia 1956 w Bukareszcie) – rumuński poeta.
Życiorys.
Jego rodzice, Eugen i Profira Labiș byli nauczycielami w szkole podstawowej. Swoje pierwsze poematy zaczął pisać w roku 1950. Głównym tematem jego twórczości była rewolucja postrzegana w kategoriach mitycznego początku i wyzwolenia zmysłów. W 1956 wydał pierwszy zbiór poezji "Primele iubiri", charakteryzujący się ekstatyczno-rewolucyjnym tonem liryki. Wkrótce ten ton ustąpił miejsca nastrojom nostalgii i egzystencjalnej zadumie ("Puiul de cerb", 1956), a rewolucyjna pasja poematów została dopełniona elementami liryki refleksyjnej o romantycznej proweniencji. Jego twórczość, zamknięta w trzech zbiorach (pośmiertnie wydano "Lupta cu inerţia", 1958), stała się przedmiotem wielu polemik dotyczących roli poezji we współczesnym świecie. 10 grudnia 1956 r. został potrącony przez tramwaj i z powodu obrażeń zmarł kilkanaście dni później. Został pochowany na cmentarzu Bellu.

</doc>
<doc id="860266" url="https://pl.wikipedia.org/wiki?curid=860266" title="Wojskowe dokumenty przewozowe">
Wojskowe dokumenty przewozowe

Wojskowe dokumenty przewozowe (WDP) - druki ścisłego zarachowania uprawniające do kredytowych przewozów i przejazdów państwowymi środkami komunikacji (transportu) na koszt wojska.

</doc>
<doc id="860267" url="https://pl.wikipedia.org/wiki?curid=860267" title="Sesleria">
Sesleria

Sesleria ("Sesleria" ) – rodzaj roślin należący do rodziny wiechlinowatych ("Poaceae"). Obejmuje 36 gatunków. Rośliny te występują głównie w Europie, poza tym w północno-zachodniej Afryce i południowo-zachodniej Azji. W Polsce występują cztery gatunki.
Niektóre gatunki są uprawiane jako rośliny ozdobne.
Rozmieszczenie geograficzne.
Zasięg rodzaju obejmuje niemal całą Europę, bez jej północnych i wschodnich krańców, poza tym północno-zachodnią Afrykę (Maroko) oraz południowo-zachodnią Azję, sięgając po Iran na wschodzie. Centrum zróżnicowania rodzaju stanowi Półwysep Bałkański. 
Systematyka.
Rodzaj z podplemienia "Sesleriinae", z plemienia "Poeae", podrodziny "Pooideae" i rodziny wiechlinowatych "Poaceae"

</doc>
<doc id="860271" url="https://pl.wikipedia.org/wiki?curid=860271" title="Wojskowa inspekcja architektoniczno-budowlana">
Wojskowa inspekcja architektoniczno-budowlana

Wojskowa inspekcja architektoniczno-budowlana - organ przeznaczony do sprawowania nadzoru techniczno-budowlanego w resorcie obrony narodowej, który w szczególności obejmuje: wydawanie prawa budowlanego oraz wykonawczych aktów normatywnych uściślających prawa i obowiązki wojskowych uczestników procesu budowlanego, a także przepisów o ochronie zabytków i kształtowania środowiska naturalnego. Ponadto wydaje decyzje oraz powoduje działania mające na celu ich wykonanie, a dotyczące: sposobu zagospodarowania terenu, zatwierdzania planów realizacji inwestycji, pozwoleń na budowę, użytkowania i rozbiórki obiektów i bezpieczeństwa budowli.

</doc>
<doc id="860274" url="https://pl.wikipedia.org/wiki?curid=860274" title="Cmentarz wojenny nr 110 – Binarowa">
Cmentarz wojenny nr 110 – Binarowa

Cmentarz wojenny nr 110 – Binarowa – austriacki cmentarz wojenny z okresu I wojny światowej. Znajduje się we wsi Binarowa (gmina Biecz, powiat gorlicki, województwo małopolskie). Jest to kwatera w starej części cmentarza parafialnego.
Spoczywa na nim 224 Austriaków i 326 Rosjan poległych w 1915. Cmentarz został zaprojektowany na planie litery T przez Hansa Mayra. Centralnym elementem cmentarza jest krzyż z daszkiem, który otaczają małe żeliwne krzyże z datą 1915 i kilka oryginalnych stel. Obecnie zaniedbany, choć bez widocznych śladów dewastacji.

</doc>
<doc id="860275" url="https://pl.wikipedia.org/wiki?curid=860275" title="Pałac Młodziejowskiego w Warszawie">
Pałac Młodziejowskiego w Warszawie

Pałac Młodziejowskiego, także pałac Morsztynów – pałac znajdujący się w Warszawie przy ulicy Miodowej 10, z oficynami przy ulicy Podwale 7.
Pałac został wzniesiony w stylu barokowym w końcu XVII wieku. Sąsiaduje z pałacami Branickich i Szaniawskich.
Historia.
Pałac wzniesiony w końcu XVII wieku pierwotnie należał do wojewody mazowieckiego Stanisława Morsztyna, później do wojewody sandomierskiego Stefana Bidzińskiego. Powstał na planie litery E.
Od 14 lipca do 4 września 1707 gościł tu car Piotr I. W 1766 znalazł się w posiadaniu biskupa przemyskiego Andrzeja Młodziejowskiego, dla którego przed 1771 pałac został rozbudowany przez Jakuba Fontanę. W trakcie tej rozbudowy powstały ryzality boczne w formie bocznych skrzydeł połączonych galerią arkadową podtrzymującą taras.
W roku 1782 rada Miasta Starej Warszawy wystawiła pałac na sprzedaż z powodu zadłużenia. W roku 1784 jako właściciel figurowała już „Metropolia Ruska”. W latach 90. XVIII wieku mieścił poselstwo Rosji, a zarazem pełnił funkcję rezydencji posła rosyjskiego Osipa Igelströma, przez co pałac był podczas insurekcji kościuszkowskiej w 1794 celem zaciekłych ataków polskich pod wodzą Jana Kilińskiego, ulegając przy tym zniszczeniu.
W latach 1806–1808 nastąpiła jego odbudowa w stylu klasycystycznym według projektu Fryderyka Alberta Lessla dla Feliksa Potockiego i w latach 1808–1811 powstały skrzydła od strony ul. Podwale. Pawilony te, w połączeniu z oficynami, utworzyły dziedziniec ograniczony od strony ulicy żelaznymi sztachetami. Po 1818 właścicielem pałacu został Karol Zeydler. Od 1820 mieściła się tutaj Resursa Kupiecka, przeniesiona ok. 1829 do pałacu Mniszchów. Następnie znajdowały się w pałacu księgarnie i wiele sklepów. Pod koniec XIX wieku budynek stał się kamienicą czynszową.
W czasie II wojny światowej zniszczony w około 85%. W czasie prac nad odbudową przyjęto koncepcja przywrócenia gmachowi XVIII wiecznej formy, co wiązało się z odrzuceniem XIX wiecznych zmian nadanych przez Fryderyka Alberta Lessla. Odbudowa zakończyła się w 1957 według projektu Borysa von Zinserlinga. Po wojnie mieściła się tam siedziba Państwowego Wydawnictwa Naukowego, które w 2006 wystawiło budynek na sprzedaż.
Od 2011 wyremontowany pałac jest siedzibą Biura Instytucji Demokratycznych i Praw Człowieka Organizacji Bezpieczeństwa i Współpracy w Europie oraz Akademii Dyplomatycznej MSZ.

</doc>
<doc id="860277" url="https://pl.wikipedia.org/wiki?curid=860277" title="Osip Igelstrom">
Osip Igelstrom



</doc>
<doc id="860280" url="https://pl.wikipedia.org/wiki?curid=860280" title="Cocktail">
Cocktail



</doc>
<doc id="860281" url="https://pl.wikipedia.org/wiki?curid=860281" title="Nichita Stănescu">
Nichita Stănescu

Nichita Stănescu (ur. 31 marca 1933 r. w Ploeszti, zm. 13 grudnia 1983 r. w Bukareszcie) – rumuński poeta i eseista.
 Jego lirykę cechuje refleksyjność, intelektualizm i nowatorstwo językowe.
W rodzinnym, przemysłowym Ploeszti mieszkał aż podjęcia studiów na wydziale Filologii Rumuńskiej w Bukareszcie. Zadebiutował w magazynie literackim "Tribuna" i do końca swej kariery drukował swoje wiersze w prasie (był również edytorem) w: "Gazeta Literară", "România Literară" i "Luceafărul". W tym czasie wydał również 20 tomików poezji.
Przekładał na język rumuński poezję serbską.

</doc>
<doc id="860284" url="https://pl.wikipedia.org/wiki?curid=860284" title="Wojskowa inspekcja gospodarki energetycznej">
Wojskowa inspekcja gospodarki energetycznej

Wojskowa inspekcja gospodarki energetycznej - organ sprawujący kontrolę nad przestrzeganiem przepisów o gospodarce paliwowo-energetycznej w jednostkach organizacyjnych resortu obrony narodowej. Do zasadniczych elementów nadzoru należy realizacja inwestycji, eksploatacja obiektów oraz prowadzenie kwalifikacji osób prowadzących tą eksploatację.

</doc>
<doc id="860286" url="https://pl.wikipedia.org/wiki?curid=860286" title="WDP">
WDP



</doc>
<doc id="860292" url="https://pl.wikipedia.org/wiki?curid=860292" title="WSzW">
WSzW



</doc>
<doc id="860294" url="https://pl.wikipedia.org/wiki?curid=860294" title="Cmentarz wojenny nr 15 – Harklowa">
Cmentarz wojenny nr 15 – Harklowa

Cmentarz wojenny nr 15 – Harklowa – cmentarz z I wojny światowej, zaprojektowany przez Johanna Jägera, położony na terenie wsi Harklowa w gminie Skołyszyn w powiecie jasielskim w województwie podkarpackim. Jeden z ponad 400 zachodniogalicyjskich cmentarzy wojennych zbudowanych przez Oddział Grobów Wojennych C. i K. Komendantury Wojskowej w Krakowie. Należy do II Okręgu Cmentarnego Jasło.
Opis.
Cmentarz znajduje się w południowej części wsi Harklowa na wzgórzu po lewej stronie drogi do Pagorzyny, na działce ewidencyjnej nr 1497.
Cmentarz ma kształt prostokąta ze skośnie ściętym zachodnim bokiem o powierzchni ogrodzonej około 745 m². Głównym akcentem architektonicznym obiektu jest wbudowany w tylny (wschodni) mur ogrodzenia wysoki kwadratowy postument z umieszczonym na nim na cokole z gładkich skalnych bloków kamienny krzyż maltański. Na licu krzyża relief przedstawiający prosty miecz i wyryte daty 1914 i 1916. Ogrodzenie w postaci słupów kamiennych połączonych metalowymi sztachetami z wejściem od strony zachodniej. Układ grobów nieregularny rzędowo-kwaterowy z nagrobkami w formie dużych ażurowych krzyży żeliwnych z okrągłymi tabliczkami oraz betonowych stel z żeliwnymi tablicami inskrypcyjnymi.
Na cmentarzu spoczywa 241 żołnierzy w 4 pojedynczych grobach i 14 mogiłach zbiorowych:
poległych w maju 1915. Na cmentarzu znajduje się mogiła austriackiego podoficera Piotra Stygara, pochodzącego z Harklowej, który został zastrzelony przez własnych żołnierzy za nieludzkie traktowanie. W jednym z narożników cmentarza pochowano żołnierza Wehrmachtu z II wojny światowej.
W latach 1993-95 wykonano konserwację ogrodzenia, natomiast w latach 2006-2007 przeprowadzono kompleksowy remont cmentarza.
Cmentarz jest obiektem Szlaku Frontu Wschodniego I Wojny Światowej na obszarze województwa podkarpackiego.

</doc>
<doc id="860297" url="https://pl.wikipedia.org/wiki?curid=860297" title="Wojskowy transport operacyjny">
Wojskowy transport operacyjny

Wojskowy transport operacyjny – przewożona według planów przewozów wojskowych w jednym pociągu jednostka wojskowa (instytucja), bądź jej pododdziały lub grupy żołnierzy, a także sprzęt i uzbrojenie. Za transport operacyjny uważa się także: pociąg sanitarny, pociąg kąpielowy, pociąg dezynfekcyjny itp. wraz z obsługą, urządzeniami i narzędziami pracy oraz tabor wojskowo-kolejowy w stanie ładownym i próżnym, należący do Ministerstwa Obrony Narodowej.

</doc>
<doc id="860299" url="https://pl.wikipedia.org/wiki?curid=860299" title="Wojskowy transport zaopatrzenia">
Wojskowy transport zaopatrzenia

Wojskowy transport operacyjny – wysyłany przez nadawcę ładunek wojskowy (uzbrojenie, amunicja, żywność, materiały pędne i smary, sprzęt wojskowy itp.) do jednego odbiorcy, w wielkości nie mniejszej niż jeden wagon.

</doc>
<doc id="860302" url="https://pl.wikipedia.org/wiki?curid=860302" title="G.55">
G.55



</doc>
<doc id="860306" url="https://pl.wikipedia.org/wiki?curid=860306" title="George Sanders">
George Sanders

George Sanders (ur. 3 lipca 1906 w Petersburgu, zm. śmiercią samobójczą 25 kwietnia 1972 w Barcelonie) – brytyjski aktor teatralny, filmowy, radiowy i telewizyjny oraz piosenkarz. Był pierwszym odtwórcą roli Simona Templara „Świętego”. Od połowy lat 30. grał w filmach amerykańskich, głównie na drugim planie. Za rolę cynicznego krytyka teatralnego Addisona DeWitta we "Wszystko o Ewie" otrzymał w 1950 roku Oscara.
Życiorys.
Urodził się w Petersburgu, ale kiedy miał jedenaście lat jego angielska rodzina powróciła do ojczyzny. Na Wyspach ukończył Brighton College i początkowo pracował w firmie doradczej, gdzie spotkał początkującą aktorkę Greer Garson. Ona oraz jego starszy brat Tom Conway, który również był aktorem, zasugerowali, że Sanders także mógłby spróbować swoich sił w teatrze i filmie.
W pierwszej połowie lat 30. grał w londyńskich kabaretach oraz pracował w radio. W filmie zadebiutował w 1934 roku, do końca dekady występował wyłącznie w rolach epizodycznych. W 1936 roku wyjechał do Stanów Zjednoczonych, gdzie wkrótce zyskał dużą popularność rolą agenta Simona Templara, odtwarzaną pięciokrotnie w latach 1939–1941, w serii filmów o "Świętym". W czasie II wojny światowej grał podobnego bohatera, „Sokoła”.
Drugoplanową, ale ważną postać Jacka Favella stworzył w nagrodzonej Oscarem za najlepszy film "Rebece" (1940) Alfreda Hitchcocka. W tym samym roku u tego samego reżysera wystąpił w "Korespondencie zagranicznym". Do końca lat 50. grał na drugim planie głównie w produkcjach wysokobudżetowych lub filmach sensacyjnych, m.in. w "Zeznaniu szpiega" (1939) Anatole’a Litvaka, "Samsonie i Dalili" (1949) Cecila B. DeMille’a, rzadziej w filmach artystycznych, np. u Roberto Rosselliniego w "Podróży do Włoch" (1954). Pojawił się również u Fritza Langa ("Polowanie na człowieka" i "Gdy miasto śpi") i Jacques’a Duviviera ("Historia jednego fraka"). Największy sukces odniósł w 1950 roku, kiedy wcielił się w postać makiawelicznego krytyka teatralnego Addisona DeWitta we "Wszystko o Ewie" Josepha L. Mankiewicza. Zdobył za tę rolę Oscara.
W latach 60. zanotował występy mniejszej wagi. Przypomniał o sobie użyczeniem głosu tygrysowi Shere Khanowi w klasycznej animowanej "Księdze dżungli" z 1967 roku.
Był utalentowanym piosenkarzem. Wydał album "The George Sanders Touch: Songs for the Lovely Lady". Zaśpiewał również w "Call Me Madam" oraz w "Księdze dżungli".
Jego niski głos, brytyjski sznyt i akcent zainspirowały Petera Sellersa do stworzenia postaci Herculesa Grytpype-Thynne’a w popularnej serii komediowej radia BBC "The Gone Show". Prywatnie Sellers i Sanders byli przyjaciółmi. Razem wystąpili w filmie "" (1964).
Jest autorem autobiografii "Memoirs of the Professional Cad" z 1960 roku.
Życie prywatne i śmierć.
Był czterokrotnie żonaty. Pierwsze małżeństwo trwające od 1940 do 1949 roku z Susan Larson zakończyło się rozwodem, podobnie jak drugie z węgierską aktorką Zsą Zsą Gabor (1949-1954) oraz ostatnie, z jej siostrą Magdą Gabor (1970-1971). Przyczyną końca trzeciego małżeństwa z Benitą Hume, którą poślubił w 1959 roku, była śmierć żony w 1967.
Sanders przez wiele lat mieszkał w Castelldefels, niedaleko Barcelony, w Hiszpanii. 23 kwietnia 1972 napisał dwa listy pożegnalne do najbliższych przyjaciół i zażył zawartość pięciu butelek Pentobarbitalu. „"Drogi świecie. Odchodzę, bo już się znudziłem. Żyłem wystarczająco długo. Zostawiam cię, wraz z twoimi zmartwieniami w tym słodkim szambie"” — napisał przed śmiercią. Zmarł na zawał serca dwa dni później w szpitalu w Barcelonie w wieku 65 lat. Jego przyjaciel David Niven w swojej autobiografii napisał, że Sanders już wiele lat wcześniej zaplanował taką śmierć.

</doc>
<doc id="860313" url="https://pl.wikipedia.org/wiki?curid=860313" title="Ołeksandr Szymko">
Ołeksandr Szymko

Ołeksandr Arturowycz Szymko (ukr. Олександр Артурович Шимко, ur. 4 sierpnia 1977 r. w Borszczowie) – ukraiński kompozytor i pianista.
W 1997 r. ukończył średnią szkołę muzyczną w Czerniowcach im. S. Worobkewycza jako pianista. W 2002 r. ukończył Narodową Akademię Muzyczną Ukrainy im. P.I. Czajkowskiego w Kijowie jako kompozytor uzyskując stopień magistra. W 2002–2005 asystent w Katedrze Kompozycji tejże Akademii. Od 2003 r. jest członkiem Narodowego Związku Kompozytorów Ukrainy. Od 2004 jest prezesem Koła Młodych ZKU. W 2004 r. za wkład w dorobek kultury uzyskał nagrodę mera Kijówa. W 2005 odbywał staż (stypendium w ramach programu Ministerstwa Kultury w Polsce – „Gaude Polonia”) w Akademii Muzycznej im. Karola Szymanowskiego w Katowicach, w klasie kompozycji prof. Aleksandra Lasonia. W 2006 r. uzyskał stypendium fundacji „Ernst von Siemens Musikstiftung” w Monachium. W 2007 r. uzyskał nagrodę im. Ł. Rewuckiego Ministerstwa Kultury i Sztuk Ukrainy. Od 1999 r. jest członkiem komisji organizacyjnej międzynarodowego Festiwalu „Musical Premieres of the Season” w Kijowie. Od 2007 r. pełni funkcję muzycznego kierownika Teatru im. Łesi Ukrainki w Kijowie. Organizator i dyrektor muzyczny festiwalu „Music Tribune Kiev Youth” (2008).
Ołeksandr Szymko pisze utwory na zamówienie festiwalów, instytucji oraz wykonawców z Ukrainy i zagranicy. Napisał m.in. takie utwory, jak „Genesis” na orkiestrę symfoniczną (2006) dla festiwalu „Oksamytna Kurtyna II” we Lwowie, „Księga tajemnic nocy” (2005) na flet, harfę i altówkę dla festiwalu „IV Muzyki Nowej” na zamówienie trio „Taratto” (Polska, Bytom), „Hymn Samotności” do wierszy Haliny Poświatowskiej (2007) na orkiestrę kameralną na zamówienie Polskiego Instytutu w Kijowie.
Utwory.
i inne.

</doc>
<doc id="860315" url="https://pl.wikipedia.org/wiki?curid=860315" title="Luca Marchegiani">
Luca Marchegiani

Luca Marchegiani (ur. 22 lutego 1966 w Ankonie) – piłkarz włoski występujący w latach 1984-2005. Całą karierę piłkarską spędził w rodzinnym kraju. Występował na pozycji bramkarza. Najlepszy okres spędził w S.S. Lazio, w którym grał przez dekadę. Rozegrał w Rzymie 243 spotkania.
Karierę zaczynał w roku 1984 w Jesi. Przez trzy lata gry w tym klubie rozegrał 33 spotkania. Później zasilił szeregi Brescii Calcio – to był dość nieudany epizod w jego karierze, ponieważ rozegrał w tym klubie tylko 1 spotkanie.
Następnie w roku 1988 przeszedł do AC Torino. Była to bardzo dobra decyzja – w Turynie przez 5 lat rozegrał 146 spotkań i dzięki dobrej grze w roku 1993 przeszedł do S.S. Lazio. Karierę zakończył w roku 2005 w Chievo Werona. Marchegiani grał też w reprezentacji Włoch, m.in. zagrał 3 mecze na Mundialu w USA.
Po zakończeniu kariery zawodniczej jest komentatorem w telewizji SKY Sport.

</doc>
<doc id="860317" url="https://pl.wikipedia.org/wiki?curid=860317" title="Podzamcze (Szydłowiec)">
Podzamcze (Szydłowiec)

Podzamcze (tzw. Zamek, Sowińskiego) – dzielnica miasta Szydłowca obejmująca w całości ulice: Józefa Sowińskiego, Wiejską, Podzamcze, Lipową a także rondo Solidarności oraz część ul. Zamkowej, Dworskiej i Browarnej. Wschodnią granicę osiedla stanowi rzeka Korzeniówka.
Podzamcze jest najstarszą częścią Szydłowca. Już w XII wieku istniało tu grodzisko, wokół którego powstała niewielka miejscowość. W XIII wieku założono dla potrzeb grodziska wieś służebną nazwaną tak samo jak gród – Szydłowiec, która od II połowy XIV wieku – gdy założono osadę targową – Szydłowiec, została nazwana Starą Wsią. W dniu 8 lutego 1427 Szydłowiec otrzymał prawa miejskie a następnie w 1470 prawa magdeburskie, dzięki którym jeszcze w tym roku, Stanisław Szydłowiecki rozpoczął przebudowę grodziska na murowany zamek. W 1525 Mikołaj Szydłowiecki przebudował rodową siedzibę na wspaniałą renesansową rezydencje, następnie w 1585 i 1619-1629, Radziwiłłowie częściowo upiększyli zamek. Źródła podają, że od XIV do XIX wieku mieściło się na Podzamczu wyrobisko kamienia piaskowca oraz folwark, który spłonął w 1875 roku. W 1848 roku wybudowano browar przy obecnej ulicy Browarskiej. W czasie okupacji hitlerowskiej w zamku hitlerowcy urządzili getto. Po II wojnie światowej, na Podzamczu były tylko dwie ulice: Wiejska i Józefa Sowińskiego, które to oddano pod budowę nowych mieszkań. W roku 2004 oddano pod sprzedaż grunty, w miejscu których powstaje obecnie ulica Podzamcze, Lipowa oraz przedłużenie ulicy Dworskiej.
Obecnie na ulicy Józefa Sowińskiego, znajduje się: sklep spożywczo-przemysłowy, obróbka kamienia piaskowca, produkcja ogrodzeń betonowych, Zakład Ubezpieczeń Społecznych oraz rozlewnia napojów chłodzących "Dan". W Zamku mieści się Szydłowieckie Centrum Kultury, biblioteka miejska, Muzeum Ludowych Instrumentów Muzycznych. Zamek otoczony jest fosą, wokół której rozciąga się stary park "Radziwiłłowski".

</doc>
<doc id="860319" url="https://pl.wikipedia.org/wiki?curid=860319" title="Mieczysław Brzeziński">
Mieczysław Brzeziński

Mieczysław Brzeziński (ur. 6 października 1858 w Warszawie, zm. 25 stycznia 1911 tamże) – polski działacz społeczno-oświatowy oraz ruchu ludowego, publicysta, wydawca, przyrodnik. Jeden z założycieli Polskiej Macierzy Szkolnej, redaktor naczelny i wydawca czasopisma Zorza.
Dzieciństwo przeżył w Bełżycach i Wronowie, przez resztę życia związany z Warszawą.
Był jednym z założycieli tajnego Koła Oświaty Ludowej. W 1892 Koło odkupiło popularny tygodnik Zorza. Mieczysław Brzeziński był jego redaktorem i wydawcą do 1911.
Był członkiem Ligi Narodowej. W Polskiej Macierzy Szkolnej pełnił funkcję wiceprezesa, przewodniczącego Wydziału Oświaty Ludowej i kierownika sekcji szkolnej. Na kursach pedagogicznych Macierzy wykładał przyrodę martwą.
Był autorem wielu książek dla samouków. Jego książka "Podarunek dla młodzieży" była wydawana 17 razy, łączny nakład wyniósł w sumie 160 tysięcy egzemplarzy.
Pod koniec życia nabył niewielką posiadłość w Piotrowicach pod Nałęczowem, gdzie wraz z żoną Rozalią z Morzyckich prowadził gospodarstwo rolne. Pochowany na cmentarzu Powązkowskim w Warszawie (kwatera 174-2-16).
Jego uczniem i protegowanym był Adam Chętnik, który pod jego kierunkiem rozpoczął działalność publicystyczną i przystąpił do pracy w organizacjach ludowych, otrzymał też pomoc w znalezieniu pracy i mieszkania. Po śmierci swojego "ukochanego mentora" Chętnik napisał o nim artykuły w "Drużynie" (1913), "Oświacie Polskiej" (1930) i monografię "Mieczysław Brzeziński: Jego życie i praca." (Warszawa, 1930).

</doc>
<doc id="860325" url="https://pl.wikipedia.org/wiki?curid=860325" title="Livia Soprano">
Livia Soprano

Livia Soprano, grana przez Nancy Marchand, jest fikcyjną postacią z serialu „Rodzina Soprano”. Jest matką Tony’ego Soprano. Młoda Livia grana jest przez Laila Robbins a później przez Laurie J. Williams.
Livia Soprano, domowy przywódca, była manipulantką, oszustką i wszystkiego tego nadużywała. Wydawała się czerpać przyjemność z tego, że sprawia, iż ludzie wokół niej są nieszczęśliwi, szczególnie jej trójka dzieci, Tony, Janice i Barbara (która wyprowadziła się lata temu). Starała się nawet manipulować jej szwagrem, Juniorem, i zmusić go do zabicia jej syna za to, że chciał umieścić ją w domu starości. Plany zemsty Tony’ego nie powiodły się, kiedy Livia przeżywa zawał i zostaje zabrana do szpitala. Kiedy wychodzi ze szpitala, Tony mówi, że dla niego ona już nie żyje, urywa z nią kontakt i przestaje ją utrzymywać.
Wrogość Tony’ego w stosunku do Livii trwa cały czas, jednakże wydaje się starać pokonać to uczycie pod koniec drugiego sezonu po przybyciu do jej domu, w odwiedziny do Janice. W drugim odcinku trzeciego sezonu „Proshai, Liviushka” Tony jest bardziej tolerancyjny w stosunku do Livii niż kiedykolwiek wcześniej, jednakże po krótkiej rozmowie, która doprowadza go do szału wychodzi z domu wściekły.
Po opowieściach Tony’ego dr Melfi sugeruje, że Livia może cierpieć na pograniczne zaburzenie osobowości lub osobowość narcystyczną.
Po drugim sezonie, były plany, że Livia będzie zeznawać przeciw swojemu synowi w sądzie po tym, jak została zatrzymana na lotnisku z fałszywymi biletami, które dostała od Tony’ego, ale aktorka, która ją grała (Nancy Marchand) zmarła w 2000 roku, zanim zdołali to nakręcić. Jej postać w odcinku „Proshai, Livushka” w której rozmawiała z Tonym została stworzona komputerowo. W tym samym odcinku Artie Bucco przypomina sobie jego spotkanie z Livią, pokazując scenę z pierwszego sezonu. Mimo że Livia jeszcze pojawiała się w opowieściach z dzieciństwa i była często wspominana, Tony jest jeszcze daleko od rozwiązania problemu z uczuciem jakie do niej czuł.
Podczas szóstego sezonu, gdy Tony był w śpiączce, miał sen, że był w czyśćcu. Sen ten kończy się, gdy Tony jest zapraszany przez swojego zmarłego kuzyna, Tony’ego Blundetto aby wszedł do domu, do którego chwilę wcześniej weszła kobieta podobna do Livii. Można przyjąć, że dom jest oznaką zaświatów, a dokładniej piekła. Pomimo ważnej roli jaką odgrywała Livia w życiu Tony’ego, to był jedyny sen w jakim się pojawiła po jej śmierci.

</doc>
<doc id="860328" url="https://pl.wikipedia.org/wiki?curid=860328" title="Lasy Puszczy Bukowej i Goleniowskiej">
Lasy Puszczy Bukowej i Goleniowskiej



</doc>
<doc id="860329" url="https://pl.wikipedia.org/wiki?curid=860329" title="Smith Tower">
Smith Tower

Smith Tower – najstarszy wieżowiec w Seattle. Budowa 149-metrowego budynku rozpoczęła się w roku 1910. Po ukończeniu budowy w roku 1914 budynek był czwartym co do wielkości drapaczem chmur na świecie. W latach 1914-1962 był najwyższym budynkiem na Zachodnim Wybrzeżu USA.
W roku 1974 budynek został kupiony przez Ivara Haglunda za 1,8 mln dolarów. W 1996 r. budynek został nabyty przez Samis Foundation, a w 2006 przeszedł w posiadanie Walton Street Capital.
Budynek dwukrotnie przechodził renowację, w roku 1986 i 1999.

</doc>
<doc id="860330" url="https://pl.wikipedia.org/wiki?curid=860330" title="Klasa (językoznawstwo)">
Klasa (językoznawstwo)

Klasa – w językoznawstwie zespół elementów języka pełniących tę samą funkcję; termin językoznawstwa strukturalistycznego.

</doc>
<doc id="860332" url="https://pl.wikipedia.org/wiki?curid=860332" title="Swachna">
Swachna



</doc>
<doc id="860335" url="https://pl.wikipedia.org/wiki?curid=860335" title="Cykada">
Cykada



</doc>
<doc id="860336" url="https://pl.wikipedia.org/wiki?curid=860336" title="Świekra">
Świekra



</doc>
<doc id="860337" url="https://pl.wikipedia.org/wiki?curid=860337" title="I’m lovin’ it">
I’m lovin’ it

I’m lovin’ it – międzynarodowe hasło reklamowe korporacji McDonald’s. Kierowane jest głównie do osób w wieku 15–24 lat. Hasło zostało stworzone przez Heye &amp; Partner filię Mc Donald’sa w Unterhaching (Niemcy). I’m lovin’ it była pierwszą globalną kampanią reklamową – rozpoczęła się 2 września 2003 w Niemczech pod hasłem Ich liebe es. Angielski początek kampanii przypadł na 29 września 2003 z muzyką autorstwa Justina Timberlake’a. 

</doc>
<doc id="860341" url="https://pl.wikipedia.org/wiki?curid=860341" title="Międzynarodowy Dzień Słońca">
Międzynarodowy Dzień Słońca

Międzynarodowy Dzień Słońca, właśc. Międzynarodowy Dzień Słońca i Ziemi, "ang. Sun-Earth Day" – święto obchodzone co roku w marcu, w okolicy równonocy wiosennej, głównie w USA. Zostało ustanowione w 2000 roku przez NASA i Europejską Agencję Kosmiczną (ESA). Ma na celu upowszechnianie wiedzy o Słońcu, jego wpływie na Ziemię, jego jonosferę i magnetosferę.
Obchody „Dnia Słońca” są kulminacją trwających przez cały rok programów oraz wydarzeń organizowanych i wspomaganych przez NASA oraz ESA.
"Międzynarodowy dzień Słońca" obchodzony jest również w Polsce, która za sprawą naukowców ma zarówno tradycje, jak i osiągnięcia w dziedzinie badań heliofizycznych.
W 2008 główne obchody odbyły się 18 marca, w 2010 były obchodzone 20 marca w USA.

</doc>
<doc id="860345" url="https://pl.wikipedia.org/wiki?curid=860345" title="Cieplarnia">
Cieplarnia



</doc>
<doc id="860347" url="https://pl.wikipedia.org/wiki?curid=860347" title="Teściowie">
Teściowie



</doc>
<doc id="860349" url="https://pl.wikipedia.org/wiki?curid=860349" title="Agrypin Konarski">
Agrypin Konarski

Agrypin Konarski, właśc. Piotr Paweł Konarski (ur. 1 sierpnia 1820 w Nowinkach, zm. 12 czerwca 1863 w Warszawie) – kapucyn, misjonarz, kapelan w powstaniu styczniowym.
Po ukończeniu kolegium pijarów w Węgrowie, wstąpił w 1839 do zakonu kapucynów w Lubartowie. W latach 1845–1848 ukończył kurs teologii moralnej i polemicznej w Warszawie. Święcenia kapłańskie przyjął w 1847.
Prowadził swobodny tryb życia, często bywał przenoszony z klasztoru do klasztoru. W 1856 za gorszący sposób bycia osadzony został w domu księży demerytów, tzw. Instytucie, mieszczącym się w zabudowaniach klasztoru benedyktynów na Świętym Krzyżu, na Łysej Górze, skąd w nocy z 11 listopada na 12 listopada 1859 zbiegł razem z o. bonifratrem księdzem Klemensem Cichockim i udał się do Krakowa, a potem do Rzymu. Po uzyskaniu od papieża dyspensy udał się jako misjonarz do Konstantynopola i Bułgarii. W 1860 przyjechał do Galicji, i rozpoczął działalność patriotyczną. Przebywał w klasztorze kapucynów w Krakowie, aresztowany na krótko przez policję austriacką, zorganizował w klasztorze przy ulicy Loretańskiej ośrodek przygotowań do powstania w zaborze rosyjskim. 
Po wybuchu powstania styczniowego zjawił się w obozie gen. Mariana Langiewicza w Goszczy. Został kapelanem oddziałów kolejno płk. Teodora Cieszkowskiego, płk. Dionizego Czachowskiego i płk. Władysława Kononowicza.
18 marca 1863 w trakcie bitwy pod Grochowiskami z krzyżem i rewolwerem w rękach zagrzewał powstańców do boju. 19 kwietnia w czasie bitwy pod Grzybową Górą, stanął na czele kosynierów i rozbił trzykrotnie silniejszy oddział rosyjski. 3 czerwca został w Warce aresztowany przez kozaków. Osadzony w Cytadeli Warszawskiej. Skazany na karę śmierci przez powieszenie. Wyrok wykonano 12 czerwca na stokach Cytadeli w obecności jego spowiednika o. Honorata Koźmińskiego.

</doc>
<doc id="860360" url="https://pl.wikipedia.org/wiki?curid=860360" title="Teren wojskowy">
Teren wojskowy

Teren wojskowy – państwowe grunty będące w zarządzie Ministerstwa Obrony Narodowej i w terenowym wykorzystaniu wojska, które stanowią kompleks nieruchomości wojskowej.

</doc>
<doc id="860364" url="https://pl.wikipedia.org/wiki?curid=860364" title="Służba mps">
Służba mps



</doc>
<doc id="860377" url="https://pl.wikipedia.org/wiki?curid=860377" title="Poecilocampa populi">
Poecilocampa populi



</doc>
<doc id="860384" url="https://pl.wikipedia.org/wiki?curid=860384" title="Józef Benedykt Loupia">
Józef Benedykt Loupia

Józef Benedykt Loupia (Luppia) (zm. 1760) – wójt Starej Warszawy i pierwszy burmistrz miasta Warszawa w latach 1724–1727 i w 1734.
Życiorys.
W pierwszej połowie XVIII wieku nabył kamienicę znaną jako kamienica Loupich przy ul. Świętojańskiej 15 i dokupił do niej zrujnowaną kamienicę pod nr 13. Zbudował pałac przy ul. Miodowej.

</doc>
<doc id="860385" url="https://pl.wikipedia.org/wiki?curid=860385" title="Marc Rieper">
Marc Rieper

Marc Rieper-Jensen (ur. 5 czerwca 1968 w Rødovre) – duński piłkarz, występujący na pozycji środkowego obrońcy.
Zaczął karierę w Aarhus GF w 1988 roku i jako jego piłkarz zadebiutował w reprezentacji Danii, trenowanej przez Richarda Møllera Nielsena, debiutując 5 września 1990 w meczu przeciwko Szwecji (wygrany 1:0). Prezentował się na tyle dobrze, że w 1992 roku trafił do Brøndby IF. W ciągu trzech i pół sezonu gry w tym klubie Rieperowi udało się wygrać puchar kraju i na stałe zdobyć miejsce w podstawowym składzie kadry.
W końcu postanowił wybrać się za granicę własnego kraju i w 1995 przeniósł się do angielskiego West Hamu, gdzie spędził tyle samo czasu, co w poprzednim klubie. W 1995 zagrał we wszystkich trzech meczach reprezentacji i wywalczył z nią trofeum Pucharu Konfederacji. Zagrał także na EURO 96, w trzech meczach.
Kolejnym przystankiem w jego klubowej karierze był inny klub z Wysp Brytyjskich, tym razem ze Szkocji – Celtic F.C. Tutaj, tak naprawdę tylko w pierwszym sezonie pobytu, zaliczał się do zawodników pierwszej jedenastki i wygrał mistrzostwo Scottish Premier League. W tym samym sezonie, 1998 Bo Johansson zabrał go na turniej finałowy Mundialu we Francji i Rieper nie zawiódł. Zagrał we wszystkich meczach aż do przegranego ćwierćfinału z Brazylią, strzelił nawet bramkę w meczu z Arabią Saudyjską. Karierę zakończył w 2000 roku, wcześniej powracając do Danii.
Zaliczył 62 występy w reprezentacji, strzelił 2 gole.

</doc>
<doc id="860386" url="https://pl.wikipedia.org/wiki?curid=860386" title="Cerkiew św. Mikołaja Cudotwórcy w Sierpcu">
Cerkiew św. Mikołaja Cudotwórcy w Sierpcu

Cerkiew św. Mikołaja Cudotwórcy – cerkiew prawosławna wzniesiona w Sierpcu na początku XX wieku (uroczyście poświęcona w maju 1902 roku). Od zakończenia I wojny światowej dawny budynek cerkwi jest wykorzystywany jako siedziba różnego rodzaju instytucji państwowych.
Historia.
Sierpecką cerkiew wzniesiono według projektu architekta guberni płockiej Józefa Górskiego, dla stacjonującego w mieście 48. Ukraińskiego Pułku Dragonów. Świątynię wzniesiono w tradycyjnym dla architektury cerkiewnej stylu bizantyńsko-ruskim. Po 1912 powołano przy niej prawosławną parafię św. Mikołaja Cudotwórcy. Do celów liturgicznych użytkowana była do 1915 r.. 
W latach 1903–1907 w cerkwi posługiwał Nikołaj Jachontow, kapelan (ros. "swiaszczennik połka") 48. Ukraińskiego Pułku Dragonów, święty nowomęczennik Rosyjskiej Cerkwi Prawosławnej.
Wygląd.
Świątynię zbudowano na planie krzyża greckiego (z trójbocznym zamknięciem od wschodu). Od zachodu znajdowała się prostokątna kruchta flankowana od północy i południa dwoma aneksami. Nad kruchtą wejściową wznosiła się wieża zbudowana na planie ośmiokąta, zwieńczona cebulastą kopułą. Nad skrzyżowaniem naw pobudowano ośmiokątną wieżę, również przekrytą kopułą. Okna zamknięte były łukiem pełnym, w dekoracyjnych obramieniach w formie pilastrów z nadprożem w kształcie kokosznika. Od północy, południa i zachodu znajdowały się bogato zdobione portale wejściowe. 
Lata powojenne.
Po I wojnie światowej opuszczony budynek przejęło sierpeckie starostwo powiatowe. W latach 1926–1928 nastąpiła przebudowa zniszczonego już obiektu. Po rozebraniu górnych partii budynku (wieża, kopuły, dach) rozbudowano obiekt, nadając mu rzut zbliżony kształtem do litery "T" poprzez przedłużenie budynku od strony zachodniej o jeden ciąg oraz o monumentalny, poprowadzony na całą wysokość budynku (3 kondygnacje) czterokolumnowy portyk zwieńczony okazałym frontonem. Po przebudowie, w budynku mieściły się: starostwo powiatowe, mieszkanie starosty, Powiatowy Urząd ziemski, Powiatowa Komenda Policji Państwowej, Powiatowa Komenda Straży Pożarnej, Powiatowa Komenda Przysposobienia Wojskowego oraz siedziba Powiatowego Lekarza Weterynarii. Po II wojnie światowej w budynku siedzibę miała Powiatowa Rada Narodowa.
Cerkiew obecnie.
Od 1976 r. w budynku umieszczono sąd i prokuraturę rejonową. Po przeniesieniu prokuratury w 2002 r., cały budynek przejął Sąd Rejonowy. Wokół dawnej cerkwi znajdują się parki: im. Janusza Korczaka, oraz im. gen. Władysława Andersa.

</doc>
<doc id="860388" url="https://pl.wikipedia.org/wiki?curid=860388" title="GHV2 Megamix">
GHV2 Megamix

Thunderpuss GHV2 Megamix – megamix większości przebojów, które znalazły się na kompilacji Madonny "GHV2: Greatest Hits Volume 2". Tak jak wskazuje nazwa, utwory zostały zremiksowane przez producencki tandem znany jako Thunderpuss.
Remix został wydany na singlu jedynie w Australii w limitowanej liczbie 250 kopii. Był dostępny w formie dodatku do albumu "GHV2".
W megamiksie wykorzystano następujące utwory Madonny:
W wersji oryginalnej utworu oraz w niektórych wersjach skróconych wykorzystano także fragment wiadomości, jaką w 1994 roku Madonna zarejestrowała dla AOL podczas promocji albumu "Bedtime Stories".
Teledysk.
Do utworu powstał teledysk, będący montażem klipów Madonny. Obrazy z wcześniejszych teledysków zostały komputerowo wstawione w przesuwające się ekrany wiszące w ciemnym pomieszczeniu.
Oficjalne wersje utworu.
Utwory z krążka "GHV2: Greatest Hits Volume 2" zostały zremiksowane także przez innych DJów: tandem Johnny Rocks &amp; Mac Quayle oraz Tracy Young. Nie zostały jednak one wydane komercyjnie – nieliczne, limitowane kopie winyli zostały rozesłane do klubów i rozgłośni radiowych. Oficjalne wersje megamixu jakie znalazły się na tych wydawnictwach to:

</doc>
<doc id="860389" url="https://pl.wikipedia.org/wiki?curid=860389" title="Gasterophilinae">
Gasterophilinae



</doc>
<doc id="860390" url="https://pl.wikipedia.org/wiki?curid=860390" title="Wojska powietrznomanewrowe">
Wojska powietrznomanewrowe

Wojska powietrznomanewrowe – używana w armiach europejskich państw NATO nazwa dysponujących powietrznymi środkami transportu i walki jednostek wojsk lądowych przeznaczonych do prowadzenia lądowo-powietrznych działań bojowych (operacji), przeważnie na tyłach przeciwnika.

</doc>
<doc id="860393" url="https://pl.wikipedia.org/wiki?curid=860393" title="Szczerków">
Szczerków

Szczerków – część wsi Konarzew w Polsce położona w województwie wielkopolskim, w powiecie krotoszyńskim, w gminie Zduny.
W latach 1975–1998 Szczerków należał administracyjnie do województwa kaliskiego.
W okresie Wielkiego Księstwa Poznańskiego (1815-1848) miejscowość wzmiankowana jako "folwark Szczerków" należała do wsi mniejszych w ówczesnym pruskim powiecie Krotoszyn w rejencji poznańskiej. Folwark Szczerków należał do okręgu kobylińskiego tego powiatu i stanowił część majątku Konarzewo, którego właścicielem była wówczas Tekla Morawska. Według spisu urzędowego z 1837 roku wieś liczyła 80 mieszkańców, którzy zamieszkiwali 10 dymów (domostw).

</doc>
<doc id="860396" url="https://pl.wikipedia.org/wiki?curid=860396" title="Hadrianów">
Hadrianów

Hadrianów – przysiółek wsi Baszków w Polsce położony w województwie wielkopolskim, w powiecie krotoszyńskim, w gminie Zduny.
W latach 1975–1998 przysiółek należał administracyjnie do województwa kaliskiego.

</doc>
<doc id="860397" url="https://pl.wikipedia.org/wiki?curid=860397" title="Kolosy (nagroda)">
Kolosy (nagroda)

Kolosy – pierwsze polskie nagrody podróżnicze, przyznawane corocznie od marca 2000 roku, za dokonania w kategoriach:
Poza Kolosami za dokonania minionego roku kapituła przyznaje jednego „Super Kolosa” za całokształt osiągnięć lub za wybitne dokonanie zespołowe.
Pierwsza edycja Kolosów odbyła się w marcu 2000 w podziemiach Kopalni soli „Wieliczka”. Od 2002 roku Kolosy są wręczane podczas Ogólnopolskich Spotkań Podróżników, Żeglarzy i Alpinistów w Gdyni. Jest to największy festiwal podróżniczy w Europie.
1999.
Miejsce uroczystości: Kopalnia soli „Wieliczka”, marzec 2000
2000.
Miejsce uroczystości: Kraków, marzec 2001
2001.
Miejsce uroczystości: Kraków, kwiecień 2002
2002.
Miejsce uroczystości: Gdynia, marzec 2003
●Nagroda im. Andrzeja Zawady: Tomasz Fedorowicz
2003.
Miejsce uroczystości: Gdynia, marzec 2004
2004.
Miejsce uroczystości: Gdynia, marzec 2005
2005.
Miejsce uroczystości: Gdynia, marzec 2006
2006.
Miejsce uroczystości: Gdynia, 17 marca 2007
2007.
Miejsce uroczystości: Gdynia, 6–8 marca 2008
2008.
Miejsce uroczystości: Gdynia, 20–22 marca 2009
2009.
Miejsce uroczystości: Gdynia, 12–14 marca 2010
2010.
Miejsce uroczystości: Gdynia, 11–13 marca 2011
2011.
Miejsce uroczystości: Gdynia, 9–11 marca 2012
2012.
Miejsce uroczystości: Gdynia, 8–10 marca 2013
2013.
Miejsce uroczystości: Gdynia, 7–9 marca 2014
2014.
Miejsce uroczystości: Gdynia, 2015:
2015.
Miejsce uroczystości: Gdynia
2016.
Miejsce uroczystości: Gdynia, 10–12 marca 2017
2017.
Miejsce uroczystości: Gdynia, 10–12 marca 2018
2018.
Miejsce uroczystości: Gdynia, 8–10 marca 2019
2019.
Miejsce uroczystości: Gdynia, 3 października 2020
2020.
Miejsce uroczystości: Gdynia, 1-3 października 2021
2021.
Miejsce uroczystości: Gdynia, 22-24 kwietnia 2022

</doc>
<doc id="860398" url="https://pl.wikipedia.org/wiki?curid=860398" title="Formularz zapory minowej">
Formularz zapory minowej



</doc>
<doc id="860401" url="https://pl.wikipedia.org/wiki?curid=860401" title="Kseromorfizm">
Kseromorfizm

Kseromorfizm (gr. "kserós" - suchy + "morphé" - postać, kształt ciała) – ogół zmian morfologicznych i anatomicznych przystosowujących organizm do życia w warunkach suszy lub niskiej wilgotności.
Do indukcji zmian związanych z kseromorfizmem dochodzi pod wpływem dłuższego niedoboru wody. Efektem braku wody są zmiany o charakterze morfologicznym i anatomicznym. W roślinie zwiesza się ilość sklerenchymy oraz drewna. Na liściach pojawiają się włoski. Wzrost pędu jest ograniczony a intensywnie rozrastają się korzenie. Formą kseromorfizmu jest też wykształcenie cierni. U mezofitów kseromorfizm jest potęgowany w warunkach niedoboru azotu.
Wyróżnione są dwa typu roślin o budowie kseromorficznej. Są to sklerofity i sukulenty.
Rośliny kseromorficzne to kserofity.

</doc>
<doc id="860402" url="https://pl.wikipedia.org/wiki?curid=860402" title="Geofizyczne metody prospekcji">
Geofizyczne metody prospekcji

Geofizyczne metody prospekcji – w archeologii polegają na obserwacji i analizie zmian badanych parametrów takich jak zróżnicowanie przewodnictwa prądu elektrycznego, natężenia pola magnetycznego pomiędzy obiektami archeologicznymi a ich otoczeniem. Oznacza to, że dzięki zastosowaniu specjalistycznej aparatury można uzyskać obraz znajdujących się pod ziemią obiektów archeologicznych w postaci mapy/wykresu badanego terenu.
Metody geofizyczne dzielą się na dwie grupy:
Wymienione metody geofizyczne należą do niedestrukcyjnych metod rozpoznania w archeologii.
Wszystkie wymienione metody wymagają specjalistycznego sprzętu i odpowiednio przeszkolonego zespołu do obsługi aparatury badawczej. Analiza i interpretacja uzyskanych wyników dokonywana jest za pomocą komputera. Mogą jej dokonać tylko eksperci.
Metody te są więc kosztowne, ale zazwyczaj dają bardzo dobre rezultaty.

</doc>
<doc id="860404" url="https://pl.wikipedia.org/wiki?curid=860404" title="Jeż kolczasty">
Jeż kolczasty



</doc>
<doc id="860405" url="https://pl.wikipedia.org/wiki?curid=860405" title="Pałac Małachowskich">
Pałac Małachowskich



</doc>
<doc id="860413" url="https://pl.wikipedia.org/wiki?curid=860413" title="Brzózki (przystanek kolejowy)">
Brzózki (przystanek kolejowy)

Brzózki – przystanek Warszawskiej Kolei Dojazdowej, położony przy ul. Łąkowej w Milanówku.
W roku 2017 przystanek obsługiwał 100–149 pasażerów na dobę.
Opis przystanku.
Peron.
Przystanek składa się z jednego peronu bocznego posiadającego jedną krawędź peronową.
Powierzchnia peronu pokryta jest kostką brukową.
Na peronie znajdują się:
Punkt sprzedaży biletów.
Na przystanku znajduje się automat do sprzedaży biletów WKD.
Przejazd kolejowy.
Na wschodniej głowicy peronu, przy wejściu na przystanek, znajduje się przejazd kolejowy. Położony jest wzdłuż ul. Łąkowej.

</doc>
<doc id="860417" url="https://pl.wikipedia.org/wiki?curid=860417" title="Oldham Athletic F.C.">
Oldham Athletic F.C.



</doc>
<doc id="860418" url="https://pl.wikipedia.org/wiki?curid=860418" title="Stephen Carr">
Stephen Carr

Stephen Carr (ur. 29 sierpnia 1976 w Dublinie) – irlandzki piłkarz występujący na pozycji obrońcy w Birmingham City.
Kariera.
Stephen Carr, przed Birmingham, grał w dwóch klubach. Karierę zaczynał w 1991 w Tottenham Hotspur jako junior, ale już dwa lata później trafił do zespołu seniorów. W macierzystym klubie zadebiutował 29 września 1993 w meczu przeciwko drużynie Ipswich Town.
Kontrakt z drużyną Newcastle United podpisał 10 sierpnia 2004. Na St James' Park został sprowadzony przez trenera Johna Carvera za kwotę 2 milionów funtów, a debiut zapisał w zremisowanym meczu z Middlesbrough (2:2).
Przygodę z reprezentacją Irlandii zaczynał od drużyn juniorskich i młodzieżowych. 28 kwietnia 1999 zadebiutował w dorosłej kadrze w meczu przeciwko reprezentacji Szwecji. Kontuzja wyeliminowała go z udziału w Mistrzostwach Świata 2002. Po nieudanych eliminacjach Mistrzostw Świata 2006 ogłosił zakończenie kariery reprezentacyjnej, jednak wrócił do kadry namówiony przez selekcjonera Steve'a Stauntona.
1 grudnia 2008 roku w zakończył swoją karierę piłkarską, ponieważ nie mógł znaleźć klubu, w którym mógłby grać. 23 lutego 2009 Carr wznowił karierę i przeszedł do Birmingham City na zasadzie wolnego transferu.

</doc>
<doc id="860420" url="https://pl.wikipedia.org/wiki?curid=860420" title="Parafia Zwiastowania Najświętszej Maryi Panny w Żelechowie">
Parafia Zwiastowania Najświętszej Maryi Panny w Żelechowie

Parafia pod wezwaniem Zwiastowania Najświętszej Maryi Panny w Żelechowie – rzymskokatolicka parafia skupiająca poza miastem także kilka okolicznych miejscowości. Parafia należy do dekanatu żelechowskiego, należącego do diecezji siedleckiej.
Historia.
Pierwsza wzmianka o parafii po raz pierwszy pojawia się w wykazach świętopietrza z 1325 roku. Była ona początkowo pw. św. Stanisława. Pierwszy kościół drewniany został zniszczony w pożarze w roku 1682. Obecny kościół murowany wybudowano w latach 1682-1695, a następnie powiększono w 1889-1894. Kościół jest w stylu barokowym a jego wystrój w stylu neobarokowym. 
W odległości 300 m od kościoła znajduje się cmentarz parafialny na którym ulokowana jest kaplica pw. św. Krzyża. Przy parafii działają Siostry Opatrzności Bożej.
Kronika parafialna prowadzona jest od 1676 roku, co czyni ją jedną ze starszych w regionie. Księgi metrykalne sięgają do 1748 roku.
Zasięg parafii.
Do parafii należą wierni z miejscowości: Żelechów (siedziba), Borucicha, Budziska (część), Nowy Goniwilk, Gózdek (część), Huta Zadybska, Huta Żelechowska, Janówek, Jarczew, Kalinów, Nowy Kębłów, Stary Kębłów, Łomnica, Piastów, Sokolniki, Stefanów, Stryj, Nowe Zadybie, Stare Zadybie, Wygranka, Zakrzówek i Zaryte (część).
Świątynie.
Główną świątynią jest kościół pw. Zwiastowania Najświętszej Maryi Panny. Drugi, mniejszy kościół pw. św. Stanisława Biskupa znajduje się także w Żelechowie. Kaplice wyjazdowe znajdują się w Piastowie, Starym Goniwilku i Starym Zadybiu.

</doc>
<doc id="860421" url="https://pl.wikipedia.org/wiki?curid=860421" title="Marin Sorescu">
Marin Sorescu

Marin Sorescu (ur. 29 lutego 1936 w Bulzeşti, zm. 8 grudnia 1996 w Bukareszcie) – rumuński poeta, dramaturg, eseista, powieściopisarz. Po upadku komunizmu zaangażował się w działalność polityczną, w rządzie Nicolae Văcăroiu pełnił funkcję ministra kultury (25 listopada 1993 - 5 maja 1995).
Sorescu zadebiutował w 1957 na łamach pisma "Viaţa studenţească", w 1964 wydał pierwszy tom wierszy "Sigur printre poeţi".
Tłumaczył na język rumuński wiersze Borysa Pasternaka.

</doc>
<doc id="860423" url="https://pl.wikipedia.org/wiki?curid=860423" title="Hydrozespół">
Hydrozespół

Hydrozespół - zespół złożony z turbiny wodnej i napędzanej nią maszyny, np. prądnicy (hydrogenerator), pompy.

</doc>
<doc id="860433" url="https://pl.wikipedia.org/wiki?curid=860433" title="Meade Instruments">
Meade Instruments

Meade Instruments Corporation – firma z Irvine w Kalifornii, która zajmuje się produkcją teleskopów, lornetek, mikroskopów, kamer CCD i akcesoriów do teleskopów, przeznaczonych do zastosowań w astronomii amatorskiej. Została założona w 1972 r. Firma Meade produkuje głównie teleskopy zwierciadlane w systemie Schmidta-Cassegraina oraz Ritcheya-Chrétiena na skomputeryzowanych montażach widłowych oznaczonych symbolem LX.
Należy do niej również firma Coronado Filters, produkująca teleskopy do obserwacji Słońca w paśmie H-alfa oraz w linii wapnia. Jesienią 2013 roku Meade została przejęta przez chińską firmę Jinghua Optics &amp; Electronics.

</doc>
<doc id="860439" url="https://pl.wikipedia.org/wiki?curid=860439" title="Irena Trapszo-Chodowiecka">
Irena Trapszo-Chodowiecka

Irena Trapszo-Chodowiecka (ur. 16 lutego 1868 w Kaliszu, zm. 8 kwietnia 1953 we Lwowie) – polska aktorka teatralna, recytatorka estradowa, pedagog w lwowskiej szkole dramatycznej.
Życiorys.
Irena Trapszo była córką Anastazego i Anny Eugenii Walerii z Ćwiklińskich primo voto Gustaw. Urodziła się jako nieślubne dziecko, ponieważ rodzice usankcjonowali związek kilka lat po jej urodzeniu. Już jako dziecko występowała z zespołem ojca na prowincji. Po śmierci matki przyjechała do Warszawy. Występowała w teatrach rządowych w Warszawie, między innymi w Teatrze Rozmaitości i w Teatrze Letnim. W 1907 przeprowadziła się do Lwowa, gdzie została aktorką Teatru Miejskiego. W 1927 przeszła na emeryturę.
Jej siostrą była Tekla Trapszo. Irena Trapszo-Chodowiecka była ciotką Mieczysławy Ćwiklińskiej. Jej mężem od 1893 był Edward Chodowiecki. Mimo przymusowych wysiedleń Polaków ze Lwowa pozostała w mieście, gdzie zmarła w 1953. Została pochowana na Cmentarzu Łyczakowskim we Lwowie.

</doc>
<doc id="860443" url="https://pl.wikipedia.org/wiki?curid=860443" title="Velence">
Velence

Velence – miasto w komitacie Fejér w północno-zachodnich Węgrzech, na północnym brzegu jeziora Velence. Ludność to 5241 mieszkańców (styczeń 2011), powierzchnia – 33,37 km², a gęstość zaludnienia – 157,1 os./km².
Velence posiada m.in.: ośrodek letniskowy, kąpielisko, tor kajakowy i muzeum rybołówstwa. Nazwa miasta – "Velence" znaczy po węgiersku „Wenecja” – pochodzi od weneckich rzemieślników, osiedlonych w tej okolicy przez króla Macieja Korwina.

</doc>
<doc id="860445" url="https://pl.wikipedia.org/wiki?curid=860445" title="SiO2">
SiO2



</doc>
<doc id="860446" url="https://pl.wikipedia.org/wiki?curid=860446" title="Ville Ritola">
Ville Ritola

Viljo Eino (Ville) Ritola (ur. 18 stycznia 1896 w Peräseinäjoki, zm. 24 kwietnia 1982 w Helsinkach) – fiński lekkoatleta, biegacz długodystansowy, pięciokrotny mistrz olimpijski.
Drugi obok Paavo Nurmiego najwybitniejszy przedstawiciel fińskiej szkoły biegowej, drugi także za Nurmim rekordzista w liczbie zdobytych medali olimpijskich wśród lekkoatletów.
W wieku 17 lat wyemigrował do Stanów Zjednoczonych, gdzie trenował razem z Hannesem Kolehmainenem. Reprezentował jednak Finlandię. Na Igrzyskach Olimpijskich w 1924 w Paryżu zdobył złote medale na 10 000 m, 3000 m z przeszkodami, 3000 m – drużynowo i w biegu przełajowym – drużynowo. Na 10000 m poprawił własny rekord świata o ponad 12 sekund. Został również srebrnym medalistą w biegu na 5000 m i w biegu przełajowym indywidualnie, oba razy przegrywając z Nurmim.
Na Igrzyskach Olimpijskich w 1928 w Amsterdamie Ritola pokonał Nurmiego na 5000 m i zdobył złoty medal, a na 10 000 m był drugi za nim.
Ritola dwukrotnie bił rekord świata w biegu na 10 000 m – do wyniku 30.23,2 s. w 1924 roku.
Rekordy życiowe:

</doc>
<doc id="860447" url="https://pl.wikipedia.org/wiki?curid=860447" title="Dekanat Żelechów">
Dekanat Żelechów

Dekanat Żelechów – jeden z 25 dekanatów w rzymskokatolickiej diecezji siedleckiej mający siedzibę w Żelechowie w parafii Zwiastowania Najświętszej Maryi Panny.
Parafie.
W skład dekanatu wchodzi 10 parafii.
Według danych zgromadzonych przez Kurię Diecezji Siedleckiej dekanat liczy 36589 wiernych.
Sąsiednie dekanaty.
Adamów, Domanice, Garwolin, Łaskarzew, Łuków II, Ryki, Siennica "(diec. warszawsko-praska)"

</doc>
<doc id="860453" url="https://pl.wikipedia.org/wiki?curid=860453" title="Caritas Polska">
Caritas Polska



</doc>
<doc id="860457" url="https://pl.wikipedia.org/wiki?curid=860457" title="Tlenek krzemu">
Tlenek krzemu

Tlenek krzemu (), SiO – nieorganiczny związek chemiczny z grupy tlenków, w którym krzem występuje na II stopniu utlenienia.
Otrzymywanie.
Tlenek krzemu powstaje podczas ogrzewania do około 1250 °C ditlenku krzemu z krzemem w próżni:
Podczas schładzania następuje reakcja odwrotna (dysproporcjonowanie). Gwałtowne schłodzenie gazowego SiO na zimnej powierzchni pozwala na uzyskanie tego związku jako ciemnobrązowego amorficznego ciała stałego.
Właściwości.
Bezpostaciowy tlenek krzemu tworzy łańcuchy polimeryczne −(Si−O)−. Monomeryczny SiO został wyizolowany jedynie w matrycy gazu szlachetnego. SiO jest izosterem tlenku węgla.
Tlenek krzemu jest silnym reduktorem. Na powietrzu w temperaturze pokojowej szybko utlenia się do ditlenku, który tworzy warstwę pasywującą (chroniącą przed utlenieniem głębiej położone warstwy SiO).
Badania bezpostaciowego tlenku krzemu w fazie stałej za pomocą spektroskopii MAS-NMR oraz elektronowej mikroskopii transmisyjnej wskazują, że nie jest on związkiem chemicznym, lecz niejednorodną mieszaniną amorficznych ziaren krzemu i dwutlenku krzemu rozdzielonych fazą pośrednią o grubości 3–4 nm.
Zastosowanie.
Tlenek krzemu wykorzystuje się na masową skalę do wykonywania cienkich powłok na elementach optycznych metodą fizycznego osadzania z fazy gazowej w próżni. Po zakończeniu procesu warstwa tlenku krzemu ulega częściowemu utlenieniu i składa się z mieszaniny SiO, i .
Tlenek krzemu jest także substratem do otrzymywania innych związków krzemu, między innymi węgliku krzemu i azotku krzemu.

</doc>
<doc id="860460" url="https://pl.wikipedia.org/wiki?curid=860460" title="Dagens Nyheter Tower">
Dagens Nyheter Tower

Dagens Nyheter Tower (nazywany także DN-Skrapan, DN-Skyscraper) – 84-metrowy, 27-kondygnacyjny szwedzki biurowiec mieszczący się na wyspie Kungsholmen należącej do okręgu administracyjnego Sztokholmu. Budynek został zaprojektowany przez Paula Hedqvista a jego budowa została ukończona w 1964 r.
Do lat 90. w budynku mieściła się siedziba szwedzkiego dziennika Dagens Nyheter. Obecnie jest siedzibą gazety Expressen.

</doc>
<doc id="860465" url="https://pl.wikipedia.org/wiki?curid=860465" title="Jerzy Machnacz">
Jerzy Machnacz

Jerzy Machnacz (ur. 10 stycznia 1949 we Wrocławiu) – polski filozof i ksiądz katolicki, były salezjanin, przedstawiciel tomizmu fenomenologicznego.
Życiorys.
W 1968 ukończył naukę w Lotniczych Zakładach Naukowych we Wrocławiu. W 1969 wstąpił do salezjanów. W 1976 ukończył studia na Katolickim Uniwersytecie Lubelskim, tam w 1985 obronił pracę doktorską "Problematyka ontycznej budowy człowieka w pismach Hedwig Conrad-Martius" napisaną pod kierunkiem Mieczysława Majewskiego. W 1999 uzyskał na wrocławskim Papieskim Wydziale Teologicznym stopień doktora habilitowanego na podstawie pracy "Człowiek religijny w pismach filozoficznych Jadwigi Conrad-Martius i Edyty Stein", w 2014 otrzymał stanowisko profesora nadzwyczajnego.
W latach 2007-2017 był dyrektorem Studium Nauk Humanistycznych na Politechnice Wrocławskiej. Na PWT we Wrocławiu kierował od 2013 Katedrą Historii Filozofii, od 2015 był dyrektorem Instytutu Filozofii Chrześcijańskiej.

</doc>
<doc id="860466" url="https://pl.wikipedia.org/wiki?curid=860466" title="Ferdynand (Stary Ujazd)">
Ferdynand (Stary Ujazd)

Ferdynand (niem. "Ferdinandshof") – przysiółek wsi Stary Ujazd w Polsce, położony w województwie opolskim, w powiecie strzeleckim, w gminie Ujazd.
W latach 1975–1998 przysiółek pod nazwą Wierzbiniec położony był w ówczesnym woj. opolskim.
Przysiółek przed 2007 rokiem miał nazwę urzędową Wierzbiniec.
We wsi działało "Państwowe Gospodarstwo Rolne Ferdynand".

</doc>
<doc id="860467" url="https://pl.wikipedia.org/wiki?curid=860467" title="DN-Skrapan">
DN-Skrapan



</doc>
<doc id="860469" url="https://pl.wikipedia.org/wiki?curid=860469" title="DN Skrapan">
DN Skrapan



</doc>
<doc id="860471" url="https://pl.wikipedia.org/wiki?curid=860471" title="DN-Skyscraper">
DN-Skyscraper



</doc>
<doc id="860472" url="https://pl.wikipedia.org/wiki?curid=860472" title="Celeste Holm">
Celeste Holm

Celeste Holm (ur. 29 kwietnia 1919 w Nowym Jorku, zm. 15 lipca 2012 w Nowym Jorku) – amerykańska aktorka teatralna, filmowa i telewizyjna. Zaczynała karierę na scenie. Za drugą rolę w filmie – w "Dżentelmeńskiej umowie" Elii Kazana z 1947 roku – otrzymała w 1948 Złoty Glob i Oscara dla najlepszej aktorki drugoplanowej. Dwie kolejne nominacje otrzymała za "Come to the Stable" oraz "Wszystko o Ewie".
Życiorys.
Urodziła się w Nowym Jorku jako jedyne dziecko pisarki Jean Parke i norweskiego sprzedawcy ubezpieczeń Theodora Holma. Studiowała aktorstwo w Chicago, a w połowie lat 30. rozpoczęła karierę teatralną. Na scenie zadebiutowała jako dziewiętnastolatka w "Hamlecie" u boku Leslie Howarda. W 1946 roku grała w sztuce muzycznej "Bloomer Girl" i po jednym z przedstawień przedstawiciel 20th Century Fox zaproponował jej podpisanie kontraktu z wytwórnią filmową.
Już drugi występ na dużym ekranie – w "Dżentelmeńskiej umowie" (1947) Elii Kazana – przyniósł jej Złoty Glob i Oscara za najlepszą rolę drugoplanową. W ciągu następnych trzech lat otrzymała dwie kolejne nominacje – za "Come to the Stable" (1949), w którym zagrała francuską zakonnicę, oraz "Wszystko o Ewie" (1950), w którym wcieliła się w postać Karen Richards, naiwnej, wiernej, kochającej żony znanego dramaturga. W tym czasie wystąpiła także u boku Olivii de Havilland w odważnym dramacie Anatole’a Litvaka "Siedlisko węży".
W latach 50. i 60. pojawiała się niemal wyłącznie w komediach romantycznych i musicalach, np. w "Wyższych sferach" (1956) z Frankiem Sinatrą, Bingiem Crosbym i Grace Kelly, czy w "Pułapce miłości" (1955), gdzie po raz pierwszy spotkała się na planie z Sinatrą.
Od lat 70. grała rzadko, czasem można było ją zobaczyć w pojedynczych odcinkach znanych seriali (np. "Columbo", "Statek miłości", "Zdrówko").
Życie prywatne.
Była pięciokrotnie zamężna. Owocem pierwszego małżeństwa z aktorem Ralphem Nelsonem jest syn Ted, który jest pionierem technik informacyjnych oraz twórcą terminu „hipertekst”.
W 1940, niedługo po rozstaniu z Nelsonem, poślubiła Francisa E. Daviesa, ale związek trwał zaledwie kilka miesięcy. Z trzecim mężem Schuylerem Dunningiem, z którym ma syna Daniela, rozwiodła się po sześciu latach (1946-1952).
Czternaście lat później wyszła za aktora Wesleya Addy’ego, z którym żyła przez trzydzieści lat, aż do jego śmierci w 1996 roku.
29 kwietnia 2004 roku w dzień swoich osiemdziesiątych piątych urodzin wzięła ślub z młodszym o czterdzieści cztery lata śpiewakiem operowym Frankiem Basile.

</doc>
<doc id="860474" url="https://pl.wikipedia.org/wiki?curid=860474" title="DN Skyscraper">
DN Skyscraper



</doc>
<doc id="860480" url="https://pl.wikipedia.org/wiki?curid=860480" title="Wierka Serdiuczka">
Wierka Serdiuczka

Wierka Serdiuczka, właśc. Andrij Mychajłowycz Danyłko (; ur. 2 października 1973 w Połtawie) – ukraiński aktor komediowy, piosenkarz, satyryk, autor tekstów, scenarzysta, kompozytor, reżyser, producent i prezenter telewizyjny. Ludowy Artysta Ukrainy.
Rozpoznawalność zdobył dzięki odgrywaniu postaci drag queen o pseudonimie Wierka Serdiuczka (ukr. Вєрка Сердючка). Zdobywca drugiego miejsca w finale 52. Konkursu Piosenki Eurowizji (2007).
Życiorys.
Zainteresował się aktorstwem, będąc w szkole podstawowej. W trakcie nauki w siódmej klasie wystąpił w miejscowym teatrze. Następnie uczył się w technikum na kasjera-sprzedawcę. Skończył szkołę sztuki cyrkowej, w 1995 rozpoczął naukę na uczelni estradowo-cyrkowej w Kijowie.
W 1993 został laureatem konkursu "Wsesmich" w Kijowie, dzięki czemu zdobył popularność na Ukrainie. Niedługo później zaczął występować na scenach innych miast oraz w reklamach.
W 2003 wydał album studyjny pt. "Posle tiebia", zawierający piosenki inspirowane brzmieniami ambientowymi. Od 2016 jest jurorem w programie "Widbir", wyłaniającym reprezentanta Ukrainy w Konkursie Piosenki Eurowizji.
Wierka Serdiuczka.
W 1989 po raz pierwszy wystąpił na scenie jako drag queen Wierka Serdiuczka. Pseudonim artystyczny powstał z połączenia imienia Wierka z nazwiskiem koleżanki Danyłki z klasy, Ani Serdiuk. Na początku grana przez niego postać była sprzedawczynią, następnie była przedstawiana jako konduktorka pociągu dalekobieżnego. Postać Wierki przedstawiona została szerszemu gronu po raz pierwszy w 1993 w ramach konkursu "Humoryna". Określana została jako ekstrawagancka i krzykliwa, a jej występy i utwory – jako utrzymane w prześmiewczym i żartobliwym tonie, często nawiązującym do piosenek ludowych. Jak twierdzi Danyłko w wywiadach, odgrywając postać Serdiuczki stara się obnażyć słabości kobiet z ukraińskiej prowincji, nieznających języków obcych i słabo wykształconych, ale pewnych siebie i skorych do wszelkiego rodzaju rozrywek.
W 1997 Serdiuczka była prezenterką talk-show "", na początku emitowanego na kanale 1+1, a następnie na TV-6. W 1998 wydała debiutancki album studyjny pt. "Ja rożdiena dla lubwi". Na początku nowego tysiąclecia wydała kolejne trzy płyty: "Hop-hop" (2002), "Czita Drita" (2003), "Ha-ra-szo" (2003). 
W listopadzie 2004 zakwalifikowała się do stawki ukraińskich eliminacji do 50. Konkursu Piosenki Eurowizji, jednak później wycofała się z udziału z powodu zbieżności daty finału z terminami koncertów w ramach trasy promocyjnej. W 2005 nawiązała współpracę z Michałem Wiśniewskim, który pod pseudonimem Renia Pączkowska nagrał album studyjny pt. "1, 2, 3… Próba mikrofonu" z piosenkami Serdiuczki w nowych aranżacjach i z polskimi tekstami. Projekt promowali singlem „Hop hop hop”, do którego wspólnie zrealizowali oficjalny teledysk.
W 2006 wydała kolejny album studyjny pt. "Tralli-Valli". W marcu 2007 z piosenką „Dancing Lasha Tumbai” zwyciężyła w finale ukraińskich eliminacji do 52. Konkursu Piosenki Eurowizji, zdobywszy największe poparcie jurorów i telewidzów, dzięki czemu została ogłoszona reprezentantką Ukrainy w konkursie organizowanym w Helsinkach. 12 maja zajęła drugie miejsce w finale po otrzymaniu łącznie 235 punktów, w tym maksymalne noty (12 punktów) z pięciu krajów. Po finale piosenka wywołała medialne kontrowersje, bo zdaniem wielu obserwatorów fraza „Lasha tumbai” (jakoby oznaczająca w języku mongolskim bitą śmietanę) brzmiała łudząco podobnie do słów „Russia Goodbye”, które miały nawiązywać do pomarańczowej rewolucji na Ukrainie. Po finale konkursu Serdiuczka wydała kolejny album studyjny pt. "Dancing Europe", a w 2008 udostępniła na rynku pierwszy album kompilacyjny pt. "DoReMi DoReDo", zawierający piosenki „Dancing Lasha Tumbai”, „Kiss Please” czy „I Am Eurovision Queen”.
W maju 2017 pojawiła się gościnnie w finale 62. Konkursu Piosenki Eurowizji w Kijowie. W maju 2019 zaśpiewała utwór Netty „Toy” podczas koncertu finałowego 64. Konkursu Piosenki Eurowizji w Tel Awiwie.

</doc>
<doc id="860481" url="https://pl.wikipedia.org/wiki?curid=860481" title="Zamrażanie górotworu">
Zamrażanie górotworu



</doc>
<doc id="860482" url="https://pl.wikipedia.org/wiki?curid=860482" title="Jogging">
Jogging

Jogging (z ang. "jogging") – trucht, przebieżka, bieg w wolnym tempie, zwykle na świeżym powietrzu z prędkością 7-9 km/h celem utrzymanie i/lub poprawy kondycji fizycznej bez forsownego wysiłku. Jest częścią zdrowego stylu życia. Może służyć jako rozgrzewka przed bardziej intensywną aktywnością sportową.
Według badań przeprowadzonych przez Stanford University School of Medicine, jogging jest skuteczny w zwiększaniu ludzkiej żywotności i zmniejszaniu efektu starzenia, z korzyścią dla układu sercowo-naczyniowego. Jest przydatny do zwalczania otyłości i zachowania zdrowia.

</doc>
<doc id="860485" url="https://pl.wikipedia.org/wiki?curid=860485" title="Metoda zamrażania górotworu">
Metoda zamrażania górotworu

Metoda zamrażania górotworu jest to jedna z wielu metod specjalnych głębienia szybów górniczych, polegająca na wytworzeniu wokół szybu cylindrycznej ścianki mrożeniowej która przeciwstawia się ciśnieniu skał oraz nie dopuszcza na przedostawanie się wody do przodka szybu. 
Mrożenie odbywa się przy pomocy otworów mrożeniowych (w ilości od 37 do 50) rozmieszczonych w szyku kołowym wokół zarysu głębionego szybu.
Metodę tę stosuje się zarówno w wodonośnych skałach luźnych (piaski, iły, gliny), jak i zwięzłych przy dowolnej głębokości ich zalegania, w zasadzie jednak przy przewidywaniu przebijania nią dłuższych odcinków szybu.
Zaletą tej metody jest możliwość sprawdzenia metodą ultradźwiękową zamknięcia pierścienia obudowy oraz głębienie szybu w górotworze płynnym (kurzawki).
Wadą jest energochłonność (potężne agregaty chłodnicze) oraz konieczność dużej kultury technicznej.

</doc>
<doc id="860494" url="https://pl.wikipedia.org/wiki?curid=860494" title="Al2O3">
Al2O3



</doc>
<doc id="860499" url="https://pl.wikipedia.org/wiki?curid=860499" title="Deja’Vu (album)">
Deja’Vu (album)

Deja’Vu – album zespołu Lombard wydany w roku 2000 przez Pomaton EMI.
Materiał nagrano w lubelskim „Hendrix Studio”. "Deja’Vu" jest debiutanckim albumem Marty Cugier, która zastąpiła w roli wokalistki Małgorzatę Ostrowską. Ze względu na ten fakt płyta została wydana pod nazwą zespołu zapisaną jako L’ombard (nazwa Lombard mogła zostać wówczas użyta jedynie przy udziale w nagraniu zarówno Małgorzaty Ostrowskiej, jak i pozostałych muzyków). Od tego momentu do chwili rozwiązania tej kwestii zespół używał pisowni nazwy z apostrofem.
Lista utworów.
źródło:.
Twórcy.
źródło:.
oraz

</doc>
<doc id="860500" url="https://pl.wikipedia.org/wiki?curid=860500" title="Helena Ekholm">
Helena Ekholm

Hanna Helena Ekholm z d. Jonsson (ur. 6 sierpnia 1984 w Helgum) – szwedzka biathlonistka, wielokrotna medalistka mistrzostw świata oraz zdobywczyni Pucharu Świata.
Kariera.
Po raz pierwszy na arenie międzynarodowej pojawiła się 30 listopada 2002 roku w Ål, gdzie w zawodach Pucharu IBU juniorów zajęła siódme miejsce w biegu indywidualnym. W marcu 2003 roku wystąpiła na mistrzostwach świata juniorów w Kościelisku, gdzie była między innymi trzynasta w sprincie i jedenasta w sztafecie. Jeszcze dwukrotnie startowała na imprezach tego cyklu, zajmując między innymi dziewiąte miejsce w sprincie i piąte w sztafecie podczas mistrzostw świata juniorów w Kontiolahti w 2005 roku.
W Pucharze Świata zadebiutowała 7 grudnia 2005 roku w Hochfilzen, zajmując 41. miejsce w biegu indywidualnym. Pierwsze punkty wywalczyła dwa dni później w tej samej miejscowości, gdzie zajęła 25. miejsce w sprincie. Pierwszy raz na podium zawodów pucharowych stanęła 18 marca 2007 roku w Chanty-Mansyjsku, gdzie wygrała bieg masowy. W zawodach tych wyprzedziła Oksanę Chwostenko z Ukrainy i Niemkę Kathrin Lang. W kolejnych startach jeszcze 32 razy stawała na podium, odnosząc przy tym 13 zwycięstw: 18 marca 2007 roku w Chanty-Mansyjsku, 25 stycznia 2009 roku w Anterselvie, 16 stycznia 2010 roku w Ruhpolding i 9 stycznia 2011 roku w Oberhofie była najlepsza w biegach masowych, 4 grudnia 2008 roku oraz 2 grudnia 2009 roku w Östersund, 17 grudnia 2009 roku w Pokljuce i 9 marca 2011 roku w Chanty-Mansyjsku wygrywała biegi indywidualne, 15 lutego 2009 roku w Pjongczangu oraz 12 grudnia 2009 roku i 12 grudnia 2010 roku w Hochfilzen wygrywała biegi pościgowe, a 13 marca 2009 roku w Whistler i 4 lutego 2011 roku w Presque Isle triumfowała w sprintach. Najlepsze wyniki osiągnęła w sezonie 2008/2009, kiedy zwyciężyła w klasyfikacji generalnej, przed Niemką Kati Wilhelm i Torą Berger z Norwegii. W tym samym sezonie zwyciężyła też w klasyfikacjach sprintu i biegu masowego. Była również trzecia w sezonach 2009/2010 i 2010/2011, a w sezonach 2010/2011 i 2011/2012 wygrywała klasyfikację biegu indywidualnego.
Pierwszy medal wywalczyła w 2007 roku na mistrzostwach świata Anterselvie, gdzie razem z Anną Carin Zidek, Björnem Ferrym i Carlem Johanem Bergmanem zwyciężyła w sztafecie mieszanej. Była tam też między innymi czwarta w sprincie, przegrywając walkę o podium z Rosjanką Natalją Sorokiną o 10 sekund. Na rozgrywanych dwa lata później mistrzostwach świata w Pjongczangu trzykrotnie stawała na podium. Po zajęciu piątego miejsca w sprincie zwyciężyła w biegu pościgowym, wyprzedzając Kati Wilhelm i Olgą Zajcewą z Rosji. Cztery dni później razem z kolegami i koleżankami z reprezentacji zajęła drugie miejsce w sztafecie mieszanej. Była tam także trzecia w biegu masowym, ulegając tylko Zajcewej i Anastasiji Kuźminej ze Słowacji.
Podczas mistrzostw świata sztafet mieszanych w Chanty-Mansyjsku w 2010 roku wywalczyła brązowy medal. Kolejne dwa medale zdobyła na mistrzostwach świata w Chanty-Mansyjsku rok później. Startując z piątej pozycji wywalczonej w sprincie zajęła trzecie miejsce w biegu pościgowym, za Kaisą Mäkäräinen z Finlandii i Niemką Magdaleną Neuner. Zwyciężyła też w biegu indywidualnym, wyprzedzając Niemkę Tinę Bachmann i Ukrainkę Witę Semerenko.
Ostatni medal zdobyła podczas mistrzostw świata w Ruhpolding w 2012 roku, gdzie wywalczyła brązowy medal w biegu indywidualnym. W zawodach tych uległa Torze Berger i Francuzce Marie-Laure Brunet. Zajęła tam także czwarte miejsce w sztafecie mieszanej i sprincie, w którym w walce o medal lepsza okazała się Wita Semerenko. Brała też udział w igrzyskach olimpijskich w Vancouver w 2010 roku. Wróciła z tej imprezy bez żadnego medalu, tylko raz zajmując pozycję w pierwszej dziesiątce w startach indywidualnych - w biegu masowym była właśnie dziesiąta.
W marcu 2012 roku ogłosiła zakończenie kariery, jako powód podając brak motywacji do dalszych startów.
W lecie 2010 r. jej mężem został szwedzki biathlonista David Ekholm.

</doc>
<doc id="860505" url="https://pl.wikipedia.org/wiki?curid=860505" title="Gospodarka nakazowo-rozdzielcza">
Gospodarka nakazowo-rozdzielcza



</doc>
<doc id="860510" url="https://pl.wikipedia.org/wiki?curid=860510" title="Mój stary">
Mój stary

Mój stary – polski film fabularny, psychologiczny w reżyserii Janusza Nasfetera, wyprodukowany w 1962 roku.
W rolach głównych występują: Adolf Dymsza, Krystyna Łubieńska, Tadeusz Wiśniewski, a towarzyszą im między innymi: Tadeusz Bartosik, Barbara Drapińska, Helena Grossówna i Wiesław Michnikowski.
Fabuła.
Mały Pawełek Grzela uważa swojego ojca za antywzór prawdziwego rodzica. Trudno brać z niego przykład. Kiedy dostrzega jego śmieszność, zaczyna się go wstydzić. Nie wspomina o nim ani jednym słowem w rozmowach z kolegami. Pan Roman w sąsiedztwie ma opinię odmieńca. Jako długoletni emigrant, nie może odnaleźć się w kraju pełnym zbiurokratyzowanej państwowej gospodarki i socjalistycznej mentalności Polaków.
Stawia przed sobą jeden określony cel - pragnie założyć prywatną szkołę dla psów, ostatecznie jego interes plajtuje. Po wielu niepowodzeniach przyjmuje postawę defensywną, przestaje reagować na różne zaczepki. Syn nie może mu wybaczyć, że dla pieniędzy nakazał mu chodzić po mieście z reklamą na plecach. Narasta w nim poczucie wstydu, uważa rodzica za zwyczajnego tchórza. Nie wie jednak, że ten nie powiedział jeszcze ostatniego słowa. Swoją szlachetną i uczciwą postawą zdobywa w końcu szacunek otoczenia.

</doc>
<doc id="860511" url="https://pl.wikipedia.org/wiki?curid=860511" title="Kouilou (rzeka)">
Kouilou (rzeka)

Kouilou (środkowy odcinek rzeki znany jako Niari) – rzeka w południowej części Konga. Wypływa na wyżynie Batéké na północny zachód od stolicy kraju Brazzaville. W dorzeczu rzeki znajdują się bogate złoża miedzi, ołowiu i cynku. Znajduje się tu wiele rolniczych stacji badawczych oraz gospodarstw doświadczalnych. Żyzna dolina Niari odgrywa istotną rolę w gospodarce kraju.

</doc>
<doc id="860518" url="https://pl.wikipedia.org/wiki?curid=860518" title="Ostrówek (powiat zduńskowolski)">
Ostrówek (powiat zduńskowolski)

Ostrówek – wieś w Polsce położona w województwie łódzkim, w powiecie zduńskowolskim, w gminie Zduńska Wola.
W latach 1975–1998 miejscowość administracyjnie należała do województwa sieradzkiego.
Przez miejscowość przebiega droga wojewódzka nr 482.
Zobacz też: Ostrówek

</doc>
<doc id="860519" url="https://pl.wikipedia.org/wiki?curid=860519" title="Suchawa (góra)">
Suchawa (góra)

Suchawa (928 m n.p.m.) – wzniesienie w Sudetach Środkowych, w Górach Kamiennych, w zachodniej części pasma Gór Suchych.
Położenie.
Wzniesienie położone w zachodniej części Gór Suchych, na wschód od miejscowości Sokołowsko.
Jest to wzniesienie w kształcie pojedynczej kopuły o stromych zboczach, z płaską częścią szczytową i wyraźnie zaznaczonym wierzchołkiem.
Jest ono zbudowane ze skał wylewnych - permskich porfirów (trachitów), należących do północnego skrzydła niecki śródsudeckiej. Poniżej szczytu na północno-zachodnim zboczu na wysokości około 840 m n.p.m. położone są Czerwone Skałki, efektowne charakterystyczne odsłonięcia skalne.
Wzniesienie w całości porośnięte jest lasem regla dolnego.
Leży na terenie Parku Krajobrazowego Sudetów Wałbrzyskich.
Turystyka.
Przez szczyt prowadzi szlak turystyczny:
Na wierzchołku pozostałość po drewnianej platformie widokowej, z której można było zobaczyć panoramęKotliny Sokołowskiej, Gór Suchych, Masyw Lesistej i Dzikowca i Karkonoszy.

</doc>
<doc id="860520" url="https://pl.wikipedia.org/wiki?curid=860520" title="Maultrommel">
Maultrommel



</doc>
<doc id="860522" url="https://pl.wikipedia.org/wiki?curid=860522" title="Adam Pęzioł">
Adam Pęzioł

Adam Pęzioł (ur. 26 sierpnia 1959 w Kraśniku) – polski polityk, nauczyciel akademicki i urzędnik państwowy, wicewojewoda krośnieński (1990–1993), wojewoda przemyski (1993), wiceminister spraw wewnętrznych i administracji (1998–1999), wojewoda opolski (1999–2001) i wiceminister finansów (2007–2008).
Życiorys.
Adam Pęzioł urodził się 26 sierpnia 1959 w Kraśniku. Podczas studiów współpracował ze środowiskami opozycyjnymi i duszpasterstwem akademickim w Lublinie. W maju 1982 był przez kilkanaście godzin zatrzymany przez funkcjonariuszy SB za udział w Komitecie Obrony Jana Kozłowskiego. We wrześniu 1980 był współorganizatorem Niezależnego Zrzeszenia Studentów na Uniwersytecie Marii Curie-Skłodowskiej w Lublinie. W marcu i od listopada do grudnia 1981 pełnił funkcję przewodniczącego komitetu strajkowego studentów na tej uczelni. Po wprowadzeniu stanu wojennego ukrywał się, był poszukiwany listem gończym, został ujęty w marcu 1982, przez kilkanaście był dni osadzony w Areszcie Śledczym w Lublinie. Za zgodą rektora UMCS został przywrócony w poczet studentów (skreślono go w trakcie ukrywania się). W latach 1982–1985 był kolporterem wydawnictw opozycyjnych. W 1985 ukończył studia na Wydziale Prawa i Administracji UMCS.
Po studiach zamieszkał w Ustrzykach Dolnych, gdzie w latach 1985–1986 pracował jako nauczyciel w Szkole Podstawowej nr 2. W latach 1986–1988 był zatrudniony w Igloopolu w Smolniku. W latach 1986–1989 był doktorantem historii kultury na Katolickim Uniwersytecie Lubelskim. W latach 1988–1989 brał udział w reaktywacji struktur NSZZ „Solidarność” w Ustrzykach Dolnych i Krośnie. 11 kwietnia 1989 został wiceprzewodniczącym Tymczasowego Zarządu Regionu Podkarpacie NSZZ „S” w Krośnie, a od 16 kwietnia 1989 był wiceprzewodniczącym wojewódzkiego Komitetu Obywatelskiego w tym mieście. W czerwcu 1989 został dyrektorem biura poselsko-senatorskiego OKP w Krośnie.
6 kwietnia 1990 został powołany na stanowisko wicewojewody krośnieńskiego. 17 lutego 1993 został powołany na stanowisko wojewody przemyskiego. W 1993 był współtwórcą i sekretarzem generalnym Euroregionu Karpackiego. 31 grudnia 1993 został odwołany ze stanowiska wojewody. W latach 1994–1998 był prezesem Bieszczadzkiej Agencji Rozwoju Regionalnego w Ustrzykach Dolnych.
W 1998 zajmował stanowisko wiceprezesa Urzędu Zamówień Publicznych w Warszawie, a od listopada 1998 do stycznia 1999 był podsekretarzem stanu w Ministerstwie Spraw Wewnętrznych i Administracji. W latach 1999–2001 był wojewodą opolskim. W latach 2002–2006 prowadził wykłady w Wyższej Szkole Informatyki i Zarządzania w Rzeszowie. Od 24 stycznia 2007 do 28 marca 2008 był podsekretarzem stanu w Ministerstwie Finansów i głównym rzecznikiem dyscypliny finansów publicznych. Później do 2013 kierował lubelską delegaturą Najwyższej Izby Kontroli. W 2015 został prezesem Wojewódzkiego Funduszu Ochrony Środowiska i Gospodarki Wodnej w Rzeszowie.
Należał kolejno do Unii Demokratycznej, Unii Wolności, SKL, AWS oraz Platformy Obywatelskiej, z której odszedł przed objęciem stanowiska w resorcie finansów w rządzie Jarosława Kaczyńskiego z PiS.
Odznaczenia.
Został odznaczony odznaką honorową „Zasłużony dla Województwa Podkarpackiego”, a w 2020 Krzyżem Wolności i Solidarności.

</doc>
<doc id="860523" url="https://pl.wikipedia.org/wiki?curid=860523" title="Metoda elektrooporowa">
Metoda elektrooporowa

Metoda elektrooporowa ("geoelektryczna") w geologii i geofizyce – metoda wykorzystująca zjawisko różnego przewodnictwa prądu elektrycznego gruntu w zależności od jego składu i struktury. Wykorzystywana jest w rozpoznaniu budowy geologicznej, np. przy rozpoznawaniu struktur wodonośnych, złóż kruszywa i metali itp.
Metoda elektrooporowa znajduje zastosowanie w badaniach hydrogeologicznych i geologiczno-inżynierskich. Stosowana jest w poszukiwaniu wody i badaniu rozchodzenia się zanieczyszczeń. Skały nasiąknięte wodą wykazują mniejszą oporność niż skały suche, również woda zanieczyszczona np. przez pobliskie wysypisko śmieci posiada mniejszą oporność niż woda czysta.
Podstawy metody.
Prawo Ohma.
W metodach elektrooporowych używany jest prąd stały (lub prąd zmienny o na tyle niskiej częstotliwości żeby można było go uznać za stały), zatem spełnione jest prawo Ohma. Zgodnie z nim opór jaki stawia element obwodu elektrycznego można określić wzorem:
formula_1 gdzie: formula_2 – opór stawiany przez materiał, formula_3 – oporność, będącą własnością materiału, formula_4 – długość przewodnika, formula_5 – pole powierzchni przez które przepływa prąd. Można zatem powiedzieć, że jeśli sześcian o boku 1m stawia opór 1Ω to jego oporność wynosi 1Ωm (Ohm·m, omometr). Stąd pomiar napięcia między dwoma punktami przez które przepływa prąd o znanym natężeniu daje informacje o oporze, a po uwzględnieniu jego geometrii również o oporności badanego ciała.
Idea pomiaru.
Do pomiaru w metodach elektrooporowych wykorzystuje się zestawy składające się z elektrod prądowych i potencjałowych. Przez elektrody prądowe (A,B) przepływa prąd generowany w urządzeniu sterującym zaś na elektrodach potencjałowych (M,N) mierzone jest napięcie. Znajomość odległości między nimi pozwala uzyskać wartość oporności w danym punkcie, która jest podstawą do dalszej interpretacji geologicznej. Zwiększanie odległości między elektrodami powoduje, że pole elektryczne rozchodzi się w większej jego części, a zatem też na większych głębokościach. Pozwala to uzyskać informacje o wgłębnej budowie ośrodka geologicznego.
Układy pomiarowe.
W zależności od celu badań stosuje się różne układy pomiarowe, czyli różne ułożenia elektrod prądowych i potencjałowych. Różnią się one czułością, rozdzielczością, zasięgiem głębokościowym, a także poziomem szumów (spowodowanym np. istnieniem potencjałów od sieci elektroenergetycznych). Wyróżnia się między innymi układy: Wennera, Schlumbergera, pole-pole, pole-dipole, dipole-dipole.
Profilowania elektrooporowe.
Profilowania elektrooporowe to metoda geoelektryczna w której przy stałym rozstawie (odległości i ułożeniu elektrod) przesuwa się układ pomiarowy wzdłuż linii profilu. Profilowania, w założeniu, dają informacje o ośrodku geologicznym na stałej głębokości, a więc można nimi wykryć pionowe zmiany w ośrodku geologicznym takie jak na przykład uskoki.
Sondowania elektrooporowe.
Sondowania elektrooporowe to metoda geoelektryczna, w której punkt środkowy rozstawu nie zmienia się, a z każdym kolejnym pomiarem zwiększają się odległości między elektrodami. Powoduje to zwiększenie zasięgu głębokościowego, co pozwala na śledzenie pionowych zmian w ośrodku geologicznym, jak na przykład rozróżnienie pomiędzy kolejnymi warstwami ośrodka różniącymi się opornościami, wyznaczenie warstwy wodonośnej, czy podłoża skalnego dla gruntów.
Z prawej strony przedstawiono animację wykonywania pomiarów i wyników uzyskiwanych w sondowaniach elektrooporowych układem Schlumbergera (aby ją odtworzyć należy kliknąć w miniaturkę, a następnie w lupę). Czerwonym kolorem oznaczono elektrody prądowe (przepływa przez nie prąd), niebieskim potencjałowe (mierzone jest na nich napięcie). Rozszerzanie odległości AB (zwiększanie rozstawu) powoduje, że mierzony punkt przesuwa się w dół ośrodka geologicznego (czerwona kropka). Zmierzone wartości wykreślane są na wykresie u góry. Można zauważyć kolejno warstwę wysokooporowych piasków, piasków zawodnionych o niższej oporności i podłoże wapienne. Tak wykreślona krzywa sondowań będzie krzywą gładką nawet dla skokowych zmian ośrodka geologicznego. Aby uzyskać ostre granice należy uzyskane punkty poddać procedurze inwersji.
Tomografia elektrooporowa (ERT).
Tomografia elektrooporowa (ang. "Electrical Resistivity Tomography") to metoda łącząca w sobie mechanizm profilowań i sondowań. Najpierw ustala się początkowy rozstaw elektrod i ze stałym rozstawem dokonuje się pomiarów wzdłuż linii całego profilu. Następnie rozstaw jest zwiększany a procedura przesuwania wzdłuż linii profilu powtarzana. Pozwala to uzyskać wielokrotnie więcej punktów pomiarowych niż dla metod sondowań i profilowań, co wierniej oddaje budowę geologiczną badanego ośrodka. Tomografię elektrooporową najczęściej stosuje się w wariancie dwuwymiarowym – otrzymuje się wtedy jeden zmienność oporności z głębokością i wzdłuż profilu. Można jednak wykonać ją również w wariancie trójwymiarowym – używając wielu profili w różnych kierunkach lub siatki elektrod otrzymuje się trójwymiarowy model geoelektryczny ośrodka. Inwersja trójwymiarowa daje lepsze efekty dla skomplikowanej budowy geologicznej, jej wykonanie jest jednak bardziej pracochłonne.
Inwersja w metodach elektrooporowych.
W przypadku ośrodka warstwowanego potencjał mierzony na powierzchni nie mówi wprost o oporności na teoretycznie mierzonej głębokości. Stąd wielkość uzyskaną w trakcie akwizycji (pomiarów) nazywamy opornością pozorną. W celu uzyskania obrazu budowy geologicznej zbliżonej do rzeczywistej wykorzystuje się inwersję, co skutkuje uzyskaniem oporności wyinterpretowanej.
W archeologii.
W badaniach archeologicznych metoda elektrooporowa pozwala uwidaczniać obiekty ukryte warstwą ziemi. Jest pierwszą z zastosowanych w archeologii metod geofizycznych. Nie niszczy stanowiska archeologicznego i zaliczana jest do metod niedestrukcyjnych w archeologii.
Obserwowany opór elektryczny zależny jest m.in. od rodzaju gleby, wilgotności terenu i obecności obiektów archeologicznych.
Prowadzenie badań.
Pomiar rezystancji gruntu odbywa się układem Wennera (w wariancie profilowania elektrooporowego). Pierwotnie przyrządy do badań archeologicznych metodą elektrooporową składały się z zespołu elektrod, źródła prądu i miernika elektrycznego. Zespół elektrod to listwa z materiału izolacyjnego, w której zamocowane są cztery elektrody w postaci zaostrzonych kołków stalowych lub mosiężnych średnicy około 10 mm i długości kilkunastu centymetrów. Elektrody rozmieszczone są w równych odległościach od siebie. Zasięg pomiaru w głąb ziemi zależy od odległości między skrajnymi elektrodami i wynosi około 1/4 tej odległości. Im większa odległość, tym większy zasięg. Do elektrod zewnętrznych (prądowych) podłączone jest źródło prądu elektrycznego, do wewnętrznych (napięciowych) woltomierz. Metoda ta uśrednia rzeczywistą rezystancję gruntu w obszarze od powierzchni do głębokości, która zależy od rozstawu elektrod zewnętrznych.
Pomiar rozpoczynał się od wyznaczenia na badanym terenie siatki o oczkach kwadratowych o boku około jednego metra. Następnie w każdym węźle siatki należało wbić w ziemię zespół elektrod i zmierzyć wartość rezystancji. Wynik pomiaru zanotować. Po zakończeniu pomiarów na mapce badanego terenu zaznaczało się (zwykle różnymi kolorami) obszary o jednakowej rezystancji. Pomiar tą metodą, przed zastosowaniem urządzeń komputerowych, był niezwykle pracochłonny ze względu na konieczność wyznaczenia w terenie siatki i dużej liczby pomiarów. Na jednym stanowisku wykonuje się zwykle kilka serii pomiarów na różnych głębokościach.
Współczesne przyrządy do badań tą metodą bardzo upraszczają czynności pomiarowe. Rola operatora przyrządu pomiarowego ogranicza się tylko do wbijania zespołu elektrod mniej więcej w równych odległościach. Nie jest konieczne wyznaczanie siatki, ponieważ urządzenie samoczynnie zaznacza na mapie położenie punktu pomiarowego, samoczynnie również dokonuje pomiaru rezystancji gruntu i zapamiętuje te wyniki, a po zakończeniu serii pomiarów wykreśla na mapie wyniki w postaci graficznej, które znacznie ułatwiają ich interpretację.
Jeśli w ziemi znajduje się obiekt oporności większej niż otoczenie to jest to tzw. anomalia dodatnia, jeśli mniejszej to anomalia ujemna. Anomalia dodatnia oznaczać może istnienie pod ziemią kamiennych murów, fundamentów lub pustej przestrzeni, ujemna może wskazywać na istnienie pod ziemią jam lub np. fos, na których dnach zebrała się warstwa osadów, albo na pogorzelisko lub pozostałości ognisk.
Wiarygodność uzyskanych wyników zależy przede wszystkim od doświadczenia osoby dokonującej pomiaru i od zagęszczenia punktów pomiarowych.
Do badań w pomieszczeniach zamkniętych stosuje się elektrody powierzchniowe, które dają mniejszą dokładność pomiarów, ale nie wymagają wbijania w podłoże.

</doc>
<doc id="860525" url="https://pl.wikipedia.org/wiki?curid=860525" title="Wężowite">
Wężowite



</doc>
<doc id="860527" url="https://pl.wikipedia.org/wiki?curid=860527" title="Izabelów Mały">
Izabelów Mały

Izabelów Mały – wieś w Polsce położona w województwie łódzkim, w powiecie zduńskowolskim, w gminie Zduńska Wola. Miejscowość wchodzi w skład sołectwa Izabelów.
W latach 1975–1998 miejscowość administracyjnie należała do województwa sieradzkiego.

</doc>
<doc id="860530" url="https://pl.wikipedia.org/wiki?curid=860530" title="Karolew (powiat zduńskowolski)">
Karolew (powiat zduńskowolski)

Karolew – wieś w Polsce położona w województwie łódzkim, w powiecie zduńskowolskim, w gminie Zduńska Wola.
W latach 1975–1998 miejscowość administracyjnie należała do województwa sieradzkiego.
Zobacz też: Karolew

</doc>
<doc id="860534" url="https://pl.wikipedia.org/wiki?curid=860534" title="Nancy Marchand">
Nancy Marchand

Nancy Marchand (ur. 19 czerwca 1928 w Buffalo, zm. 18 czerwca 2000 w Stratford, Connecticut) – amerykańska aktorka.
Urodziła się w Buffalo w stanie Nowy Jork. Znana m.in. dzięki roli Livii Soprano w serialu "Rodzina Soprano" za którą była nominowana do nagrody Emmy. Zagrała tam matkę głównego bohatera, Tony’ego Soprano.
Marchand przez wiele lat grała na Broadwayu i w telewizji. Ale zagrała także w kilku znanych filmach.
Była nałogowym palaczem, co było przyczyną jej śmierci. Zmarłą na dzień przed swoimi 72 urodzinami na rozedmę i raka płuc. Z powodu jej śmierci autorzy scenariusza do serialu "Rodzina Soprano" musieli zmienić wiele wątków. Jej mąż, także aktor, Paul Sparer zmarł na raka w 1999, niedługo przed nią. Miała troje dzieci.

</doc>
<doc id="860538" url="https://pl.wikipedia.org/wiki?curid=860538" title="Trick or Treat (zespół muzyczny)">
Trick or Treat (zespół muzyczny)

Trick or Treat- włoski zespół power metalowy, powstał w 2002 jako zespół który tworzył w hołdzie dla Helloween. W 2003 nagrał Live Helloween Tribute. Aktualnie Trick or Treat nagrywa własne utwory.

</doc>
<doc id="860540" url="https://pl.wikipedia.org/wiki?curid=860540" title="Laskowiec (województwo łódzkie)">
Laskowiec (województwo łódzkie)

Laskowiec – wieś w Polsce położona w województwie łódzkim, w powiecie zduńskowolskim, w gminie Zduńska Wola.
W latach 1975–1998 miejscowość administracyjnie należała do województwa sieradzkiego.
Zobacz też: Laskowiec

</doc>
<doc id="860541" url="https://pl.wikipedia.org/wiki?curid=860541" title="Medycyna kolejowa">
Medycyna kolejowa

Medycyna kolejowa – w jej skład wchodzą: podstawy prawne, organizacja transportu kolejowego, charakterystyka stanowisk pracy związanych z bezpieczeństwem ruchu kolejowego, higiena transportu kolejowego, ekspozycja zawodowa, patologia zawodowa, metodyka badań, orzecznictwo, wypadkowość kolejowa.
W Polsce medycyną kolejową zajmują się placówki wyspecjalizowanej agendy PKP S.A., Oddziału Kolejowa Medycyna Pracy.

</doc>
<doc id="860545" url="https://pl.wikipedia.org/wiki?curid=860545" title="Medycyna morska">
Medycyna morska

Medycyna morska – dział medycyny, zajmujący się m.in. leczeniem chorób związanych z pracą na morzu, np. w rybołówstwie, na statkach towarowych lub pasażerskich, okrętach marynarki wojennej i innych jednostkach pływających), oraz w stoczniach i portach); obejmuje takie zagadnienia jak: regulacje prawne, bezpieczeństwo i higiena pracy na statkach, radioporadnictwo, transport chorych na morzu, ekspozycja zawodowa, patologia zawodowa, choroba morska, ratowanie rozbitków, opieka lekarska przy pracach podwodnych, czynniki psychiczne związane z pracą na statku, orzecznictwo, nadzór sanitarny w portach morskich (zob. Państwowa Inspekcja Sanitarna).
W Polsce wchodzi w zakres specjalizacji lekarskiej medycyna morska i tropikalna, której konsultantem krajowym od 18 sierpnia 2020 jest dr n. med. Wacław L. Nahorski. Pionierem medycyny morskiej i tropikalnej w Polsce był Józef Jakóbkiewicz, twórca Instytutu Medycyny Morskiej i Tropikalnej w Gdyni (obecnie w strukturze Gdańskiego Uniwersytetu Medycznego). Instytut współpracuje z WHO (na zasadzie formalnej umowy), m.in. organizując międzynarodowe kursy, dotyczące zagrożeń zdrowia w czasie pracy na morzu. W zakres kursu zorganizowanego w Gdyni w roku 2002 weszły – wśród wielu innych – zagadnienia:

</doc>
<doc id="860559" url="https://pl.wikipedia.org/wiki?curid=860559" title="Christoph Gruber">
Christoph Gruber

Christoph Gruber (ur. 25 marca 1976 w Schwaz) – austriacki narciarz alpejski, dwukrotny mistrz świata juniorów.
Kariera.
Po raz pierwszy na arenie międzynarodowej pojawił się 17 grudnia 1994 roku w Neustift im Stubaital, gdzie w zawodach FIS Race zajął drugie miejsce w gigancie. W 1995 roku wystartował na mistrzostwach świata juniorów w Voss, zdobywając złote medale w gigancie i kombinacji. Był tam też piąty w zjeździe.
W zawodach Pucharu Świata zadebiutował 27 listopada 1998 roku w Aspen, zajmując czternaste miejsce w supergigancie. Tym samym już w swoim debiucie wywalczył pierwsze pucharowe punkty. Na podium zawodów tego cyklu po raz pierwszy stanął 3 grudnia 2000 roku w Vail, kończąc supergiganta na drugiej pozycji. W zawodach tych rozdzielił Fredrika Nyberga ze Szwecji i Norwega Kennetha Sivertsena. Łącznie czternaście razy stawał na podium, odnosząc pięć zwycięstw: 21 grudnia 2000 roku w Bormio wygrał giganta, a 28 stycznia 2001 roku, 20 lutego 2005 roku i 29 stycznia 2006 roku w Garmisch-Partenkirchen oraz 21 lutego 2008 roku w Whistler był najlepszy w supergigantach. Najlepsze wyniki osiągnął w sezonie 2000/2001, kiedy zajął jedenaste w klasyfikacji generalnej, a w klasyfikacji supergiganta był drugi.
Na mistrzostwach świata w Åre zajął czwarte miejsce w supergigancie, przegrywając walkę o podium ze Szwajcarem Bruno Kernenem o 0,01 sekundy. W 2002 roku wystartował na igrzyskach olimpijskich w Salt Lake City, zajmując między innymi piąte miejsce w gigancie i siódme miejsce w supergigancie. Brał też udział w igrzyskach w Turynie w 2006 roku, gdzie w supergigancie zajął 19. miejsce. W 2010 roku zakończył karierę.

</doc>
<doc id="860560" url="https://pl.wikipedia.org/wiki?curid=860560" title="Liliidae">
Liliidae



</doc>
<doc id="860561" url="https://pl.wikipedia.org/wiki?curid=860561" title="Krzysztof Starnawski">
Krzysztof Starnawski

Krzysztof Starnawski (ur. 1968) – polski sportowiec ekstremalny, płetwonurek, speleolog, taternik, ratownik TOPR. Specjalizuje się w nurkowaniu w jaskiniach oraz nurkowaniu pod lodem.
Życiorys.
Zdobywca Kolosa w kategorii „Wyczyn roku” (1999) za dokonanie najgłębszego polskiego nurkowania swobodnego (131 m) w jaskini Hranická propast w Czechach oraz wyróżnienia w 2000 roku za pobicie tego rekordu o 50 m.
Organizator i uczestnik wyprawy, która w 2003 roku poinformowała o odnalezieniu wraku zatopionego w 1945 roku na Bałtyku niemieckiego statku MS Goya, oraz wypraw do Meksyku.
Na początku grudnia 2011 roku ustanowił rekord świata w nurkowaniu z zamkniętym obiegiem na poziomie 283 metrów. 1 października 2012 zanurkował na głębokość 223 m w podwodnej jaskini w Hranickiej propasti, ustanawiając nowy rekord Polski. Kolejny raz Starnawski dokonał pomiaru głębokości tej jaskini 27 września 2016 – 404 m, co czyni ją najgłębszą zatopioną (podwodną) jaskinią na świecie. Nurek zmierzył to, schodząc z butlą na głębokość 200 metrów do szczeliny w formacji skalnej, a następnie przy pomocy skonstruowanego przez Bartłomieja Gryndę zdalnie sterowanego robota podwodnego GRALmarine. W listopadzie 2016 został nominowany do nagrody Podróżnika Roku 2017 National Geographic.

</doc>
<doc id="860563" url="https://pl.wikipedia.org/wiki?curid=860563" title="Kumple (serial telewizyjny)">
Kumple (serial telewizyjny)

Kumple (ang. "Skins") – brytyjski serial opowiadający o życiu grupy nastolatków z Bristolu. Premiera pierwszej serii miała miejsce 25 stycznia 2007 roku na antenie kanału E4. Tytuł serialu pochodzi od słowa "skins", które w slangu brytyjskim oznacza bletkę – bibułkę do skręcania jointów bądź papierosów.
Polska premiera serialu miała miejsce 2 lipca 2007 roku na antenie BBC Entertainment. Druga seria emitowana była od 13 maja 2008 roku. Serial nadawany był z polskim lektorem.
Serial porusza wiele kontrowersyjnych kwestii, we wszystkie zaś zaangażowani są nastolatkowie. Bohaterowie wychowują się w dysfunkcyjnych rodzinach, piją alkohol, palą papierosy, idą do łóżka z niewłaściwymi osobami, przeklinają, nie potrafią odnaleźć siebie. Twórcami "Kumpli" są Bryan Elsley i jego syn Jamie Brittain. Po dwóch seriach wymieniono całą główną obsadę, tak więc serie trzecia i czwarta opowiadają o nowym „pokoleniu” nastolatków, borykającym się z innymi problemami niż ich poprzednicy. Cechą rozpoznawczą serialu jest zatrudnianie nieznanych bądź mało znanych młodych aktorów oraz scenarzystów.
Seria doczekała się amerykańskiego remake’u, emitowanego na antenie tamtejszego MTV od 17 stycznia 2011 roku, a w Polsce od 15 maja 2011 na kanale MTV Polska.
Produkcja serialu.
Scenariusz.
Scenariusze poszczególnych odcinków pisane są przez młode osoby, których średni wiek to 21 lat. Współproducent serii w jednym z wywiadów przyznał: "Chodzi przede wszystkim o scenariusz (...) Chcemy pokazać naszym widzom, że nie są sami. Zawsze ktoś ominie spotkanie dla scenarzystów, ponieważ zajęty jest przygotowaniami do egzaminów".
Zdjęcia.
Zdjęcia do serialu powstają w Bristolu, sceny rozgrywające się w Roundview College kręcone są w Henbury School, która zastąpiła wcześniejszą Filton College i John Cabot Academy. Wiele scen kręconych jest także w okolicach College Green. Całość serialu kręcona jest w standardzie high definition przy użyciu kamer Sony HDW-750P w seriach pierwszej i drugiej, które później zastąpione zostały przez HDW-F900R. Serial montowany jest w BBC Studios and Post Production w Bristolu przy użyciu oprogramowania Autodesk Lustre and Autodesk Smoke.
W kwietniu 2008 roku, po zakończeniu emisji drugiej serii, ogłoszono, że oryginalna obsada, z wyjątkiem Kayi Scodelario i Lisy Backwell, zostanie zastąpiona w serii trzeciej. Twórca serialu, Bryan Elsley, powiedział wtedy: "Wymiana obsady to ryzykowne przedsięwzięcie, ale postanowiliśmy to zrobić. Co prawda przedstawiciele stacji mieli pewne obiekcje, jednak ostatecznie pozwolili nam działać po swojemu". Podczas konferencji zorganizowanej przez magazyn „Broadcast” potwierdził również, że powtórzony zostanie model z dwóch pierwszych serii: "W pierwszej serii przedstawiamy dzieciaki, w drugiej poznajemy je dokładniej, badamy ich psychikę, po czym pozwalamy im odejść". Jamie Brittain dodał, że nowi bohaterowie będą bardzo różnili się od poprzednich, jednakże nadal zauważalne będą pomiędzy nimi podobieństwa. Na zorganizowane w Bristolu przesłuchania do drugiej i trzeciej serii zgłosiło się około półtora tysiąca osób w wieku od szesnastu do osiemnastu lat, przez kolejne dwa dni castingi odbywały się również w Londynie.

</doc>
<doc id="860566" url="https://pl.wikipedia.org/wiki?curid=860566" title="Vikas Uppal">
Vikas Uppal

Vikas Kumar Uppal (ur. 1986 zm. 2007) – jeden z najwyższych ludzi na świecie.
Według niepotwierdzonych mógł mierzyć aż 267 cm, wydaje się to jednak mocno przesadzone, bardziej wiarygodne źródła oceniają jego wzrost na około 239–242 cm. Vikas Uppal był najwyższym obywatelem Indii. Zmarł podczas nieudanej operacji guza mózgu.

</doc>
<doc id="860567" url="https://pl.wikipedia.org/wiki?curid=860567" title="Lirogony">
Lirogony

Lirogony (Menuridae) – monotypowa rodzina ptaków z rzędu wróblowych (Passeriformes). 
Występowanie.
Rodzaj obejmuje gatunki występujące wyłącznie w Australii. 
Charakterystyka.
Długość ciała 76–103 cm, masa ciała 890–1100 g.
Lirogony potrafią naśladować indywidualne odgłosy innych ptaków, ludzkie dźwięki, a także dźwięki mechaniczne każdego rodzaju, eksplozje i dźwięki instrumentów muzycznych. Zdolność tych ptaków do naśladownictwa (ptaki mimetyczne) jest praktycznie nieograniczona – od dźwięku gwizdu po dźwięk piły ręcznej czy łańcuchowej, a także odgłos silnika samochodu, syreny alarmowej, wystrzałów strzelby, odgłosów migawki aparatu, szczekania psów, płaczących dzieci itd.
Systematyka.
Nazewnictwo.
Nazwa rodzajowa pochodzi z języka greckiego i oznacza „księżycowy ogon” ( "mene" – „księżyc” oraz "oura" – „ogon”).
Podział systematyczny.
Do rodziny należy jeden rodzaj z dwoma gatunkami:

</doc>
<doc id="860569" url="https://pl.wikipedia.org/wiki?curid=860569" title="Sesleria tatrzańska">
Sesleria tatrzańska

Sesleria tatrzańska ("Sesleria sadleriana" Janka) – gatunek rośliny należący do rodziny wiechlinowatych. 
Roślina tatrzańska, w Polsce występuje wyłącznie w Tatrach oraz na jednym stanowisku w Sudetach w pobliżu Jaskini Niedźwiedziej. W Tatrach jest bardzo pospolita.

</doc>
<doc id="860571" url="https://pl.wikipedia.org/wiki?curid=860571" title="Sesleria tatrae">
Sesleria tatrae



</doc>
<doc id="860573" url="https://pl.wikipedia.org/wiki?curid=860573" title="Dally Randriantefy">
Dally Randriantefy

Dally Randriantefy (ur. 23 lutego 1977 w Antananarywie) – madagaskarska tenisistka, grająca w latach 1994–2006, trzykrotna olimpijka.
Jej siostra Natacha również była zawodową tenisistką.
Kariera tenisowa.
Status profesjonalny uzyskała w 1994 roku. Siedmiokrotna zwyciężczyni turnieju ITF. W WTA Tour Dally zadebiutowała w turnieju w Luzernie przegrywając w pierwszej rundzie eliminacji. W kolejnym turnieju poległa w II rundzie kwalifikacji. W turnieju głównym pierwszy raz wystąpiła w Eastbourne dzięki wygranym meczom kwalifikacyjnym. W turniejach wielkoszlemowych zadebiutowała w Australian Open. I tam właśnie wygrywając trzy mecze eliminacyjne i dwa już w turnieju głównym dotarła do 1/32 finału. Tam przegrała z piąta wówczas w rankingu – Mary Pierce. W późniejszych występach nie osiągała większych sukcesów. Do jej sukcesów można zaliczyć III rundy w Australian Open, w US Open i we French Open, 4-krotny występ w ćwierćfinałach i 2-krotny w półfinałach. Swój ostatni mecz zagrała w 2006 roku na kortach w Melbourne. Najwyżej w rankingu była sklasyfikowana na 44. pozycji w kwietniu 2004 roku.

</doc>
<doc id="860577" url="https://pl.wikipedia.org/wiki?curid=860577" title="Grigorij Zinowiew">
Grigorij Zinowiew



</doc>
<doc id="860583" url="https://pl.wikipedia.org/wiki?curid=860583" title="Expensive Planetarium">
Expensive Planetarium

Expensive Planetarium – komputerowe planetarium napisane przez Petera Samsona specjalnie dla gry "Spacewar!", jednej z pierwszych interaktywnych gier komputerowych. Napisana przez studentów Massachusetts Institute of Technology (MIT), m.in. Steve'a Russella, który ją zaprogramował, "Spacewar!" była uruchamiana w 1962 na komputerze PDP-1 podarowanym przez Digital Equipment Corporation (DEC).
Samson zakodował w programie niebo pomiędzy 22°30' stopniem północnym i 22°30' stopniem południowym bazując na danych z American Ephemeris and Nautical Almanac. Planetarium wyświetla wszystkie gwiazdy powyżej piątej wielkości nad Cambridge w stanie Massachusetts w odpowiadającej im jasności. Widok gwiazd może być nieruchomy albo przesuwać się w lewą stronę.
Napisane w assemblerze PDP-1 planetarium wzięło swoją nazwę z ówczesnej ceny PDP-1 (około $120 000 w dolarach z 1962).

</doc>
<doc id="860589" url="https://pl.wikipedia.org/wiki?curid=860589" title="Kirkjubour">
Kirkjubour



</doc>
<doc id="860596" url="https://pl.wikipedia.org/wiki?curid=860596" title="Ulica Targowa w Warszawie">
Ulica Targowa w Warszawie

Ulica Targowa – ulica w warszawskich dzielnicach Praga-Północ i Praga-Południe.
Pochodzenie nazwy.
Historia ulicy sięga przełomu XII i XIII, kiedy to stanowiła wschodnią granicę wielkiego targowiska, jakie odbywało się we wsi Targowe Wielkie. Stąd wywodzi się jej nazwa nadana w 1791 roku. Pierwotnie ten północny odcinek ulicy nosił nazwę Rynkowej, a odcinek południowy, sięgający do ulicy Ząbkowskiej, do 1916 roku nosił nazwę Wołowej (od handlu bydłem, który się tutaj odbywał).
Historia.
W końcu XVIII przy Targowej istniało 71 drewnianych domów oraz 1 dom murowany. Należała wtedy do najludniejszych ulic Warszawy. W czasie insurekcji kościuszkowskiej, po wkroczeniu do Pragi wojska rosyjskie spaliły część zabudowań. W 1808 wyburzono kolejne domy, głównie po zachodniej stronie ulicy. Dalszy rozwój ulicy skutecznie wstrzymał rozkaz Napoleona, który zakazał budowania murowanych domów na przedpolu przyczółka praskiego. Zburzono też wówczas ratusz praski oraz ratusz skaryszewski. W czasach Królestwa Polskiego jedynie część ul. Wołowej uwzględniono w planach odbudowy. Powstało 7 domów murowanych i ok. 50 drewnianych.
Przez cały XIX ulica stanowiła centrum Pragi. Lata 60. to czas wzmożonego rozwoju i przebudowy. W 1866 przeprowadzono tory dla tramwaju konnego. Po przeprowadzeniu linii Kolei Petersburskiej i Terespolskiej oraz ukończeniu w 1864 mostu Kierbedzia sytuacja ulicy Targowej mocno się zmieniła. Jeszcze w 1880 na ulicy znajdowało się targowisko. Przeważał handel hurtowy, który zaopatrywał targi miejskie. Głównymi towarami były: bydło, trzoda chlewna, konie, bryczki, drewno opałowe, uprzęże oraz zboże. Po likwidacji targowiska na jego miejscu urządzono skwery i ułożono chodniki. W 1882 na posesji znajdującej się między ulicami: Targową, Ząbkowską i Brzeską otwarto bazar Różyckiego.
W 1908 roku ulicą po raz pierwszy pojechały tramwaje elektryczne.
W 1916 do Targowej przyłączono ulicę Wołową. W latach 1926–1928 wybudowano budynek Dyrekcji Okręgowej Kolei Państwowych. W 1928 wzniesiono wiadukt kolei średnicowej.
Po wyzwoleniu Pragi (15 września 1944) ze względu na silny niemiecki ostrzał artyleryjski z lewego brzegu Wisły w październiku ewakuowano ludność z budynków znajdujących się między rzeką i ulicą Targową. Z powodu ostrzału ulica była nazywana „aleją śmierci”. Później przy ulicy swoje tymczasowe siedziby miały m.in. Rząd Tymczasowy wraz z większością resortów (w gmachu Dyrekcji Okręgowej Kolei Państwowych) i Polskie Radio (kamienica nr 63).
W kwietniu 1945 roku Państwowy Urząd Samochodowy uruchomił linię stałej komunikacji pasażerskiej obsługiwaną przez ciężarówki, łączącą śródmieście z Pragą. Samochody kursowały od ul. Targowej do pl. Narutowicza cztery razy dziennie w każdą stronę. Od czerwca 1945 południowym odcinkiem ul. Targowej przebiegała pierwsza uruchomiona po wojnie linia tramwajowa.
W latach 1949−1952 między ulicami: Ratuszową, Targową, Świętych Cyryla i Metodego i Jagiellońską powstało osiedle Praga I zaprojektowane przez Szymona i Helenę Syrkusów. W 1950 na ulice Targową i 11 Listopada przeniesiono tory tramwajowe z ulic Wileńskiej i Konopackiej.
W 1967 pod ulicą w pobliżu al. Świerczewskiego (obecnie „Solidarności”) powstało przejście podziemne. Było to pierwsze przejście podziemne w Warszawie, które zostało wyposażone w telefon i ustęp publiczny. W 1973 oddano do użytku drugie przejście, na osi ulic Ząbkowskiej i Okrzei, o długości 64 m.
W 2009 ulica na odcinku od placu Wileńskiego do wiaduktu kolejowego jako założenie urbanistyczne została wpisana do rejestru zabytków.
W 2011 rozpoczęto budowę II linii metra przebiegającej między innymi pod ulicą Targową. W 2015 na skrzyżowaniu Targowej i al. „Solidarności” oddano do użytku stację metra Dworzec Wileński.
Ulica jest dwujezdniowa, z drogą rowerową po wschodniej stronie.

</doc>
<doc id="860597" url="https://pl.wikipedia.org/wiki?curid=860597" title="HTB">
HTB



</doc>
<doc id="860600" url="https://pl.wikipedia.org/wiki?curid=860600" title="Pancerniki typu Virginia">
Pancerniki typu Virginia

Pancerniki typu Virginia – seria pięciu amerykańskich pancerników generacji przeddrednotów, wcielonych do służby w latach 1906–1907. Zostały zaprojektowane jako pierwsze prawdziwie pełnomorskie pancerniki amerykańskie. Okręty brały udział w podróży dookoła świata, która została nazwana rejsem Wielkiej Białej Floty. Drugi i ostatni raz US Navy eksperymentowała z użyciem wież dział artylerii pomocniczej o kalibrze 203 mm ustawionych na wieżach dział artylerii głównej kalibru 305 mm (połowa artylerii średniej została tak umieszczona – druga połowa została umieszczona w zwykłych wieżach). Tak jak poprzedni eksperyment (zastosowany w pancernikach typu "Kearsarge") i tym razem zakładane efekty nie zostały osiągnięte i te działa okazały się niezbyt użyteczne.
Okręty w czasie I wojny światowej były już przestarzałe i były używane w większości jako okręty szkolne (po wprowadzeniu generacji drednotów ich możliwości bojowe znacznie spadły w porównaniu do nowych okrętów).
W 1923 roku pojawiła się propozycja pozyskania przez Polskę pancerników. Na mocy Traktatu Waszyngtońskiego, Amerykanie musieli pozbyć się m.in. 13 pancerników, głównie starszych typów. Amerykański senator ze stanu Maryland, Joseph Irwin France stworzył projekt ustawy, na mocy której Amerykanie przekazaliby Polsce wszystkie pięć okrętów. Okręty miały być przekazane za darmo, natomiast polskie władze miały pokryć koszty ich podróży do Europy. Projekt nie doszedł do skutku zapewne z powodu sporych kosztów transportu i później eksploatacyjnych.

</doc>
<doc id="860603" url="https://pl.wikipedia.org/wiki?curid=860603" title="Liga Mistrzów UEFA (2002/2003)">
Liga Mistrzów UEFA (2002/2003)

Liga Mistrzów UEFA 2002/2003 – 11. sezon Ligi Mistrzów UEFA, najbardziej prestiżowego turnieju w europejskiej klubowej piłce nożnej, rozgrywanego od 1992 roku (48. turniej ogólnie, wliczając Puchar Europy Mistrzów Klubowych).
Finał został rozegrany 28 maja 2003 na stadionie Old Trafford w Manchesterze.
Rozgrywki składają się z 3 części:
I faza grupowa.
W I fazie grupowej zmierzą się ze sobą zwycięzcy spotkań III rundy kwalifikacyjnej oraz 16 zespołów, które zakwalifikowały się do tej fazy dzięki pozycjom zajętym w rozgrywkach ligowych. Losowanie grup odbyło się 29 sierpnia 2002 w Monako.
Grupa A.
Terminarz:
1. kolejka
17 września 2002 r.
Bergkamp 62', Ljungberg 77'
2. kolejka
25 września 2002 r.
Koller 6', Amoroso 78' – Mwaruwari 83'
Gilberto Silva 1', Ljungberg 66', Henry 81', 90'
3. kolejka
2 października 2002 r.
Gilberto Silva 48'
van der Schaaf 74' – Koller 21', Rosický 69', Amoroso 90'
4. kolejka
22 października 2002 r.
Kanu 53' – Kapo 8', Fadiga 27'
Koller 10' – Bruggink 47'
5. kolejka
30 października 2002 r.
Gilberto Silva 38' (sam.), Rosický 62' (k) – Henry 18'
Bruggink 34', Rommedahl 48', Robben 64'
6. kolejka
12 listopada 2002 r.
Mwaruwari 76'
Grupa B.
Terminarz:
1. kolejka
17 września 2002 r.
H. Yakin 50', J.H. Rossi 55'
Aimar 20', Baraja 38'
2. kolejka
25 września 2002 r.
Baroš 34' – J.H. Rossi 43'
Angulo 6', Mista 71', Juan Sánchez 85'
3. kolejka
2 października 2002 r.
Heskey 7', 89', Cheyrou 15', Hyypia 28', Diao 81'
Carew 10', 13', Fabio Aurelio 17', Baraja 28', Aimar 58', Mista 60' – J.H. Rossi 46', H. Yakin 90'
4. kolejka
22 października 2002 r.
Ergić 32', 90' – Baraja 36', C.Torres 72'
Daniszewski 23' – Owen 29', 70', 90'
5. kolejka
30 października 2002 r.
Rufete 34'
6 listopada 2002 r.
J.H. Rossi 17' Gimenez 89'
6. kolejka
12 listopada 2002 r.
J.H. Rossi 2', Gimenez 22' Atouba 29' – Murphy 61', Šmicer 64', Owen 85' (k)
Juan Sánchez 38', 46', Fabio Aurelio 78'
Grupa C.
Terminarz:
1. kolejka
17 września 2002 r.
Guti 41', 74', Raúl 56'
2. kolejka
25 września 2002 r.
Zokora 44' (sam.), Salgado 45', Figo 55' (k), Guti 64', Celades 74', Raúl 76'
3. kolejka
2 października 2002 r.
Tsartas 6', Maladenis 25', Nikolaidis 28' – Zidane 15', 39', Guti 60'
Cassano 81'
4. kolejka
22 października 2002 r.
McManaman 24', 43' – Katsouranis 74', Centeno 86'
5. kolejka
30 października 2002 r.
Lakis 30' – Sonck 22'
Totti 27'
6. kolejka
12 listopada 2002 r.
Sonck 86' – Tote 21'
Delvecchio 40' – Centeno 90'
Grupa D.
Terminarz:
1. kolejka
17 września 2002 r.
Karadas 52', 64' – Crespo 33', 78'
Ibrahimović 11', 34' – Sonny Anderson 84'
2. kolejka
25 września 2002 r.
Crespo 74'
Carriere 6', Vairelles 25', 45', Sonny Anderson 35', Luyindula 76'
3. kolejka
2 października 2002 r.
Cannavaro 73' – Govou 21', Sonny Anderson 60'
4. kolejka
22 października 2002 r.
Sonny Anderson 21', 75', Carriere 44' – Caçapa 31' (sam.), Crespo 56', 66'
Ibrahimović 41' – Emerly 85'
5. kolejka
30 października 2002 r.
Recoba 31', Saarinen 52' (sam.), Crespo 72'
Pienaar 7', van der Vaart 90'
6. kolejka
12 listopada 2002 r.
van der Vaart 90' – Crespo 50', 52'
Brattbakk 68' – Govou 84'
Grupa E.
Terminarz:
1. kolejka
18 września 2002 r.
van Hooijdonk 74' – Camoranesi 32'
Szackich 17', Chackiewicz 62'
2. kolejka
24 września 2002 r.
Pardo 4'
Di Vaio 13', 51', Del Piero 27', Davids 66', Nedved 78'
3. kolejka
1 października 2002 r.
Del Piero 66', 81'
4. kolejka
23 października 2002 r.
Chackiewicz 16', Bialkiewicz 47'
Griffin 62'
5. kolejka
29 października 2002 r.
Speed 58', Shearer 69 (k) – Szackich 47'
Di Vaio 4', 69'
6. kolejka
13 listopada 2002 r.
Bombarda, Lurling 71' – Bellamy 45', 90', Hugo Viana 49'
Szackich 49' – Salas 53', Zalayeta 61'
Grupa F.
Terminarz
1. kolejka
18 września 2002 r.
Giovanni 27', Janakopulos 38', Đorđević 44', 63', 73' (k), Zetterberg 86' – Elefteropulos 22' (sam.), Schneider 78' (k)
Giggs 10', Solskjær 35', Veron 46', van Nistelrooy 54', Forlán 89 (k) – Katan 8', Kohen 85'
2. kolejka
24 września 2002 r.
Aiyegbeni 27' (k), 60', 85'
Berbatow 52' – van Nistelrooy 31', 44'
3. kolejka
1 października 2002 r.
Babić 31', 64'
Giggs 19', 66', Veron 26', Solskjær 77'
4. kolejka
23 października 2002 r.
Babić 45', Juan 67' – Pralija 53'
Choutos 70', Đorđević 74' – Blanc 21', Veron 59', Scholes 84'
5. kolejka
29 października 2002 r.
Juan 14', Schneider 90' (k)
Katan 40', Žutautas 56', Aiyegbeni 77' (k)
6. kolejka
13 listopada 2002 r.
Veron 42', van Nistelrooy 69'
Aleksandris 37', Niniadis 51', Andzas 79' – Badier 9', Aiyegbeni 10', Katan 41'
Grupa G.
Terminarz:
1. kolejka
18 września 2002 r.
Salihamidžić 57', Elber 64' – Makaay 12', 45', 77'
Inzaghi 57', 61' – Moreira 75'
2. kolejka
24 września 2002 r.
Seedorf 17', Inzaghi 33', 52', 62'
Utaka 76' – Linke 23'
3. kolejka
1 października 2002 r.
Pizarro 54' – Inzaghi 52', 84'
Makaay 50', Capdevila 79', César 84' – Moreira 10'
4. kolejka
23 października 2002 r.
Coulibaly 61', Moreira 79', Thomert 84' – Makaay 15'
Serginho 11', Inzaghi 64' – Tarnat 23'
5. kolejka
29 października 2002 r.
Víctor 55', Makaay 89' – Santa Cruz 77'
Moreira 41', Utaka 49' – Szewczenko 31'
6. kolejka
13 listopada 2002 r.
N. Kovač 6', Salihamidžić 18', Feulner 87' – Fink 20' (sam.), Bakari 54', Blanchard 90'
Tomasson 34' – Tristan 58', Makaay 71'
Grupa H.
Terminarz:
1. kolejka
18 września 2002 r.
Enrique 5', Mendieta 40', Saviola 43' – Simons 22' (k), Englebert 85'
Sarr 72', Arif 81'
2. kolejka
24 września 2002 r.
Kluivert 28', Enrique 59'
3. kolejka
1 października 2002 r.
Obiorah 55' – Kluivert 29', Saviola 31', 48'
4. kolejka
23 października 2002 r.
de Boer 78'
Maertens 40', Verheyen 72', Staeternes 90' – Fabio Pinto 55'
5. kolejka
29 października 2002 r.
Hasan Şaş 73' – Łoskow 71', Jewsiejew 76'
Riquelme 64'
6. kolejka
13 listopada 2002 r.
Julio Cesar 34', Łoskow 90'
Dani 10', Gerard 45', Geovanni 56' – Cihan 21'
II faza grupowa.
W II fazie grupowej zmierzy się ze sobą 16 zespołów, które zajęły dwa pierwsze miejsca w swoich grupach w I fazie grupowej. Losowanie grup odbyło się 15 listopada 2002 r. w Genewie.
Grupa A.
Terminarz:
1. kolejka
27 listopada 2002 r.
Solano 72' – Morfeo 2', Almeyda 35', Crespo 45', Recoba 82'
Berbatow 39' – Saviola 48', Overmars 88'
2. kolejka
10 grudnia 2002 r.
Di Biagio 15', 27', Butt 80' (sam.) – Živković 63' Franca 90'
Dani 7', Kluivert 35', Motta 58' – Ameobi 24'
3. kolejka
18 lutego 2003 r.
Saviola 7', Cocu 29', Kluivert 67'
Franca 26' – Ameobi 5', 16', Lua Lua 32'
4. kolejka
26 lutego 2003 r.
Shearer 5', 11', 36' (k) – Babić 73'
5. kolejka
11 marca 2003 r.
Saviola 16', de Boer 49'
Vieri 47', Córdoba 62' – Shearer 42', 49'
6. kolejka
19 marca 2003 r.
Martins 36', Emre 90'
Kluivert 60', Motta 75'
Grupa B.
Terminarz:
1. kolejka
27 listopada 2002 r.
Cassano 4' – Henry 6', 70', 75'
Angulo 90' – Ibrahimović 88'
2. kolejka
10 grudnia 2002 r.
Ibrahimović 11', Litmanen 66' – Batistuta 88'
3. kolejka
18 lutego 2003 r.
Wiltord 5' – N. de Jong 17'
Carew 78'
4. kolejka
26 lutego 2003 r.
Totti 24', 30', Emerson 36'
5. kolejka
11 marca 2003 r.
Pasanen 58' – Kily González 28' (k)
Vieira 12' – Cassano 45'
6. kolejka
19 marca 2003 r.
Carew 34', 57' – Henry 49'
Cassano 23' – van der Meyde 1'
Grupa C.
Terminarz:
1. kolejka
26 listopada 2002 r.
Szewczenko 40'
Ignaszewicz 31' – Frings 33', Koller 43'
2. kolejka
11 grudnia 2002 r.
Inzaghi 49'
Raúl 21', 76' – Obiorah 47', Mnguni 74'
3. kolejka
19 lutego 2003 r.
Tomasson 62'
Raúl 43', Ronaldo 56' – Koller 30'
4. kolejka
25 lutego 2003 r.
Rivaldo 34' (k)
Koller 23' – Portillo 90'
5. kolejka
12 marca 2003 r.
Raúl 12', 57', Guti 86' – Rivaldo 81'
Frings 39', Koller 58', Amoroso 66'
6. kolejka
19 marca 2003 r.
Ronaldo 35'
Koller 81'
Grupa D.
Terminarz:
1. kolejka
26 listopada 2002 r.
Tristán 9', Makaay 11' – Birindelli 37', Nedved 57'
J.H. Rossi 1' – van Nistelrooy 62', 63', Solskjær 69'
2. kolejka
11 grudnia 2002 r.
Trezeguet 3', Montero 34', Tacchinardi 43', Del Piero 51'
van Nistelrooy 7', 55'
3. kolejka
19 lutego 2003 r.
H. Yakin 30'
Brown 3', van Nistelrooy 85' – Nedved 90'
4. kolejka
25 lutego 2003 r.
Giggs 15', 41', van Nistelrooy 63'
Tristán 4'
5. kolejka
12 marca 2003 r.
Ferrara 12', Trezeguet 63', Tudor 90' – Tristán 34', Makaay 52'
Neville 53' – Gimenez 14'
6. kolejka
19 marca 2003 r.
Cantaluppi 38', Gimenez 90'
Víctor 32', Lynch 47' (sam.)
Ćwierćfinały.
W ćwierćfinałach grają drużyny, które zajęły dwa pierwsze miejsca w swoich grupach w II rundzie grupowej. Losowanie par 1/4 finału odbyło się 21 marca 2003 r. w Nyonie.
Pierwsze mecze
8 kwietnia 2003 r.
Figo 12', Raúl 28', 49' – van Nistelrooy 52'
9 kwietnia 2003 r.
Montero 15' – Saviola 77'
Vieri 14'
Rewanże
22 kwietnia 2003 r.
Xavi 66' – Nedved 54', Zalayeta 114'
Awans: "Juventus"
Aimar 7', Baraja 50' – Vieri 4'
Awans: "Inter Mediolan"
23 kwietnia 2003 r.
van Nistelrooy 43', Helguera 52' (sam.), Beckham 71', 85' – Ronaldo 12', 50', 59'
Awans: "Real Madryt"
Inzaghi 30', Szewczenko 65', Tomasson 90' – Litmanen 63', Pienaar 78'
Awans: "AC Milan"
Półfinały.
W półfinałach grają ze sobą zwycięzcy ćwierćfinałów. Losowanie par 1/2 finału odbyło się 21 marca 2003 r. w Nyonie.
Pierwsze mecze
6 maja 2003 r.
Ronaldo 23', R. Carlos 73' – Trezeguet 45'
7 maja 2003 r.
Rewanże
13 maja 2003 r.
Martins 83' – Szewczenko 45'
Awans: "AC Milan"
14 maja 2003 r.
Trezeguet 12', Del Piero 43', Nedved 73 – Zidane 89'
Awans: "Juventus"
Finał.
A.C. Milan (trener Carlo Ancelotti):
Dida – Alessandro Costacurta (Roque Junior 65'), Alessandro Nesta, Paolo Maldini (kap.), Kacha Kaladze – Gennaro Gattuso, Andrea Pirlo (Serginho 70'), Clarence Seedorf, Rui Costa (Massimo Ambrosini 86') – Andrij Szewczenko, Filippo Inzaghi
Juventus (trener Marcello Lippi):
Gianluigi Buffon – Lilian Thuram, Ciro Ferrara, Igor Tudor (Alessandro Birindelli 40'), Paolo Montero – Alessio Tacchinardi, Edgar Davids (Marcelo Zalayeta 65'), Mauro Camoranesi (Antonio Conte 46'), Gianluca Zambrotta – Alessandro Del Piero (kap.) – David Trezeguet
Żółte kartki: Costacurta (19.faul) – Tacchinardi (69.faul), Del Piero (111.faul)
Jak przebiegały rzuty karne?
0:0 – Trezeguet (obronił Dida)
1:0 – Serginho
1:1 – Birindelli
1:1 – Seedorf (obronił Buffon)
1:1 – Zalayeta (obronił Dida)
1:1 – Kaładze (obronił Buffon)
1:1 – Montero (obronił Dida)
2:1 – Nesta
2:2 – Del Piero
3:2 – Szewczenko
ZDOBYWCA LIGI MISTRZÓW 2002/2003
A.C. MILAN SZÓSTY TYTUŁ 

</doc>
<doc id="860609" url="https://pl.wikipedia.org/wiki?curid=860609" title="Georgij Malenkow">
Georgij Malenkow



</doc>
<doc id="860613" url="https://pl.wikipedia.org/wiki?curid=860613" title="ISBN">
ISBN



</doc>
<doc id="860615" url="https://pl.wikipedia.org/wiki?curid=860615" title="Sapina">
Sapina

Sapina – rzeka w województwie warmińsko-mazurskim, w zlewni rzeki Węgorapy.
Przebieg.
Sapina ma długość 47,6 km, szerokość do 20 m, głębokość do 1 m. Rzeka ma swój początek w Puszczy Boreckiej, ale niektórzy badacze uważają, że znajduje się ono w okolicach wsi Spytkowo i łączy następujące jeziora: Boćwinka, Żywy, Sołtmany, Żywki, Czarne, Kruklin, Patelnia, Gołdapiwo, Wilkus (z jego odnogą jeziorem Brżąs), Pozezdrze, Stręgiel i wpada do jeziora Święcajty. W jej zlewni jest rzeka Bobrówka, która bierze początek obok wsi Kuty. Bobrówka przepływa przez jeziora: Czarna Kuta i Głęboka Kuta, a kończy bieg w jeziorze Stręgiel.
Śluza.
Na rzece wybudowana została w 1910 Śluza Przerwanki (obok wsi Przerwanki). Jej zadaniem było spiętrzanie wody na jeziorze Gołdapiwo, tak aby powstał rezerwuar wodny na potrzeby Kanału Mazurskiego. Śluza ma długość 25 metrów i szerokość 4 metrów. Śluza spiętrza wodę na wysokość jednego metra.
Turystyka.
Trasa żeglarska na Sapinie od jeziora Święcajty do jeziora Gołdapiwo ma 29 km długości, a szlak kajakowy sięga dalej do jeziora Kruklin i ma długość 34 kilometrów.

</doc>
<doc id="860617" url="https://pl.wikipedia.org/wiki?curid=860617" title="ISSN">
ISSN



</doc>
<doc id="860618" url="https://pl.wikipedia.org/wiki?curid=860618" title="HMS Duke of York (17)">
HMS Duke of York (17)



</doc>
<doc id="860619" url="https://pl.wikipedia.org/wiki?curid=860619" title="HMS Malaya (1915)">
HMS Malaya (1915)



</doc>
<doc id="860621" url="https://pl.wikipedia.org/wiki?curid=860621" title="HMS King George V (41)">
HMS King George V (41)



</doc>
<doc id="860622" url="https://pl.wikipedia.org/wiki?curid=860622" title="Czerwone Skałki">
Czerwone Skałki

Czerwone Skałki (775-875 m n.p.m.) - formy skalne w Sudetach Środkowych w Górach Kamiennych w zachodniej części pasma Gór Suchych.
Położenie.
Czerwone Skałki położone na terenie Parku Krajobrazowego Sudetów Wałbrzyskich na wschód od miejscowości Sokołowsko, w zachodniej części Gór Suchych na północno-zachodnim zboczu Suchawy. 
Czerwone skałki (Czerwona Skała - nazwa używana przez miejscowych) są to ciekawe formy skalne występujące na urwiskach stromego zbocza Suchawy. Powstały w wyniku erozji skał porfirowych (latytowych) o dużej twardości a jednocześnie kruchych i podatnych na pękanie. W połączeniu z bardzo stromymi zboczami spowodowało to powstanie urwisk, osuwisk i form skalnych znanych z wyższych gór. Wyglądem przypominające turnie, lub piargi, a nawet grzędy skalne zbliżone do grani. Wśród kilku mniejszych skałek wznosi się najwyższa skała "Wielka Baszta", ostaniec latytowy o 33 m wysokości (podnóże 820 m n.p.m.). Na zachód od niej znajduje się ok. 40 m długi Lawiniasty Żleb. Zbiera on wszystkie odłamki skalne, które tworzą u jego podnóża piarg czerwonej skały (80 m długości). W miarę posuwania się na zachód skałki stają się bardziej okazałe. W kilku miejscach tworzą bardzo dobre punkty widokowe w kierunku Karkonoszy.

</doc>
<doc id="860623" url="https://pl.wikipedia.org/wiki?curid=860623" title="Pyrosis">
Pyrosis



</doc>
<doc id="860625" url="https://pl.wikipedia.org/wiki?curid=860625" title="Zachary Quinto">
Zachary Quinto

Zachary John Quinto (ur. 2 czerwca 1977 w Pittsburghu) – amerykański aktor, reżyser i producent telewizyjny.
Życiorys.
Wczesne lata.
Urodził się w Pittsburghu w rodzinie rzymskokatolickiej irlandzkiego pochodzenia Margaret J. „Margo” (z domu McArdle), która pracowała w firmie inwestycyjnej, a później w gabinecie w magistracie, i włoskiego pochodzenia Josepha Johna „Joego” Quinto, fryzjera, który zmarł na raka, gdy Quinto miał siedem lat. Dorastał z bratem Joe w Green Tree, dzielnicy Pittsburgha, w stanie Pensylwania. Swoje uzdolnienia aktorskie przejawiał już mając 11 lat występując z grupą Pittsburgh CLO-Mini Stars. Został doceniony w szkole średniej i za rolę generała w przedstawieniu "Piraci z Penzance" ("Pirates of Penzance") otrzymał nagrodę im. Gene’a Kelly’ego. W roku 1995 ukończył Central Catholic High School, a następnie w 1999 został absolwentem Carnegie Mellon University.
Kariera.
Zadebiutował na srebrnym ekranie w serialu sci-fi NBC "Na granicy światów" ("The Others", 2000). Następnie pojawiał się gościnnie w serialach CBS: "Dotyk anioła" ("Touched by an Angel", 2001), "" ("CSI: Crime Scene Investigation", 2002), "Tajne akcje CIA" ("The Agency", 2002), "Odwiedzany" ("Haunted", 2002) i "Joan z Arkadii" ("Joan of Arcadia", 2004).
Był reżyserem w serialu familijnym kanału Walta Disneya "Lizzie McGuire" (2002). W serialu "24 godziny" ("24", 2003-2004) zagrał postać Adama Kaufmana, analityka Counter Terrorist Unit (CTU). Wystąpił także w sitcomie Tori Spelling "So noTORIous" (2006), serialu Warner Bros. "Czarodziejki" ("Charmed", 2003) jako czarnoksiężnik. Grał Gabriela Sylara Graya, seryjnego mordercę w serialu stacji NBC "Herosi" (2006-2009). W 2009 i 2013 roku wcielił się w rolę młodego Spocka w filmie J.J. Abramsa "Star Trek".
W 2018 wystąpił na Broadwayu w roli Harolda w sztuce Marta Crowleya "Chórzyści" ("The Boys in the Band"), u boku aktorów takich jak Jim Parsons, Charles Carver, Andrew Rannells, Robin de Jesús i Tuc Watkins.
Życie prywatne.
W październiku 2011 w jednym z wywiadów wyznał, że jest gejem.
Spotykał się z dominikańsko-amerykańską aktorką Danią Ramirez (2008), Coltonem Haynesem (2009), Jessem Tylerem Fergusonem (2010), Jonathanem Groffem (od 2010 do lipca 2013). W 2013 Quinto związał się z modelem i artystą Milesem McMillanem. Rozstali się w 2019.
Filmografia.
Filmy fabularne.
Gry wideo

</doc>
<doc id="860627" url="https://pl.wikipedia.org/wiki?curid=860627" title="Metoda magnetyczna">
Metoda magnetyczna

Metoda magnetyczna – metoda archeologiczna polegająca na lokalizowaniu obiektów archeologicznych na podstawie wytwarzanych przez nie anomalii magnetycznych. Wykrywane zaburzenia są różnicą pomiędzy średnim natężeniem ziemskiego pola magnetycznego na danym terenie a jego wartością w konkretnym punkcie badanego stanowiska.
Metoda magnetyczna została zapożyczona z geologii. Stosuje się ją w poszukiwaniach skał ferromagnetycznych (np. rudy żelaza), przy kartowaniu głębokiego podłoża krystalicznego, przy rozdziale na warstwy płytko występujących skał osadowych zawierających minerały ferromagnetyczne.
W archeologii wymagane są znacznie czulsze urządzenia pomiarowe niż w przypadku geologii. Jest to niedestrukcyjna metoda archeologii.
Metoda opiera się na badaniu lokalnych zmian pola magnetycznego.
Lokalne anomalie magnetyczne są powodowane przez takie zjawiska jak:
Rodzaj anomalii oraz ich wielkość w dużym stopniu zależy od odległości między badanym obiektem a obiektem je wywołującym. Głębokość zalegania obiektów w tym wypadku jest bardzo ważna.
Przeprowadzenie badań wymaga przygotowania siatki pomiarowej. Standardowa siatka pomiarowa składa się z prostokątów o bokach 0,5-1 m.
Dzięki obecnym możliwościom technicznym możliwe jest przebadanie obszaru o wielkości 1 ha w ciągu dnia. Aparatura badawcza przechowuje dane w swojej pamięci. Po zakończeniu badań, wyniki można przenieść do komputera i poddać analizie.
Do prowadzenia badań metodą magnetyczną wykorzystuje się magnetometr protonowy.
Mierzone zmiany są niewielkie i mogą być zakłócone aktywnością słoneczną lub instalacjami elektroenergetycznymi. Ograniczenia to zalegające blisko powierzchni ziemi złoża minerałów np. żelaza i w takim przypadku magnetometr nie wskazuje, co znajduje się poniżej. Dokładniejsze metody pomiaru opierają się na pomiarze różnicy pola magnetycznego dwóch sond, przyrząd badający różnicę natężenia pola nazywa się gradiometrem. Najlepsze wyniki osiągają do głębokości jednego metra.
Badania metodą magnetyczną są uzupełnieniem dla badań powierzchniowych. Metodą tą można przebadać łąki, pastwiska, lasy – czyli miejsca niesprzyjające prowadzeniu badań powierzchniowych.
Wyniki badań są przedstawiane w postaci wykresów konturowych.

</doc>
<doc id="860635" url="https://pl.wikipedia.org/wiki?curid=860635" title="Pałac Młodziejowskiego">
Pałac Młodziejowskiego



</doc>
<doc id="860639" url="https://pl.wikipedia.org/wiki?curid=860639" title="Goričan">
Goričan

Gmina Goričan () – wieś i gmina w północnej Chorwacji, w żupanii medzimurskiej. W 2011 roku liczyła 2823 mieszkańców.
Znajduje się w nim przejście graniczne z Węgrami Letenye-Goričan, w ciągu trasy europejskiej E71 oraz punkt początkowy Autostrady A4. Płynie przez niego Mura.
W Goričanie znajduje się stadion żużlowy Millenium, na którym regularnie rozgrywane są międzynarodowe zawody.

</doc>
<doc id="860640" url="https://pl.wikipedia.org/wiki?curid=860640" title="Gorican">
Gorican



</doc>
<doc id="860644" url="https://pl.wikipedia.org/wiki?curid=860644" title="Cicuta virosa">
Cicuta virosa



</doc>
<doc id="860648" url="https://pl.wikipedia.org/wiki?curid=860648" title="Modelowanie molekularne">
Modelowanie molekularne

Modelowanie molekularne – zbiór technik obliczeniowych, które służą do modelowania i przewidywania właściwości cząsteczek lub układów ponadcząsteczkowych.
Modelowanie molekularne nierozłącznie jest związane z komputerami, których moc obliczeniowa decyduje o dokładności wykonywanych symulacji rozmaitych zjawisk na poziomie pojedynczych cząsteczek. W układach o dużej złożoności stosuje się uproszczone założenia lub wychodzi się z pewnych założeń początkowych, wynikających z wcześniejszych danych eksperymentalnych. Ośrodki naukowe zaangażowane w modelowanie molekularne posiadają własne centra komputerowe lub korzystają z czasu, jaki jest im przydzielony na superkomputerach należących do innych.
Modelowanie molekularne znajduje m.in. zastosowanie w nanotechnologii, do projektowania leków, poznawania struktur biologicznych, których sekwencja jest znana a budowa i funkcja jeszcze nie, w badaniach materiałowych i w wielu innych miejscach.
Istnieją również projekty związane z modelowaniem molekularnym, które wykorzystują moce spontanicznie tworzonych przez wolontariuszy sieci obliczeń rozproszonych, np. projekt Rosetta@home, zajmujący się między innymi poszukiwaniem nowych leków przeciwnowotworowych czy Folding@home, w podobnych celach symulujący zwijanie białek.
Molekularne modelowanie jest rutynowo stosowane do poznawania struktury dynamiki i termodynamiki rozmaitych związków chemicznych. W biologii molekularnej przy użyciu modelowania molekularnego badano zwijanie białka, katalizę enzymów, stabilność białek, cząsteczkowe rozróżnianie powierzchni białek i DNA. Intensywnie rozwijane są kierunki poszukiwań metod i materiałów nanotechnologicznych.

</doc>
<doc id="860655" url="https://pl.wikipedia.org/wiki?curid=860655" title="Duncan Waldron">
Duncan Waldron

J. Duncan Waldron – szkocki fotograf i astrofotograf. W 1998 roku przeprowadził się wraz z rodziną do Australii. Obecnie (2016) pracuje jako astronom w planetarium.
W 1986 roku z Obserwatorium Siding Spring odkrył dwie planetoidy – (3753) Cruithne i (5577) Priestley.

</doc>
<doc id="860665" url="https://pl.wikipedia.org/wiki?curid=860665" title="Urizel">
Urizel



</doc>
<doc id="860666" url="https://pl.wikipedia.org/wiki?curid=860666" title="Ośrodek Myśli Politycznej">
Ośrodek Myśli Politycznej

Towarzystwo Edukacyjno-Naukowe Ośrodek Myśli Politycznej (OMP) – konserwatywny think tank – stowarzyszenie o statusie organizacji pożytku publicznego, założone w Krakowie w 1992.
Charakterystyka.
Zajmuje się działalnością edukacyjną i naukową z zakresu filozofii i myśli politycznej, historii oraz stosunków międzynarodowych. Jest również miejscem publicznej debaty o polityce polskiej, współczesnych sporach ideowych i polityce międzynarodowej. Organizuje konferencje naukowe, debaty publiczne, cykle wykładów i seminariów dla studentów, nauczycieli i uczniów szkół średnich, prowadzi badania naukowe i prace analityczne.
Wydaje serie książkowe: „Biblioteka Myśli Politycznej”, „Polskie Tradycje Intelektualne”, „Biblioteka Klasyki Polskiej Myśli Politycznej”, „Z archiwów bezpieki. Nieznane karty PRL”, „Z archiwów II wojny światowej”, „Studia i Analizy”, „Klasyka Myśli Filozoficznej”, „Tradycja i Kultura” i „Kanon Współczesnej Filozofii”. Oprócz prac współczesnych polskich i zagranicznych autorów, OMP publikuje dzieła klasyków myśli politycznej minionych stuleci (m.in. Edmunda Burke’a, Platona, św. Tomasza z Akwinu, Lorda Actona, Michała Bobrzyńskiego, Pawła Popiela, Stanisława Tarnowskiego, Mirosława Dzielskiego, Juliana Klaczki, Mariana Zdziechowskiego, Jana Ludwika Popławskiego, Zygmunta Balickiego, Adolfa Bocheńskiego, Władysława Konopczyńskiego, Józefa Szujskiego, Adama Heydla, Łukasza Górnickiego, Henryka Rzewuskiego, Hieronima Kajsiewicza, Jana Koźmiana, Stanisława Koźmiana). Seria „Biblioteka Klasyki Polskiej Myśli Politycznej” jest największym cyklem książek przypominających klasykę polskiej myśli politycznej.
OMP prowadzi także strony internetowe, na których udostępnia rezultaty swych prac. Ośrodek Myśli Politycznej współpracuje z wieloma polskimi i zagranicznymi think tankami i uczelniami.
Pierwszym prezesem OMP był prof. Ryszard Legutko, w latach 2005–2018 funkcję tę pełnił prof. Miłowit Kuniński, obecnie zaś dr Jacek Kloczkowski.
Wśród członków, autorów i współpracowników OMP są m.in.: Piotr Bajda, Monika Gabriela Bartoszewicz, Włodzimierz Bernacki, Adam Burakowski, Marek A. Cichocki, Agnieszka Drop-Walter, Dariusz Gawin, Janusz Ekes, Tomasz Gąsowski, Stanisław Górka, Rafał Habielski, Katarzyna Haremska, Michał Jaskólski, Dariusz Karłowicz, Krzysztof Kawalec, Jacek Kloczkowski, Marek Kornat, Piotr Koryś, Paweł Kowal, Zdzisław Krasnodębski, Piotr Legutko, Michał Łuczewski, Marek Magierowski, Maciej Marszał, Rafał Matyja, Filip Musiał, Zdzisław Najder, Andrzej Nowak, Dorota Pietrzyk-Reeves, Beata Polanowska-Sygulska, Czesław Porębski, Rafał Prostak, Arkady Rzegocki, Mirosław Sanek, Jan Skoczyński, Zbigniew Stawrowski, Aleksander Surdej, Krzysztof Szczerski, Bogdan Szlachta, Michał Szułdrzyński, Kazimierz M. Ujazdowski, Paweł Ukielski, Łukasz Warzecha, Andrzej Waśko, Bronisław Wildstein, Artur Wołek, Henryk Woźniakowski, Zbigniew Zalewski, Tomasz Żukowski, Przemysław Żurawski vel Grajewski, Radosław Żurawski vel Grajewski. Biorą oni udział w konferencjach i debatach publicznych OMP, piszą artykuły do książek Ośrodka, są też autorami wydawanych przez OMP monografii i wyborów esejów.

</doc>
<doc id="860675" url="https://pl.wikipedia.org/wiki?curid=860675" title="Diachronia">
Diachronia



</doc>
<doc id="860677" url="https://pl.wikipedia.org/wiki?curid=860677" title="Operacja &quot;Panzerfaust&quot;">
Operacja &quot;Panzerfaust&quot;



</doc>
<doc id="860678" url="https://pl.wikipedia.org/wiki?curid=860678" title="Pałac Józefa Benedykta Loupia">
Pałac Józefa Benedykta Loupia



</doc>
<doc id="860683" url="https://pl.wikipedia.org/wiki?curid=860683" title="HMS Glorious (77)">
HMS Glorious (77)



</doc>
<doc id="860684" url="https://pl.wikipedia.org/wiki?curid=860684" title="HMS Galatea (71)">
HMS Galatea (71)



</doc>
<doc id="860685" url="https://pl.wikipedia.org/wiki?curid=860685" title="Operacja Panzerfaust">
Operacja Panzerfaust

Operacja Panzerfaust – niemiecka operacja wojskowa przeprowadzona w czasie II wojny światowej, w dniach 15–16 października 1944 r. w Budapeszcie, mająca na celu zapobieżenie wycofaniu się Węgier z walki u boku III Rzeszy.
Historia.
Gdy w październiku 1944 r. Adolf Hitler dowiedział się, że ówczesny regent Królestwa Węgier admirał Miklós Horthy planuje sekretne rokowania z Armią Czerwoną w sprawie ewentualnej kapitulacji Węgier, wysłał oddział specjalny pod dowództwem Ottona Skorzenego w celu powstrzymania Horthyego. Hitler obawiał się, że kapitulacja Węgier odetnie drogę powrotu milionom niemieckich żołnierzy walczących na Bałkanach.
Początkowo próbowano skłonić Horthyego do uległości, porywając jego syna Miklósa (operacja „Mickey Mouse”). Choć porwanie udało się, to nie udało się zaszantażować admirała, który wystosował radiowo propozycję rozejmu z ZSRR. W tej sytuacji zdecydowano się na siłowe obalenie rządu Horthyego, przy użyciu komandosów, regularnych wojsk oraz przy pomocy faszystowskiego stronnictwa strzałokrzyżowców. Przed akcją ambasador Niemiec Edmund Veesenmayer aresztował regenta po dobroci, nie wiadomo jak przekonał admirała do oddania się w ręce nazistów.
Oprócz komanda Skorzenego, w operacji „Panzerfaust” użyto także 30 czołgów typu Königstiger z 22. Dywizji Pancernej i 8 czołgów typu Panther – wspomogły one SS-manów i elitarne jednostki spadochroniarzy w szturmowaniu bunkrów na Wzgórzu Zamkowym w Budapeszcie. Obrońcy wytrzymali około trzydzieści minut, po czym się poddali. Podczas gdy Niemcy atakowali bunkry, rząd Horthyego podpisał bezwarunkową kapitulację Węgier.
Aby utrzymać Węgry w stanie wojny z Sowietami, Niemcy utworzyli nowy rząd, który anulował poprzednie postanowienia (m.in. o kapitulacji). Szefem rządu został wierny Hitlerowi Ferenc Szálasi – przywódca strzałokrzyżowców. Faszystowskie Państwo Węgierskie walczyło po stronie państw Osi do kwietnia 1945, kiedy to ostatni niemieccy żołnierze zostali wyparci z Węgier przez Armię Czerwoną, a część z wiernych rządowi Szálasiego wycofała się wraz z nim do Niemiec i walczyła aż do ich ostatecznej kapitulacji.

</doc>
<doc id="860688" url="https://pl.wikipedia.org/wiki?curid=860688" title="HMS Exeter (68)">
HMS Exeter (68)



</doc>
<doc id="860692" url="https://pl.wikipedia.org/wiki?curid=860692" title="HMS Arethusa (26)">
HMS Arethusa (26)



</doc>
<doc id="860695" url="https://pl.wikipedia.org/wiki?curid=860695" title="HMS Courageous (50)">
HMS Courageous (50)



</doc>
<doc id="860697" url="https://pl.wikipedia.org/wiki?curid=860697" title="HMS Hermes (95)">
HMS Hermes (95)



</doc>
<doc id="860699" url="https://pl.wikipedia.org/wiki?curid=860699" title="HMS Eagle (R05)">
HMS Eagle (R05)



</doc>
<doc id="860700" url="https://pl.wikipedia.org/wiki?curid=860700" title="Władysław III Henryk">
Władysław III Henryk

Władysław III Henryk (czes. "Vladislav Jindřich", ur. ok. 1160 r., zm. 12 sierpnia 1222 r.), książę Czech od 23 czerwca 1197 r. do 6 grudnia 1197 r., margrabia Moraw w latach 1192-1194 oraz 1197-1222.
Najmłodszy syn króla Czech Władysława II i jego drugiej żony Judyty, córki Ludwika I (zm. 1140), pierwszego landgrafa Turyngii z dynastii Ludowingów. Przyrodni brat księcia Fryderyka, rodzony brat króla Przemysła Ottokara I.
W 1192 r. z nadania cesarza Henryka VI Władysław Henryk został margrabią Moraw. W tym w czasie jego brat Przemysł Ottokar I został księciem Czech, jednak już w 1193 r. został pokonany przez Henryka Brzetysława (bratanka Władysława II) i wygnany z kraju. W roku następnym (1194) nowy książę Czech najechał na Morawy i pokonał Władysława Henryka, który stracił swój tytuł i znalazł się w niewoli na praskim dworze. Po śmierci Henryka Brzetysława (1197 r.), Władysław Henryk w czerwcu tego roku został przez możnowładztwo wybrany na księcia Czech. Jego panowanie trwało zaledwie pół roku, bowiem gdy jego starszy brat Przemysł Ottokar I wrócił z wygnania i zagroził mu zbrojną interwencją, Władysław Henryk abdykował w grudniu 1197 r. na rzecz Przemysła Ottokara i z jego nadania został ponownie margrabią Moraw, którymi władał aż do swej śmierci. Został pochowany w Velehradzie.
Władysław Henryk ożenił się przed 1200 r. z Heilwidą, pochodzącą z Trnavy (dziś Chorwacja). Małżeństwo było bezdzietne. Po śmierci męża Heilwida mieszkała w Znojmie. 26 stycznia 1225 r. założyła pierwszy klasztor cysterek na Morawach w Oslavanach.

</doc>
<doc id="860702" url="https://pl.wikipedia.org/wiki?curid=860702" title="HMS Ark Royal (R09)">
HMS Ark Royal (R09)



</doc>
<doc id="860703" url="https://pl.wikipedia.org/wiki?curid=860703" title="HMS Ark Royal (91)">
HMS Ark Royal (91)



</doc>
<doc id="860705" url="https://pl.wikipedia.org/wiki?curid=860705" title="Wiercenia obrotowe">
Wiercenia obrotowe

Wiercenia obrotowe – wiercenia, polegające na urabianiu skał za pomocą świdra zapuszczanego do otworu na przewodzie wiertniczym, który wprawiany jest w ruch obrotowy za pomocą stołu wiertniczego lub urządzenia Top Drive (mechanizm obrotu). Świder może być napędzany dodatkowo (albo wyłącznie) przy pomocy silnika wgłębnego (turbowiertu lub elektrowiertu).
Zwierciny z dna otworu wiertniczego wynoszone są za pomocą przepływu płuczki wiertniczej lub powietrza.
Płuczkę wiertniczą stosuje się zwykle w wierceniach za ropą i gazem lub przy wierceniu studni. Płuczkę powietrzną stosuje się najczęściej w kopalniach odkrywkowych.

</doc>
<doc id="860709" url="https://pl.wikipedia.org/wiki?curid=860709" title="Yucca brevifolia">
Yucca brevifolia



</doc>
<doc id="860710" url="https://pl.wikipedia.org/wiki?curid=860710" title="Aeroport">
Aeroport



</doc>
<doc id="860712" url="https://pl.wikipedia.org/wiki?curid=860712" title="Metoda areometryczna">
Metoda areometryczna



</doc>
<doc id="860713" url="https://pl.wikipedia.org/wiki?curid=860713" title="Jan Piłsudski">
Jan Piłsudski

Jan Piłsudski (ur. 15 stycznia 1876 w Wilnie, zm. 21 grudnia 1950 w Penley) – polski prawnik, społecznik, działacz państwowy II Rzeczypospolitej, wolnomularz. Brat Józefa Piłsudskiego.
Życiorys.
Urodził się w rodzinie Józefa Wincentego i Marii z Billewiczów, był bratem Adama, Bronisława, Kazimierza i Józefa. Naukę pobierał w I Gimnazjum w Wilnie, a potem przeniósł się do Lipawy, gdzie uzyskał maturę. Studiował na Uniwersytecie Moskiewskim z którego został usunięty za udział w polskiej organizacji studenckiej. Studiował prawo na uniwersytecie w Kazaniu. W latach 1909–1915 główny buchalter Zarządu Miasta Wilna. W 1912/13 uczestniczył z prezydentem Michałem Węsławskim w pozyskaniu w Wielkiej Brytanii obligacyjnej pożyczki miejskiej na budowę wodociągów i kanalizacji w Wilnie. W 1918 członek Tymczasowej Komisji Rządzącej w Wilnie. W latach 1919–1920 urzędnik w Ministerstwie Pracy i Opieki Społecznej w Warszawie. Od 1920 sędzia Sądu Okręgowego w Wilnie, następnie sędzia Sądu Apelacyjnego.
Członek Zjednoczenia Państwowego na Kresach w 1922 roku. W 1922 poseł na Sejm Litwy Środkowej. W latach 1928–1931 poseł na Sejm z listy BBWR. W marcu 1930, po dymisji piątego rządu Kazimierza Bartla desygnowany na funkcję premiera, z której zrezygnował 29 marca, a na jego miejsce został wyznaczony Walery Sławek. W latach 1930–1931 wicemarszałek Sejmu. Od 27 maja 1931 do 6 września 1932 minister skarbu w rządzie Aleksandra Prystora, w latach 1932–1937 wiceprezes Banku Polskiego. Członek władz Towarzystwa Rozwoju Ziem Wschodnich, założyciel Unii Narodowo-Państwowej w 1922 roku.
Po agresji ZSRR na Polskę 17 września 1939 aresztowany w Wilnie przez NKWD, wywieziony na moskiewską Łubiankę. Uwolniony w wyniku układu Sikorski-Majski latem 1941, ewakuowany z ZSRR. Od 1941 na emigracji w Wielkiej Brytanii, gdzie zmarł 21 grudnia 1950 w szpitalu polskim w Penley na zawał serca spowodowany miażdżycą. Pochowany na cmentarzu w Wrexham. Jego symboliczny grób znajduje się na cmentarzu Powązkowskim w Warszawie (kwatera 143-6-21).

</doc>
<doc id="860714" url="https://pl.wikipedia.org/wiki?curid=860714" title="Przewód wiertniczy">
Przewód wiertniczy

Przewód wiertniczy – służy do przekazywania ruchu obrotowego ze stołu wiertniczego (lub urządzenia Top Drive) na świder.
Składa się z graniatki, rur płuczkowych, obciążników, łączników, stabilizatorów oraz amortyzatorów drgań. Narzędzie wiercące (świder, koronka), według L.Szostaka, nie zalicza się do elementów przewodu wiertniczego.

</doc>
<doc id="860720" url="https://pl.wikipedia.org/wiki?curid=860720" title="Pałac Paca w Warszawie">
Pałac Paca w Warszawie

Pałac Paca – pałac w stylu późnoklasycystycznym znajdujący się przy ul. Miodowej 15 w Warszawie.
Historia.
Pałac ten został zbudowany w latach 1681–1687 w stylu barokowym na polecenie Dominika Mikołaja Radziwiłła według projektu Tylmana z Gameren. Był własnością rodziny Radziwiłłów do początku XIX wieku (z przerwą w latach 1744–1759 kiedy to należał do biskupa Andrzeja Stanisława Załuskiego i Józefa Andrzeja, jego brata. Dla nich około 1757 wzniesiono nowe oficyny przy ul. Miodowej według projektu Jakuba Fontany. W latach 1762–1775 pałac był dzierżawiony przez Michała Fryderyka Czartoryskiego). 
W pałacu często bywał Stanisław August Poniatowski. 3 listopada 1771, podczas powrotu z tego pałacu na warszawski zamek, został porwany przez konfederatów barskich.
W czasie walk z wojskami rosyjskimi podczas Insurekcji kościuszkowskiej w 1794 roku pałac został częściowo zniszczony. Podczas okupacji pruskiej w latach 1807–1809 w zaniedbanym budynku znajdował się teatr, później zaś koszary wojskowe i lazaret. 
Na początku 1821 roku w pałacu odbyła się potajemna uroczystość wprowadzenia polskich poetów romantycznych, Seweryna Goszczyńskiego i Józefa Bohdana Zaleskiego, do Związku Wolnych Polaków. Scenę tę opisał Goszczyński w wierszu "Rejtan" (1824). W roku 1823 pałac kupił generał Ludwik Michał Pac, dla którego w latach 1824–1828 został przebudowany według projektu Henryka Marconiego w stylu klasycystycznym. W środkowej części architekt umieścił sześciokolumnowy portyk; zbudował także skrzydła boczne i dwupiętrowe pawilony od strony ul. Miodowej, w miejsce wcześniejszych oficyn, połączone przez trójarkadową, półkolistą bramę. Na potrzeby przebudowy pałacu Pac sprowadził z Berlina rzeźbiarza Ludwika Kauffmanna, który wykonał m.in. płaskorzeźbiony fryz ponad arkadami, umieszczony we wnęce od strony ul. Miodowej. Dzieło zatytułowane „Tytus Flamininus ogłaszający wolność miast greckich na igrzyskach w Koryncie” uchodzi za jedną z najwybitniejszych rzeźb neoklasycystycznych zrealizowanych w Warszawie. Jego autorstwa są również rzeźby wodzów rzymskich zdobiące elewację pałacu, wykonane w latach 1823–1830. We wnętrzach pałacu urządzono Salę Gotycką i Mauretańską.
Generał Pac wziął udział w powstaniu listopadowym, za co w roku 1835 jego majątek wraz z pałacem został skonfiskowany. Przebudowano jego wnętrza pod kierunkiem Stefana Balińskiego. W latach 1848–1875 w budynku mieściła się siedziba Rządu Gubernialnego. W latach 1875–1939 pałac był siedzibą stołecznego Sądu Okręgowego. W jego Sali Kolumnowej odbył się proces Eligiusza Niewiadomskiego. W 1925 roku pod kierunkiem architekta Oskara Sosnowskiego przeprowadzono restaurację pałacu, wyburzając XIX-wieczne przybudówki i schody od ogrodu.
Pałac częściowo został zburzony podczas II wojny światowej. Odbudowano go w latach 1948–1951 według projektu Czesława Konopki i Henryka Białobrzeskiego, przy czym elewację od strony dziedzińca odbudowano według projektów Marconiego, a elewację ogrodową według zmodyfikowanego oryginalnego barokowego projektu Tylmana z Gameren. Jest obecnie siedzibą Ministerstwa Zdrowia.
Architektura.
Przed pałacem znajduje się klasycystyczna brama o półkolistym kształcie z fryzem nad dwiema arkadami i niszą pomiędzy nimi. Budynek został zbudowany na planie kwadratu, w narożnikach posiada cztery pawilony, które od strony ogrodu zwieńczone są barokowymi hełmami. Elewacja od strony dziedzińca od ul. Miodowej utrzymana jest w stylu klasycystycznym z portykiem, natomiast elewacja od strony ogrodu jest barokowa i pochodzi z końca XVII wieku.

</doc>
<doc id="860721" url="https://pl.wikipedia.org/wiki?curid=860721" title="Hymn Wolnego Miasta Gdańsk">
Hymn Wolnego Miasta Gdańsk



</doc>
<doc id="860723" url="https://pl.wikipedia.org/wiki?curid=860723" title="Yucca elphantipes">
Yucca elphantipes



</doc>
<doc id="860725" url="https://pl.wikipedia.org/wiki?curid=860725" title="Herb gminy Jemielno">
Herb gminy Jemielno

Herb gminy Jemielno przedstawia w polu złoty dzban czerwony, w którym takież trzy róże (heraldyczne) o łodygach i liściach zielonych. Projekt nawiązuje bezpośrednio do dawnego herbu (bądź znaku napieczętnego) Jemielna znanego tylko z lakonicznego opisu i bez podania barw.

</doc>
<doc id="860726" url="https://pl.wikipedia.org/wiki?curid=860726" title="Sonda Bracewella">
Sonda Bracewella



</doc>
<doc id="860729" url="https://pl.wikipedia.org/wiki?curid=860729" title="Stół wiertniczy">
Stół wiertniczy

Stół wiertniczy – używany w wierceniach obrotowych, służy do przekazywania ruchu obrotowego za pośrednictwem przewodu wiertniczego na narzędzie wiercące.
Oprócz tego zadania służy również do chwilowego podwieszenia na klinach przewodu wiertniczego albo rur okładzinowych, prowadzenia robót ratunkowych oraz odkręcania połączeń gwintowych.
Główne części stołu to: kadłub, płyta obrotowa, wał napędowy.

</doc>
<doc id="860733" url="https://pl.wikipedia.org/wiki?curid=860733" title="Metoda sejsmiczna">
Metoda sejsmiczna

Metoda sejsmiczna – metoda archeologiczna polegająca na wywoływaniu fal sejsmicznych i badań za pomocą specjalistycznej aparatury pomiarowej przebiegu rozchodzących się fal, czasu ich rozchodzenia ich odkształceń w celu lokalizacji podziemnych obiektów.
Jest to jedna z niedestrukcyjnych metod w archeologii. Została zapożyczona z geologii.
Za pomocą sejsmografów rejestruje się dane o przebiegu fali, czasie jej rozchodzenia i odkształceniach. Fale reagują na ośrodki mające różną sprężystość. Właściwość taka pozwala na rejestracje przeszkód stających na drodze fali. Metoda sejsmiczna pozwala poznać obraz budowy geologicznej i układ warstw do głębokości kilkunastu metrów. 
Wzbudzenie fali sejsmicznej potrzebnej do badań polega na uderzeniu ciężkim młotem o wadze ok. 20-30kg. w rozłożone odpowiednio na powierzchni metalowe płyty. Uzyskane rezultaty badań często zależą od możliwości dostępnej aparatury badawczej i odległości między geofonami. Wyniki prezentowane są w formie wykresów. 
Jest to najrzadziej stosowana metoda prospekcji archeologicznej. Jej ograniczenia polegają na trudności w interpretacji wyników. Metoda ta, nie sprawdza się także w przypadku warstw o dużej miąższości. Natomiast świetnie można badać ukryte pod ziemią konstrukcje architektoniczne za pomocą tej metody.

</doc>
<doc id="860735" url="https://pl.wikipedia.org/wiki?curid=860735" title="Charles Simonyi">
Charles Simonyi

Charles Simonyi (ur. 10 września 1948 w Budapeszcie na Węgrzech) – przedsiębiorca amerykański pochodzenia węgierskiego (obywatelstwo otrzymał w 1982). Właściciel firmy Intentional Software, były pracownik Microsoftu, twórca takich programów jak Word czy Excel. W kwietniu 2007 został piątym kosmicznym turystą. Posiada licencję pilota samolotów odrzutowych i śmigłowców. W powietrzu spędził ponad 2000 godzin.
W 1966 opuścił Węgry i wyjechał do Danii, gdzie pracował jako programista w jednej z firm w Kopenhadze. Dwa lata później udał się do USA. Licencjat z matematyki technicznej oraz budowy maszyn uzyskał w 1972 po ukończeniu Uniwersytetu Kalifornijskiego w Berkeley. Po studiach rozpoczął pracę w Xerox Palo Alto Research Center (PARC). Na Uniwersytecie Stanforda w 1976 otrzymał doktorat z informatyki. W 1981 rozpoczął pracę w firmie Microsoft. W sierpniu 2002 po odejściu z Microsoftu założył Intentional Software Corporation.
Jest twórcą notacji węgierskiej.
W 1995 roku Charles Simonyi został fundatorem katedry "Public Understanding of Science" na Uniwersytecie Oksfordzkim.
11 kwietnia 2006 z firmą Space Adventures podpisał kontrakt na lot na pokładzie rosyjskiego statku kosmicznego. Po przejściu badań medycznych, 8 sierpnia 2006, został dopuszczony do specjalistycznego treningu. Szkolenie rozpoczął w Centrum Przygotowań Kosmonautów we wrześniu 2006. Umowa na lot została zawarta z Roskosmosem 20 września 2006. Za udział w misji Simonyi zapłacił 20-25 mln dolarów. Wyprawa miała potrwać 10 dni, z czego 8 Simonyi miał spędzić na pokładzie Międzynarodowej Stacji Kosmicznej.
Start statku kosmicznego Sojuz TMA-10 nastąpił 7 kwietnia 2007. Kosmicznemu turyście towarzyszyli Oleg Kotow i Fiodor Jurczichin.
26 marca 2009 udał się w swoją drugą podróż kosmiczną. Na pokładzie Sojuza TMA-14 razem z Giennadijem Padałką oraz Michaelem Barrattem wystartował w kierunku Międzynarodowej Stacji Kosmicznej.

</doc>
<doc id="860745" url="https://pl.wikipedia.org/wiki?curid=860745" title="Arbat">
Arbat

Arbat lub Stary Arbat (ros. Арбат) – ulica w centrum Moskwy. Od jej nazwy pochodzi także nazwa części dzielnicy miasta znajdującej się w centralnym okręgu administracyjnym Moskwy.
Historia ulicy.
Nazwę swą ulica wzięła od posiadłości ziemskiej "Orbat" położonej na zachód od moskiewskiego Kremla, ale jak do tej pory nie udało się wywieść tego toponimu. Najczęściej przywoływana hipoteza mówi o tym, że nazwa ta wywodzi się z arabskiego słowa "arbad" lub "rabad" − „podgrodzie” lub „przedmieście” − które mogło się przyjąć w okresie panowania nad Moskwą Złotej Ordy.
Pierwsze wzmianki o Arbacie pochodzą z 1493, gdy stanowił część drogi z Kremla do Smoleńska. Jako ulica funkcjonuje od 1592. W XVIII wieku Arbat stał się jedną z najmodniejszych ulic w mieście i de facto pozostaje nią do dziś. Większość wczesnych zabudowań spłonęła w czasie pożaru Moskwy w 1812, co wiązało się z inwazją napoleońską. Współczesna zabudowa Arbatu pochodzi głównie z początków XX wieku i stanowi ciekawe przykłady architektury secesyjnej oraz konstruktywistycznej. W okresie międzywojennym wyburzono większość okolicznych cerkwi, a u jednego z końców ulicy pojawił się wieżowiec Ministerstwa Spraw Zagranicznych.
W drugiej połowie lat osiemdziesiątych XX wieku ulicę przebudowano, zamieniając ją w deptak, który stał się jedną z popularniejszych atrakcji turystycznych miasta. Od tego czasu Stary Arbat gromadzi handlarzy pamiątkami oraz drobnych artystów i żebraków. W okresie pieriestrojki był miejscem manifestacji politycznych i spotkań nieformalnych ruchów młodzieżowych. Pozostałością po tych czasach jest ściana pamięci kultowego piosenkarza Wiktora Coja na rogu Arbatu i pierieułka Krzywoarbackiego.
W 1992 roku nazwę Nowy Arbat nadano pobliskiej ulicy, znanej poprzednio jako prospekt Kalinina.
Arbat w kulturze.
Arbat zajmuje istotne miejsce w rosyjskiej kulturze po pierwsze ze względu na fakt, że w jego okolicach zamieszkiwało wielu znanych artystów. Należeli do nich poeci Aleksander Puszkin i Andriej Bieły, pisarz Anatolij Rybakow, bard Bułat Okudżawa. Pomniki Puszkina i Okudżawy stoją dziś na Arbacie. Ulica pojawia się także często w utworach artystycznych, między innymi powieściach "Dzieci Arbatu" Rybakowa, a także "Mistrz i Małgorzata" Bułhakowa, gdzie mowa o sklepie Torgsinu przy Arbacie i o dawnym mieszkaniu Mistrza w jednym z zaułków przy tej ulicy.
W Ułan Ude nazywa się tak centralną ulicę miasta, czyli ulicę Lenina.
W Krasnodarze jest to część ulicy Czapajewa w centrum miasta.
W Ałmaty nazywana jest tak część ulicy Żibek żol, dawniej Gorkiego, również w centrum miasta.
We Władywostoku Arbatem nazywają ulicę Admirała Fokin (deptak z licznymi fontannami).
W Twerze tak nazywany jest deptak Trójcy Świętej.
W Czelabińsku też jest Arbat, czyli Kirowka.
Ulica jest tematem popularnych piosenek, na przykład "Pierieułoczki Arbata" Jurija Antonowa i licznych utworów Okudżawy.

</doc>
<doc id="860746" url="https://pl.wikipedia.org/wiki?curid=860746" title="Zyta Parmeńska">
Zyta Parmeńska



</doc>
<doc id="860747" url="https://pl.wikipedia.org/wiki?curid=860747" title="Przetwarzanie symetryczne">
Przetwarzanie symetryczne



</doc>
<doc id="860750" url="https://pl.wikipedia.org/wiki?curid=860750" title="Hősök tere (stacja metra)">
Hősök tere (stacja metra)

Hősök tere – stacja metra w Budapeszcie na linii M1. Została oddana do użytku w roku 1896. Stacja nosi nazwę Hősök tere () i jest położona przy placu Bohaterów, jednym z najważniejszych placów i węzłów komunikacyjnych w Budapeszcie. Duży ruch stacja zawdzięcza bliskości ważnych miejsc – samego placu, Muzeum Sztuk Pięknych i Parkowi Miejskiemu. Wyglądem stacji przypomina klasyczny wystrój żółtej linii budapeszteńskiego metra. Następne stacje to: Bajza utca i Széchenyi fürdő.

</doc>
<doc id="860753" url="https://pl.wikipedia.org/wiki?curid=860753" title="Wieloprocesorowość asymetryczna">
Wieloprocesorowość asymetryczna

Wieloprocesorowość asymetryczna (, ASMP) – architektura komputerowa mająca na celu zwiększenie mocy obliczeniowej i funkcjonalności komputera poprzez wykorzystanie kilku procesorów.
W architekturze asymetrycznej wszystkie procesory nie są traktowane jednakowo, jak w architekturze symetrycznej, lecz niektórym z nich przydzielane są zadania specjalne. Jeden z procesorów może np. obsługiwać wyłącznie operacje wejścia/wyjścia, podczas gdy pozostałe zajmują się obsługą typowych aplikacji. Procesory w układzie ASMP mogą mieć dostęp do rozłącznych zestawów urządzeń peryferyjnych. Takie rozwiązanie upraszcza projektowanie systemów, ale ogranicza maksymalną wydajność w porównaniu do architektury symetrycznej (SMP).
Przykładem zastosowania architektury ASMP w komputerach osobistych jest procesor Intel 80286 współpracujący z koprocesorem numerycznym 80287, który był wykorzystywany tylko do przeprowadzania obliczeń matematycznych o dużej precyzji.

</doc>
<doc id="860759" url="https://pl.wikipedia.org/wiki?curid=860759" title="English Babu Desi Mem">
English Babu Desi Mem

English Babu Desi Mem – indyjski melodramat miłosny i musical wyreżyserowany w 1996 roku przez Praveen Nischola. W rolach głównych występują Shah Rukh Khan i Sonali Bendre. Tematem filmu jest konfrontacja dwóch światów: świata bogactwa i świata trudu zarabiania na życie, kosmopolityzmu i zakorzenienia w tradycji indyjskiej (także religijnej). Ponadto w filmie możemy zobaczyć bijatyki, śpiew, taniec i sceny miłosne czy też rodzinne.
Opis fabuły.
Indyjska rodzina Mayur słynie z rosnącego bogactwa i dobrego dostosowania się na obczyźnie. Już drugie jej pokolenie odnalazło dla siebie miejsce w Anglii, tylko jeden z synów, Hari (Shah Rukh Khan) czuje się tu wyobcowany, szuka swoich indyjskich korzeni, tęskni za nieznaną sobie ojczyzną i pewnego dnia spełnia swoje marzenie. Rusza w podróż do Indii, która kończy się dramatycznie. Samolot, którym leci rozbija się. Hariemu udaje się uratować. Podczas troskliwego leczenia rannego przez Katariyę młodzi zakochują się w sobie i biorą ślub, na którym brakuje jednak rodziny Hariego. Pozwala on, aby rodzina w Anglii uznała go za nieżyjącego. Tu w Indiach jako głowa rodziny opiekując się brzemienną żoną i jej młodszą siostrą Bijuriyą czuje się bardzo szczęśliwy. Szczęście to przerywa nagły pożar, w którym Hari ginie ratując swoją ciężarną żonę. Przeżywa ona ukochanego męża tylko o ten krótki czas, który pozwala jej urodzić synka Nandu. Siostra Bijuriya jest zaledwie 12-letnią dziewczynką, więc lekarze decydują się oddać noworodka do domu dziecka. Bijuriya porywa siostrzeńca, który teraz jest dla niej wszystkim, całą jej rodziną, sensem i radością jej życia. Prosi ona Boga o pomoc w opiece nad Nandu i on jej pomaga. Dziewczynka tańczy i śpiewa na ulicach, aby wyżywić, a z czasem i kształcić chłopca. Niczego mu nie brakuje. Mijają lata. Nandu ma 8 lat. Nadal jest utrzymywany przez dorosłą już teraz Bijuriyę (Sonali Bendre), która dla niego tańcząc w lokalach naraża się na dwuznaczne propozycje mężczyzn. Wstyd i niepewność jej losu osładza miłość Nandu. Ale sytuacja zmienia się. Bijuriya nie wie, że jej prawo do opieki nad Nandu może jej być odebrane. Rodzina w Anglii dowiaduje się o istnieniu chłopca. Zeuropeizowany, odrzucający swoje indyjskie korzenie stryj Nandu, Vikram Mayur (Shah Rukh Khan) przyjeżdża do Bombaju. Chce zabrać nieznanego dotychczas bratanka do Anglii, dać mu tam odpowiednie wykształcenie i otoczyć miłością rodziny. Nie liczy się z tym, że Nandu ma już swoją rodzinę tu w Indiach, że kocha Bijuriyę jak matkę.
Piosenki.
Twórcą muzyki jest Nikhil-Vinay.

</doc>
<doc id="860761" url="https://pl.wikipedia.org/wiki?curid=860761" title="Pompa płuczkowa">
Pompa płuczkowa

Pompa płuczkowa – pompa tłokowa, służy w wiertnictwie do wywierania ciśnienia hydraulicznego na płuczkę wiertniczą w celu wywołania jej ruchu, niezbędnego do postępu wiercenia.
Pompa płuczkowa składa się z części mechanicznej (wał korbowy, korbowody, wał transmisyjny, przekładnia zębata) i hydraulicznej (tłoki, cylindry, zawory).
W związku z tym, że zmiany ciśnienia płuczki działają niekorzystnie na pracę pompy, w celu wyrównania różnicy ciśnień stosuje się kompensatory powietrzne.
Zwykle pompy płuczkowe na dużych wiertniach pracują w zespołach (najczęściej po dwie).

</doc>
<doc id="860766" url="https://pl.wikipedia.org/wiki?curid=860766" title="Szeszonk II">
Szeszonk II

Szeszonk II – faraon, władca starożytnego Egiptu z XXII dynastii libijskiej, prawdopodobnie panował w latach 877–875 p.n.e.
Jürgen von Beckerath w swej pracy „"Chronologie des Pharaonischen Ägypten"” wyraża pogląd, że był starszym synem Osorkona I i Maatkare – córki Psusennesa II i objął władzę po śmierci swego młodszego brata Takelota I, syna Osorkona I i Taschedchonsu. Pogląd ten podziela również Kenneth A. Kitchen w swej pracy „"The Third Intermediate Period in Egypt"”.
Istnieją także odmienne poglądy, dotyczące lat panowania oraz kolejności panowania synów Osorkona I.
Francuski egiptolog Nicolas Grimal podaje, iż Szeszonk II nigdy nie władał samodzielnie i był jedynie współwładcą, rządzącym razem ze swym ojcem. Według tych ocen Szeszonk II zmarł kilka miesięcy wcześniej niż jego ojciec, Osorkon I, a dopiero po jego śmierci tron odziedziczył jego młodszy syn – Takelot I.
Zanim osiągnął władzę przez około 30 lat sprawował funkcję wielkiego kapłana Amona w Tebach. Jego małżonką została Nestanebtaszeru, która urodziła syna Harsiese, w przyszłości wielkiego kapłana Amona oraz władcy, sprawującego władzę królewską, panującego w Tebaidzie.
Szeszonk II zmarł po panowaniu trwającym zaledwie dwa lata. Pochowany został w przedsionku grobowca Psusennesa I w Tanis. Odkrycia dokonał w marcu 1939 roku, prowadzący wykopaliska w Tanis, Pierre Montet. Prace w grobowcu w Tanis trwały w latach 1939–1940. Mumia króla, a właściwie jedynie szkielet, spoczywała w masywnej, wykonanej ze srebra antropoidalnej trumnie, której głowa przedstawia głowę sokoła. Twarz mumii kryła złota maska, a wokół niej, wewnątrz trumny, znajdowały się liczne, wspaniale przedmioty ze złota – bransolety, pektorały i pierścienie. Imię Szeszonka, znajdujące się na wielu z nich jednoznacznie ustalało tożsamość pochowanego władcy. W sarkofagu znaleziono również cztery niewielkie srebrne trumny, zawierające organy wewnętrzne władcy. Wokół sarkofagu znaleziono mnóstwo, porozrzucanych figurek uszebti.
Szczątki króla zostały przewiezione do Zakładu Anatomii Uniwersytetu Kairskiego, gdzie poddano je dokładnym badaniom. Na podstawie badań skostnienia żeber i badań czaszki ustalono, iż Szeszonk II zmarł w wieku ponad 50 lat. Odkryto również prawdopodobną przyczynę zgonu. Była nią infekcja bakteryjna w wyniku urazu czaszki. Przy dokładnych badaniach kości nóg odkryto pozostałości miniaturowych korzeni roślin, na podstawie czego wysnuto wniosek, iż przyczyną całkowitego rozkładu tkanek miękkich musiało być zalanie grobowca, co też zapewne spowodowało kiełkowanie nasion i pojawienie się korzeni.

</doc>
<doc id="860767" url="https://pl.wikipedia.org/wiki?curid=860767" title="Metoda grawimetryczna">
Metoda grawimetryczna

Metoda grawimetryczna – metoda archeologiczna polegająca na pomiarze zmian przyspieszenia ziemskiego na wybranym obszarze przy wykorzystaniu czułych urządzeń. Metoda umożliwia wykrycie obszarów różniących się gęstością od otoczenia. Zmiany mogą być wywołane przez obiekty archeologiczne ukryte pod powierzchnią ziemi. Pomiary są wykonywane według uprzednio rozmieszczonej siatki pomiarowej. Uzyskane dane należy skalibrować. Utrudnieniem jest fakt, że obiekty archeologiczne powodują bardzo niewielkie zmiany. Powoduje to, że rezultaty badań są niewiarygodne. Najlepiej metoda grawimetryczna sprawdza się w przypadku lokalizowania pustych przestrzeni pod powierzchnią ziemi.
Jest to jedna z niedestrukcyjnych metod w archeologii. Stosowana jest rzadko z racji swojej małej wiarygodności i trudności interpretacji wyników.

</doc>
<doc id="860771" url="https://pl.wikipedia.org/wiki?curid=860771" title="Széchenyi fürdő">
Széchenyi fürdő

Széchenyi fürdő to stacja metra w Budapeszcie na linii M1. Została oddana do użytku w roku 1896. Stacja nosi nazwę Széchenyi Fürdő i jest położona przy łaźniach miejskich im. Istvána Széchenyiego. Wygląd stacji przypomina klasyczny wystrój żółtej linii budapeszteńskiego metra. Następne stacje to: Hősök tere i Mexikói út.

</doc>
<doc id="860778" url="https://pl.wikipedia.org/wiki?curid=860778" title="Danna García">
Danna García

 Danna Maria García Osuna (ur. 4 lutego 1978 w Medellín) – kolumbijsko-meksykańska aktorka filmowa, telewizyjna oraz teatralna.
Kariera.
Karierę telewizyjną zaczynała w wieku 4 lat występami w reklamówkach. Swoją pierwszą większą rolę w telewizji otrzymała, mając 15 lat, w przeboju telewizji RCN "Cafe con aroma de mujer". W wieku 17 lat przeniosła się do Meksyku, gdzie przyjęła rolę w "Al Norte del Corazón". Przed wyjazdem do Meksyku uczyła się aktorstwa w "Teatro Nacional de Colombia". Znana głównie z telenoweli produkcji kolumbijskiej "Gorzka zemsta", w której zagrała Normę Elizondo. W 2004 roku była nominowana do nagrody "Premio INTE – Premio de la Industria de la Television Espańola" jako najlepsza aktorka roku.
Filmografia.
Gościnnie:
2018: Por Amar Sin Ley
2015: Lo imperdonable jako Rebeca Rojo del Rio
2014: Camelia la Texana jako Rosa
2007: Ostatnia godzina (Tiempo final) jako Ana
2005-2006: Desiciones jako Francisca
2001: Lo que callamos las mujeres jako Lety

</doc>
<doc id="860781" url="https://pl.wikipedia.org/wiki?curid=860781" title="Wicegubernatorzy Georgii">
Wicegubernatorzy Georgii

Wicegubernator stanu Georgia (ang. Lieutenant Governor of Georgia) wybierany jest na cztery lata wraz z gubernatorem, aczkolwiek, inaczej niż w większości stanów, na oddzielnych listach (przez co dwaj najważniejsi przedstawiciele stanowej władzy wykonawczej mogą wywodzić się z rywalizujących ugrupowań).
Wicegubernator jest pierwszą osobą w linii sukcesji. Gdyby urzędujący gubernator ustąpił ze stanowiska, zmarł lub został usunięty, wtedy on zostaje nowym gubernatorem, jak gdyby sam został wybrany, do czasu wygaśnięcia mandatu w przepisowym terminie. Notabene nigdy to się jeszcze nie zdarzyło. Jest też z urzędu przewodniczącym stanowego senatu.
Urząd ten utworzono po rewizji stanowej konstytucji w 1946. Przedtem nie istniał.

</doc>
<doc id="860782" url="https://pl.wikipedia.org/wiki?curid=860782" title="Aloe dichotoma">
Aloe dichotoma



</doc>
<doc id="860784" url="https://pl.wikipedia.org/wiki?curid=860784" title="APIPA">
APIPA



</doc>
<doc id="860785" url="https://pl.wikipedia.org/wiki?curid=860785" title="Missus dominicus">
Missus dominicus

Missus dominicus (łac. posłaniec panującego, czasem zwany "nuntius", l. mng. "missi dominici") - urzędnik w państwie cesarstwie Franków, kontrolujący administrację prowincjonalną. Swą władzę sprawował w tzw. "okręgu inspekcyjnym" (łac. "missaticum" lub "advocatio"). Instytucja ta ustanowiona została przez Karola Wielkiego.
Dla zapobiegania nadużyciom i równowagi władzy państwowej i kościelnej, inspekcje przeprowadzało zawsze dwóch "missi dominici" (świecki i duchowny). Najpierw urzędnicy ci ogłaszali instrukcje królewskie - tzw. "Capitulariorum missorum" (instrukcje posłańców) na wiecu (zwanym "mallus") w danej jednostce administracyjnej. Następnie zbierali przyrzeczenia ich stosowania (tzw. "interrogare de capitulo"), po czym kontrolowali ich wykonywanie. 
Do ich zadań należało:
Wprowadzenie "missi dominici" było jednym z elementów reformy administracyjnej Karola Wielkiego, której celem było podniesienie znajomości prawa wśród ludności prowincji, równocześnie kontrolując jego wykonanie.

</doc>
<doc id="860786" url="https://pl.wikipedia.org/wiki?curid=860786" title="Simbach (Bawaria)">
Simbach (Bawaria)

Simbach – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 20 km na południowy zachód od Dingolfing, przy drodze B20 i linii kolejowej Landau an der Isar – Arnstorf.
Dzielnice.
W skład gminy wchodzą następujące dzielnice: Einöden, Weilern, Simbach, Ruhstorf, Haunersdorf, Pischelsdorf i Langgraben
Polityka.
Wójtem jest Herbert Sporrer z CSU, wcześniej urząd ten obejmował Alois Schrögmeier. Rada gminy składa się z 16 osób.
Oświata.
W gminie znajduje się przedszkole oraz szkoła podstawowa z Hauptschule (12 nauczycieli, 162 uczniów, 8 klas w roku 2009/2010).

</doc>
<doc id="860787" url="https://pl.wikipedia.org/wiki?curid=860787" title="Zwornik (wiertnictwo)">
Zwornik (wiertnictwo)

Zwornik służy w wiertnictwie do łączenia ze sobą rur płuczkowych. Wykonany jest ze stali wysokiej jakości.
Składa się z dwóch części: mufy i czopa, które mają gwint narzędziowy do połączenia z rurami.
Ze względu na średnicę przelotu rozróżniamy zworniki:
Ze względu na rodzaj połączenia rozróżniamy zworniki:

</doc>
<doc id="860788" url="https://pl.wikipedia.org/wiki?curid=860788" title="Jorge Cao">
Jorge Cao

Jorge Cao (ur. 2 stycznia 1944 roku na Kubie) – kubański aktor filmowy i telewizyjny.
Widzom znany głównie z roli Martina Acevedo w Gorzkiej zemście, telenoweli produkcji kolumbijskiej.

</doc>
<doc id="860790" url="https://pl.wikipedia.org/wiki?curid=860790" title="Wiercenia">
Wiercenia

Wiercenia – metoda prospekcji archeologicznej wymagająca pobierania próbek. Badania przeprowadzane są za pomocą serii odwiertów. 
Wiercenia wykonuje się za pomocą świdra geologicznego. Pobierane są próbki z głębokości zależnej od stanowiska (od 5 do 10 metrów). Wydobyte z wnętrza ziemi rdzenie mają średnicę ok. 5-10cm i stanowią przekrój przez stanowisko będąc wycinkami stratyfikacji stanowiska. Jeżeli badania są przeprowadzane systematycznie, z wykorzystaniem siatki pomiarowej można pozyskać wiele informacji o miąższości i strukturze warstw na stanowisku. Przy użyciu świdrów geologicznych, możliwe jest wyciągnięcie wraz z rdzeniem drobnych zabytków archeologicznych. 
Wiercenia nie są możliwe, lub są bardzo utrudnione w przypadku stanowisk z architekturą kamienną i na kamienistym terenie. Ważne jest także zachowanie szczególnej ostrożności w przypadku stanowisk, na których możemy się spodziewać uszkodzenia zabytków (cmentarzyska).
Wiercenia należą do metod prospekcji archeologicznej wymagających pobierania próbek.

</doc>
<doc id="860792" url="https://pl.wikipedia.org/wiki?curid=860792" title="Wallersdorf (Bawaria)">
Wallersdorf (Bawaria)

Wallersdorf – gmina targowa w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 21 km na północny wschód od Dingolfing, przy autostradzie A92 i linii kolejowej Landshut – Deggendorf.
Dzielnice.
W skład gminy wchodzą następujące dzielnice: Altenbuch, Haidenkofen, Haidlfing, Wallersdorf, Ettling.
Polityka.
Wójtem jest Ottmar Hirschbichler z CSU, wcześniej urząd ten obejmował Helmut Wimmer. Rada gminy składa się z 20 osób.
Oświata.
W gminie znajdują się dwa przedszkola oraz zespół szkół (szkoła podstawowa i Hauptschule, 28 nauczycieli, 493 uczniów).

</doc>
<doc id="860796" url="https://pl.wikipedia.org/wiki?curid=860796" title="Aloe vera">
Aloe vera



</doc>
<doc id="860799" url="https://pl.wikipedia.org/wiki?curid=860799" title="Niederviehbach">
Niederviehbach

Niederviehbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 8 km na zachód od Dingolfing, nad Izarą, przy autostradzie A92.
Dzielnice.
W skład gminy wchodzą dwie dzielnice: Niederviehbach, Oberviehbach.
Polityka.
Wójtem jest Josef Daffner z CSU, rada gminy składa się z 14 osób.
Oświata.
W gminie znajduje się 50 miejsc przedszkolnych, Hauptschule (12 nauczycieli, 171 uczniów) i Realschule (31 nauczycieli, 639 uczniów).

</doc>
<doc id="860801" url="https://pl.wikipedia.org/wiki?curid=860801" title="Rura płuczkowa">
Rura płuczkowa

Rura płuczkowa stanowi główną część przewodu wiertniczego. Służy do przekazywania ruchu na narzędzie wiertnicze oraz do transportu płuczki wiertniczej na dno otworu wiertniczego.
Rury płuczkowe wytwarza się z wysokojakościowych odmian stali typu E, G, S. Łączone są ze sobą za pomocą zworników.

</doc>
<doc id="860803" url="https://pl.wikipedia.org/wiki?curid=860803" title="WDS">
WDS



</doc>
<doc id="860804" url="https://pl.wikipedia.org/wiki?curid=860804" title="Mexikói út">
Mexikói út

Mexikói út to północna stacja końcowa linii M1 metra w Budapeszcie. Kończy ona 5-kilometrową linię metra, której budowę zainicjowano w 1896. Stacja Mexikói út została oddana do użytku w roku 1973, położona jest przy al. Meksykańskiej. Wygląd stacji jest odmienny od klasycznego wystroju żółtej linii budapeszteńskiego metra, jest ona podobna do stylu metra praskiego czy bukareszteńskiego. Następną stacją w kierunku południowym jest Széchenyi fürdő.

</doc>
<doc id="860808" url="https://pl.wikipedia.org/wiki?curid=860808" title="Moosthenning">
Moosthenning

Moosthenning – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 5 km na północ od Dingolfing, przy autostradzie A92.
Dzielnice.
W skład gminy wchodzą następujące dzielnice: Dornwang, Lengthal, Moosthenning, Ottering, Rimbach, Thürnthenning.
Polityka.
Wójtem jest Markus Baierl z ABV, wcześniej urząd ten sprawował Georg Kutzi. Rada gminy składa się z 16 osób.
Oświata.
W gminie znajdują się dwa przedszkola oraz szkoła podstawowa i Hauptschule (18 nauczycieli, 295 uczniów).

</doc>
<doc id="860810" url="https://pl.wikipedia.org/wiki?curid=860810" title="Obciążnik (wiertnictwo)">
Obciążnik (wiertnictwo)

Obciążnik wchodzi w skład przewodu wiertniczego. Ma postać grubościennej stalowej rury, której zadaniem jest wywieranie nacisku na narzędzie wiertnicze podczas wiercenia w celu zwiększenia postępu wiercenia oraz usztywnienie dolnej części przewodu wiertniczego, nie pozwalając na jego odkształcanie.
Liczba obciążników jest zależna od twardości skał, które mają być zwiercane w ten sposób liczba obciążników zależy od jednostkowego nacisku, który musi być wywierany na skały dla prawidłowego przebiegu procesu wiercenia.

</doc>
<doc id="860815" url="https://pl.wikipedia.org/wiki?curid=860815" title="Mengkofen">
Mengkofen

Mengkofen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży ok. 10 km na północ od Dingolfing.
Polityka.
Wójtem jest Karl Maier, wcześniej urząd ten sprawował Josef Forster. Rada gminy składa się z 20 osób.

</doc>
<doc id="860818" url="https://pl.wikipedia.org/wiki?curid=860818" title="20 lat – koncert przeżyj to sam">
20 lat – koncert przeżyj to sam

20 lat – koncert przeżyj to sam – album zespołu Lombard wydany w roku 2002 przez Koch International Poland.
Materiał jest zapisem koncertu na 20-lecie istnienia zespołu, który odbył się 20 października 2001 r. w Studio im. Agnieszki Osieckiej – Program 3 Polskiego Radia w Warszawie.

</doc>
<doc id="860826" url="https://pl.wikipedia.org/wiki?curid=860826" title="Mamming">
Mamming

Mamming – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau, siedziba wspólnoty administracyjnej. Leży około 10 km na wschód od Dingolfing, nad rzeką Izara.
Składowe.
W obszar gminy wchodzą następujące wsie: Adlkofen, Attenberg, Bachhausen, Benkhausen, Berg, Bubach, Dittenkofen, Graflkofen, Heilberskofen, Hirnkofen, Hof, Kuttenkofen, Mamming, Mammingerschwaigen, Pilberskofen, Rosenau, Ruhsam, Schellmühl, Scheiderberg, Seemannskirchen, Stockpoint, Vollnbach.
Polityka.
Wójtem od 2002 jest Georg Eberl (CSU). Rada gminy składa się z 14 członków:
Oświata.
W gminie znajduje się 98 miejsc przedszkolnych oraz szkoła podstawowa i Hauptschule (25 nauczycieli, 335 uczniów - wraz ze szkołą w Gottfrieding).

</doc>
<doc id="860827" url="https://pl.wikipedia.org/wiki?curid=860827" title="Gottfrieding">
Gottfrieding

Gottfrieding – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau, wchodzi w skład wspólnoty administracyjnej Mamming. Leży około 3 km na wschód od Dingolfing.
Polityka.
Wójtem jest Gerald Rost z CSU, wcześniej urząd ten obejmował Emil Gruber. Rada gminy składa się z 24 osób.
Oświata.
W gminie znajduje się przedszkole oraz szkoła podstawowa (6 klas).

</doc>
<doc id="860828" url="https://pl.wikipedia.org/wiki?curid=860828" title="Deák Ferenc tér (stacja metra)">
Deák Ferenc tér (stacja metra)

Deák Ferenc tér to stacja metra w Budapeszcie i zarazem jego najważniejszy węzeł przesiadkowy. Oddana do użytku została w roku 1896. Krzyżują się tu trzy linie metra: M1, M2 i M3. Stacja położona jest pod placem Ferenca Deáka, jednym z ważniejszych punktów Pesztu. W jej pobliżu znajduje się duży węzeł komunikacyjny. Dzięki temu mieszkańcy Budapesztu mogą szybko zmienić środek transportu i bardzo łatwo dotrzeć do każdego punktu w mieście. 
Wygląd stacji w ciągu linii żółtej jest odmienny od klasycznego wystroju tej nitki budapeszteńskiego metra. Został on zmieniony w latach siedemdziesiątych XX wieku. Na dawnym przystanku zorganizowano niewielkie muzeum historii budapeszteńskiej kolejki podziemnej. 

</doc>
<doc id="860829" url="https://pl.wikipedia.org/wiki?curid=860829" title="Indywidualne Mistrzostwa Świata na Żużlu 1979">
Indywidualne Mistrzostwa Świata na Żużlu 1979

Indywidualne Mistrzostwa Świata na Żużlu 1979 – cykl turniejów żużlowych mających wyłonić najlepszych żużlowców na świecie. Tytuł wywalczył Ivan Mauger z Nowej Zelandii – jego szóste zwycięstwo w finale (poprzednio 1968, 1969, 1970, 1972, 1977). 
Eliminacje kontynentalne.
Polscy żużlowcy Zenon Plech, Edward Jancarz i Robert Słaboń, jako ekipa gospodarzy, nie uczestniczyli w eliminacjach.
Półfinały.
Lonigo (1).
Awans: 8 do Finału Kontynentalnego
Krumbach (2).
Awans: 8+1 do Finału Kontynentalnego
Finał Kontynentalny.
Awans: 4+1 do Finału Światowego
Uwaga! Karl Maier zastąpił Henny’ego Kroeze’a, a Zdeněk Kudrna zastąpił Petra Kučerę
Eliminacje interkontynentalne.
Skandynawia.
Eliminacje szwedzkie.
Półfinały.
Mariestad (1).
Awans: 5 do Finału Szwedzkiego
Motala (2).
Awans: 5 do Finału Szwedzkiego
Målilla (3).
Awans: 5 do Finału Szwedzkiego oraz Anders Michanek
Finał Szwedzki.
Awans: 5+2 do Finału Skandynawskiego
Finał Duński.
Awans: 4 do Finału Skandynawskiego oraz Ole Olsen
Finał Skandynawski.
Awans: 5 do Finału Interkontynentalnego
Eliminacje zamorskie.
Eliminacje Wspólnotych Narodów.
Eliminacje brytyjskie.
Półfinały.
Awans: 8 do Finału Brytyjskiego
Awans: 8 do Finału Brytyjskiego
Finał Brytyjski.
Awans: 10+1 do Finału Wspólnoty Narodów
Uwaga! Ian Turner zastąpił Dave’a Mortona, Alan Grahame – Steve’a Bastable’a
Finał Australazji.
Awans: 6+1 do Finału Wspólnoty Narodów
Finał Wspólnoty Narodów.
Awans: 9+1 do Finału Interkontynentalnego
Finał Amerykański.
Awans: 2 do Finału Interkontynentalnego
Finał Interkontynentalny.
Awans: 9+1 do Finału Światowego
Uwaga! Kelly Moran zastąpił Mike’a Basta

</doc>
<doc id="860831" url="https://pl.wikipedia.org/wiki?curid=860831" title="Loiching">
Loiching

Loiching – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 5 km na zachód od Dingolfing, nad Izarą.
Polityka.
Wójtem jest Günter Schuster z CSU, jego poprzednikiem był Reiner Schachtner. Rada gminy składa się z 16 osób.
Współpraca.
Miejscowość partnerska:
Oświata.
W gminie znajduje się 75 miejsc przedszkolnych oraz szkoła podstawowa (15 nauczycieli, 298 uczniów).

</doc>
<doc id="860833" url="https://pl.wikipedia.org/wiki?curid=860833" title="Historia kolei w Indiach">
Historia kolei w Indiach

Indie brytyjskie.
Sieć kolejowa w Indiach została zbudowana przez prywatny kapitał korzystający z gwarancji państwowych 5% zysku w ciągu pięciu lat eksploatacji linii (uchwała Parlamentu w Londynie z 1846 r.).
Do 1880 r. długość sieci osiągnęła 14,5 tys. km.
Charakterystyczną cechą sieci kolejowej Indii stało się zróżnicowanie rozstawów toru. Dominujące znaczenie miał tor szeroki (1676 mm), wykorzystywała go większość sieci, w tym linie główne. Sieć na torze 1000 mm była szczególnie gęsta w okolicach Vadadara (Gudżarat) i w Radżastanie na zachodzie kraju, w Bengalu Wschodnim i Asamie na wschodzie (ok. 17 tys. km) oraz na większości obszaru południowych Indii (ok. 8 tys. km). Powstały też sieci lub linie na torach węższych, szczególnie 762 mm (okolice Vadodara, Gondia, Jabalpur).
Rozwój kolei w państwach sukcesyjnych.
W 1947 r. sieć kolejowa została podzielona między Indie i Pakistan, linie zostały w większości przerwane. Do Pakistanu przeszła większość sieci "Bengal Asam Rly." i "North Western Rly.", a sieć stanu Asam została odcięta od sieci Indii obszarem Pakistanu Wschodniego (obecnie Bangladesz). Migracjom ludności między nowo utworzonymi państwami towarzyszyła wymiana personelu kolejowego i urządzeń. Układ ruchu zmienił się zasadniczo: Karaczi przestało odgrywać rolę jako punkt skupiający ruch do północnych Indii, cały ruch skupił się w Bombaju. Ruch do Dżammu i Kaszmiru zamiast iść przez Lahaur i Rawalpindi, skierował się na Delhi. Dworzec Sealdah w Kalkucie, skąd wychodził ruch w kierunku Dhaki, stał się dworcem głównie podmiejskim.
Wiele linii kolejowych było kilkakrotnie przekuwanych na tor innego rozstawu. Od lat 90. XX wieku masowo podejmuje się konwersje z toru metrowego na szeroki w celu ujednolicenia sieci krajowej. Przebudowa objęła także linię łączącą Akot – Purna.

</doc>
<doc id="860838" url="https://pl.wikipedia.org/wiki?curid=860838" title="Marklkofen">
Marklkofen

Marklkofen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Landshut, w powiecie Dingolfing-Landau. Leży około 10 km na południowy wschód od Dingolfing, przy linii kolejowej Marklkofen – Mühldorf am Inn.
Dzielnice.
W skład gminy wchodzą następujące dzielnice: Marklkofen, Poxau, Steinberg, Straßwimm, Frauenbiburg.
Polityka.
Wójtem jest Martin Geltinger z CSU, rada gminy składa się z 16 osób.
Współpraca.
Miejscowość partnerska:
Oświata.
W gminie znajdują się dwa przedszkola oraz szkoła podstawowa (20 nauczycieli, 368 uczniów).

</doc>
<doc id="860839" url="https://pl.wikipedia.org/wiki?curid=860839" title="Lotar (imię)">
Lotar (imię)

Lotar – imię męskie pochodzenia germańskiego, utworzone z elementów "hlut" – „głośny, sławny” i "heri", oznaczającego „dowódca wojskowy”, jeśli stanowił drugi człon imienia. Od tego imienia, a konkretnie od imienia Lotara II, pochodzi nazwa regionu Lotaryngia we Francji. Istnieje dwóch świętych Lotarów – patronów tego imienia, w tym św. Lotar, biskup Séez (VIII wiek).
Lotar imieniny obchodzi 15 czerwca.

</doc>
<doc id="860843" url="https://pl.wikipedia.org/wiki?curid=860843" title="Latarnia umarłych">
Latarnia umarłych

Latarnia umarłych – murowana budowla z kamienia lub cegły, wznoszona w XII, XIII i XIV wieku na terenach Francji, północnych Włoch, Austrii, w Niemczech, Polsce i Czechach. Powstawały jako samodzielne budowle najczęściej na cmentarzach lub w okolicy szpitala. W zamyśle budowniczych miała wędrowców informować swym światłem o zbliżaniu się do miejsca świętego: między ziemią a niebem, czyli do miejsc związanych ze śmiercią. Konstrukcja latarni była rozwiązana w taki sposób by światło mogło być widoczne ze wszystkich stron.
W dawnych wiekach tylko bogaci mieszczanie mogli sobie pozwolić na służbę, która z pochodniami i latarniami towarzyszyła im w czasie spacerów. Latarnie umarłych stawiano na cmentarzach, przy szpitalach, przytułkach i leprozoriach, wszędzie tam, gdzie obecna była śmierć. Ostrzegały przechodniów przed niebezpieczeństwem zakażenia, a na cmentarzach rozświetlały mrok, w którym mogły kryć się pokutujące dusze i upiory, a także przestępcy. Nieco później stawiano je także na skrzyżowaniach ważnych traktów drogowych.

</doc>
<doc id="860847" url="https://pl.wikipedia.org/wiki?curid=860847" title="Metoda fosforanowa">
Metoda fosforanowa

Metoda fosforanowa ("fosfatowa") – metoda archeologiczna służąca do lokalizacji i określenia zasięgu osiedla oraz strefy wykorzystywanej wokół niego. Metoda ta opiera się na analizach zawartości fosforu w pobranych z gleby próbkach. Zawartość fosforu w glebie ma związek z istnieniem na badanym obszarze osadnictwa w przeszłości. Ludzie zamieszkując dany obszar, zmieniają stale jego skład chemiczny. Do gleby dostarczane są pierwiastki. Najwięcej do gleby przedostaje się węgla, azotu i fosforu. Pierwiastki te mają swoje źródło we wszelakich odpadkach i odchodach produkowanych przez ludzi i zwierzęta. Na uwagę zasługuje fakt iż ilość azotu i węgla w glebie stale zmniejsza się w czasie, natomiast fosfor zachowuje się przez tysiące lat.
Próbki są pobierane w wielu miejscach z głębokości ok. 10-20cm w określonych odstępach. Analiza próbek może być przeprowadzona na miejscu, przy pomocy odczynników barwiących. Intensywność zabarwienia jest proporcjonalna do ilości fosforu. Do przeprowadzenia jednej analizy wymagane jest ok. 1g ziemi.
Użycie metody fosforanowej pomaga określić funkcję poszczególnych pomieszczeń lub rejonów stanowiska archeologicznego. Warstwa podpowierzchniowa przebadana tą metodą może podpowiedzieć o istnieniu leżących głębiej pozostałości archeologicznych. Należy także pamiętać, że wyniki mogą być zakłócone przez współczesne nawozy, a ilość fosforu np. u podnóża wzniesień jest większa.

</doc>
<doc id="860849" url="https://pl.wikipedia.org/wiki?curid=860849" title="Beata Krupska">
Beata Krupska

Beata Krupska – polska pisarka współczesna dla dzieci i młodzieży, a także scenarzystka i autorka dialogów do seriali animowanych ("Podróże do bajek", "Sceny z życia smoków").

</doc>
<doc id="860851" url="https://pl.wikipedia.org/wiki?curid=860851" title="SNAT">
SNAT



</doc>
<doc id="860862" url="https://pl.wikipedia.org/wiki?curid=860862" title="Sen Scypiona (KV 126)">
Sen Scypiona (KV 126)

Sen Scypiona (wł. "Il sogno di Scipione"), KV126 – opera ("serenata drammatica") Wolfganga Amadeusa Mozarta do libretta Metastasia na podstawie „Sommnium Scipionis” Cycerona. Skomponowana w marcu 1772 w Salzburgu. Premiera miała miejsce w początku maja 1772 w pałacu arcybiskupim w Salzburgu.
Osoby.
Chór zbawionych dusz.
Akcja toczy się w czasach Republiki rzymskiej.
Historia utworu.
Mozart komponował tę operę z okazji przypadającej w styczniu 1772 roku 50. rocznicy święceń kapłańskich arcybiskupa Salzburga Sigismunda von Schrattenbacha. 16 grudnia 1771 roku arcybiskup von Schrattenbach zmarł, a na jego miejsce wybrany został (w marcu 1772) Hieronymus von Colloredo – Mozart zaadaptował dzieło do nowych okoliczności, zmieniając jedynie imię adresata w ostatniej arii, tzw. „licenzie”, która wyciąga morał z opowieści. Zabieg Mozarta polegał na zamianie włoskiej wersji imienia „Sigismondo” (Zygmunt) na „Girolamo” (Hieronimus).
Autograf opery: Staatsbibliothek w Berlinie.

</doc>
<doc id="860863" url="https://pl.wikipedia.org/wiki?curid=860863" title="Szkocka Partia Narodowa">
Szkocka Partia Narodowa

Szkocka Partia Narodowa (, ) – szkocka nacjonalistyczna, socjaldemokratyczna partia polityczna. SNP wspiera i prowadzi kampanię na rzecz niepodległości Szkocji powiązanej z członkostwem w Unii Europejskiej. Jest trzecią co do wielkości partią polityczną pod względem członkostwa w Wielkiej Brytanii, za Partią Pracy i Partią Konserwatywną. Obecna liderka Szkockiej Partii Narodowej, Nicola Sturgeon, pełni funkcję pierwszego ministra Szkocji od listopada 2014 roku.
Historia.
SNP powstała 7 kwietnia 1934 roku w wyniku połączenia Narodowej Partii Szkocji (NSP) i Partii Szkockiej z księciem Montrose Jamesem Graham i Robertem Bontine Cunninghame Graham jako pierwszymi współprezydentami.

</doc>
<doc id="860866" url="https://pl.wikipedia.org/wiki?curid=860866" title="Jacek Sobczak (samorządowiec)">
Jacek Sobczak (samorządowiec)

Jacek Zdzisław Sobczak (ur. 21 lutego 1957 w Lublinie) – polski prawnik, radca prawny, samorządowiec, wicemarszałek i następnie członek zarządu województwa lubelskiego (2006–2010).
Życiorys.
Jest absolwentem Szkoły Podstawowej nr 6 im. Romualda Traugutta w Lublinie i I Liceum Ogólnokształcącego im. Stanisława Staszica w Lublinie. W 1980 został członkiem NSZZ „Solidarność”. Ukończył studia na Wydziale Prawa i Administracji Uniwersytetu Marii Curie-Skłodowskiej w Lublinie. Uzyskał następnie stopień doktora nauk prawnych. Podjął pracę jako adiunkt w Zakładzie Prawa Konstytucyjnego UMCS w Lublinie. Prowadzi własną kancelarię radcy prawnego, był także współwłaścicielem prywatnego przedsiębiorstwa.
Od 1994 do 2006 zasiadał w radzie miejskiej w Lublinie. W okresie od 2002 do 2003 był wiceprzewodniczącym rady. Należał do Komisji Gospodarki Komunalnej, Komisji Rozwoju Miasta, Komisji Inwentaryzacyjnej. W wyborach w 2006 z listy Platformy Obywatelskiej uzyskał mandat radnego sejmiku lubelskiego, od 1 grudnia 2006 pełnił funkcję wicemarszałka województwa lubelskiego. W 2010 po raz drugi został radnym województwa. 1 grudnia tego samego roku objął stanowisko członka zarządu województwa lubelskiego. W 2014 nie kandydował w wyborach, kończąc pełnienie funkcji w zarządzie województwa.
Żonaty, ma dwoje dzieci.

</doc>
<doc id="860873" url="https://pl.wikipedia.org/wiki?curid=860873" title="Porwanie samolotu Lufthansy „Landshut”">
Porwanie samolotu Lufthansy „Landshut”

Porwanie samolotu Lufthansy „Landshut” – porwanie samolotu pasażerskiego Lufthansy w dniach 13–18 października 1977 roku.
Samolot Lufthansy „Landshut”, typu Boeing 737, uprowadziło czworo palestyńskich terrorystów z Ludowego Frontu Wyzwolenia Palestyny – Zohair Youssif Akache (23), Suhaila Sayeh (22), Wabil Harb (23) i Hind Alameh (22). Porywacze żądali uwolnienia więźniów (tzw. pierwszej generacji Frakcji Czerwonej Armii), którzy odsiadywali w więzieniach w RFN długoletnie wyroki za działalność terrorystyczną. W wyniku przeprowadzonej przez niemiecką jednostkę antyterrorystyczną GSG 9 na lotnisku w Mogadiszu (Somalia) akcji uwolniono wszystkich 86 zakładników i zabito trójkę napastników (przeżyła tylko jedna ranna terrorystka).
Po czterdziestu latach, 23 września 2017 wrak samolotu został sprowadzony do Niemiec i trafił do muzeum.
Przebieg.
13 października 1977.
O godz. 13.50 lot 181 linii Lufthansa pilotowany przez Jürgena Schumanna (37) i Jürgena Vietora (35) wystartował z Majorki w celu lotu do Frankfurtu. W czasie lotu nad Marsylią samolot został porwany i zmuszony do lądowania na lotnisku Fiumicino w Rzymie (godz. 15.45), gdzie porywacze w zamian za zakładników zażądali uwolnienia dziesięciu terrorystów z Frakcji Czerwonej Armii (RAF) odbywających karę więzienia w RFN, dwóch Palestyńczyków uwięzionych w Turcji oraz 15 milionów dolarów okupu. Po uzupełnieniu paliwa samolot odleciał o godzinie 17.50 na Cypr i lądował w Larnace o godzinie 20.28. O godzinie 22.50 wystartował do dalszego lotu. Lotniska w Bejrucie, Damaszku, Bagdadzie i Kuwejcie odmówiły zgody na lądowanie samolotu.
14 października 1977.
O 1.54 samolot wylądował na wyspie Bahrajn (Zatoka Perska) i po uzupełnieniu paliwa o 3.34 wystartował, aby o 5.51 wylądować na lotnisku w Dubaju.
16 października 1977.
O 12.19 Boeing 737 wystartował z Dubaju i o 15.52 lądował w Adenie między pasem startowym a jego poboczem (z powodu zablokowanego pasa startowego). Za zgodą terrorystów Jürgen Schumann z drugim pilotem Jürgenem Vietorem opuścili samolot, aby obejrzeć jego ewentualne uszkodzenia w czasie lądowania. W czasie oględzin Schumann oddalił się od samolotu i z niejasnych powodów ignorował wezwania terrorystów do powrotu. Po powrocie do samolotu Schumann został zastrzelony przez Zohaira Youssifa Akache w kabinie pasażerskiej.
17 października 1977.
O 1.00 samolot odleciał do Mogadiszu (Somalia), gdzie lądował o 4.35 czasu lokalnego. Ciało zabitego kapitana zostało wyrzucone na płytę lotniska. Terroryści wystosowali ultimatum, żądając spełnienia swoich żądań do godziny 16.00. Następnie oblali wnętrze samolotu oraz ubrania pasażerów alkoholem, przygotowując się do podpalenia samolotu. Po otrzymaniu informacji, iż rząd RFN zgodził się spełnić ich żądania, przełożyli termin upływu ultimatum na godzinę 2.30 18 października.
Tego samego dnia rano z Portu Lotniczego Kolonia/Bonn wyleciał na pokładzie Boeinga 707 zespół 30 komandosów jednostki antyterrorystycznej GSG 9 kierując się początkowo do Dżibuti. Po uzyskaniu zgody władz Somalii na interwencję siłową samolot zmienił kurs i około godziny 20.00 wylądował na lotnisku w Mogadiszu.
18 października 1977.
Ok godziny 2.00 czasu miejscowego somalijscy żołnierze rozpalili ogień ok. 60 metrów od samolotu odciągając trójkę terrorystów z kabiny pasażerskiej do kokpitu. O 2.07 zespoły GSG 9 wkroczyły do samolotu poprzez główne wejście i luki awaryjne na skrzydłach i pod kadłubem. W czasie wymiany ognia zginęli terroryści Wabil Hard i Hind Alameh, Zohair Youssif Akache został śmiertelnie ranny i zmarł po kilku godzinach, a Suhaila Sayehe została ranna i ujęta. Lekkie obrażenia odniosło również trzech pasażerów, jeden członek załogi uprowadzonego samolotu i jeden z komandosów. O godzinie 2.12 przekazano sygnał o zakończeniu operacji i ewakuowano pasażerów i załogę na płytę lotniska.
Po południu dotarli oni do Portu Lotniczego Kolonia/Bonn.
W kilka dni później cała załoga (w tym pośmiertnie kapitan Schumman) otrzymała Krzyż Zasługi RFN I klasy.
Na interwencję GSG 9 w ramach akcji „Feuerzauber” (pol. „Magiczny ogień”) zezwolił ówczesny kanclerz RFN – Helmut Schmidt. Na wypadek, gdyby operacja się nie powiodła, miał przygotowany wniosek o dymisję.

</doc>
<doc id="860875" url="https://pl.wikipedia.org/wiki?curid=860875" title="Andrzej Olborski">
Andrzej Olborski

Andrzej Feliks Olborski (ur. 23 marca 1958 w Zamościu) – polski polityk, samorządowiec, były wicemarszałek województwa lubelskiego.
Życiorys.
Ukończył studia magisterskie w Instytucie Zarządzania i Marketingu Katolickiego Uniwersytetu Lubelskiego.
W latach 1995–2006 był członkiem zarządu Regionu Środkowo-Wschodniego NSZZ „Solidarność”. Od 1998 do 2002 wchodził w skład prezydium zarządu tego regionu, kierował też oddziałem związku w Zamościu. W latach 2002–2006 był zastępcą przewodniczącego zarządu regionu. W okresie 2001–2006 zasiadał w Wojewódzkiej Komisji Dialogu Społecznego w Lublinie. Ukończył w 2004 kurs organizowany przez Departament Pracy Stanów Zjednoczonych, gdzie uzyskał uprawnienia powiatowego specjalisty partnerstwa lokalnego.
Pełnił funkcję prezesa Centrum Szkolenia i Rekreacji Energetyk w Krasnobrodzie. Od 1 grudnia 2006 do 28 stycznia 2008 zajmował stanowisko wicemarszałka województwa lubelskiego. W 2010 z listy Prawa i Sprawiedliwości został wybrany do sejmiku lubelskiego, utrzymał mandat również w 2014. Pracował w urzędzie miejskim w Zamościu. W 2018 nie ubiegał się o reelekcję.
W 2011 otrzymał Złoty Krzyż Zasługi.

</doc>
<doc id="860877" url="https://pl.wikipedia.org/wiki?curid=860877" title="Wielmierzowice">
Wielmierzowice

Wielmierzowice (niem. Wilmersdorf) – przysiółek wsi Januszkowice w Polsce, położony w województwie opolskim, w powiecie krapkowickim, w gminie Zdzieszowice.
Wielmierzowice wchodzą w skład sołectwa Januszkowice.
W latach 1975–1998 przysiółek administracyjnie należał do ówczesnego województwa opolskiego.
Nazwa.
Nazwa wsi pochodzi od staropolskiego imienia męskiego Wielimir. W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie wieś występuje pod obecnie używaną, polską nazwą "Wielmierzowice" oraz zgermanizowaną - "Wielmierzowitz".
Historia.
W 1910 roku 189 mieszkańców mówiło w języku polskim, natomiast 48 osób posługiwało się jedynie językiem niemieckim. W wyborach komunalnych w listopadzie 1919 roku głosowano razem z Januszkowicami i oddano wszystkie 193 głosy na listę polską, co pozwoliło na zdobycie kompletu 9 mandatów. Podczas plebiscytu w 1921 roku we wsi uprawnionych do głosowania było 170 mieszkańców (w tym 27 emigrantów). Za Polską głosowało 90 osób, natomiast za Niemcami 76 mieszkańców. Wielmierzowice byłym miejscem walk w okresie III powstania śląskiego. 8 maja zostały zajęte przez zdobyte przez baon z Podgrupy "Bogdan". 19-20 maja wojska niemieckie przeprowadziły działania demonstracyjne, pozorujące przekraczanie Odry, co miało doprowadzić do rozciągnięcia sił powstańczych. 21-22 maja miejscowość została utracona. 23 maja, korzystając ze wsparcia powstańczych pociągów pancernych, Wielmierzowice zostały odbite przez pułk zabrski Pawła Cymsa. Ostatecznie Niemcy zdobyli miejscowość 5 czerwca.

</doc>
<doc id="860879" url="https://pl.wikipedia.org/wiki?curid=860879" title="Indywidualne Mistrzostwa Świata na Żużlu 1980">
Indywidualne Mistrzostwa Świata na Żużlu 1980

Indywidualne Mistrzostwa Świata na Żużlu 1980 – cykl turniejów żużlowych mających wyłonić najlepszych żużlowców na świecie. Tytuł wywalczył Michael Lee z Wielkiej Brytanii.
W Finale Światowym wystąpił jedyny Polak Zenon Plech – piętnaste miejsce.

</doc>
<doc id="860881" url="https://pl.wikipedia.org/wiki?curid=860881" title="Carlsbad Caverns">
Carlsbad Caverns



</doc>
<doc id="860886" url="https://pl.wikipedia.org/wiki?curid=860886" title="Mainframe Entertainment">
Mainframe Entertainment

Mainframe Entertainment – kanadyjska wytwórnia komputerowych filmów animowanych z siedzibą w Vancouver i Los Angeles (USA). Jej założycielami są Gavin Blair i Ian Pearson, twórcy teledysku do utworu „Money for Nothing” zespołu Dire Straits. 
Firma zasłynęła produkcją pierwszego serialu animowanego w całości komputerowo, "ReBoot" (1994). Do innych wyprodukowanych przez nią seriali należą m.in. "Kosmiczne wojny" (ang. Beast Wars), "Shadow Raiders", "Weird-Oh's", "Beast Machines", , "Heavy Gear", "Max Steel", "Scary Godmother" czy "Zixx". Studio ma na swoim koncie również filmy takie jak "Stuart Malutki 3", "Tony Hawk in Boom Boom Sabotage" i kilka filmów z serii "Barbie".
W 2006 roku Mainframe Entertainment został wykupiony przez inne kanadyjskie studio, Rainmaker Digital Effects.
Linki zewnętrzne.
Oficjalna strona Mainframe Entertainment

</doc>
<doc id="860888" url="https://pl.wikipedia.org/wiki?curid=860888" title="Aloaceae">
Aloaceae



</doc>
<doc id="860889" url="https://pl.wikipedia.org/wiki?curid=860889" title="Koc gaśniczy">
Koc gaśniczy

Koc gaśniczy – podręczny sprzęt gaśniczy służący do mechanicznego odcinania dopływu powietrza do płonących materiałów. Wykonany jest z włókna szklanego. Dawniej koce gaśnicze wykonywane były z włókien konopi w splocie z włóknami azbestu. Ma powierzchnię ok. 3 m2. Użycie polega na szczelnym przykryciu małego, płonącego przedmiotu lub np. beczki z palącą się cieczą. Używając koca należy pamiętać, by przykrywać zarzewie ognia od swojej strony, aby uniknąć poparzenia ogniem. Może być użyty do gaszenia palącego się ubrania.
Wadą koca gaśniczego jest to, iż może być on użyty skutecznie tylko do gaszenia niewielkich źródeł ognia i umiejscowionych blisko osoby gaszącej pożar. Zaletą jest możliwość wielokrotnego użycia i nieniszczenie gaszonych przedmiotów. 

</doc>
<doc id="860890" url="https://pl.wikipedia.org/wiki?curid=860890" title="Asphodelaceae">
Asphodelaceae



</doc>
<doc id="860896" url="https://pl.wikipedia.org/wiki?curid=860896" title="Michael Lee (żużlowiec)">
Michael Lee (żużlowiec)

Michael Andrew Lee (ur. 11 grudnia 1958 w Cambridge) – brytyjski żużlowiec.
Sześciokrotny finalista Indywidualnych Mistrzostw Świata, mistrz świata z 1980 r. z Göteborga. Mistrz Świata z 1981 roku w wyścigach żużlowych na długim torze. Był także dwukrotnym indywidualnym mistrzem Anglii w 1977 oraz 1978 roku.
Osiągnięcia.
Indywidualne Mistrzostwa Świata

</doc>
<doc id="860899" url="https://pl.wikipedia.org/wiki?curid=860899" title="Granica Chełm">
Granica Chełm



</doc>
<doc id="860904" url="https://pl.wikipedia.org/wiki?curid=860904" title="Lehman Caves">
Lehman Caves

Lehman Caves – jaskinia w Parku Narodowym Wielkiej Kotliny, w hrabstwie White Pine stanu Nevada.
Została wypłukana w wapiennym podłożu przez wody gruntowe w ciągu milionów lat, udekorowana formami krasowymi takimi jak stalaktyty, stalagmity, stalagnaty i złączone tarcze. Żyją w niej m.in. nietoperze, zaleszczotki, świerszcze czy pchły jaskiniowe.
W 1922 r. prezydent Warren G. Harding ustanowił to miejsce narodowym pomnikiem USA, a w 1986 r. weszła w skład nowo utworzonego Parku Narodowego Wielkiej Kotliny.

</doc>
<doc id="860908" url="https://pl.wikipedia.org/wiki?curid=860908" title="Johann Ambrosius Bach">
Johann Ambrosius Bach

Johann Ambrosius Bach (w formie spolszczonej Jan Ambroży Bach ur. 24 lutego 1645 w Erfurcie, zm. 20 lutego 1695 w Eisenach) – niemiecki muzyk, ojciec słynnego kompozytora barokowego, Johanna Sebastiana Bacha.
Johann Ambrosius Bach był synem Christopha Bacha (1613–1661) i bratem bliźniakiem Johanna Christopha Bacha (1645–1693). Pochodził z Erfurtu w Turyngii, gdzie pracował jako skrzypek.
W 1671 roku przeniósł się wraz z rodziną do Eisenach, gdzie był zatrudniony jako muzyk miejski.
1 kwietnia 1668 r. poślubił swą pierwszą żonę, Marię Elisabeth Lämmerhirt. Małżeństwo miało ośmioro dzieci, z których czworo zostało muzykami. Najwybitniejszym z nich okazał się najmłodszy z rodzeństwa, Johann Sebastian, który przyszedł na świat 21 marca 1685 r.
Johann Ambrosius Bach zmarł w Eisenach w 1695 r.

</doc>
<doc id="860909" url="https://pl.wikipedia.org/wiki?curid=860909" title="Mohameda Farrah Aidida">
Mohameda Farrah Aidida



</doc>
<doc id="860910" url="https://pl.wikipedia.org/wiki?curid=860910" title="Roger Beaufrand">
Roger Beaufrand

Roger Beaufrand (ur. 25 września 1908 w La Garenne-Colombes – zm. 14 marca 2007 w Béziers) – francuski kolarz torowy, mistrz olimpijski i wicemistrz świata.
Kariera.
7 sierpnia 1928 zdobył mistrzostwo olimpijskie na igrzyskach w Amsterdamie, w konkurencji sprintu wyprzedzając Holandia Holendra Antoine'a Mazairaca i Duńczyka Willy'ego Hansena. W tym samym roku zdobył srebrny medal w tej konkurencji podczas mistrzostw świata w Budapeszcie, ulegając jedynie Hansenenowi. Zdobył w karierze dwa tytuły mistrza Francji, ponadto 100 razy triumfował w zawodach Grand Prix. Po zakończeniu kariery sportowej był m.in. dyrektorem galerii sztuki w Paryżu, ale utrzymywał kontakt ze światem sportu, biorąc udział w sztafecie z ogniem olimpijskim w 1968. Krótko przed śmiercią został odznaczony Legią Honorową, którą wręczył mu trzykrotny mistrz olimpijski w narciarstwie alpejskim z igrzysk w Grenoble w 1968 roku Jean-Claude Killy.
Od śmierci pakistańskiego hokeisty na trawie Feroze Khana w kwietniu 2005 uchodził za najstarszego żyjącego mistrza olimpijskiego (Khan sięgnął po złoto w barwach Indii również na olimpiadzie amsterdamskiej).

</doc>
<doc id="860911" url="https://pl.wikipedia.org/wiki?curid=860911" title="Le Petit Journal">
Le Petit Journal

Le Petit Journal – paryski dziennik wydawany od 1863 do 1944 roku.
Został założony przez Moïse Polydore Millauda. Na jego łamach ukazywały się w odcinkach powieści Émile Gaboriau i Ponson du Terrail. U szczytu popularności około 1890 nakład sięgał około miliona egzemplarzy.
Od 1884 roku ukazywał się cotygodniowy ilustrowany dodatek do gazety (w 1895 nakład wynosił około miliona egzemplarzy).
W 1891 roku gazeta zorganizowała wyścig kolarski Paryż–Brest–Paryż, a w 1894 roku pierwszy w historii rajd samochodowy wygrany przez hrabiego Jules'a de Dion.

</doc>
<doc id="860912" url="https://pl.wikipedia.org/wiki?curid=860912" title="Norwegian Buhund">
Norwegian Buhund



</doc>
<doc id="860914" url="https://pl.wikipedia.org/wiki?curid=860914" title="Norwegian Lundehund">
Norwegian Lundehund



</doc>
<doc id="860917" url="https://pl.wikipedia.org/wiki?curid=860917" title="Wyprawy profesora Ciekawskiego">
Wyprawy profesora Ciekawskiego

Wyprawy profesora Ciekawskiego – program telewizyjny dla dzieci o charakterze poznawczo-rozrywkowym, emitowany w latach 1986-1991 na antenie TVP1. Autorem programu był Andrzej Marek Grabowski, przy współpracy redakcyjnej Małgorzaty Uberny. 
Bohaterami programu byli: 
Każdy odcinek poświęcony był jednemu tematowi (np. magnes, światło, owady), który był w żartobliwy sposób omawiany.

</doc>
<doc id="860918" url="https://pl.wikipedia.org/wiki?curid=860918" title="Asfodel">
Asfodel



</doc>
<doc id="860921" url="https://pl.wikipedia.org/wiki?curid=860921" title="Kongresowy Medal Honoru">
Kongresowy Medal Honoru



</doc>
<doc id="860925" url="https://pl.wikipedia.org/wiki?curid=860925" title="Honorowi obywatele Legnicy">
Honorowi obywatele Legnicy

Tytuł Honorowego Obywatela Legnicy nadaje Rada Miejska Legnicy na wniosek uprawnionych organów, rozpatrując wysoki poziom moralny kandydatów oraz ich szczególne osiągnięcia.

</doc>
<doc id="860927" url="https://pl.wikipedia.org/wiki?curid=860927" title="Nowa Bzinica">
Nowa Bzinica



</doc>
<doc id="860935" url="https://pl.wikipedia.org/wiki?curid=860935" title="Indywidualne Mistrzostwa Świata na Żużlu 1981">
Indywidualne Mistrzostwa Świata na Żużlu 1981

Indywidualne Mistrzostwa Świata na Żużlu 1981 – cykl turniejów żużlowych mających wyłonić najlepszych żużlowców na świecie. Tytuł wywalczył Bruce Penhall z USA.
W Finale Światowym wystąpili Polacy: dwunasty Edward Jancarz, piętnasty Zenon Plech i rezerwowy Henryk Olszak.

</doc>
<doc id="860940" url="https://pl.wikipedia.org/wiki?curid=860940" title="Czesław Bakalarski">
Czesław Bakalarski

Czesław Bakalarski (ur. 17 września 1930 w Poznance, powiat Łuck) – polski prawnik, sędzia Trybunału Konstytucyjnego w stanie spoczynku.
Życiorys.
Ukończył studia na Wydziale Prawa i Administracji Uniwersytetu Warszawskiego (1958). Przez wiele lat pracował w sądownictwie wojskowym, był również związany z Instytutem Państwa i Prawa Polskiej Akademii Nauk. W 1976 uzyskał stopień doktora nauk prawnych. Od 1976 sędzia Sądu Najwyższego, przewodniczył wydziałowi w Izbie Wojskowej Sądu Najwyższego. W stanie wojennym jako pułkownik ludowego Wojska Polskiego i sędzia Izby Wojskowej Sądu Najwyższego w Warszawie rozpatrywał sprawy karne przeciwko działaczom podziemia. W latach 1985–1993 zasiadał w Trybunale Konstytucyjnym. Jest autorem prac z prawa karnego, postępowania karnego, prawa konstytucyjnego.

</doc>
<doc id="860942" url="https://pl.wikipedia.org/wiki?curid=860942" title="SS-Reiterei">
SS-Reiterei

Die SS-Reiterstandarten (w skrócie Reiter-SS; oficjalna nazwa od lata 1934: SS-Reiterstandarten [SS-RSt.], pl. Rajtaria-SS) – jednostka kawaleryjska, której trzon stanowiła arystokracja niemiecka.
Dzieje.
Historia powstania jednostki zaczęła się w Monachium w roku 1931. Ze względu na wysoki status społeczny podkomendnych była wyjątkiem w strukturze organizacyjno-politycznej kierowanej przez NSDAP całej SS – jednostki tej formacji nie brały udziału w działaniach wojennych, praktycznie przez cały okres wojny był to ekskluzywny klub towarzyski dla szlachty uprawiającej sporty związane z hippiką. W SS-Reiterei służył m.in. ojciec byłej królowej Holandii Beatrycze, książę Bernhard.
Relacje pomiędzy oficerami SS a szlachtą z SS-Reiterei przedstawił w literaturze polskiej Kazimierz Moczarski w książce "Rozmowy z katem".
SS-Reiterei, jako jedyna jednostka formacji SS, nie została uznana przez Międzynarodowy Trybunał Wojskowy w Norymberdze za organizację zbrodniczą.
Dowódcy pułków.
Dowództwo pułku mieściło się Hamburgu (sierpień 1934 – październik 1935), w Lubece (październik 1935 – kwiecień 1936).
Dowództwo pułku mieściło się w Bremie (Oldenburg do 1936).

</doc>
<doc id="860943" url="https://pl.wikipedia.org/wiki?curid=860943" title="Sęp Żelechów">
Sęp Żelechów

KS Sęp Żelechów – klub sportowy mający siedzibę w Żelechowie w województwie mazowieckim. Drużyna piłkarska klubu gra obecnie w Lidze Okręgowej. Klub posiada również sekcję siatkarską.
Historia.
W 1921 r. przy Ochotniczej Straży Pożarnej w Żelechowie powstała sekcja piłki nożnej. Jej założycielami byli Antoni Gronkiewicz i Henryk Bronicki. Do sekcji należeli zarówno członkowie straży, jak i inni, pragnący jedynie uprawiać tę grę. O kostiumy i piłki było najłatwiej, zaś o prawdziwych butach piłkarskich można było tylko pomarzyć. Największą trudność stanowił brak odpowiedniego placu na boisko. Grywano więc na targowicy miejskiej - placu zbyt wąskim, piaszczystym i nierównym. Bramki były prowizoryczne, a poprzeczki imitował sznurek. Rozgrywano mecze z drużynami okolicznych miasteczek, wyjeżdżając wozami konnymi na rewanże. Bazą drużyny była remiza strażacka - tam magazynowano sprzęt i tam drużyna miała swoją szatnię.
Stopniowo piłka nożna zaczynała zdobywać coraz więcej zwolenników i entuzjastów. Grywała w nią cała młodzież, zaczynały kopać piłkę dzieci szkolne. Powstała drużyna żydowska, która rozpoczęła spotkania z drużyną strażacką o prymat w mieście. Spotkania te odbywały się w burzliwej atmosferze, ponieważ pewne środowiska wykorzystywały mecze jako okazję do antysemickich wystąpień. W 1930 r. w czasie takiego meczu kontuzji uległ syn komendanta policji. Stało się to pretekstem do gorszących zajść, których echo dotarło do władz powiatowych. W konsekwencji zamknięto boisko, a ściślej mówiąc zabroniono rozgrywać mecze piłkarskie na terenie Żelechowa. Wtedy właśnie zaczęły rozwijać się inne dyscypliny sportu - siatkówka, koszykówka, lekkoatletyka, kolarstwo. Ich popularyzatorem było miejscowe koło Związku Strzeleckiego. W kolejnych latach wybudowano przy ul. Wilczyskiej sztuczny basen, w lecie służący jako kąpielisko miejskie, a zimą pełniący funkcję lodowiska. Ziemia wybrana w czasie budowy basenu posłużyła do budowy strzelnicy. W pobliżu tych obiektów został wybudowany drewnianej konstrukcji tor saneczkowy. W ten sposób w ponad ośmiotysięcznym Żelechowie istniał już zarówno sport wyczynowy, jak i rekreacyjny. W 1934 r. drużyna piłkarska została zorganizowana na nowo i otrzymała nazwę Klub Sportowy „Sęp”. W tym samym roku powołano drużynę żydowską pod nazwą „Hapoel”. Pierwszymi prezesami „Sępa” zostali: Stanisław Zwoliński, Bolesław Domański i Tadeusz Szuster. W latach 1934-1936 „Sęp” grał na dwóch prowizorycznych boiskach na terenie majątku Żelechów, na tzw. okólniku i na błoniach. W 1937 r. rozgrywki odbywały się naprzeciwko dzisiejszego Urzędu Miejskiego, na miejscu obecnego NZOZ „Przychodnia”. W latach 1938-1939 grano na własnym placu za strzelnicą przy ul. Wilczyskiej. Prężną działalność klubu przerwał wybuch II wojny światowej.
Ciekawym zjawiskiem podczas spotkań piłkarskich na terenie Żelechowa były występy miejscowej orkiestry dętej, która uprzyjemniała widzom oczekiwanie na mecze oraz przerwę w grze, łącząc skutecznie propagowanie kultury muzycznej z kulturą fizyczną.
W 1947 r. przystąpiono do reaktywacji drużyny. W 1949 r. klub sportowy otrzymał nazwę „Włókniarz”, a rok później „Związkowiec”. W latach 1950-1957 działał pod nazwą „Start”. Klub reprezentowany był w następujących sekcjach: piłka nożna, siatkówka żeńska i męska, tenis stołowy, hokej na lodzie, lekkoatletyka. Od 1958 r. nosił nazwę „Żelechowianka”. W roku następnym „Żelechowianka” przestała istnieć. Głównym tego powodem był brak płyty boiska. Teren, na którym znajdowała się dotychczasowa murawa piłkarska, przeznaczono pod budowę Liceum Ogólnokształcącego.
Po rozwiązaniu klubu pracę sportowo-wychowawczą wśród młodzieży przejęli nauczyciele szkół. W okresie tym nadal utrzymywały się następujące dyscypliny: kolarstwo, piłka siatkowa, hokej na lodzie, piłka ręczna i tenis stołowy. Nastąpił duży rozwój akrobatyki sportowej. Działały sekcje zapaśnicza i motorowa.
W latach sześćdziesiątych powołano do życia Ludowy Klub Sportowy, któremu dla podtrzymania dawnych tradycji nadano nazwę „Sęp”. W 1967 r. uroczyście otwarto nowe boisko piłkarskie na terenie Zespołu Szkół Zawodowych. W kolejnych latach podejmowano mozolne, aczkolwiek konsekwentne wysiłki na rzecz odbudowy piłki nożnej w Żelechowie. Ogromny wkład w te działania miał dr Kazimierz Bacia, wieloletni prezes klubu. Ich uwieńczeniem były lata osiemdziesiąte. W sezonie 1982/1983 „Sęp” osiągnął swój największy sukces. Było nim uczestnictwo w rozgrywkach III ligi.
Od 2000 r. klub posiada stadion przy ul Chłopickiego z oświetleniem i trybunami na 180 miejsc.
W 2012 r. utworzono żeńską sekcję siatkarską.
Drużyna piłkarska „Sępa” gra obecnie w Lidze Okręgowej, grupa Siedlce. 

</doc>
<doc id="860944" url="https://pl.wikipedia.org/wiki?curid=860944" title="Zbiór cantora">
Zbiór cantora



</doc>
<doc id="860948" url="https://pl.wikipedia.org/wiki?curid=860948" title="Tulerpeton">
Tulerpeton

Tulerpeton curtum – gatunek bazalnego czworonoga, żyjącego w późnym dewonie. Nazwa zwierzęcia pochodzi od obwodu tulskiego w Rosji, gdzie odkryto jego niekompletne szczątki (szkielet kończyn, obręczy barkowej oraz maleńkie fragmenty czaszki). Jego pozycja filogenetyczna w obrębie czworonogów jest niepewna. Z analizy kladystycznej przeprowadzonej przez Lebedeva i Coatesa (1995) wynika, że był on przedstawicielem grupy koronnej czworonogów (a więc przedstawicielem kladu obejmującego ostatniego wspólnego przodka współcześnie żyjących płazów i owodniowców oraz wszystkich jego potomków); według tej analizy był on bazalnym przedstawicielem kladu Reptiliomorpha, a więc był bliżej spokrewniony z owodniowcami niż ze współczesnymi płazami. Gdyby faktycznie taka była jego pozycja filogenetyczna, oznaczałoby to, że linie ewolucyjne prowadzące do owodniowców i do obejmującego dzisiejsze płazy kladu Lissamphibia rozdzieliły się już w dewonie. Późniejsze analizy kladystyczne sugerują jednak, że "Tulerpeton" jest bardziej bazalnym czworonogiem, nie należącym do grupy koronnej czworonogów (choć bliżej spokrewnionym z nią niż ichtiostega i akantostega).
Tulerpeton miał sześć palców na każdej z kończyn; różni go to od akantostegi, która miała ich prawdopodobnie po osiem u każdej kończyny. Inna pokrewna forma, ichtiostega, której budowa dłoni nie jest znana, posiadała po siedem palców u stopy. Jeśli tulerpeton był bazalnym przedstawicielem Reptiliomorpha, oznaczałoby to, że zmniejszenie liczby palców każdej z kończyn do pięciu nastąpiło dwukrotnie w toku ewolucji czworonogów – niezależnie u Reptiliomorpha i u linii ewolucyjnej prowadzącej do Lissamphibia. Jeśli natomiast nie należał on do grupy koronnej czworonogów (i co za tym idzie Lissamphibia i Reptiliomorpha są bliżej spokrewnione ze sobą nawzajem niż z tulerpetonem), oznaczałoby to, że zmniejszenie liczby palców do pięciu nastąpiło tylko raz w toku ewolucji czworonogów.
Uważa się, że pod względem budowy tulerpeton przypominał najbardziej hynerpetona. W odróżnieniu od ichtiostegi i akantostegi, żyjących w wodach słodkich, tulerpeton był zwierzęciem morskim.
Bibliografia: http://www.devoniantimes.org

</doc>
<doc id="860955" url="https://pl.wikipedia.org/wiki?curid=860955" title="Kiss Of Death">
Kiss Of Death



</doc>
<doc id="860956" url="https://pl.wikipedia.org/wiki?curid=860956" title="Stórastovan">
Stórastovan

Stórastovan (pol. "Duży pokój") – pokój w chacie rybackiej Kirkjubøargarður, mieszczącej się w wiosce Kirkjubøur na Wyspach Owczych i będącej najstarszym, stale zamieszkanym budynkiem drewnianym w Europie.
Historia.
Stórastovan zbudowany został w 1772 roku przez zamieszkującą go rodzinę Patursson, podczas gdz cały Kirkjubøargarður został wzbudowany w XI w i jest najstarszym, stale zamieszkanym budynkiem z drewna na świecie. Od początku Stórastovan służy jako pokój dzienny. W jego wyposażeniu znajduje się wiele zabytków m.in. z XVII wieku czy pianino z 1858.

</doc>
<doc id="860958" url="https://pl.wikipedia.org/wiki?curid=860958" title="Vörösmarty tér">
Vörösmarty tér

Vörösmarty tér (dawniej Gizella tér) – początkowa stacja linii M1 metra budapeszteńskiego. Kończy ona 5-kilometrową linię metra, której budowanę zainicjowano w 1896 rozpoczynając właśnie od tej stacji. Stacja położona jest przy Vörösmarty tér, czyli pl. Mihálya Vörösmartyego, węgierskiego pisarza i poety. Stacja Vörösmarty tér położona jest 3 m pod ziemią, wygląd stacji przypomina klasyczny wystrój żółtej linii budapeszteńskiego metra. Następną stacją w kierunku północnym jest główny węzeł przesiadkowy Pesztu Deák Ferenc tér.

</doc>
<doc id="860968" url="https://pl.wikipedia.org/wiki?curid=860968" title="Towarzystwo Przyjaciół Nauk w Legnicy">
Towarzystwo Przyjaciół Nauk w Legnicy

Towarzystwo Przyjaciół Nauk w Legnicy (TPN) – organizacja pozarządowa założona 20 kwietnia 1959 r. w Legnicy, skupiająca ok. 100 członków (stan na rok 2006), zajmująca się popularyzacją nauki poprzez m.in. organizowanie wystaw, odczytów, wykładów, konferencji i sympozjów naukowych (o zasięgu regionalnym, ogólnopolskim i międzynarodowym), sesji popularnonaukowych adresowanych do wszystkich zainteresowanych tematyką naukową i regionalną, prezentacji i spotkań autorskich, wykładów Uniwersytetu Trzeciego Wieku.
TPN prowadzi własną działalność wydawniczą (m.in. wydawanie od 1966 r., z kilkuletnią przerwą, „Szkiców Legnickich” – roczników o historii ziemi legnickiej, jej mieszkańcach i problemach miasta i regionu dolnośląskiego, oraz wydanie dwóch "Monografii Legnicy" oraz wielu materiałów pokonferencyjnych). Towarzystwo posiada także własną bibliotekę, której księgozbiór liczy ok. 11 tys. woluminów, w tym 265 starodruków.

</doc>
<doc id="860969" url="https://pl.wikipedia.org/wiki?curid=860969" title="Porta Ticinese">
Porta Ticinese

Corso di Porta Ticinese – jedna z najstarszych ulic Mediolanu, na której znajdują się dwie bramy: XII-wieczna i neoklasycystyczna Porta Ticinese.
Corso di Porta Ticinese usytuowana jest pomiędzy kościołami San Lorenzo i Sant' Eustorgio. Można nią dojść do Via Torino i dalej do katedry (Duomo). Przy ulicy znajdują się liczne restauracje, kawiarnie i sklepy przeznaczone głównie dla turystów odwiedzających tę zabytkową część miasta.
W XVI wieku przy ulicy mieszkał i miał swój warsztat malarski Leonardo da Vinci.
Zabytki.
Na Corso di Porta Ticinese znajduje się średniowieczna, XII-wieczna brama zbudowana po zniszczeniach dokonanych przez Fryderyka I Barbarossę. Jest pozostałością po murach obronnych Porta Nuova. Obecnie brama odzwierciedla prace wykonane przez Camilla Boito w latach 1861-1865, który oddzielił zachowane struktury bramy i uzupełnił braki według własnej koncepcji. Początkowo starożytna brama była wyjściem z miasta na ścianie Corso di Porta Ticinese, będącej częścią nieistniejącej miejskiej fortyfikacji stworzonej przez Azzone Viscontiego w XIV wieku. Ta część miasta był przeznaczona dla mieszkańców trudniących się rzemiosłem, dla ich zakładów, co widoczne jest do dzisiaj w wąskich budynkach przylegających do ulicy i w wewnętrznych dziedzińcach.
Dalej w stronę Pavia znajduje się kolejna brama pochodząca z neoklasycystycznego okresu Mediolanu. Została ona zaprojektowana i wybudowana przez Luigiego Cagnolę. Początkowo miała być częścią większego projektu architektonicznego. Jego pomysł obejmował rozebrany już bastion i plac skierowany w stronę wsi San Gottardo, gdzie miano zbudować budynki leżące po obu stronach bramy symetrycznie do drogi. Projekt został rozpoczęty w 1801 roku, uświęcając zwycięstwo Napoleona Bonaparte w bitwie pod Marengo w 1800 roku i przybycie Francuzów do miasta. Budowa została wstrzymana w 1814 roku, po ukończeniu bramy i dwóch rogatek. Budynek został zbudowany z różowego granitu z Baveno w stylu doryckim. Masywne filary i kolumny są dziś przykładem mediolańskiego stylu architektury neoklasycystycznej.

</doc>
<doc id="860971" url="https://pl.wikipedia.org/wiki?curid=860971" title="Charles Beckwith">
Charles Beckwith

Charles Alvin Beckwith (ur. 22 stycznia 1929 w Atlancie, zm. 13 czerwca 1994 w Austin) – pułkownik US Army, weteran wojen koreańskiej i wietnamskiej. Współorganizator jednostki Delta Force.
Zarys kariery wojskowej.
Służył w wojsku od 1952 do 1981. Oddelegowany w listopadzie 1977 do utworzenia "1st Special Forces Operational Detachment-Delta (Airborne) (1st SFOD-D)", zwanej Delta Force – elitarnej jednostki specjalnej, uważanej obecnie za jedną z najlepszych tego rodzaju na świecie.
24 kwietnia 1980 poprowadził komandosów oddziału Delta do tajnej akcji uwolnienia 53 zakładników ambasady amerykańskiej w Teheranie, przetrzymywanych przez Strażników Rewolucji ("Pasdarani") od grudnia 1979. Operacja miała kryptonim „Orli szpon”. Z powodu awarii amerykańskich śmigłowców RH-53D Sea Stallion (nie wytrzymały burzy piaskowej) akcja została przerwana. W trakcie ewakuacji komandosów w wyniku uderzenia jednego z RH-53 w samolot transportowy C-130 zginęło ośmiu amerykańskich żołnierzy.

</doc>
<doc id="860978" url="https://pl.wikipedia.org/wiki?curid=860978" title="Valeo">
Valeo

Valeo – francuska firma produkująca części samochodowe na rynek pierwotny i wtórny. Posiada fabryki we Francji jak i poza krajem.
Firmę założył Eugène Buisson w 1923 roku w podparyskim Saint-Ouen jako fabrykę produkującą okładziny hamulcowe i tarcze sprzęgłowe na licencji angielskiej firmy Ferodo (UK). Od 1932 roku notowana na paryskiej giełdzie papierów wartościowych.
Przed II wojną światową firma uzyskała większość patentów w dziedzinie sprzęgieł.
Fabryki koncernu.
Aktualnie fabryki koncernu zlokalizowane są w następujących państwach:
20 tys. pracowników, 34 fabryki, 14 centrów badawczo-rozwojowych
Valeo w Polsce.
Koncern ma w Polsce cztery zakłady produkcyjne: dwie w Skawinie (systemy chłodzenia silnika oraz systemy wycieraczek) oraz po jednej w Czechowicach-Dziedzicach (systemy napędowe) i Chrzanowie (systemy oświetlenia). W 2018 zatrudniał w nich 7,5 tys. pracowników. Istnieje także sprawnie działający serwis internetowy obsługujący klientów.

</doc>
<doc id="860979" url="https://pl.wikipedia.org/wiki?curid=860979" title="Asphodelus">
Asphodelus



</doc>
<doc id="860985" url="https://pl.wikipedia.org/wiki?curid=860985" title="Mistrzowie Anglii w piłce nożnej">
Mistrzowie Anglii w piłce nożnej

Mistrzowie Anglii w piłce nożnej – męska drużyna klubowa, która zwyciężyła w rozgrywkach najwyższego szczebla ligowego w angielskim futbolu (w latach 1889–1892 była nią Football League, w latach 1893–1992 – Football League First Division, a od 1993 – Premier League).
Pogrubiono zespoły, które w danym sezonie zdobyły dublet ("the double"), czyli mistrzostwo i Puchar Anglii.
Podsumowanie zdobytych tytułów.
Od sezonu 1888/89 mistrzostwo Anglii wywalczyły 24 drużyny klubowe. Każda z nich istnieje do dziś i wszystkie biorą udział w rozgrywkach czterech najwyższych szczebli ligowych w Anglii.

</doc>
<doc id="860986" url="https://pl.wikipedia.org/wiki?curid=860986" title="Czaszkogardlak">
Czaszkogardlak

Czaszkogardlak (dawniej: guz Erdheima, łac. "craniopharyngioma", ang. craniopharyngioma) – stosunkowo rzadki, łagodny guz nowotworowy o lokalizacji wewnątrzczaszkowej, wywodzący się z pozostałości kieszonki Rathkego. Jest guzem łagodnym (I° według WHO).
Epidemiologia.
Czaszkogardlaki są rzadkimi nowotworami, częstość zachorowań ocenia się na 0,5–2:100 000. Stanowi około 9% guzów wewnątrzczaszkowych dzieci i 2,5–4% nowotworów wewnątrzczaszkowych ogółem. Obserwuje się dwa szczyty zachorowań: między 5. a 14. oraz między 65. a 74. rokiem życia. "Craniopharyngioma" występuje z jednakową częstością u kobiet i mężczyzn.
Objawy i przebieg.
Objawy kliniczne zależą od lokalizacji guza. Są to przede wszystkim objawy wynikające z ucisku masy guza na sąsiadujące struktury anatomiczne; w przypadku ucisku przysadki jest to niedoczynność lub nadczynność przysadki, przy ucisku skrzyżowania wzrokowego są to zaburzenia widzenia (niedowidzenie połowicze dwuskroniowe). Występują także objawy wzmożonego ciśnienia śródczaszkowego: wymioty i bóle głowy.
Wzrost guza jest zazwyczaj bardzo powolny, często wieloletni.
Obraz makroskopowy.
Guz zwykle ma średnicę 3–4 cm, najczęściej jest torbielowaty, czasem wielokomorowy. Rzadziej ma postać otorebkowanego, litego guza.
Obraz histologiczny.
Guz może mikroskopowo przypominać szkliwiaka ("adamantinoma") i tworzyć wyspy oraz sznury komórek nabłonka wielowarstwowego płaskiego lub nabłonka walcowatego w łącznotkankowym podścielisku (wariant szkliwiakowaty, adamantinomatous variant). W obrazie histologicznym można też stwierdzić rogowacenie, zwapnienia, torbiele, włóknienie i przewlekły stan zapalny. Druga odmiana czaszkogardlaka, odmiana brodawkowata (papillary variant), tworzy gniazda komórek nabłonka płaskiego, bez rogowacenia, zwapnień ani torbieli.
Badania obrazowe.
W tomografii komputerowej guz ma postać torbielowatej, hipodensyjnej masy, często z obecnymi nawapnieniami, położonej w linii środkowej. Część lita guza może ulegać wzmocnieniu kontrastowemu.
Leczenie.
Leczeniem z wyboru jest resekcja guza. W niektórych przypadkach całkowita resekcja może nastręczać duże trudności: odstępuje się wówczas od niej, ograniczając do opróżnienia torbieli i implantując do niej izotopy promieniotwórcze lub wdrażając następczą teleradioterapię. Technika napromieniania jest taka jak przy guzach przysadki, stosuje się dawki 50–54 Gy w 28–30 frakcjach.
Historia.
Pierwszy opis guza przedstawił Friedrich Albert von Zenker w 1857. Jakow Onanow w 1892 zauważył jako pierwszy podobieństwo histologiczne czaszkogardlaków i szkliwiaków. Nazwę "craniopharyngioma" wprowadził Harvey Cushing w 1932. Jedne z pierwszych prób operacyjnego leczenia guza podjął Ludvig Puusepp w 1923 roku.

</doc>
<doc id="860987" url="https://pl.wikipedia.org/wiki?curid=860987" title="Borys Zinserling">
Borys Zinserling



</doc>
<doc id="860988" url="https://pl.wikipedia.org/wiki?curid=860988" title="Historia Świdnicy">
Historia Świdnicy

Historia Świdnicy:
Pierwsze ślady osadnictwa i zarazem najstarsze oznaki osadnictwa na terenie dzisiejszej Świdnicy pochodzą z okresu brązu, czyli ok. 700 lat p.n.e. Wówczas w okolicach dzisiejszej ul. Piekarskiej istniała wioska rybacka. Niedaleko znajdowała się przeprawa przez Bystrzycę położona na szlaku handlowym zwanym czeskim. W XI lub w XII wieku istniała już tutaj drewniana słowiańska osada targowa z kościołem, która od 1164 należała do księstwa wrocławskiego, w tym czasie przekształciła się w kasztelanię. W 1267 roku Świdnica wspominana jest już jako osada miejska, w 1274 wymieniono po raz pierwszy wójta. Faktem dokumentującym to jest najstarsza pieczęć miejska z 1280 roku, ukazująca kroczącego gryfa. Świdnica rozwijała się dosyć szybko. W 1284 roku powstała szkoła, dynamicznie rozwijało się rzemiosło oraz handel. Ten ostatni wspomagało nadane w 1285 roku tzw. prawo mili. Również w tym roku rozpoczęto budowę murów miejskich.
Księstwa świdnicko-jaworskie.
Lata 1290–1392 to okres dynamicznego rozwoju miasta. Było to wynikiem pełnienia przez Świdnicę w tych latach stolicy suwerennego księstwa świdnicko-jaworskiego. Miasto było zamożne, posiadało prawo bicia własnej monety od 1290 roku, tzw. florenów. Posiadało również ważne obiekty handlowe i administracyjne, mianowicie zamek, dom kupiecki oraz kramy. W 1300 roku wprowadzono tzw. prawo łaski, z okresu którego pochodzi wiele kapliczek, krzyży pokutnych i różnego rodzaju relikwii zachowanych na ziemi świdnickiej. Upadek miasta nastąpił po wielkim pożarze w 1313 roku. Od tego okresu Świdnica była drugim miastem, które prowadziło księgi miejskie. Rozwijał się system fortyfikacji miejskich. Mury obronne wyposażone były w bramy miejskie: Dolną, Strzegomską, Witoszowską, Kraszowicką, Poszewniczą i Kapturową. Ów system obronny wzbogacił się w latach 1323–1485 o przybramne kaplice. Mimo oblężenia księstwa przez wojska Jana Luksemburczyka w 1345 miasto nie uległo. Świdnica za panowania Bolka II znacznie się rozbudowała. W latach 1329–1336 rozbudowano miejski ratusz, w 1330 r. położono kamień węgielny pod nowy kościół oraz wydano nakaz aby wszyscy świdniccy mieszczanie mieli wyuczony zawód (1340). W 1344 roku rozpoczęto brukowanie miejskich ulic. W 1380 roku fortyfikacje miejskie powiększyły się o nową Bramę Mikołajską. Sądnym dniem okazał się 31 lipca 1361 roku, kiedy to olbrzymi pożar strawił zabudowę całego miasto. W wyniku tego w 1363 roku Świdnica była lokowana na nowym prawie magdeburskim przez księcia Bolka II. Spowodowało to podjęcie decyzji o odbudowie i rozbudowie miasta. Pod koniec panowania Bolka II, w 1368 roku księstwo rozciągało się od Czech po Wielkopolskę, Górny Śląsk i przedmieścia Berlina. Miasto Świdnica słynęło z produkcji piwa. W Pradze, Toruniu, Wrocławiu, Brzegu, Oleśnicy, Heidelbergu, Pizie czy Krakowie istniały specjalne „Piwnice Świdnickie”, gdzie to wyśmienite piwo serwowano. W latach 1380–1382 doszło do konfliktu na rynkach europejskich, po których świdnickie piwo ostatecznie wywalczyło sobie miejsce na stołach europejskich domostw i dworów. Jednak miasto słynęło także z innych wyrobów, takich jak noże, sukno, płótna. Odbywały się tutaj także duże targi bydła. Rozwijało się także winiarstwo. U schyłku XIV wieku Świdnica była drugim miastem na Śląsku po Wrocławiu, posiadając 0,9 km² i 6 tysięcy mieszkańców. W obrębie murów miejskich było prawie 500 budynków, a drugie tyle na przedmieściach.
Monarchia Habsburgów.
Początki panowania Habsburgów (od 1526) zapisały się wielkim pożarem w 1528, podczas którego spłonęła zachodnia część miasta wraz z ratuszem miejskim i zamkiem królewskim. Wraz z niezbędną odbudową miasta podniesiono poziom higieny i zdrowia. Już od XIII wieku w mieście pracował medyk, działały łaźnie miejskie, a od 1403 roku funkcjonował nawet okulista. Istniało także stanowisko fizyka miejskiego, nadzorującego stan sanitarny Świdnicy. W 1560 roku wydano zarządzenie zakazujące hodowli krów, świń, wylewania ścieków przed domy, mycia się w miejskich fontannach i studniach oraz wyrzucania śmieci i odpadków na ulice. Zakazy te miały chronić miasto przed epidemią, jednakże okazały się nieskuteczne. . W latach 1600–1601 wybudowano pierwszy drewniany wodociąg miejski (w 1672 przebudowany na kamienny). W 1611 roku uruchomiono pocztę konną łączącą Wrocław i Drezno, w Świdnicy wyznaczono tzw. pierwsze staje, Świdnica liczyła wówczas 9 tysięcy mieszkańców, rok później król polski uprzywilejował Świdnicę w handlu bydłem z Rzecząpospolitą, w mieście działało wówczas 1188 rzemieślników. W tym czasie kościół św. Stanisława i św. Wacława wzbogacił się o wieżę o wysokości 103 m, będącą świadectwem bogactwa i zamożności miasta. Przed wojną trzydziestoletnią Świdnica była szybko rozbudowującym się miastem z dobrze rozwiniętym handlem i rzemiosłem. Istniało 14 kościołów, szpital, ratusz, apteki, zakłady rzemieślnicze w liczbie 168, fontanny, mennica, ogrody, łaźnie, szkoły, a wszystko to skryte za podwójnym rzędem murów obronnych. W trakcie trwania wojny trzydziestoletniej miasto było wielokrotnie oblegane, czego skutkiem były znacznie niszczące miasto pożary oraz wybuch epidemii, który doprowadził do spadku liczby ludności o 40% i upadku rzemiosła i handlu. Odbudowę miasta przerwał jeden z największych w historii miasta pożarów w 1716.
W granicach Prus i Niemiec.
W wyniku I wojny śląskiej, Monarchia Habsburgów utraciła Śląsk wraz ze Świdnicą na rzecz Królestwa Prus, co miało wpływ na obniżenie znaczenia gospodarczego i powolny upadek miasta. W 1741 dokonano modernizacji i rozbudowy fortyfikacji. Na przełomie XVII/XVIII wieku pod Świdnicą wybuchł bunt chłopski, wojska pruskie stłumiły bunt i surowo ukarały chłopów. Podczas wojny siedmioletniej Świdnica była oblegana przez wojska austriackie, a następnie pruskie, co doprowadziło do znacznych zniszczeń. Pod koniec XVIII w. w mieście pojawiły się pierwsze manufaktury, między innymi skórzana i papiernicza. Od 1807 miasto zajęły wojska napoleońskie, w tym samym roku w mieście wprowadzono olejne oświetlenie ulic (w 1863 zamienione na gazowe). W 1811 rozpoczęło działalność miejskie gimnazjum, a w 1822 teatr. Po wojnie prusko-austriackiej w 1866 roku Świdnicę ogłoszono miastem otwartym, a rok później rozpoczęto likwidację fotyfikacji. Po zwycięstwie nad Francją i zjednoczeniu Niemiec w roku 1871 wzrosło tempo uprzemysłowienia, w mieście powstały wytwórnie tkanin lnianych i bawełnianych, zamszu oraz fabryka liczników elektrycznych. Konsekwencją tego procesu był dynamiczny rozwój przestrzenny i architektoniczny miasta. Już w 1844 roku Świdnica uzyskała połączenie kolejowe z Jaworzyną Śląską, w 1855 z Dzierżoniowem, w 1898 do Wrocławia przez Kobierzyce, a w 1904 z Jedliną-Zdrojem. Do 1914 r. zabudowa wykroczyła daleko poza mury starego miasta, przybierając wokół pierścienia dawnych murów obronnych wielkomiejski charakter. Krajobraz miasta wzbogacił się o szereg reprezentacyjnych gmachów publicznych, obiektów architektury rezydencjonalnej i zieleni miejskiej o wysokiej jakości. Według spisu z 1910 r. miasto liczyło sobie 31 329 mieszkańców, w tym 61% ewangelików, 38,5% katolików i 0,5% wyznania mojżeszowego. W 1911 roku do Świdnicy dotarł pierwszy gaz przesłany z Gazowni Miejskiej w Wałbrzychu i znacząco poprawiło rozwój miasta. Pomiędzy 1918 a 1939 w mieście działała największa na Śląsku spółka handlująca artykułami kolonialnymi. Podczas II wojny światowej hitlerowcy zorganizowali w Świdnicy podobóz obozu koncentracyjnego Groß-Rosen oraz trzy jenieckie oddziały robocze obozu w Zgorzelcu i obóz pracy przymusowej.

</doc>
<doc id="860989" url="https://pl.wikipedia.org/wiki?curid=860989" title="Kraszowice (Świdnica)">
Kraszowice (Świdnica)

Kraszowice (do 1945 niem. "Kroischwitz (Kreis Schweidnitz)") - osiedle mieszkaniowe położone w południowej części Świdnicy.
Jest to peryferyjna, przemysłowa część miasta, która została przyłączona do Świdnicy w 1955. Na jej terenie znajduje się szkoła, Zakłady Radiowe „Diora”, osiedle domków jednorodzinnych oraz nieczynna, zdewastowana stacja kolejowa Świdnica Kraszowice. Przez osiedle przepływa rzeka Bystrzyca. Osiedle jest dostatecznie skomunikowane z resztą miasta. Głównymi ulicami Kraszowic są ulice:
W Kraszowicach znajdują się również liczne ogródki działkowe. Do miasta można się dostać autobusami świdnickiego MPK linii 50, 52, 30, 60.

</doc>
<doc id="860991" url="https://pl.wikipedia.org/wiki?curid=860991" title="Osiedle Zawiszów (Świdnica)">
Osiedle Zawiszów (Świdnica)

Osiedle Zawiszów – osiedle mieszkaniowe położone w północnej części Świdnicy, 
Osiedle Zawiszów znajduje się przy drodze do Żarowa, oraz po północnej stronie obwodnicy miejskiej. To jedno z najmłodszych osiedli miasta. Na jego terenie istnieje głównie nowoczesna zabudowa wielorodzinna. Istnieje też tutaj Parafia Ducha Świętego w Świdnicy, Cerkiew św. Mikołaja Cudotwórcy w Świdnicy, Hala Sportowa przy Szkole Podstawowej nr 1, Ciepłownia Zawiszów, oraz liczne ogródki działkowe. Na Zawiszowie powstały także fabryki zagranicznych koncernów, m.in. Electrolux (kuchenki wolnostojące i pod zabudowę) i Colgate-Palmolive (kosmetyki). Osiedle skomunikowane jest z miastem liniami świdnickiego MPK linii 6, 7, 50, 51, 52 i 53.
Na wschód od Osiedla Zawiszów przepływa struga Wapienniczka, która płynie wzdłuż ulic ks. Dionizego Barana i na wysokości ulicy Komunalnej wpada do Młynówki. 

</doc>
<doc id="860992" url="https://pl.wikipedia.org/wiki?curid=860992" title="Konstancja węgierska (zm. 1240)">
Konstancja węgierska (zm. 1240)

Konstancja węgierska (ur. ok. 1180 lub zapewne w 1181, zm. 6 grudnia 1240) – królewna węgierska z dynastii Arpadów, królowa czeska. Córka króla Węgier Beli III. Żona króla Czech Przemysła Ottokara I. Matka króla Czech Wacława I.
Konstancja według starszeństwa była szóstym dzieckiem króla Węgier Beli III i księżniczki z Antiochii, Agnieszki de Châtillon. 
Konstancja była drugą żoną króla Czech Przemysła Ottokara I, za którego została wydana w 1198 r. Z tego związku urodziło się czterech synów i pięć córek.

</doc>
<doc id="860993" url="https://pl.wikipedia.org/wiki?curid=860993" title="Olejek sandałowy">
Olejek sandałowy

Olejek sandałowy "Santalum album" (łac. "Oleum santali") – pochodzi z Indii z drzewa Santalum album. Używany w perfumerii i jeden z najcenniejszych olejków aromaterapeutycznych o bardzo różnorodnych właściwościach.
Skład.
Głównymi składnikami olejku są: α-santalol (32,1%), cis-β-santalol i Z-nucyferol (22,0%), trans-bergamotol (5,3%), trans-farnezol (4,1%).
Działanie antybiotyczne.
Spośród bakterii wrażliwych olejek sandałowy najsilniej działa na "Staphylococcus aureus", "Enterococcus faecalis" (MIC=0,1 mg/ml). Jest aktywny wobec grzybów "Candida albicans" (MIC=0,25 mg/ml) oraz "Microsporum gypseum" (MIC=0,5 mg.ml).

</doc>
<doc id="860994" url="https://pl.wikipedia.org/wiki?curid=860994" title="Jezioro Leśne (województwo wielkopolskie)">
Jezioro Leśne (województwo wielkopolskie)

Jezioro Leśne – jezioro w woj. wielkopolskim, w pow. czarnkowsko-trzcianeckim, w gminie Trzcianka, leżące na terenie Dolinie Gwdy. 
Według urzędowego wykazu opracowanego przez Komisję Nazw Miejscowości i Obiektów Fizjograficznych nazwa tego jeziora to "Jezioro Leśne". W publikacjach i na mapach topograficznych pojawia nazwa "Jezioro Stobieńskie". Potocznie jezioro to nazywa się także "Stobnem", od nazwy wsi Stobno odległej o ok. 3 km.
Powierzchnia zwierciadła wody według różnych źródeł wynosi od 11,0 do 12,97
ha.
Zwierciadło wody położone jest na wysokości 66,2 m n.p.m.
Objętość wody w zbiorniku wynosi 983,8 tys. m³. Maksymalna głębokość jeziora sięga 13,7 m, a średnia głębokość jest na poziomie 7,6 m.
Jezioro leży przy drodze wojewódzkiej nr 180 położone jest ok. 4 km na południowy zachód od centrum Piły.
Przez całe wschodnie i część południowego brzegu jeziora ciągnie się niestrzeżona plaża. Na południowym krańcu jeziora znajduje się parking leśny z sezonowo czynnym barem.
Jest to bezodpływowe rynnowe jezioro polodowcowe, o typowym dla tych jezior wydłużonym kształcie i stromych brzegach porośniętych lasem.

</doc>
<doc id="860996" url="https://pl.wikipedia.org/wiki?curid=860996" title="Istituto per le Opere di Religione">
Istituto per le Opere di Religione



</doc>
<doc id="860998" url="https://pl.wikipedia.org/wiki?curid=860998" title="Bruce Penhall">
Bruce Penhall

Bruce Lee Penhall (ur. 10 maja 1957 na Balboa Island) – amerykański żużlowiec i aktor.
Życie prywatne.
Z żoną Laurie McDermott, którą poślubił w 1985 r., ma czwórkę dzieci.
Kariera sportowa.
Wystąpił jedynie w trzech finałach Indywidualnych Mistrzostw Świata. Pierwszy raz w nim startował w roku 1980 na słynnym stadionie Ullevi w szwedzkim Göteborgu, zajął wysokie piąte miejsce. A następne dwa lata (1981 na stadionie Wembley w Londynie i 1982 w swoim kraju w Los Angeles) Bruce został najlepszym żużlowcem na świecie. Jego największym rywalem był Kenny Carter z Anglii.
Dwa razy został powołany do kadry amerykańskiej w finałach DMŚ. Zadebiutował w roku 1980 we Wrocławiu, jego kadra zajęła drugie miejsce i zdobył komplet punktów w czterech startach. Dwa lata później w Londynie zdobył mistrzostwo świata z kolegami m.in. Kelly Moran, Bobby Schwartz, Shawn Moran i rezerwowy Scott Autrey.
Dwa razy był w finałach MŚP. W jego pierwszym finale zajął piąte miejsce, ale był osamotniony i tak zdobył 14 punktów. Gdyby nie jego kolega w parze Kelly Moran doznał kontuzję na treningu tuż przed zawodami, to razem mogli stanąć na podium. W roku 1981 na Stadionie Śląskim w Chorzowie razem z Bobby’em Schwartzem mistrzostwo świata.
Raz wystąpił w finale IMŚ na długim torze w Scheeßel (1980), ale w trzech wyścigach nie zdobył punktu.
Po zakończeniu sezonu 1982, będąc aktualnym mistrzem świata, zrezygnował z żużla i rozpoczął karierę aktorską.
Starty w lidze.
Liga brytyjska
Osiągnięcia.
Indywidualne Mistrzostwa Świata
Drużynowe Mistrzostwa Świata
Mistrzostwa Świata Par
Indywidualne Mistrzostwa Świata na długim torze
Indywidualne Mistrzostwa USA

</doc>
<doc id="861000" url="https://pl.wikipedia.org/wiki?curid=861000" title="Wosk tracony">
Wosk tracony



</doc>
<doc id="861001" url="https://pl.wikipedia.org/wiki?curid=861001" title="Jezioro Leśne">
Jezioro Leśne



</doc>
<doc id="861002" url="https://pl.wikipedia.org/wiki?curid=861002" title="Seret (dopływ Dniestru)">
Seret (dopływ Dniestru)

Seret () – rzeka na Ukrainie, lewy dopływ Dniestru.
Seret przepływa przez Tarnopol, Dołynę, Czortków. W dolnym biegu płynie głębokim jarem.

</doc>
<doc id="861003" url="https://pl.wikipedia.org/wiki?curid=861003" title="Rosir Calderón Díaz">
Rosir Calderón Díaz

Rosir Calderón Diaz (ur. 28 grudnia 1984 w Hawanie) – kubańska siatkarka, występująca na pozycji atakującej bądź przyjmującej. W 2004 roku wraz z reprezentacją Kuby zdobyła brązowy medal Igrzysk Olimpijskich. Rosir jest jedną z najwyżej skaczących siatkarek na świecie.
Życie prywatne.
Jest córką zmarłego 18 czerwca 2009 roku – Luisa Felipe Calderóna, wieloletniego trenera. Po zakończeniu sezonu 2008/2009 Rosir Calderon miała osiemnastomiesięczną przerwę spowodowaną narodzinami dziecka. Siatkarka cierpi na astmę.
Sukcesy reprezentacyjne.
Grand Prix:
Igrzyska Olimpijskie:
Volley Masters Montreux:
Igrzyska Panamerykańskie:
Puchar Panamerykański:
Mistrzostwa Ameryki Północnej:
Sukcesy klubowe.
Superpuchar Szwajcarii:
Puchar Szwajcarii:
Liga szwajcarska:
Puchar CEV:
Liga turecka:
Puchar Rosji:
Klubowe Mistrzostwa Świata:
Puchar Grecji:

</doc>
<doc id="861007" url="https://pl.wikipedia.org/wiki?curid=861007" title="Kelly Family">
Kelly Family



</doc>
<doc id="861008" url="https://pl.wikipedia.org/wiki?curid=861008" title="Daniel Faulkner">
Daniel Faulkner

Daniel J. Faulkner (ur. 21 grudnia 1955, zm. 9 grudnia 1981) – amerykański policjant, funkcjonariusz filadelfijskiej policji, zastrzelony podczas pełnienia obowiązków służbowych. Za jego morderstwo aresztowany i skazany został dziennikarz, działacz polityczny i członek Czarnych Panter – Mumia Abu-Jamal. Wyrok ten spowodował trwające już ponad ćwierć wieku kontrowersje.
Faulkner urodził się w katolickiej rodzinie Irlandczyków w południowo-zachodniej Filadelfii, jako najmłodszy z siedmiorga dzieci. Jego ojciec, motorniczy tramwaju, zginął kiedy Danny miał pięć lat – jego syn wychowywany był przez pracującą matkę i starsze rodzeństwo. Tuż przed ukończeniem szkoły średniej Faulkner zaciągnął się do amerykańskiej armii. Tam uzyskał dyplom i ukończył studium z dziedziny sądownictwa karnego. Po wyjściu z wojska w 1975 pracował krótko jako strażnik więzienny, a następnie podjął pracę w wydziale policji filadelfijskiej. Jako funkcjonariusz policji, Faulkner ukończył college i uzyskał licencjat w dziedzinie sądownictwa karnego. W planach miał pracę na stanowisku oskarżyciela publicznego w biurze prokuratora okręgowego. Wraz z żoną Maureen, którą poślubił w 1979, osiedlili się w Filadelfii. W policji filadelfijskiej służył przez pięć lat.
Zgodnie z wersją wydarzeń oskarżyciela, przedstawioną podczas procesu, który zakończył się skazaniem Mumii Abu-Jamala, oto co wydarzyło się w dniu 9 grudnia 1981:
„9 grudnia 1981, Faulkner zatrzymał do kontroli samochód Williama Cooka, brata Mumii Abu-Jamala (ur. jako Wesley Cook). Kiedy funkcjonariusz próbował aresztować Cooka, Abu-Jamal podjechał i strzelił Faulknerowi w plecy. Funkcjonariusz, zanim upadł na ziemię, zdołał odpowiedzieć ogniem, trafiając Abu-Jamala w klatkę piersiową. Jednakże Abu-Jamal stanął nad leżącym Faulknerem i strzelił do niego [czterokrotnie], opróżniając magazynek rewolweru – jeden z pocisków trafił leżącego w twarz.”
Ten opis wydarzeń jest podważany przez zwolenników Abu-Jamala.
Abu-Jamal, który upadł niedaleko, został zabrany do aresztu przez innych funkcjonariuszy policji, którzy przybyli na miejsce zdarzenia. Gdy Faulkner zmarł tej samej nocy, Abu-Jamal został szybko postawiony w stan oskarżenia i w roku 1982 skazany za jego zamordowanie.
The Daniel Faulkner Memorial Highway to część drogi U.S. Route 1 biegnącej przez północno-wschodnią Filadelfię.
Maureen Faulkner po śmierci męża przeprowadziła się do Kalifornii, gdzie administruje przychodnią w hrabstwie Ventura. W roku 1994, gdy dowiedziała się, że krajowe radio publiczne NPR planuje nadać serię wypowiedzi nagranych przez Abu-Jamala w celi śmierci, żona zabitego policjanta rozpoczęła własną kampanię, przeciwstawiając się ruchowi „Free Mumia”. Od tego czasu wygłosiła wiele przemówień i pojawiała się publicznie, popierając skazanie i wyrok śmierci wydany na Abu-Jamala. 
9 grudnia 2001 powróciła do Filadelfii aby wziąć udział w ceremonii uczczenia pamięci Daniela Faulknera w dwudziestą rocznicę jego zamordowania. W pięć lat później, 9 grudnia 2006, wróciła tu ponownie, dyskredytując zwolenników Abu-Jamala jak tych, którzy „nic nie wiedzą” i chwaląc prokurator okręgową Lynne Abraham za stanowcze kwestionowanie apelacji w obronie Abu-Jamala. 

</doc>
<doc id="861010" url="https://pl.wikipedia.org/wiki?curid=861010" title="Agencja Interim">
Agencja Interim

Agencja Interim (franc. "Agence intérim") – francuski fabularny serial telewizyjny z 1969 roku, o zabarwieniu humorystyczno-surrealistycznym. Liczył sobie 13 odcinków po 30 minut każdy. W Polsce emitowany był w latach 70. w niedziele.

</doc>
<doc id="861012" url="https://pl.wikipedia.org/wiki?curid=861012" title="Borys von Zinserling">
Borys von Zinserling

Borys von Zinserling ("Zinserling, Cinzerling, Cincerling") (ur. 15 marca 1890, zm. 3 listopada 1961 w Warszawie) – scenograf, architekt, wykładowca Politechniki Warszawskiej.
Początkowo pracował w Rosji, od 1922 w Warszawie. Zasłynął jako projektant scenografii dla przedwojennych kabaretów "Qui Pro Quo", "Perskie Oko" oraz operetek wystawianych w Teatrze Nowości. Pochowany na Cmentarzu Prawosławnym na Woli w Warszawie.

</doc>
<doc id="861014" url="https://pl.wikipedia.org/wiki?curid=861014" title="Nancy Carrillo">
Nancy Carrillo

Nancy Carrillo de la Paz (ur. 11 stycznia 1986 w Hawanie) – kubańska siatkarka, występująca na pozycji atakującej, a wcześniej środkowej. W seniorskiej reprezentacji zadebiutowała na mistrzostwach świata w 2002 roku mając zaledwie 16 lat. Reprezentacja Kuby zajęła wówczas 5. miejsce, a Carillo wybrano najlepiej serwującą zawodniczką. Wraz z reprezentacją zdobyła brązowy medal Igrzysk Olimpijskich w 2004 roku w Atenach. W 2007 roku została uznana najlepszą siatkarką roku na Kubie. Od sezonu 2018/2019 występuje we francuskiej drużynie Voléro Le Cannet.

</doc>
<doc id="861015" url="https://pl.wikipedia.org/wiki?curid=861015" title="Prosto z Mostu (tygodnik)">
Prosto z Mostu (tygodnik)

Prosto z Mostu. Tygodnik literacko-artystyczny – tygodnik publicystyczno-kulturalny wydawany w latach 1935–1939 w Warszawie przez Stanisława Piaseckiego, który był także jego redaktorem naczelnym. W latach 1931–1935 ukazywał się jako niedzielny dodatek kulturalny do związanego z ONR dziennika „ABC”.
Publicystami pisma byli m.in. Stanisław Piasecki, Jan Mosdorf (piszący pod psedudonimem Andrzej Witowski), Adam Doboszyński, Jan Dobraczyński, Józef Kisielewski, Alfred Łaszowski, Adolf Nowaczyński, Jerzy Pietrkiewicz, Włodzimierz Pietrzak, Wojciech Wasiutyński, Karol Zbyszewski i Jerzy Zdziechowski. Silnie związani z pismem byli także Jerzy Andrzejewski (przez pewien czas kierownik działu literackiego; w 1937 w czasopiśmie ukazał się prawydruk jego powieści "Ład serca"), Konstanty Ildefons Gałczyński (publikujący w nim liczne utwory satyryczne; w 1937 w serii „Biblioteka Prosto z Mostu” ukazał się jego pierwszy drukowany wybór wierszy) i Bolesław Miciński (kierownik działu krytyki literackiej). Wśród innych pisarzy, którzy publikowali w czasopiśmie, można wymienić Wojciecha Bąka, Jerzego Brauna, Stanisława Czernika, Władysława Jana Grabskiego, Kazimierę Iłłakowiczównę, Karola Irzykowskiego, Teodora Parnickiego, Artura Swinarskiego, Aleksandra Świętochowskiego, Romana Tomczyka. Z działem muzycznym współpracował Jerzy Waldorff, z plastycznym Tytus Czyżewski. Publikował tu Jerzy Turowicz. Na łamach tygodnika rysunki zamieszczał Julian Żebrowski.
Ideologia „Prosto z Mostu” miała charakter narodowo-radykalny: łączyła nacjonalizm o wyraźnie antysemickim i imperialistycznym charakterze, „krucjatowy” katolicyzm, a nawet sympatie dla ustroju totalnego. Wraz z postępującą radykalizacją polityczną czasopisma, niektórzy współpracownicy (m.in. Karol Irzykowski, Bolesław Miciński) demonstracyjnie zerwali współpracę z nim. Innymi godnymi odnotowania incydentami z dziejów „Prosto z Mostu”, które nie stroniło od prowokacji i agresywnej polemiki, są jego konflikty ze „Skamandrem” oraz liczne głośne konfiskaty, którym podlegało skonfliktowane z sanacyjnymi władzami pismo.
W roku 1991 Ryszard Czarnecki usiłował wznowić tygodnik pod tym samym tytułem (po plajcie wydawniczej i likwidacji „Dziennika Dolnośląskiego”), ale wobec odmowy rejestracji tytułu „Prosto z Mostu” zarejestrował jedynie nawiązujący do oryginalnego tygodnik . Nie ukazało się jednak ani jedno wydanie planowanego tygodnika.

</doc>
<doc id="861021" url="https://pl.wikipedia.org/wiki?curid=861021" title="Agenezja ciała modzelowatego">
Agenezja ciała modzelowatego

 
Agenezja ciała modzelowatego (łac. "agenesis corporis callosi", ang. agenesis of corpus callosum, ACC) – wada wrodzona przodomózgowia, polegająca na różnego stopnia niedorozwoju spoidła wielkiego mózgu (ciała modzelowatego). Wada ta wykazuje dużą różnorodność, od zwykłego braku tej struktury mózgu po częściowy brak (zachowanie przedniej części przy braku tylnej). 
Brak spoidła wielkiego mózgu nie ma prawdopodobnie związku z niedorozwojem umysłowym, chociaż często współistnieją ze sobą. Agenezja ciała modzelowatego często jest asymptomatyczna.
Rozpoznanie.
Wadę rozpoznaje się metodami obrazowania mózgu (TK, MRI). Widać wtedy poszerzenie światła komór bocznych mózgu (obraz motyla z rozłożonymi skrzydłami). W miejscu ubytku mogą rozwijać się tłuszczaki ("lipomata"). W większości przypadków zachowane są podłużne pęczki spoidła, tzw. pęczki Probsta (Probst bundles), nieobecne są też zakręt obręczy i niekiedy sklepienie oraz spoidło przednie.

</doc>
<doc id="861024" url="https://pl.wikipedia.org/wiki?curid=861024" title="Prosto z mostu">
Prosto z mostu



</doc>
<doc id="861027" url="https://pl.wikipedia.org/wiki?curid=861027" title="Spoidło wielkie mózgu">
Spoidło wielkie mózgu



</doc>
<doc id="861028" url="https://pl.wikipedia.org/wiki?curid=861028" title="Wybrał ich Bóg">
Wybrał ich Bóg

Wybrał ich Bóg – książka przedstawiająca życiorysy świętych i błogosławionych redemptorystów. Wydana została w 1998 roku przez wydawnictwo "Homo Dei", związane z polskimi redemptorystami. 
W książce przedstawione są życiorysy:
W redakcji książki udział wzięli:

</doc>
<doc id="861031" url="https://pl.wikipedia.org/wiki?curid=861031" title="Hyacinthaceae">
Hyacinthaceae



</doc>
<doc id="861034" url="https://pl.wikipedia.org/wiki?curid=861034" title="Kurów (powiat bełchatowski)">
Kurów (powiat bełchatowski)

Kurów – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość administracyjnie należała do województwa piotrkowskiego.
Przez miejscowość przebiega droga wojewódzka nr 483.

</doc>
<doc id="861035" url="https://pl.wikipedia.org/wiki?curid=861035" title="J. Duncan Waldron">
J. Duncan Waldron



</doc>
<doc id="861042" url="https://pl.wikipedia.org/wiki?curid=861042" title="Łęki-Kolonia">
Łęki-Kolonia

Łęki-Kolonia – część wsi Łęki w Polsce, położona w województwie łódzkim, w powiecie bełchatowskim, w gminie Zelów.
W latach 1975–1998 Łęki-Kolonia administracyjnie należały do województwa piotrkowskiego.

</doc>
<doc id="861043" url="https://pl.wikipedia.org/wiki?curid=861043" title="Aero Glass">
Aero Glass



</doc>
<doc id="861048" url="https://pl.wikipedia.org/wiki?curid=861048" title="Cis">
Cis

Miejsca.
Miejscowości w Polsce:

</doc>
<doc id="861052" url="https://pl.wikipedia.org/wiki?curid=861052" title="Zoila Barros Fernández">
Zoila Barros Fernández

Zoila Barros Fernandez (ur. 6 sierpnia 1976 roku w Hawanie) – kubańska siatkarka, reprezentantka kraju, występująca na pozycji środkowej bloku. Wraz z reprezentacją Kuby zdobyła dwa medale olimpijskie w: 2000 – złoty oraz 2004 – brązowy.

</doc>
<doc id="861053" url="https://pl.wikipedia.org/wiki?curid=861053" title="Norma blankietowa">
Norma blankietowa

Norma blankietowa jest to jedna z norm prawnych będąca podstawą prawną do wydawania aktu administracyjnego (np. decyzji). Jej cechami charakterystycznymi jest brak zobowiązania organu administracyjnego do określonego zachowania się (daje tylko upoważnienie). Organ administracji publicznej musi samodzielnie ustalić treść rozstrzygnięcia, ale aby to nastąpiło, organ ten musi samodzielnie określić sposób skorzystania z udzielonego upoważnienia, w szczególności musi ustalić, do jakiego konkretnego celu ma dążyć, aby skorzystać z tego upoważnienia zgodnie z dobrem publicznym, z interesem społecznym, interesem indywidualnym itp. inaczej mówiąc, organ administracji publicznej musi ustalić pewne mierniki, wedle których przyjdzie mu wartościować różne, dopuszczalne w obliczu danej normy blankietowej rozstrzygnięcia, i spośród których to rozstrzygnięć dokona wyboru jednego najwłaściwszego.

</doc>
<doc id="861054" url="https://pl.wikipedia.org/wiki?curid=861054" title="Bolesław Antoniewicz">
Bolesław Antoniewicz

Bolesław Antoniewicz (ur. 1 stycznia 1837 w Rubinie, pow. Rawicz, zm. 16 lutego 1905 w Bninie) – ksiądz, działacz społeczny i niepodległościowy.
Życiorys.
W 1860 roku ukończył Arcybiskupie Seminarium Duchowne w Gnieźnie i w tymże roku otrzymał święcenia kapłańskie oraz wikariat w Ostrowie Wielkopolskim.
W latach 1865-1868 kierował parafią w Raszkowie. Był także proboszczem w Bninie. W 1886 został mianowany dziekanem średzkim, a w 1897 radcą duchownym. Został pochowany przy nieistniejącym obecnie kościele parafialnym w Bninie.
Był współzałożycielem i akcjonariuszem Kasy Pożyczkowej w Środzie Wielkopolskiej, Spółki Zarobkowej w Bninie, Towarzystwa Pożyczkowego w Kórniku i Banku Związku Spółek Zarobkowych w Poznaniu. 
Należał do Towarzystwa Przyjaciół Nauk, Towarzystwa Naukowej Pomocy dla Młodzieży Wielkiego Księstwa Poznańskiego, Prowincjonalnego Komitetu Wyborczego na Wielkie Księstwo Poznańskie (pełniąc funkcję zastępcy prezesa i prezesa), Katolickiego Towarzystwa Robotników Polskich w Bninie i Rady Generalnej św. Józefa.
Był kapelanem w oddziale powstańczym gen. Edmunda Taczanowskiego. Po odniesionej ranie w rękę zajął się zbieraniem funduszy na uzbrojenie powstańców. Od 1897 r. był członkiem zarządu Towarzystwa Pożyczkowego w Kórniku.
Bibliografia.
Materiały i dokumenty.

</doc>
<doc id="861055" url="https://pl.wikipedia.org/wiki?curid=861055" title="Indywidualne Mistrzostwa Świata na Żużlu 1982">
Indywidualne Mistrzostwa Świata na Żużlu 1982

Indywidualne Mistrzostwa Świata na Żużlu 1982 – cykl turniejów żużlowych mających wyłonić najlepszych żużlowców na świecie. Po raz pierwszy w historii finał odbywał się poza Europą w Ameryce Północnej. Tytułu obronił Bruce Penhall z USA.
W Finale Światowym wystąpił Polak Edward Jancarz – dziesiąte miejsce.

</doc>
<doc id="861056" url="https://pl.wikipedia.org/wiki?curid=861056" title="Dzieje Tomasza">
Dzieje Tomasza

Dzieje Świętego Tomasza Apostoła są gnostyckim pismem apokryficznym powstałym w pierwszej połowie III wieku w Edessie (gdzie napisana została również Ewangelia Tomasza) początkowo po syryjsku, następnie przetłumaczona na grekę. Autor pozostaje nieznany. W późniejszych czasach podjęto próby oczyszczenia tekstu z naleciałości gnostycyzmu (być może podczas tłumaczenia na grekę), co jednak nie udało się redaktorowi do końca. Nieruszone zostały zawarte w tekście pieśni i hymny. 
Dzieje opowiadają historię jednego z apostołów, Judy Tomasza, będącego bratem bliźniakiem Jezusa, który wyruszył do Indii w celu głoszenia tam Ewangelii.
Pod względem doktrynalnym Dzieje Tomasza łączą judeochrześcijańską wizję Boga, stworzyciela świata i Chrystusa - jego Syna z doktryną gnostycką, opracowaną przez Walentyna (odrzucając z niej dogmat dotyczący Demiurga). Ważną rolę odgrywają w Dziejach dwa rytuały:
Tekst przetkany jest symboliką gnostycką, często występują słowa "Obcy", "Prawdziwe Zaślubiny", "Mądrość Boża" i "Wiedza Tajemna". Występują również częste nawiązania do trzech słów, które według Ewangelii Tomasza miał Jezus przekazać Tomaszowi, mających zawierać najwyższą prawdę o Bogu. 
Dzieje Tomasza głoszą pogląd skrajnie ascetyczny, charakteryzujący się przede wszystkim zaniechaniem pożycia płciowego i życiem w czystości.
Treść.
Po zesłaniu Ducha Świętego apostołowie podzielili między sobą ziemie, w których będą głosić Dobrą Nowinę. Tomaszowi zwanemu Didymos przypadły losem Indie, lecz odmówił przedsięwzięcia wyprawy. Niedługo potem jednak zmartwychwstały Jezus sprzedał go jako cieślę-niewolnika kupcowi z tamtych krajów, który zawiózł go do króla Gundalforosa. Przybywszy na miejsce, Tomasz rozdał ubogim wszystkie pieniądze, które dostał od króla w celu zbudowania wspaniałego pałacu. Po śmierci królewskiego brata okazało się, że pałac owszem, został wybudowany, ale w Królestwie Niebieskim.
Następnie Tomasz głosił Ewangelię w całych Indiach, skutecznie nawołując kobiety do zaprzestania stosunków płciowych ze swymi mężami, wypędzał demony i działał cuda uzdrowienia oraz wskrzeszania umarłych. Owocem jego działalności było nawrócenie wielkiej liczby hindusów, w tym także Tertii, żony króla Mizdajosa. Pojmany przez owego króla dobrowolnie zgodził się na śmierć, której dokonano poza miastem, poprzez przebicie czterema włóczniami naraz. Ciało apostoła pochowane zostało w królewskim grobie przez nawróconą rodzinę króla. Niedługo potem jego kości zostały przeniesione do Edessy, a proch z miejsca gdzie one leżały posłużył do uleczenia z opętania jednego z królewskich synów.
Opisy cudów są w znacznej mierze wzorowane na cudach Jezusa, podobnie jak wypowiedzi Tomasza, które często są wręcz cytatami z Ewangelii kanonicznych.
Częścią tego tekstu jest "Hymn o perle" będący dziełem wcześniejszym od Dziejów.

</doc>
<doc id="861058" url="https://pl.wikipedia.org/wiki?curid=861058" title="Próba akroleinowa">
Próba akroleinowa

Próba akroleinowa – reakcja pozwalająca odróżnić substancję zawierającą tłuszcze organiczne lub glicerynę od substancji mineralnej pochodzącej z destylacji ropy naftowej (oleje mineralne).
Próba polega na ogrzewaniu badanej próbki w obecności wodorosiarczanu potasu, . Jeżeli próbka zawiera tłuszcz lub glicerynę, wydzielają się opary akroleiny o specyficznym, drażniącym zapachu. Olej mineralny paruje, lecz nie rozkłada się.

</doc>
<doc id="861059" url="https://pl.wikipedia.org/wiki?curid=861059" title="Kolonia Kociszew">
Kolonia Kociszew

Kolonia Kociszew – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="861060" url="https://pl.wikipedia.org/wiki?curid=861060" title="Subskrypcja akcji">
Subskrypcja akcji

Subskrypcja akcji – forma tzw. zwykłego podwyższenia kapitału zakładowego w spółce akcyjnej (w odróżnieniu od podwyższenia warunkowego i celowego). Zarząd tej spółki oferuje w drodze ogłoszenia akcje, co do których służy akcjonariuszom prawo poboru.
Opis.
Prawo poboru powinno być wykonane przez akcjonariusza w terminie nie krótszym niż trzy tygodnie od dnia ogłoszenia.
W przypadku jednak, gdy wszystkie akcje w spółce są imienne, wtedy zarząd może zrezygnować z dokonywania ogłoszenia. Akcjonariuszy informuje się w tymże przypadku o subskrypcji listami poleconymi. Jednak wtedy termin do wykonania prawa poboru nie może być krótszy aniżeli dwa tygodnie od dnia wysłania listu poleconego do akcjonariusza.
Jeżeli nie dojdzie do pełnego wykonania prawa poboru akcji w pierwszym terminie, to zarząd ogłasza drugi termin.
Nieco inaczej rzecz kształtuje się w odniesieniu do spółki publicznej. Wykonanie prawa poboru w takiej spółce następuje w jednym terminie. Termin ten wskazany jest w prospekcie. Jednakże ustawa zastrzega, iż akcjonariusze mogą wykonywać prawo poboru w terminie, który nie może być krótszy aniżeli dwa tygodnie, licząc od dnia ogłoszenia wspomnianego prospektu.
Akcjonariusze, którzy chcą skorzystać z prawa poboru akcji, muszą dokonać tzw. zapisu na akcje. Zapis ten dokonywany jest w formie pisemnej. Spółka sporządza odpowiednie formularze, w co najmniej dwóch egzemplarzach dla każdego subskrybenta (jeden przeznaczony jest dla spółki, drugi dla subskrybenta). Zapis powinien zostać złożony w spółce lub osobie przez nią upoważnionej. Termin co do zapisu określony musi zostać w ogłoszeniu, prospekcie albo w liście poleconym.
Termin zapisywania się na akcje nie może być dłuższy niż trzy miesiące od dnia, kiedy subskrypcja zostanie otwarta.
Jeśli w tymże terminie co najmniej minimalna liczba akcji oferowanych nie zostanie subskrybowana (i należycie opłacona), wtedy podwyższenie kapitału zakładowego uważa się za niedoszłe do skutku.
Zarząd ogłasza o tym fakcie i wzywa akcjonariuszy do odbioru wpłaconych kwot.
W przypadku zaś gdy podwyższenie kapitału zakładowego dojdzie do skutku, zarząd spółki w terminie dwóch tygodni od dnia zamknięcia subskrypcji dokonuje przydziału akcji (zgodnie z ogłoszonymi zasadami przydziału akcji).
Osobom, którym akcje nie zostały przydzielone, zarząd wzywa do odbioru wpłaconych kwot.Dokonuje tego najpóźniej w terminie dwóch tygodni od dnia zakończenia przydziału akcji.

</doc>
<doc id="861063" url="https://pl.wikipedia.org/wiki?curid=861063" title="Askaniusz w Albie (KV 111)">
Askaniusz w Albie (KV 111)

Askaniusz w Albie ("Ascanio in Alba") KV111 – opera Mozarta skomponowana w sierpniu i wrześniu 1771 roku w Mediolanie. Festa teatrale w 2 aktach do libretta Giuseppe Pariniego.
Prapremierę miała 17 października 1771 w Teatro Regio Ducal w Mediolanie. Dyrygował (od klawesynu) Mozart.
"Askaniusza" skomponował Mozart na zamówienie cesarzowej Marii Teresy z okazji ślubu jej syna arcyksięcia Ferdynanda z Marią Beatrice d'Este (1750-1829) z Modeny. Aby zrealizować zamówienie cesarzowej Mozartowie – ojciec i syn – udali się w swoją drugą podróż do Italii, by na miejscu skomponować i przygotować wystawienie opery. Opera odniosła sukces, wystawiono ją jeszcze czterokrotnie
Młody arcyksiążę chciał przyjąć Mozarta na służbę w charakterze nadwornego kompozytora. Sprzeciwiła się temu cesarzowa, pisząc do syna list pełen pogardy dla "zbytecznych ludzi". Ta ocena na zawsze zamknęła Mozartowi drogę do zaszczytnych funkcji na dworze cesarskim.
Osoby.
Akcja toczy się w czasach mitycznych i jest alegorią opisującą zaślubiny Ascania, jednego z wnuków Wenus z nimfą Sylwią z rodu Herkulesa.

</doc>
<doc id="861067" url="https://pl.wikipedia.org/wiki?curid=861067" title="Stefan Baliński">
Stefan Baliński



</doc>
<doc id="861068" url="https://pl.wikipedia.org/wiki?curid=861068" title="Bogen">
Bogen

Bogen – miasto w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 10 km na północny wschód od Straubingu, nad Dunajem, przy autostradzie A3 i linii kolejowej Straubing – Cham.
Dzielnice.
W skład miasta wchodzą następujące dzielnice: Bogen, Bogenberg, Degernbach, Oberalteich, Pfelling, Furth.
Oświata.
W gminie znajduje się 281 miejsc przedszkolnych (306 dzieci), 3 szkoły podstawowe (40 nauczycieli, 778 uczniów), gimnazjum (47 nauczycieli, 757 uczniów) i Realschule (50 nauczycieli i 809 uczniów).
Współpraca.
Miejscowości partnerskie:

</doc>
<doc id="861073" url="https://pl.wikipedia.org/wiki?curid=861073" title="Francesco di Giorgio Martini">
Francesco di Giorgio Martini

Francesco di Giorgio Martini (ur. 23 września 1439 w Sienie, zm. 1502) – włoski malarz ze szkoły sieneńskiej, rzeźbiarz, architekt i inżynier. Zaprojektował około siedemdziesięciu fortyfikacji dla księcia Urbino.
Życiorys.
Francesco di Giorgio Martini urodził się w Sienie. Pierwsze nauki pobierał u Vecchietta. 
Był autorem projektów i twórcą wielu okazałych budowli, a przede wszystkim założeń o charakterze militarnym. Najwięcej zleceń (ok. 130) wykonywał dla księcia Urbino, pracując m.in. jako inżynier oraz medalier. Wiele lat spędził w rodzinnej Sienie, gdzie wykonał liczne prace inżynieryjne. Jego wiedzę i doświadczenie z dziedziny architektury militarnej wykorzystano nie tylko w celu budowy nowych fortec i warowni, ale również podczas oblężeń. Projektował machiny wojenne. Dzięki niemu zdobyta została twierdza Castellina. Zbudował m.in. fortecę w Mondavio i Sassocorvaro oraz w Sienie. Zaprojektował również wiele budowli cywilnych, przede wszystkim kościołów, pałaców, zamków-rezydencji i placów. Ponadto zajmował się problemami teoretycznymi w architekturze. Tworzył projekty całych miast według klasyfikacji topograficznej i funkcjonalnej, w których przedstawiał bardzo szczegółowy i systematyczny obraz każdego z nich, dzieląc na części według spełnianych zadań i przypisując im na tej podstawie odpowiednie budowle i inne rozwiązania architektoniczne.
Swoją koncepcje harmonii w architekturze opierał na porównaniu z funkcjami organów i części ciała człowieka. Szczególnie nowatorskie rozwiązania wprowadził w przypadku miast portowych położonych nad rzeką, gdzie m.in. brał pod uwagę zagrożenie powodziowe. Wiele uwagi poświęcał również projektowaniu kościołów, które podporządkowane koncepcji stosunku pomiędzy Bogiem a ludźmi. Większość z teoretycznych projektów i rozważań zawarł w monumentalnym, bogato ilustrowanym dziele "Trattato d’archittetura civile e militare" (1482) częściowo nawiązującym do Witruwiusza

</doc>
<doc id="861075" url="https://pl.wikipedia.org/wiki?curid=861075" title="Geiselhöring">
Geiselhöring

Geiselhöring – miasto w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 15 km na południowy zachód od Straubingu, nad rzeką Kleine Laber, przy linii kolejowej Landshut – Straubing.
Dzielnice.
W skład miasta wchodzą następujące dzielnice: Geiselhöring, Greißing, Hainsbach, Hirschling, Hadersbach, Haindling, Oberharthausen, Pönning, Sallach, Wallkofen.

</doc>
<doc id="861076" url="https://pl.wikipedia.org/wiki?curid=861076" title="Stefan Baliński (architekt)">
Stefan Baliński (architekt)

Stefan Baliński (ur. w grudniu 1794 w Jankowicach, zm. 5 marca 1872 w Warszawie) – polski architekt i malarz, wolnomularz.
Życiorys.
Po ukończeniu budownictwa na Królewskim Uniwersytecie Warszawskim objął posadę asesora budowlanego sandomierskiego w Radomiu. W 1840 został budowniczym gubernialnym w Warszawie, a w latach 1845–1850 był wykładowcą architektury i perspektywy w Szkole Sztuk Pięknych. Autor wielu budów i przebudów w Radomiu oraz Warszawie i ówczesnej guberni.

</doc>
<doc id="861077" url="https://pl.wikipedia.org/wiki?curid=861077" title="Kuźnica (gmina Zelów)">
Kuźnica (gmina Zelów)

Kuźnica – wieś w Polsce położona w województwie łódzkim, w powiecie bełchatowskim, w gminie Zelów.
Nazwa pochodzi od kuźni, które się tam znajdowały ze względu na niskoprocentowe pokłady rudy żelaza. Wytwarzano tam narzędzia rolnicze.
W latach 1975–1998 miejscowość administracyjnie należała do województwa piotrkowskiego.
Przez wieś przepływa rzeka Grabia i przebiega droga wojewódzka nr 473.

</doc>
<doc id="861078" url="https://pl.wikipedia.org/wiki?curid=861078" title="Indywidualne Mistrzostwa Świata na Żużlu 1983">
Indywidualne Mistrzostwa Świata na Żużlu 1983

Indywidualne Mistrzostwa Świata na Żużlu 1983 – cykl turniejów żużlowych mających wyłonić najlepszych żużlowców na świecie. Tytuł wywalczył Egon Müller z RFN.
Po raz pierwszy w RFN odbywał się Finał Światowy (na stadionie Motodrom Halbemond w Norden), gdzie wystąpił Zenon Plech (piętnaste miejsce).

</doc>
<doc id="861079" url="https://pl.wikipedia.org/wiki?curid=861079" title="Liana Mesa Luaces">
Liana Mesa Luaces

Liana Mesa Luaces (ur. 26 grudnia 1977 w Camagüey) – kubańska siatkarka występująca na pozycji atakującej (wyjątkowo przez część sezonu 2008 występowała na pozycji libero). Wraz z reprezentacją w 2004 roku zdobyła brązowy medal na IO w Atenach.
W latach 1998–2000 występowała w Serie A, w drużynie Asystelu Novara.
Obecnie występuje w Bundeslidze, w drużynie Rote Raben Vilsbiburg.

</doc>
<doc id="861080" url="https://pl.wikipedia.org/wiki?curid=861080" title="Władysław Karasiak">
Władysław Karasiak

Władysław Karasiak (ur. 8 stycznia 1899 w Łodzi, zm. 11 sierpnia 1976 tamże) – polski piłkarz występujący na pozycji obrońcy, reprezentant Polski w latach 1924–1934.
Życiorys.
Karasiak, mimo że grał w kilku łódzkich klubach, kojarzony jest głównie z ŁKS. Choć nie miał pewnego miejsca w reprezentacji w swoim czasie uchodził za jednego z najlepszych polskich obrońców. Ceniono go zwłaszcza za sportową długowieczność - w ŁKS grał do 1939.
W reprezentacji debiutował w 1924 w meczu z Turcją, ostatni raz zagrał ponad dziesięć lat później. Łącznie w biało-czerwonych barwach rozegrał 12 oficjalnych spotkań.
W 1934 roku wraz z Antonim Gałeckim prowadził pierwszoligowy ŁKS Łódź.
Uchwałą Prezydium Krajowej Rady Narodowej z 8 czerwca 1946 na wniosek Komitetu Centralnego Organizacji Młodzieży T.U.R. został odznaczony Srebrnym Krzyżem Zasługi "za wybitną działalność sportową w ramach sportu robotniczego na przestrzeni 25 lat".
Został pochowany na Cmentarzu Doły w Łodzi.

</doc>
<doc id="861081" url="https://pl.wikipedia.org/wiki?curid=861081" title="Zespół poklasztorny kapucynów w Świdnicy">
Zespół poklasztorny kapucynów w Świdnicy

Zespół poklasztorny kapucyński w Świdnicy – zespół zabudowań znajduje się przy Zamkowej. W skład zabudowań wchodzi klasztor, wybudowany w 1680, oraz kościół św. Antoniego wybudowany w latach 1682–1688.
Klasztor i kościół kapucynów powstał w miejscu spalonego w 1532 zamku książąt świdnickich oraz rezydencji Nostitzów z 1673. Pierwszy powstał klasztor w 1680, a w dwa lata po nim rozpoczęto budowę kościoła (obecnie zbór Kościoła Zielonoświątkowego), która trwała do roku 1688. W wyniku kasacji zakonu w 1810 klasztor przerobiono na szpital, a w późniejszym okresie na sierociniec. Kościół natomiast po gruntownej przebudowie stał się kościołem garnizonowym (1818). Po wojnie kościół pełnił funkcje kościoła polskokatolickiego. W latach 70. XX wieku został opuszczony i opustoszały popadł w znaczna ruinę. Obecnie kościół zielonoświątkowy remontuje ten obiekt na swoją siedzibę.
Wart uwagi jest ciekawy kartusz herbowy Nostitzów. Przy wejściu od ul. Muzealnej zachował się zabytkowy portal z rezydencji pochodzącej z 1537. Okolice klasztoru to piękny zieleniec-skwer założony na miejscu terenu całkowicie zrujnowanego przez prace archeologiczne.

</doc>
<doc id="861082" url="https://pl.wikipedia.org/wiki?curid=861082" title="Marszywiec">
Marszywiec

Marszywiec – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość administracyjnie należała do województwa piotrkowskiego.

</doc>
<doc id="861083" url="https://pl.wikipedia.org/wiki?curid=861083" title="Król pasterz (KV 208)">
Król pasterz (KV 208)

"Król pasterz" (KV 208) – "Il rè pastore" - opera w 2 aktach z muzyką Wolfganga Amadeusa Mozarta do libretta Giambattisty Varesco będącego adaptacją "Aminty" Torquato Tasso.
Okoliczności powstania.
Mozart skomponował operę w marcu i kwietniu 1775 roku w Salzburgu, na zamówienie arcybiskupa Hieronima Colloredo. Premiera miała miejsce 23 kwietnia 1775 w Teatrze Dworskim w Salzburgu, z okazji wizyty w arcyksięcia Maksymiliana Franciszka, który zatrzymał się w tym mieście w czasie podróży z Włoch do Wiednia.
Treść.
Akcja toczy się w starożytnej Macedonii z panowania Aleksandra III.

</doc>
<doc id="861086" url="https://pl.wikipedia.org/wiki?curid=861086" title="Randy Shughart">
Randy Shughart

Randall David „Randy” Shughart (ur. 13 sierpnia 1958 w Lincoln, zm. 3 października 1993 w Mogadiszu) – sierżant pierwszej klasy U.S. Army, żołnierz jednostki specjalnej Delta Force. Zginął podczas operacji "Gothic Serpent" w Somalii. Został pośmiertnie odznaczony Medalem Honoru.
Okoliczności śmierci.
3 października 1993 roku, podczas bitwy w Mogadiszu, wraz z bezpośrednim przełożonym i kolegą, Garym Gordonem, stanowili zespół snajperów w śmigłowcu UH-60 Black Hawk, zapewniającym osłonę jednostkom naziemnym działającym w centrum miasta. Podczas operacji Amerykanie stracili dwa śmigłowce Black Hawk. Po zestrzeleniu drugiego z nich, pilotowanego przez Michaela Duranta, Gordon trzykrotnie zgłosił prośbę o zezwolenie na zejście wraz z Shughartem na ziemię w celu zapewnienia ochrony załodze UH-60 przed nadciągającą milicją. Byli świadomi, że zostaną otoczeni przez bojówki i że nie jest znany termin nadejścia posiłków. Po dotarciu do rozbitego śmigłowca wydobyli poważnie rannego Duranta, który jako jedyny przeżył upadek. Obaj snajperzy polegli, broniąc miejsca katastrofy śmigłowca. Durant dostał się do niewoli, która trwała jedenaście dni, następnie został uwolniony.
Epizod ten został przedstawiony w filmie Ridleya Scotta pod tytułem "Helikopter w ogniu".

</doc>
<doc id="861087" url="https://pl.wikipedia.org/wiki?curid=861087" title="Yaima Ortíz Charro">
Yaima Ortíz Charro

Yaima Ortíz Charro (ur. 9 listopada 1981 roku w Hawanie) – kubańska siatkarka, występująca na pozycji przyjmującej. Wraz z reprezentacją w 2004 roku zdobyła brązowy medal na Igrzyskach Olimpijskich w Atenach. Obecnie występuje w rosyjskiej Superlidze, w drużynie Dinamo Moskwa.

</doc>
<doc id="861088" url="https://pl.wikipedia.org/wiki?curid=861088" title="Mallersdorf-Pfaffenberg">
Mallersdorf-Pfaffenberg

Mallersdorf-Pfaffenberg – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 27 km na południowy zachód od Straubingu, nad rzeką Kleine Laber, przy linii kolejowej Landshut – Straubing.
Polityka.
Wójtem jest Karl Wellenhofer (CSU). Rada gminy składa się z 20 członków:
Współpraca.
Miejscowości partnerskie:

</doc>
<doc id="861090" url="https://pl.wikipedia.org/wiki?curid=861090" title="Kolonia Karczmy">
Kolonia Karczmy

Kolonia Karczmy (Karczmy-Kolonia) – wieś w Polsce położona w województwie łódzkim, w powiecie bełchatowskim, w gminie Zelów.
W latach 1975–1998 miejscowość administracyjnie należała do województwa piotrkowskiego.
Po wschodniej stronie wsi przepływa rzeka Grabia, dopływ Widawki.

</doc>
<doc id="861093" url="https://pl.wikipedia.org/wiki?curid=861093" title="Andrzej Pałucki">
Andrzej Pałucki

Andrzej Teodor Pałucki (ur. 10 listopada 1949 w Chełmicy Dużej) – polski samorządowiec, od 2006 do 2014 prezydent Włocławka.
Życiorys.
Ukończył Technikum Rolnicze oraz Studium Nauczycielskie w Wymyślinie, następnie studia magisterskie w Wyższej Szkole Pedagogicznej w Bydgoszczy. Absolwent podyplomowego studium nauk politycznych w Wyższej Szkole Nauk Społecznych przy KC PZPR w Warszawie, a także z zakresu zarządzania finansami i marketingu na Uniwersytecie Mikołaja Kopernika w Toruniu i międzynarodowego podyplomowego studium zarządzania przedsiębiorstwem, organizowanego przez UMK i VUT w Brnie.
Był zatrudniony jako nauczyciel w Technikum Chemicznym we Włocławku, później w przedsiębiorstwach związanych z kółkami rolniczymi, w Komendzie Wojewódzkiej Milicji Obywatelskiej i jako kierownik wydziału KW PZPR. Następnie zajmował kierownicze stanowiska w spółkach prawa handlowego.
W latach 1998–2002 pełnił funkcję wiceprezydenta Włocławka do spraw gospodarki miejskiej. Od 2002 do 2006 sprawował mandat radnego rady miasta, przewodniczył Komisji Gospodarki Miejskiej i Ochrony Środowiska. W drugiej turze wyborów samorządowych w 2006 został wybrany na urząd prezydenta miasta. W wyborach w 2010 uzyskał reelekcję (wygrał w drugiej turze z kandydatem PiS Łukaszem Zbonikowskim). W 2014 bez powodzenia kandydował na kolejną kadencję – w drugiej turze głosowania przegrał z posłem PO Markiem Wojtkowskim. Został natomiast wybrany do rady miejskiej.
W 2005 otrzymał Krzyż Kawalerski Orderu Odrodzenia Polski, a w 2011 Srebrną Odznaką „Zasłużony dla Ochrony Przeciwpożarowej”.

</doc>
<doc id="861095" url="https://pl.wikipedia.org/wiki?curid=861095" title="Gaśnica halonowa">
Gaśnica halonowa

Gaśnica halonowa – gaśnica, w której środkiem gaśniczym są halony, wyrzucane za pomocą sprężonego azotu albo pod ciśnieniem własnych par.
Działanie gaśnicze polega głównie na antykatalizie. Gaśnice tego typu przeznaczone są do gaszenia pożarów typu B i C, a także urządzeń elektrycznych. 
Gaśnice halonowe wyparły z użycia gaśnice tetrowe, jednakże nie na długo. Już w połowie lat 90. XX wieku udowodniono szkodliwy wpływ halonów na górne warstwy atmosfery (zob. dziura ozonowa) i gaśnice te, mimo dużej skuteczności, zostały na przełomie wieków wycofane ze względu na degradację środowiska naturalnego, a także powstawanie w trakcie gaszenia szkodliwych dla człowieka gazów.
W chwili obecnej na rynku dostępne są gaśnice i urządzenia na czysty środek gaśniczy HFC 236fa (FE-36), zbliżony parametrami do halonu 1211.
Historia.
Gaśnice halonowe 1011 były używane od wczesnych lat 70. w lotnictwie amerykańskim. Były doceniane za brak właściwości dewastujących przy gaszeniu, jednak ich toksyczność była duża a po ich użyciu obserwowano rosnące ogniska korozji. Pod koniec lat 70. USAF sfinansowało testy halonu 1211, i to wraz z pozytywnymi rezultatami podobnych testów w Europie doprowadziło do stopniowego zaniechania halonu 1011.
Gdy halon 1211 zdobywał popularność społeczność międzynarodowa zaczęła łączyć szkodliwość emisji freonów i halonów oraz postępującą dziurę ozonową, a w 1985 podpisano pierwszy międzynarodowy traktat w sprawie ochrony warstwy ozonowej. 
Produkcja.
Na podstawie protokołu montrealskiego (z 1987) z dniem 1 stycznia 1994 na świecie ustała produkcja halonu.
Stan aktualny.
Cały halon znajdujący się obecnie w obiegu pochodzi z zapasów wyprodukowanych przed 1994 r. Silne obostrzenia i wymogi prawne sprawiają, że gaśnice halonowe są drogie i używane w niewielu przypadkach. 
Stan prawny.
Prawo Unii Europejskiej dopuszcza do obrotu „krytyczne” produkty zawierające halon 1211 (w praktyce - dzisiejsze gaśnice halonowe) używane głównie w wojsku oraz lotnictwie (regulują to również międzynarodowe przepisy ICAO).
W chwili obecnej samoloty certyfikowane według FAA oraz EASA muszą mieć zainstalowane gaśnice halonowe na pokładzie. Zaletą gaśnic halonowych w lotnictwie oprócz ich skuteczności jest również, w razie użycia, neutralny wpływ na zwykle kosztowną elektronikę oraz awionikę. W chwili obecnej są już szukane alternatywne, mniej szkodliwe ekologicznie gaśnice dla lotnictwa i w przyszłości można się spodziewać stopniowego wypierania gaśnic halonowych przez inne gaśnice gazowe.

</doc>
<doc id="861100" url="https://pl.wikipedia.org/wiki?curid=861100" title="PNET">
PNET



</doc>
<doc id="861101" url="https://pl.wikipedia.org/wiki?curid=861101" title="Maulaj Idris">
Maulaj Idris

Maulaj Idris (arab. مولاي إدريس زرهون, "Mawlāy Idrīs Zarhūn"; fr. "Moulay Idriss Zerhoun") – miasto w Maroku, ok. 30 kilometrów na północ od Meknes i 3 kilometry od stanowiska archeologicznego Volubilis. Nazwa miasta pochodzi od imienia króla Maulaja Idrisa, założyciela pierwszej marokańskiej dynastii Idrysydów. Znajduje się tu jego grób. W mieście działa ponadto meczet i szkoła koraniczna.
Miasto rozłożone jest na szczycie wzgórza, skąd rozciąga się szeroki widok na okolicę.

</doc>
<doc id="861104" url="https://pl.wikipedia.org/wiki?curid=861104" title="Randy Shugart">
Randy Shugart



</doc>
<doc id="861106" url="https://pl.wikipedia.org/wiki?curid=861106" title="Moulay Idriss">
Moulay Idriss



</doc>
<doc id="861107" url="https://pl.wikipedia.org/wiki?curid=861107" title="Gaśnica pianowa">
Gaśnica pianowa

Gaśnica pianowa – gaśnica, w której środkiem gaśniczym jest piana gaśnicza wyrzucana za pomocą sprężonego gazu (azotu lub dwutlenku węgla). Gaz może być zawarty w specjalnym zbiorniku (gaśnica na pianę mechaniczną) albo powstawać w wyniku reakcji chemicznej (gaśnica na pianę chemiczną). 
Nie produkowane obecnie ale spotykane jeszcze gaśnice na pianę chemiczną mają zbiornik (na ciśnienie maks. 20 atm) w którym mieści się roztwór wodorowęglanu sodu ze środkiem pianotwórczym (tzw. ładunek zasadowy) i w specjalnym koszu szklany słój (o poj. 1 litra) z rozcieńczonym kwasem siarkowym lub roztworem siarczanu glinu (tzw. ładunek kwaśny). Oba ładunki są przegrodzone membraną z cienkiej płytki ołowianej.
Przykładowy skład chemiczny ładunków
Opisywany ładunek zamarza przy spadku temperatury poniżej –3 °C. Produkowano także ładunki wytrzymujące mrozy nawet do –25 °C ale z powodu większej zawartości soli przyśpieszały one korozję zbiornika.
W momencie uruchomienia gaśnicy (odwróceniu dnem do góry i zbiciu zbijaka) oba ładunki mieszają się i w kwasowym środowisku następuje wydzielanie znacznych ilości gazowego CO2, który podnosi ciśnienie do 10–17 atm i wyrzuca ładunek gaśniczy na źródło ognia.
Działanie gaśnicze piany polega na odizolowaniu od dostępu tlenu, a także zwilżaniu palnych przedmiotów zawartą w niej wodą. Gaśnice pianowe służą do gaszenia pożarów z grup A (substancje stałe np. meble) i B (płyny łatwopalne, także lżejsze od wody np. benzyna). 
Gaśnicy pianowej nie należy używać do gaszenia urządzeń elektrycznych pod napięciem, gdyż strumień piany bardzo dobrze przewodzi prąd.
Wyjątkiem od powyższej reguły są nowoczesne gaśnice na pianę mechaniczną, które według zapewnień producenta gwarantują użytkownikowi bezpieczeństwo pod warunkiem zachowania odległości 1 metra od gaszonego przedmiotu, przy napięciu nieprzekraczającym 1000 V. Brak przewodnictwa elektrycznego osiągany jest dzięki specjalnej dyszy, która wyrzuca strumień piany w postaci oddzielnych, niestykających się ze sobą kropli.
Żadną gaśnicą pianową nie wolno gasić ciał reagujących chemicznie z wodą (np. karbid).
Nie należy też używać gaśnic pianowych do gaszenia rzeczy drogocennych lub wrażliwych na zamoczenie.
Gaśnice pianowe są dziś stosunkowo rzadko spotykane, mimo że wielu producentów ma w ofercie nowoczesne modele gaśnic na pianę mechaniczną. Wynika to z wysokich kosztów utylizacji przeterminowanych ładunków.

</doc>
<doc id="861108" url="https://pl.wikipedia.org/wiki?curid=861108" title="Gaśnica śniegowa">
Gaśnica śniegowa

Gaśnica śniegowa (prawidłowa nazwa: Gaśnica CO2) – gaśnica, w której środkiem gaśniczym jest zawarty w wysokociśnieniowej butli, skroplony dwutlenek węgla, który rozprężając się adiabatycznie oziębia się do ok. -78 °C i zestala w formę tzw. suchego lodu. Działanie gaśnicze polega na odcinaniu dostępu tlenu i znacznym obniżeniu temperatury. Jednak ze względu na niewielkie ciepło parowania dwutlenku węgla efekt chłodzący jest mniejszy niż zwykłej wody. Gaśnice śniegowe służą do gaszenia pożarów z grup B, C, urządzeń elektrycznych zwykle do 1000 V a zwłaszcza elektroniki i maszyn precyzyjnych. Zaletą gaśnic śniegowych jest brak jakiegokolwiek zanieczyszczenia gaszonych przedmiotów i pomieszczeń. Wadą jest natomiast ich duża masa w porównaniu z innymi gaśnicami o podobnej skuteczności. Gaśnicą śniegową nie należy gasić ludzi, gdyż działanie tak niskiej temperatury powoduje dodatkowe obrażenia.
Wadą gaśnicy śniegowej jest również niezbyt wysoka temperatura krytyczna skroplonego dwutlenku węgla (31,4 °C), przez co gaśnica nie może być przechowywana w pomieszczeniach o podwyższonej temperaturze. Powinna też być chroniona przed bezpośrednim działaniem promieni słonecznych. Przegrzanie gaśnicy powoduje jej rozładowanie przez wbudowany zawór bezpieczeństwa. Gaśnice śniegowe lepiej sprawdzą się przy gaszeniu pożarów w zamkniętych pomieszczeniach, ponieważ ze względu na czynniki atmosferyczne np. wiatr czy deszcz ich skuteczność może być mniejsza na zewnątrz przez zaburzenie strumienia dwutlenku węgla.

</doc>
<doc id="861109" url="https://pl.wikipedia.org/wiki?curid=861109" title="Gaśnica proszkowa">
Gaśnica proszkowa

Gaśnica proszkowa - gaśnica, w której środkiem gaśniczym jest proszek wyrzucany za pomocą sprężonego gazu (dwutlenek węgla lub azot). Głównym składnikiem proszków gaśniczych są zwykle węglany lub fosforany sodu. Działanie gaśnicze proszku polega przede wszystkim na przerwaniu reakcji spalania w wyniku antykatalizy. Ponadto proszki typu ABC topią się i pienią w wysokiej temperaturze odcinając dopływ tlenu. Dodatkowo jeszcze występuje efekt tłumienia płomieni strumieniem niepalnego gazu, będącego nośnikiem proszku. Gaśnice proszkowe przeznaczone są do gaszenia pożarów z grup A, B i C albo B, C w zależności od rodzaju użytego proszku. Możliwe jest także gaszenie urządzeń elektrycznych pod napięciem.
Nie są zbyt wskazane do gaszenia urządzeń mechanicznych w ruchu, mogą spowodować ich zatarcie. Użycie gaśnic proszkowych w roli gaśnic samochodowych wynika z faktu wycofania gaśnic halonowych i jeszcze starszych gaśnic tetrowych (zob. czterochlorek węgla) z powodu toksycznego wpływu na warstwę ozonową halonów i toksycznego wpływu par czterochlorku węgla na drogi oddechowe człowieka.

</doc>
<doc id="861112" url="https://pl.wikipedia.org/wiki?curid=861112" title="Moulay Idriss Zerhoun">
Moulay Idriss Zerhoun



</doc>
<doc id="861113" url="https://pl.wikipedia.org/wiki?curid=861113" title="Yanelis Santos">
Yanelis Santos

Yanelis Rebeca Santos Allegne (ur. 30 marca 1986 w Ciego de Ávila) – kubańska siatkarka, występująca na pozycji rozgrywającej, a także atakującej.

</doc>
<doc id="861115" url="https://pl.wikipedia.org/wiki?curid=861115" title="Mitterfels">
Mitterfels

Mitterfels – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, siedziba wspólnoty administracyjnej Mitterfels. Leży w Lesie Bawarskim, około 12 km na północny wschód od Straubingu, przy linii kolejowej Straubing – Cham.
Polityka.
Wójtem od 2002 jest Heinrich Stenzel (bezpartyjny), jego poprzednikiem był Werner Lang.
Oświata.
W gminie znajduje się 70 miejsc przedszkolnych (81 dzieci) oraz szkoła podstawowa (22 nauczycieli, 362 uczniów).

</doc>
<doc id="861117" url="https://pl.wikipedia.org/wiki?curid=861117" title="GUGiK">
GUGiK



</doc>
<doc id="861120" url="https://pl.wikipedia.org/wiki?curid=861120" title="Asynchronous Multiprocessing">
Asynchronous Multiprocessing



</doc>
<doc id="861125" url="https://pl.wikipedia.org/wiki?curid=861125" title="Egon Müller">
Egon Müller

Egon Müller (ur. 26 listopada 1948 w Kilonii) – niemiecki żużlowiec, indywidualny mistrz świata z 1983.
Uczestniczył siedem razy w finałach indywidualnych mistrzostw świata. Raz zdobył tytuł mistrzowski. Był to rok 1983 i finał w niemieckim Norden na torze Motodrom Halbemond, gdzie okazał się bezkonkurencyjny, zwyciężając z kompletem 15 punktów. Dwukrotny brązowy medalista drużynowych mistrzostw świata na torze w Olching (1981) oraz w Londynie na torze White City Stadium (1982). Trzykrotnie startował w finałach mistrzostw świata par, zdobywając w 1977 w Manchesterze brązowy medal. Ma na swoim koncie tytuły mistrza świata w wyścigach na długim torze w 1974 w Scheeßel, w 1975 w Radgonie, w 1978 w Mühldorf. Posiada w swoim dorobku także dwa srebrne medale: 1980 i 1984, oraz dwa brązowe, które wywalczył na torach w Mariańskich Łaźniach (1976) oraz Esbjerg (1982). Indywidualny Mistrz RFN z lat 1979, 1981, 1983, 1984, 1985.
Obecnie jest mechanikiem żużlowym. W przeszłości Egon Müller zajmował się silnikami żużlowymi Tomasza Golloba.
Osiągnięcia.
Indywidualne Mistrzostwa Świata
Drużynowe Mistrzostwa Świata
Mistrzostwa Świata Par
Indywidualne Mistrzostwa Świata na długim torze
Indywidualne Mistrzostwa RFN

</doc>
<doc id="861127" url="https://pl.wikipedia.org/wiki?curid=861127" title="Daimí Ramírez Echevarría">
Daimí Ramírez Echevarría

Daimi Ramirez Echevarria (ur. 8 października 1983 roku w Hawanie) – kubańska siatkarka, reprezentantka kraju, grająca na pozycji rozgrywającej i atakującej. Wraz z reprezentacją w 2004 roku zdobyła brązowy medal na Igrzyskach Olimpijskich w Atenach. Od sezonu 2017/2018 występuje w tureckiej drużynie Halkbank Ankara.
Sukcesy klubowe.
Mistrzostwo Brazylii:
Mistrzostwo Azerbejdżanu:
Klubowe Mistrzostwa Ameryki Południowej:
Sukcesy reprezentacyjne.
Igrzyska Panamerykańskie:
Grand Prix:
Igrzyska Olimpijskie:
Mistrzostwa Ameryki Północnej:
Volley Masters Montreux:
Igrzyska Ameryki Środkowej i Karaibów:
Puchar Panamerykański:

</doc>
<doc id="861129" url="https://pl.wikipedia.org/wiki?curid=861129" title="Pałac Borchów w Warszawie">
Pałac Borchów w Warszawie

Pałac Borchów, także Dom Arcybiskupów Warszawskich lub pałac Arcybiskupi – pałac znajdujący się przy ul. Miodowej 17/19 w Warszawie. Od 1843 siedziba arcybiskupów warszawskich.
Historia.
W II poł. XVII w. w miejscu obecnego pałacu znajdował się drewniany dwór marszałka wielkiego litewskiego Aleksandra Hilarego Połubińskiego. W 1681 jego właścicielem został skarbnik ziemi nurskiej Wawrzyniec Wodzicki.
Przed 1732 w miejscu dworu został wzniesiony pałac, należący ok. 1740 do starosty wyszogrodzkiego Mateusza Szymanowskiego. Przed 1754 dokonano jego przebudowy w stylu późnego baroku dla barona Piotra de Riaucourta, prawdopodobnie według projektu Jakuba Fontany. Na tyłach pałacu powstał także regularny ogród francuski, na osi którego wzniesiono murowaną altanę w stylu rokokowym. W miejscu rozebranej oficyny przyulicznej wzniesiono ażurowe ogrodzenie z czterofilarową bramą. Jest to jedyna zachowana w Warszawie brama z wazonami rokokowymi.
Ok. 1780 budynek został przebudowany w stylu klasycystycznym przez Dominika Merliniego dla podkanclerzego koronnego Jana Borcha. Korpus główny pałacu został wtedy podwyższony do dwóch pięter. 
Pod koniec XVIII w. pałac był siedzibą Komisji Brukowej.
Od 1800 właścicielem pałacu był cukiernik Ludwik Nesti, który otworzył w nim hotel „Paryski“ (później „Europejski“), restaurację i cukiernię. W latach 1810–1837 pałac był własnością rodziny Kernerów. Przed 1830 w pałacu mieściła się restauracja i Hotel d’Europe. W 1837 budynek został zakupiony przez rząd Królestwa Polskiego, do 1842 mieścił się w nim Instytut Aleksandryjskiego Wychowania Panien. Po przeniesieniu Instytutu do Puław, w 1843 gmach został przekazany na siedzibę arcybiskupa warszawskiego. Funkcję tę pełni do dziś; stąd nosi także nazwę "Domu Arcybiskupów Warszawskich". 
Pałac został spalony w czasie powstania warszawskiego. Został odbudowany w latach 1949–1954 według projektu Stanisława Marzyńskiego w późnobarokowej-klasycystycznej formie z XVIII wieku. Po odbudowie pałac stał się rezydencją prymasa Polski.
W 1953 funkcjonariusze Urzędu Bezpieczeństwa zatrzymali w pałacu Stefana Wyszyńskiego; po uwolnieniu i powrocie z internowania w 1956 prymas mieszkał w nim do śmierci w 1981.
W 1962, w związku z budową ul. Schillera, ogród pałacowy został skrócony o połowę i obecnie kończy się on murem bezpośrednio za rokokową altaną.
W 2021 na dziedzińcu pałacu odsłonięto popiersie Stefana Wyszyńskiego.

</doc>
<doc id="861136" url="https://pl.wikipedia.org/wiki?curid=861136" title="LyreBird">
LyreBird



</doc>
<doc id="861141" url="https://pl.wikipedia.org/wiki?curid=861141" title="Agapanthus">
Agapanthus



</doc>
<doc id="861142" url="https://pl.wikipedia.org/wiki?curid=861142" title="Jezioro Drzewoszewskie">
Jezioro Drzewoszewskie

Jezioro Drzewoszewskie – jezioro w woj. zachodniopomorskim, w pow. wałeckim, w gminie Mirosławiec, leżące na terenie Pojezierza Wałeckiego.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Jezioro Drzewoszewskie". W różnych publikacjach i na mapach topograficznych podawana jest także druga nazwa tego jeziora - "jezioro Długie", w niektórych publikacjach i na części map występuje też nazwa "Drzewoszewo", na części map podawana jest też nazwa "Drzewicz".
Powierzchnia zwierciadła wody według różnych źródeł wynosi od 61,2 ha przez 61,5 ha do 66,5 ha.
Zwierciadło wody położone jest na wysokości 112,7 m n.p.m. lub 112,8 m n.p.m.. Średnia głębokość jeziora wynosi 3,2 m, natomiast głębokość maksymalna 8,6 m.
Jest to jezioro polodowcowe, rynnowe, o typowym dla tych jezior podłużnym kształcie.
Od południa przylegają do jeziora bagna, przez które płynie rzeka Piławka.

</doc>
<doc id="861144" url="https://pl.wikipedia.org/wiki?curid=861144" title="Fortyfikacje obronne w Świdnicy">
Fortyfikacje obronne w Świdnicy

Fortyfikacje Świdnicy - zespół umocnień stałych zbudowanych w okresie średniowiecza oraz w czasach nowożytnych.
Fortyfikacje średniowieczne.
Obejmują: potrójne mury obronne wokół miasta z basztami, bramami i wieżami otoczonymi fosą zbudowane w XIII i XIV w. Współcześnie fragmenty murów zachowane zostały przy. ul. Wrocławskiej i al. Niepodleglości.
Fortyfikacje nowożytne.
Zbudowane w latach 1747-1753, w ramach przekształcenia Świdnicy z miasto twierdzę - Twierdza Świdnica (niem. "Festung Schweidnitz"). Rozbudowywano je do roku 1783. Do dziś zachowały się resztki niektórych obiektów, jak:
Ponadto zachowały się pozostałości tzw. fleszy:
Zachowane zostały również pozostałości dawnych hangarów:
Twierdza świdnicka była kilkakrotnie oblegana w trakcie wojny siedmioletniej; w 1761 roku zdobyły ją wojska austriackie dowodzone przez Ernesta Laudona; w 1762 była oblegana przez wojska pruskie.
4 października 1866 roku Świdnica została ogłoszona miastem otwartym, po czym 1 maja 1867 roku rozpoczęto burzenie fortyfikacji, które trwało do końca XIX wieku.

</doc>
<doc id="861145" url="https://pl.wikipedia.org/wiki?curid=861145" title="Siemens und Halske">
Siemens und Halske



</doc>
<doc id="861146" url="https://pl.wikipedia.org/wiki?curid=861146" title="Ogród Botaniczny im. Jakuba Mowszowicza">
Ogród Botaniczny im. Jakuba Mowszowicza



</doc>
<doc id="861150" url="https://pl.wikipedia.org/wiki?curid=861150" title="Brodiaea">
Brodiaea



</doc>
<doc id="861152" url="https://pl.wikipedia.org/wiki?curid=861152" title="Ipheion">
Ipheion



</doc>
<doc id="861154" url="https://pl.wikipedia.org/wiki?curid=861154" title="Egon Mueller">
Egon Mueller



</doc>
<doc id="861159" url="https://pl.wikipedia.org/wiki?curid=861159" title="Camille Desmoulins">
Camille Desmoulins

Camille Desmoulins, właśc. Lucie Simplice Camille Benoit Desmoulins (ur. 2 marca 1760 w Guise, zm. 5 kwietnia 1794 w Paryżu) – francuski adwokat, publicysta i polityk.
Życiorys.
Młodość i wczesna działalność.
Urodził się w Pikardii w rodzinie zubożałej szlachty. Dostrzegając wybitne zdolności syna, jego ojciec użył swoich znajomości, by zdobyć dla niego stypendium w słynnym College Ludwika Wielkiego w Paryżu. Młody Camille od początku kierowany był na prawnika i taką karierę rozpoczął po ukończeniu szkoły. Zdecydował się na pozostanie w stolicy w nadziei na wzbogacenie się, co jednak mu się nie udało.
Rok 1789.
Desmoulins ubiegał się o wybór do Stanów Generalnych, jednak bez powodzenia. Mimo to z entuzjazmem przywitał początek ich prac i wybuch rewolucji. Po zdymisjonowaniu popularnego ministra finansów Neckera młody adwokat osobiście wezwał tłum zgromadzony w Palais-Royal do szturmu na Bastylię i wziął w nim osobisty udział. Zyskał opinię znakomitego, charyzmatycznego mówcy. Zaczął też działać jako lewicowy publicysta stowarzyszony w klubie kordelierów. W sierpniu opublikował republikańską (czyli jak na owe czasy ultraradykalną) broszurę "Wolna Francja". Nawiązał współpracę ze słynnym trybunem ludowym Mirabeau. Niektórzy historycy zarzucają mu jednak dwulicowość i pozostawanie w układzie z ambitnym Filipem Orleańskim, kuzynem króla, który liczył na przejęcie tronu w rewolucyjnym zamęcie. Przeciw tej tezie przemawia radykalizm wydawanych przez niego wówczas pism – cyklu ulotek "Przemówienia prokuratora latarmi" oraz gazety "Rewolucje Francji i Brabancji", zamkniętej w 1791 za ultraradykalizm właśnie.
Członek Konwentu.
Mimo istotnego wzrostu popularności Desmoulins przegrał również wybory do Legislatywy w 1791 i dopiero rok później został członkiem francuskiego parlamentu, Konwentu. Jako protegowany Dantona uzyskał stanowisko sekretarza w kierowanym przez niego ministerstwie sprawiedliwości. W Konwencie oficjalnie deklarował się jako polityk „Góry”, jednak nie należał do postaci pierwszoplanowych. Miał jednakże swój walny udział w obaleniu Żyrondy poprzez wymierzone w tę grupę, często kłamliwe pamflety. Do lipca 1793 popierał linię polityczną reprezentowaną przez Komitet Ocalenia Publicznego, jednak przerażony rozwijającym się terrorem przeszedł na pozycje bardziej umiarkowane. W grudniu 1793 roku wydał pierwszy numer nowego czasopisma "Stary kordelier". Początkowo atakował głównie środowiska ultraradykalne z Hébertem na czele, jednak szybko zaczął poddawać krytyce także działania Robespierre’a i jego zwolenników. Postulował zawarcie pokoju z Austrią i ogłoszenie amnestii powszechnej. Jego program został uznany za nierealny i szkodzący rewolucji. Robespierre bronił jednak Desmoulinsa, uważając go za człowieka politycznie naiwnego (na amnestii skorzystaliby głównie aresztowani spekulanci) i całkowicie posłusznego Dantonowi, a przez to nieszkodliwego. Został jednak przekonany przez KOP, że pobłażanie popularnemu dziennikarzowi mogłoby zaowocować nawet upadkiem rządu.
Proces i śmierć.
Camille Desmoulins został aresztowany razem z pozostałymi czołowymi dantonistami pod koniec marca 1794 wkrótce po egzekucji Héberta i jego grupy. W czasie procesu przed Trybunałem Rewolucyjnym został usunięty z sali za akty histerii, jakich się dopuszczał. Tę mało odważną postawę wykazywał (w odróżnieniu od pozostałych skazańców) także w drodze na gilotynę.
W literaturze.
Postać Desmoulinsa i jego relacje z Robespierre’em są jednym ze stałych wątków twórczości polskiej pisarki Stanisławy Przybyszewskiej. Desmoulins pojawia się też w japońskiej mandze "Róża Wersalu", gdzie jest postacią drugoplanową, oraz w musicalu "La revolution francaise".

</doc>
<doc id="861160" url="https://pl.wikipedia.org/wiki?curid=861160" title="Pistolet maszynowy OVP">
Pistolet maszynowy OVP

OVP – włoski pistolet maszynowy produkowany w okresie międzywojennym.
Historia.
W czasie I wojny światowej zwiększyło się nasycenie walczących armii bronią automatyczną. W pierwszym etapie wojny były to głównie ciężkie karabiny maszynowe, ale z czasem do uzbrojenia zaczęła trafiać także lżejsze wzory broni automatycznej lepiej dostosowane do użycia podczas ataku. W większości armii były to ręczne i lekkie karabiny maszynowe. Odmienna droga postanowili pójść Włosi, którzy w 1915 roku postanowili wprowadzić do uzbrojenia podwójnie sprzężony pistolet maszynowy Villar-Perosa.
Doświadczenia z użycia pm Villar-Perosa wykazały, że nie jest on w stanie zastąpić karabinu maszynowego z uwagi na słabe parametry balistyczne amunicji pistoletowej podczas strzelania na większe odległości, zaś podczas walk na bliskich odległościach podwójnie sprzężona broń także jest mało przydatna z uwagi na konieczność strzelania z pozycji leżąc. Większych uwag nie było za to do samego funkcjonowania broni. Dlatego rozpoczęto prace nad bronią wykorzystującą podzespoły pm Villar-Perosa M1915, ale lepiej przystosowana do wymagań pola walki.
Nowa broń powstała w zakładach Beretta i została przyjęta do uzbrojenia armii włoskiej jako Moschetto Automatico Beretta Mod. 1918. Zaprojektowany pistolet maszynowy wykorzystywał większość podzespołów pm Villar-Perosa, ale miała drewniane łoże i stałą kolbę oraz mechanizm spustowy. Dodatkowo pm wyposażono w składany bagnet (identyczny jak w karabinku Moschetto per Cavalleria Mod. 1891).
W 1920 firma Officine Villar Perosa rozpoczęła produkcję konkurencyjnego dla Beretty M1918 pistoletu maszynowego OVP. Podobnie jak w przypadku M1918 OVP wykorzystywał większość podzespołów pm Villar-Perosa M1915 i miał stałą kolbę i nowy mechanizm spustowy . W odróżnieniu od M1918 który był sadzony w osadzie zbliżonej do zastosowanej w karabinkach, OVP miał stałą kolbę z integralnym chwytem pistoletowym przymocowana do tylca komory zamkowej. Druga dłoń strzelca miała trzyma broń za odcinek komory zamkowej położony pomiędzy komorą spustowa, a umieszczonym od dołu oknem wyrzutowym łusek (gniazdo magazynka znajdowało się na szczycie komory zamkowej). Zaprojektowany dla OVP mechanizm spustowy miał dwa języki spustowe (do ognia pojedynczego i seriami). OVP nie był produkowany w dużych ilościach, ale znalazł się na uzbrojeniu armii włoskiej jako "Moschetto Automatico OVP" (wł. "karabinek automatyczny OVP") i był używany przez oddziały pomocnicze i kolonialne w początkowym okresie II wojny światowej. Później zastąpił go pm Moschetto Automatico Mod. 1938.
Opis.
OVP był bronią samoczynną. Automatyka broni działa na zasadzie odrzutu zamka półswobodnego. Magazynki 25 nabojowe, przyłączane od góry broni. Kolba stała. Przyrządy celownicze mechaniczne, składają się z muszki i celownika szczerbinkowego.

</doc>
<doc id="861161" url="https://pl.wikipedia.org/wiki?curid=861161" title="Megdżiddżanrajseg süm">
Megdżiddżanrajseg süm

Świątynia Megdżida Dżanrajsega (mon. Мэгжид Жанрайсигийн сүм) – świątynia buddyjska położona na terenie klasztoru Gandan w Ułan Bator, stolicy Mongolii.
Zbudowana w latach 1911–1913 w stylu tybetańsko-chińskim, mieściła w swym wnętrzu 26,5-metrowej wysokości posąg Awalokiteśwary, zniszczony w końcu lat trzydziestych XX wieku, zrekonstruowany w 1996 roku.

</doc>
<doc id="861163" url="https://pl.wikipedia.org/wiki?curid=861163" title="Tiszaujvaros">
Tiszaujvaros



</doc>
<doc id="861166" url="https://pl.wikipedia.org/wiki?curid=861166" title="Kod blokowy">
Kod blokowy



</doc>
<doc id="861171" url="https://pl.wikipedia.org/wiki?curid=861171" title="Friedrich Kasiski">
Friedrich Kasiski

Friedrich W. Kasiski (ur. 29 listopada 1805 w Człuchowie, zm. 22 maja 1881 w Szczecinku) – niemiecki kryptolog, archeolog.
Friedrich Kasiski w wieku 17 lat wstąpił do wojska, gdzie doszedł do stopnia wojskowego majora. Po zakończeniu służby wojskowej zajął się kryptologią. W 1863 ukazały się "Szyfry i sztuka ich łamania", jednak praca ta przeszła bez echa w świecie kryptologów. W związku z niepowodzeniem Kasiski zarzucił kryptografię i zajął się archeologią, głównie archeologią prehistorycznych grobowców i ich opisywaniem w prasie naukowej. Swoje prace wykopaliskowe prowadził m.in. na terenach przyległych do rodzinnego miasta. Zmarł w 1881. Jego eksponaty zostały wywiezione do Berlina i dały podwaliny tamtejszemu muzeum etnograficznemu.
Metoda Kasiskiego tzw. "różnice Kasiskiego" zrewolucjonizowała kryptografię, jednak sam Kasiski już się o tym nie dowiedział. Metoda opierała się na określaniu długości klucza dzięki odległościom pomiędzy identycznymi kombinacjami liter w tekście tajnym.

</doc>
<doc id="861172" url="https://pl.wikipedia.org/wiki?curid=861172" title="Another Side of Bob Dylan">
Another Side of Bob Dylan

Another Side of Bob Dylan – czwarty studyjny album Boba Dylana, wydany w 1964 roku przez wytwórnię Columbia Records.
Płytę nagrano w Columbia Studios w Nowym Jorku. Na albumie, którego producentem jest Tom Wilson, znalazło się 11 utworów. Na okładce znajduje się zdjęcie Boba Dylana. Album znalazł się na 43 miejscu w notowaniach w USA i na 8 miejscu notowaniach brytyjskich.

</doc>
<doc id="861177" url="https://pl.wikipedia.org/wiki?curid=861177" title="Kamil Desmoulins">
Kamil Desmoulins



</doc>
<doc id="861187" url="https://pl.wikipedia.org/wiki?curid=861187" title="Tribute (album Ozzy’ego Osbourne’a)">
Tribute (album Ozzy’ego Osbourne’a)

Tribute – druga oficjalna płyta koncertowa brytyjskiego wokalisty Ozzy'ego Osbourne'a, wydana w 1987 roku (zob. 1987 w muzyce).
Album został wydany ku pamięci Randy'ego Rhoadsa, gitarzysty zespołu Osbourne'a w latach 1980-82, który zginął w wypadku samolotowym 19 marca 1982. Album zawiera poza tym odrzut, z zainspirowanego muzyką poważną, utworu na gitarze akustycznej, "Dee". Piosenkę tę Rhoads stworzył dla swojej matki Delores. Pierwotnie znajdowała się ona na debiutanckim solowym krążku Osbourne'a "Blizzard of Ozz".
Lista utworów.
Źródło.

</doc>
<doc id="861188" url="https://pl.wikipedia.org/wiki?curid=861188" title="Karaczan madagaskarski">
Karaczan madagaskarski

Karaczan madagaskarski ("Gromphadorhina portentosa") – owad z rodziny Blaberidae.
Karaczan dość często występujący w hodowlach domowych ze względu na ubarwienie.
Wygląd.
Długość 6-8 cm (samice większe). Czarnobrązowe ciało, brązowy odwłok, brak skrzydeł. Wyraźny dymorfizm płciowy, samiec ma na przedpleczu wyrostki w formie tępo zakończonych rogów.
Występowanie.
Lasy deszczowe Madagaskaru.
Tryb życia.
Prowadzi nocny tryb życia. Gatunek wszystkożerny.

</doc>
<doc id="861192" url="https://pl.wikipedia.org/wiki?curid=861192" title="Qui pro Quo">
Qui pro Quo



</doc>
<doc id="861195" url="https://pl.wikipedia.org/wiki?curid=861195" title="Propiska">
Propiska



</doc>
<doc id="861196" url="https://pl.wikipedia.org/wiki?curid=861196" title="Adam Sieniawski">
Adam Sieniawski



</doc>
<doc id="861200" url="https://pl.wikipedia.org/wiki?curid=861200" title="Synagoga w Rozwadowie">
Synagoga w Rozwadowie



</doc>
<doc id="861202" url="https://pl.wikipedia.org/wiki?curid=861202" title="Frank Schleck">
Frank Schleck



</doc>
<doc id="861203" url="https://pl.wikipedia.org/wiki?curid=861203" title="Kodowanie korekcyjne">
Kodowanie korekcyjne

Kodowanie korekcyjne lub kodowanie korygujące (ang. ECC – "error correction coding", FEC – "forward error correction") – technika dodawania nadmiarowości do transmitowanych cyfrowo informacji. Umożliwia całkowitą lub częściową detekcję i korekcję błędów powstałych w wyniku zakłóceń. Dzięki temu nie ma potrzeby wykorzystywania kanału zwrotnego, do poinformowania nadawcy o błędzie i konieczności ponownego przesłania informacji. Kodowanie korekcyjne jest więc wykorzystywane wtedy, gdy retransmisja jest kosztowna, kłopotliwa lub niemożliwa, np. ze względu na ograniczenia czasowe.
Podstawy teoretyczne.
W 1948 Claude Shannon opublikował „Matematyczną teorię komunikacji”, w której zawarł fundamentalny dla opisu transmisji danych wzór opisujący przepustowość kanału (twierdzenie Shannona-Hartleya):
gdzie:
Z teorii Shannona wynika, że w kanale transmisyjnym przy danym poziomie szumów można z dowolnie niskim prawdopodobieństwem błędu przesyłać informację co najwyżej z przepływnością równą przepustowości formula_5 Nie wystarczy jednak spowolnić transmisji, aby pozbyć się błędów. Aby osiągnąć niskie prawdopodobieństwo błędu konieczne jest przesyłanie informacji w formie zakodowanej, to znaczy zawierającej pewną nadmiarowość. Szybkość przesyłania bitów kodu (lub ogólniej – symboli) musi być większa od przepustowości formula_6 ale ilość niesionej przez nie informacji zakodowanej (mniejsza od ilość bitów ze względu na nadmiarowość kodu) może być co najwyżej równa formula_5 Shannon udowodnił, że istnieją kody, które zapewniają takie maksymalne wykorzystanie kanału transmisyjnego, ale teoria ta nie dawała praktycznych wskazówek jak skonstruować takie kody, których kodowanie i dekodowanie byłoby fizycznie realizowalne.

</doc>
<doc id="861207" url="https://pl.wikipedia.org/wiki?curid=861207" title="Kody korekcyjne">
Kody korekcyjne



</doc>
<doc id="861208" url="https://pl.wikipedia.org/wiki?curid=861208" title="Wien">
Wien



</doc>
<doc id="861210" url="https://pl.wikipedia.org/wiki?curid=861210" title="Kanał Notecki">
Kanał Notecki

Kanał Notecki – droga wodna obejmująca skanalizowany bieg rzeki Noteć na północ od Jeziora Szarlej oraz skrót omijający Jezioro Pakoskie do Pakości.

</doc>
<doc id="861217" url="https://pl.wikipedia.org/wiki?curid=861217" title="Bazylika katedralna św. Wojciecha w Ełku">
Bazylika katedralna św. Wojciecha w Ełku



</doc>
<doc id="861222" url="https://pl.wikipedia.org/wiki?curid=861222" title="Jordan Knight">
Jordan Knight

Jordan Nathaniel Marcel Knight (ur. 17 maja 1970 w Worcester) – amerykański piosenkarz, członek boys bandu New Kids on the Block, założyciel wytwórni płytowej JK Music (2011). Ma obywatelstwo amerykańskie i kanadyjskie.
Życiorys.
Urodził się w Worcester w Massachusetts jako syn Marlene Lenore (z domu Putnam) i Williama Allana Knighta, pastora episkopalnego. Jego ojciec pochodził z Meaford, a matka z Dunnville, oboje w Ontario. Jego rodzina miała pochodzenie angielskie, szkockie i niemieckie. 
W latach 1984-1994 był wokalistą zespołu New Kids on the Block, z którym wydał w tym okresie pięć albumów studyjnych: "New Kids on the Block" (1986), "Hangin’ Tough" (1988), "Merry, Merry Christmas" (1989), "Step by Step" (1990) i "Face the Music" (1994).
W 1999 piosenkarz rozpoczął karierę solową, wydając debiutancką płytę studyjną zatytułowaną "Jordan Knight". Album promowany był przez singiel „Give It to You”. W 2004 roku ukazał się jego minialbum pt. "Jordan Knight Performs New Kids On The Block – The Remix Album", zaś w 2005 roku premierę miała jego druga płyta długogrająca zatytułowana "Love Songs". Album promowany był przez singiel „Say Goodbye”, nagrany z Debbie Gibson.
W 2008 roku ogłoszono reaktywację zespołu New Kids on the Block. Piosenkarz wydał z grupą dwie nowe płyty studyjne: "The Block" (2008) i "10" (2013). W 2011 roku premierę miała jego czwarta solowa płyta studyjna pt. "Unfinished".
Życie prywatne.
We wrześniu 2004 roku wziął ślub ze swoją wieloletnią partnerką, Evelyn Melendez. Ma z nią dwóch synów, Dante Jordana (ur. 25 sierpnia 1999) i Erica Jacoba (ur. 21 lutego 2007).

</doc>
<doc id="861228" url="https://pl.wikipedia.org/wiki?curid=861228" title="Kosice">
Kosice

Kosice (dodatkowa nazwa w j. niem. Koschütz) – przysiółek wsi Radawie w Polsce, położony w województwie opolskim, w powiecie oleskim, w gminie Zębowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="861231" url="https://pl.wikipedia.org/wiki?curid=861231" title="Gromphadorhina portentosa">
Gromphadorhina portentosa



</doc>
<doc id="861240" url="https://pl.wikipedia.org/wiki?curid=861240" title="Pałac Kossakowskich w Warszawie">
Pałac Kossakowskich w Warszawie

Pałac Kossakowskich – pałac znajdujący się w śródmieściu Warszawy przy ul. Nowy Świat 19.
Opis.
W 1780 kupiec Izaak Ollier zakupił od Augusta Sułkowskiego posesję w tym miejscu. Wystawił na niej pałac w stylu klasycystycznym, najprawdopodobniej według projektu Efraima Schrögera. Jego budowę ukończono w 1784.
W 1848 budynek zakupił Władysław Pusłowski i zlecił jego przebudowę architektowi Henrykowi Marconiemu. Architekt dodał jedno piętro, trzy oficyny, balkony i attykę balustradową. Fasadę przyozdobił korynckimi pilastrami. W 1851 ustawiono rzeźby przedstawiające muzy: Klio, Uranię, Erato i Talię, wykonane przez Pawła Malińskiego.
W 1853 pałac stał się własnością hrabiny Aleksandry z Lavalów Kossakowskiej. Jej mąż Stanisław Szczęsny Kossakowski zgromadził w budynku zbiory malarstwa, broni; stworzył również okazałą bibliotekę. W 1858 przebudowano wnętrza pałacu według projektu Franciszka Marii Lanciego.
W 1865 nieruchomość odziedziczył syn Kossakowskich Stanisław Kazimierz. Od 1874 organizował w pałacu piątkowe wieczory literackie. W belwederze pałacu znajdowała się pracownia Władysława Podkowińskiego, w której w 1894 powstał jego obraz "Szał uniesień". Właściciel zmarł w 1905. Spadkobierców dziedziczących pałac było ośmioro. Byli to (według księgi hipotecznej w roku 1910) Józef Kossakowski, Michał Stanisław Kossakowski, Jan Eustachy Kossakowski, Maria z Kossakowskich Chrapowicka, Aleksandra z Kossakowskich Łempicka, Zofia z Kossakowskich Meysztowiczowa, Gabriela z Kossakowskich Górska i Jadwiga Kossakowska. W następnych latach pałac przestał być rezydencją rodową i wkrótce stał się kamienicą czynszową. W 1930 został kupiony przez Warszawskie Towarzystwo Ubezpieczeń.
Pałac został poważnie uszkodzony podczas obrony Warszawy we wrześniu 1939. Ucierpiał także podczas powstania warszawskiego w 1944. 
Pałac został odbudowany w latach 1949−1950 według projektu Mieczysława Kuźmy. 
W 1965 budynek został wpisany do rejestru zabytków.

</doc>
<doc id="861244" url="https://pl.wikipedia.org/wiki?curid=861244" title="Teatr anatomiczny w Padwie">
Teatr anatomiczny w Padwie

Teatr anatomiczny w Padwie (wł. "teatro anatomico di Padova") – najstarszy teatr anatomiczny na świecie, mieszczący się w Pallazo del Bo – głównej siedzibie uniwersytetu w Padwie.
Zbudowany na polecenie anatoma Girolamo Fabrizio w 1594 roku. Zachowany w niezmienionej formie do dnia dzisiejszego. Obecnie jest jedną z wielu atrakcji turystycznych.
Stół sekcyjny jest otoczony przez sześć okręgów służących za trybuny. Teatr swoim kształtem przypomina łupinę orzecha włoskiego.
W przeszłości, gdy zabraniano wykonywania sekcji zwłok, ciała były wciągane przez podziemny kanał, bezpośrednio na stół sekcyjny.

</doc>
<doc id="861245" url="https://pl.wikipedia.org/wiki?curid=861245" title="Illmatic">
Illmatic

Illmatic – debiutancki album rapera Nasa, który ukazał się 19 kwietnia 1994 roku nakładem wytwórni Columbia Records. Płyta była nagrywana w nowojorskich studiach nagraniowych Unique Recording Studios, Chung King Studios i D&amp;D Studios w latach 1992-1993. Za produkcję utworów na płycie odpowiedzialni byli Nas, Large Professor, Pete Rock, Q-Tip, L.E.S., oraz DJ Premier. Uchodzi za największe solowe osiągnięcie w historii muzyki hip-hopowej i esencje ciężkiego, nowojorskiego brzmienia ostatniej dekady XX wieku.
Album zadebiutował na 12. miejscu listy przebojów Billboard 200.
W 2003 album został sklasyfikowany na 400. miejscu listy 500 albumów wszech czasów magazynu Rolling Stone.
Historia i opinie.
Drogę do wydania debiutanckiego albumu w dużym stopniu pomogli Nasirowi przejść Large Professor i MC Serch. Ten pierwszy zapoznał chłopaka z rapowym światkiem z wyższej półki i zaprosił do udziału w "Live at Barbeque" – utworze na debiutancką płytę swojej grupy (Main Source). Przez następny rok młody talent bezskutecznie szukał pracodawcy. Jego demo odrzuciły między innymi wytwórnie: Def Jam Recordings i Cold Chillin'. W 1992 roku biały raper – MC Serch szukał gości na swoją solową płytę. Ze swoim producentem doszli do wniosku, że Nas idealnie będzie się nadawał do utworu "Back to the Grill". A to z uwagi nie tylko na umiejętności, ale także nawiązanie do "Live at Barbeque". Po nagraniu Serch dowiedział się, że jego kolega po fachu nie ma jeszcze kontraktu i postanowił pomóc (został menadżerem Nasa). Najpierw zastukał w drzwi swojego szefa Russela Simmonsa. Ten uważał, że Nasty brzmi jak drugi Kool G Rap i nie był zainteresowany zakontraktowaniem go. Zupełnie innego zdania była Faith Newman z Columbia Records. Zachwycona chciała mieć umowę od zaraz i dostała ją. Można było zacząć pracę nad albumem, która trwała prawie dwa lata. W tym samym roku wyszedł jeszcze pierwszy solowy numer Nasira "Halftime" zrobiony na zlecenie Sercha, który szukał ludzi, tym razem do ścieżki dźwiękowej filmu "Zebrahead".
Powszechna była w Nowym Jorku opinia o tym, że na scenę wchodzi drugi Rakim (w parę lat później obróciło się to przeciwko Esco). Trzy oficjalne występy Nasa wywołały wokół niego spore zamieszanie, zapotrzebowanie krytyków i publiczności na więcej. Wobec tych faktów nietrudno było zachęcić do współpracy czołowych producentów tamtego okresu. MC Serch skontaktował się z Preemo, a Large z dwójką: Q-Tip, Pete Rock.
Najbardziej z oferty ucieszył się Premier. Dał na album trzy podkłady i kontynuował współpracę z raperem z Queens w późniejszych latach. Mimo że Nas był bardzo wybredny, producent zachowywał cierpliwość i wyrozumiałość. Część proponowanych bitów Esco odrzucał od razu, część początkowo akceptował by potem zmienić zdanie. Preemo dokonywał więc zmian. Po usłyszeniu bitów zrobionych przez renomowanych kolegów zmotywował się dodatkowo. Wrócił do studia i tak powstała muzyka do "Memory Lane", które zamknęło listę utworów na "Illmatic".
Wcześniej jednak Large zapoznał Nasira z Q-Tipem i Rockiem. Do spotkania z tym pierwszym doszło w jego domu. Członek ATCQ puścił parę bitów. W pewnym momencie Nas powiedział "To jest to" i jeszcze tej nocy przedstawił koncepcję "One Love". Pete przyniósł swój podkład do studia, ale musiał od razu wyjść. Początkowo refren zaśpiewał kolega Esco. Kiedy na kolejną sesję przyszedł Rock i usłyszał nagranie to stwierdził, że on zrobiłby to lepiej. I to jego słyszymy w refrenie "The World is Yours".
Nie zabrakło oczywiście Large Professora. To od jego muzyki Nasty rozpoczął nagrywanie. Duet wykorzystał swoje wspólne, wcześniejsze pomysły. O ile występ Large'a nie był zaskoczeniem o tyle zaskoczeniem byli współtwórcy "Life's a Bitch". Za stronę muzyczną odpowiada tu L.E.S., a jak doszło do jego współpracy z MC? Otóż przez przypadek. Podczas spotkania towarzyskiego w swoim domu L.E.S. odtwarzał, to co zrobił dla własnej przyjemności i nagle Nas poczuł, że musi do tego zarymować. W odpowiednim miejscu i czasie znalazł się AZ - raper z Brooklynu, który poczuł to samo co kolega po fachu z Queensbridge. Był to początek dłuższej współpracy. L.E.S nie włożył swojej pracy tylko w szósty album Esco i nazywany jest nadwornym producentem Nasa. Udział AZa w Illmatic przeszedł do legendy. Człowiek znikąd zaprezentował się znakomicie, mimo że nikt tego od niego nie oczekiwał. To właśnie z tego występu do dzisiaj najbardziej znany jest AZ. W "Life's a Bitch" można usłyszeć jeszcze jedną osobę. Na końcu solówkę na trąbce wykonuje Olu Dara, znany jazzman, ojciec Esco.
"Illmatic" wszedł na rynek 19 kwietnia 1994 roku. Wszystkie gazety muzyczne oceniły go wysoko. Od The Source otrzymał ocenę 5 na 5, co nie zdarzyło się nigdy wcześniej. Sprzedaż nie szła jednak w parze z uznaniem artystycznym. Słabo radziły sobie single: "It Ain't Hard to Tell", "The World Is Yours", "One Love". Wytwórnia miała za złe Esco, że w odróżnieniu do Notoriousa nie potrafił stworzyć utworów, które byłyby zdatne do użytku komercyjnego. Stało się to powodem pewnej niechęci do ówczesnego króla Nowego Jorku. W sprzedaży lepiej radził sobie także "Tical", ale najbardziej "Illmatic" był przygniatany przez g-funk np. "Doggystyle". Debiut Esco zdobył status platynowej płyty w grudniu 2001 roku, tuż przed wydaniem "Stillmatic". W tamtym roku sprzedał się w liczbie prawie 40 000 egzemplarzy, czyli jak na album sprzed siedmiu lat wyśmienicie. Mimo początkowego braku euforii publiczność nie zapomniała o tym klasycznym dziele. W sumie album przez 19 tygodni był na amerykańskiej liście 200 najlepszych i raz znalazł się w pierwszej dwudziestce.
Bezpośredni wpływ Nasty wywarł na swoją dzielnicę Queensbridge, która po złotych dla siebie latach 80. ucichła na pewien czas. Sił na legalnej scenie z dobrym skutkiem spróbowały zespoły Mobb Deep i Capone-N-Noreaga. AZ wydał "Doe or Die" podobnie jak Nas osiągając większe uznanie w oczach krytyków niż publiczności.
Wielu znanych raperów przyznawało w swoich tekstach lub wywiadach, że Illmatic miał na nich wpływ: The Game, Eminem, Talib Kweli, Canibus, Pelson, Common. Ten ostatni przyznał, że stara się zapraszać mało gości na wzór debiutu Esco. Pod wpływem "Illmatica" byli także znani producenci: Just Blaze i Alchemist.
Tak zwane cuty z płyty na swoich kawałkach umieszczali Jay-Z ("Dead Presidents II", "Rap Game/Crack Game"), Big L ("Ebonics") i Raekwon ("Sneakers").
Lista utworów.
Sample.
Life's a Bitch.
The World Is Yours
Halftime
Memory Lane (Sittin' in da Park)

</doc>
<doc id="861251" url="https://pl.wikipedia.org/wiki?curid=861251" title="Borowiany">
Borowiany



</doc>
<doc id="861256" url="https://pl.wikipedia.org/wiki?curid=861256" title="Uogólniona macierz odwrotna">
Uogólniona macierz odwrotna

Uogólniona macierz odwrotna – uogólnienie pojęcia macierzy odwrotnej na macierze prostokątne. Zamiennie używa się pojęć pseudoodwrotności, pseudoinwersji. Pojęcie to opracowali niezależnie od siebie E. H. Moore w 1920 i Roger Penrose w 1955 roku. Wcześniej, w 1903, pomysł pseudoodwrotności operatorów całkowych zaproponował Fredholm. Artykuł traktuje o uogólnieniu zaproponowanym przez Moore’a i Penrose’a, istnieją jednak także inne uogólnienia macierzy odwrotnej, których artykuł ten nie obejmuje.
Definicja.
Niech formula_1 będzie macierzą nad ciałem liczb rzeczywistych bądź zespolonych. Macierz formula_2 nazywamy uogólnioną macierzą odwrotną do formula_3 jeżeli spełnia ona cztery poniższe warunki:
gdzie formula_8 oznacza sprzężenie hermitowskie macierzy.
Innym sposobem definiowania uogólnionej odwrotności jest określenie jej jako granicy:
Definicja ta jest poprawna, ponieważ granice te istnieją nawet wówczas, gdy macierze formula_10 oraz formula_11 nie istnieją.
Dla macierzy nad ciałem liczb rzeczywistych sprzężenie hermitowskie jest równoważne transpozycji macierzy. Macierz formula_2 jest wyznaczona jednoznacznie i jest wówczas oznaczana zwykle przez formula_13
Własności.
Własności uogólnionej macierzy odwrotnej są podobne do własności zwykłej macierzy odwrotnej z tym, że każda macierz jest "pseudoodwracalna" (istnieje macierz do niej pseudoodwrotna):

</doc>
<doc id="861259" url="https://pl.wikipedia.org/wiki?curid=861259" title="Bogdana Ligęza-Drwal">
Bogdana Ligęza-Drwal

Bogdana Ligęza-Drwal (ur. 30 sierpnia 1931 w Krakowie) – rzeźbiarka, absolwentka ASP w Krakowie, jedna z czołowych artystek Tarnowa.
Życiorys.
Znana ze swoich realizacji pomnikowych (m.in. pomnik Józefa Bema w Tarnowie z 1985 roku), jak również sakralnych (głównie w diecezji tarnowskiej oraz bielsko-żywieckiej). Zaprojektowała m.in. wystrój wnętrza kościoła w Krzeczowie, czy mozaiki w kościele w Niepokalanowie. Autorka kilku zrealizowanych pomników Jana Pawła II (Złota 1984 i 1989, Czarna Białostocka 1994, Groń Jana Pawła II 2001). Jej autorstwa jest wielokrotnie powielane, bez jej zgody, popiersie papieża Polaka (zrealizowane dla Czarnej Białostockiej), znajdujące m.in. w (oraz na) kościołach garnizonowych w Gliwicach, Katowicach, Lublinie, Jeleniej Górze, katedrze WP w Warszawie, przy seminarium w Gościkowie-Paradyżu.

</doc>
<doc id="861263" url="https://pl.wikipedia.org/wiki?curid=861263" title="Borowiany (Zębowice)">
Borowiany (Zębowice)

Borowiany – przysiółek wsi Zębowice w Polsce, położony w województwie opolskim, w powiecie oleskim, w gminie Zębowice.
W latach 1975–1998 przysiółek administracyjnie należał do ówczesnego województwa opolskiego.
Nazwa.
Według niemieckiego językoznawcy Heinricha Adamy’ego nazwa miejscowości pochodzi od staropolskiej nazwy lasu iglastego - boru. W swoim dziele o nazwach miejscowych na Śląsku wydanym w 1888 roku we Wrocławiu wymienia jako najstarszą zanotowaną nazwę miejscowości "Bor" podając jej znaczenie "Walddorf" czyli po polsku "Leśna wieś" lub "wieś w borze".

</doc>
<doc id="861264" url="https://pl.wikipedia.org/wiki?curid=861264" title="Łódź Rokicie">
Łódź Rokicie



</doc>
<doc id="861267" url="https://pl.wikipedia.org/wiki?curid=861267" title="I liga paragwajska w piłce nożnej (1983)">
I liga paragwajska w piłce nożnej (1983)

Mistrzem Paragwaju został klub Club Olimpia, natomiast wicemistrzem Paragwaju – Sportivo Luqueño.
Mistrzostwa podzielone zostały na cztery etapy. Pierwsze trzy etapy zadecydowały o tym, które sześć klubów weźmie udział w czwartym – decydującym o mistrzostwie – etapie. Zwycięzca czwartego etapu został mistrzem Paragwaju.
Do turniejów międzynarodowych zakwalifikowały się następujące kluby:
Do drugiej ligi spadł klub Oriental Asunción. Na jego miejsce z drugiej ligi awansował klub Tembetary Ypané.
Trzeci etap.
Grupa A
Grupa B

</doc>
<doc id="861279" url="https://pl.wikipedia.org/wiki?curid=861279" title="Saskatchewan Północny">
Saskatchewan Północny

Saskatchewan Północny (, ) – rzeka w Kanadzie, w prowincjach Alberta i Saskatchewan. Stanowi jedną z dwóch rzek źródłowych Saskatchewan, druga to Saskatchewan Południowy. Jej długość wynosi 1287 km, a powierzchnia dorzecza 122,8 tys. km².
Saskatchewan Północny wypływa na wysokości około 1800 m n.p.m. z jęzora lodowca Saskatchewan, wypływającego z pola lodowcowego Columbia w kanadyjskich Górach Skalistych. Płynie w kierunku wschodnim, łącząc się Saskatchewanem Południowym około 30 km na wschód od miasta Prince Albert.
Ważniejsze miasta nad Saskatchewanem Północnym: Edmonton, North Battleford, Prince Albert.
Ważniejsze dopływy: Battle, Bighorn, Cline.

</doc>
<doc id="861283" url="https://pl.wikipedia.org/wiki?curid=861283" title="Nowa Wieś (Zębowice)">
Nowa Wieś (Zębowice)

Nowa Wieś – przysiółek wsi Zębowice w Polsce, położony w województwie opolskim, w powiecie oleskim, w gminie Zębowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="861287" url="https://pl.wikipedia.org/wiki?curid=861287" title="Radawka">
Radawka



</doc>
<doc id="861288" url="https://pl.wikipedia.org/wiki?curid=861288" title="LimeWire">
LimeWire

LimeWire – program P2P napisany w języku Java.
Dzięki niemu można w prosty sposób wyszukiwać, pobierać i udostępniać wiele rodzajów plików milionom użytkowników sieci Gnutella.
Program obsługuje także protokół sieci BitTorrent.
Rozwijany jest na licencji open source.
LimeWire pozwala także na udostępnianie plików tylko naszym znajomym. Można w ten sposób stworzyć prywatną sieć P2P – tak zwany darknet – niedostępną dla osób z zewnątrz.

</doc>
<doc id="861297" url="https://pl.wikipedia.org/wiki?curid=861297" title="Radawka (Radawie)">
Radawka (Radawie)

Radawka – przysiółek wsi Radawie w Polsce, położony w województwie opolskim, w powiecie oleskim, w gminie Zębowice.
W latach 1975–1998 przysiółek administracyjnie należał do ówczesnego województwa opolskiego.

</doc>
<doc id="861301" url="https://pl.wikipedia.org/wiki?curid=861301" title="Stara Bzinica">
Stara Bzinica



</doc>
<doc id="861302" url="https://pl.wikipedia.org/wiki?curid=861302" title="Pytanie alternatywne">
Pytanie alternatywne

Pytanie alternatywne - rodzaj pytania kwestionariuszowego. Pytania alternatywne są najprostsze i najłatwiejsze w odbiorze. Istota tych pytań polega na tym, że respondent ma do wyboru tylko jedną z dwóch wzajemnie wykluczających się odpowiedzi. Przykładem może być pytanie o płeć.

</doc>
<doc id="861303" url="https://pl.wikipedia.org/wiki?curid=861303" title="Milo Ventimiglia">
Milo Ventimiglia

Milo Anthony Ventimiglia (ur. 8 lipca 1977 w Anaheim) – amerykański aktor telewizyjny i filmowy, okazjonalnie także producent i reżyser.
Życiorys.
Wczesne lata.
Przyszedł na świat w Anaheim jako najmłodsze dziecko i jedyny syn Sycylijczyka Petera Ventimiglia oraz pochodzącej z Indii Carol Wilson, mającej także korzenie irlandzkie, angielskie, szkockie, francuskie, Cherokee i włoskie. Ma dwie starsze siostry - Leslie i Laurel. Urodził się z martwym nerwem przy zakończeniu dolnej wargi, stąd jego usta były zakrzywione. W 1995 roku ukończył El Modena High School w Orange, w stanie Kalifornia, gdzie pełnił funkcję przewodniczącego samorządu studenckiego. Mając osiemnaście lat otrzymał stypendium i uczęszczał do Amerykańskiego Konserwatorium Teatralnego w San Francisco, w stanie Kalifornia, gdzie realizowany był letni program. Studiował na Uniwersytecie Południowego Stanu Kalifornii i Uniwersytecie Kalifornijskim w Los Angeles.
Kariera.
Po raz pierwszy wystąpił na małym ekranie w sitcomie NBC "Bajer z Bel-Air" ("The Fresh Prince of Bel-Air", 1995) jako uczestnik imprezy. Pojawił się w 20-minutowym filmie "Musi być muzyka" ("Must Be the Music", 1996) o czwórce gejów na piątkowym wieczorze w Los Angeles. Po debiucie na kinowym ekranie w dramacie "Życie chłopców 2" ("Boys Life 2", 1997), pojawił u boku Freddiego Prinze'a Jr. i Rachael Leigh Cook w komedii romantycznej "Cała ona" ("She's All That", 1999) jako jeden z zawodników grających na boisku w piłkę nożną. Popularność przyniosła mu rola niedostosowanego społecznie, inteligentnego nastolatka Jessa Mariano w serialu NBC "Kochane kłopoty" ("Gilmore Girls", 2001-2006). Następnie w roku 2006 powierzono mu jedną z głównych ról w serialu NBC "Herosi". W produkcji tej wcielił się w postać Petera Petrelli sanitariusza mającego umiejętność wchłaniania i naśladowania mocy innych ludzi. Po zakończeniu emisji serialu aktor rozważał porzucenie zawodu ze względu na brak angażu przez rok.
W dramacie "Rocky Balboa" (2006) zagrał postać syna światowej sławy boksera Rocky’ego Balboy (Sylvester Stallone), który jest zbyt zajęty żyjąc własnym życiem i nie chce spędzać czasu ze swoim ojcem. Wystąpił w wideoklipie Fergie do piosenki „Big Girls Don't Cry” z The Black Eyed Peas. a premiera miała miejsce na przełomie kwietnia i maja 2007. W postapokaliptycznym dreszczowcu "The Divide" (2011) pojawił się jako niebezpieczny agresor Josh, a w romantycznym horrorze "Pocałunek potępionych" ("Kiss of the Damned", 2012) odegrał rolę scenarzysty Paolo, przemienionego w krwiopijcę przez wiekową wampirzycę. Pojawił się w teledysku Priyanki Chopry do piosenki „I Can’t Make You Love Me” (2014).
Od 2016 wciela się w postać Jacka Pearsona w serialu telewizyjnym "Tacy jesteśmy" (ang. "This Is Us") nadawanym w NBC.
Życie prywatne.
Od stycznia 2002 do maja 2006 spotykał się z Alexis Bledel, a następnie od listopada 2008 do lutego 2009 rok z Hayden Panettiere.

</doc>
<doc id="861305" url="https://pl.wikipedia.org/wiki?curid=861305" title="Nadzwyczajni. Pantofel panny Hofmokl">
Nadzwyczajni. Pantofel panny Hofmokl

Nadzwyczajni.Pantofel panny Hofmokl – polski komiks autorstwa Krzysztofa Ostrowskiego (rysunki) i Dennisa Wojdy (scenariusz).
Pierwsze wydanie polskie: Mandragora maj 2003, .

</doc>
<doc id="861310" url="https://pl.wikipedia.org/wiki?curid=861310" title="Pytanie projekcyjne">
Pytanie projekcyjne

Pytanie projekcyjne rodzaj pytania kwestionariuszowego. Istotą tych pytań jest to, że próbują one dotrzeć do wiedzy o respondencie poza jego świadomością. Uruchamia się tu proces projekcji. 
Pytania projekcyjne przybierają trzy formy:

</doc>
<doc id="861312" url="https://pl.wikipedia.org/wiki?curid=861312" title="Hubert Skowronek">
Hubert Skowronek

Hubert Skowronek (ur. 10 listopada 1874 w Czuchowie, zm. 22 listopada 1945 w Bytomiu) – duchowny katolicki, jezuita, doktor teologii, znany wykładowca. Brat znanego śląskiego działacza społecznego i politycznego ks. prałata Ludwika Skowronka.
Hubert Skowronek urodził się w 1874 roku w Czuchowie w rodzinie o tradycjach nauczycielskich. Jego ojciec Marceli był dyrektorem Szkoły Elementarnej w Czuchowie oraz członkiem Zarządu Kościelnego parafii pw. św. Jerzego w Dębieńsku Wielkim. Miał trzech braci oraz trzy siostry, z całego rodzeństwa jedynie jeden brat wybrał życie świeckie i został cenionym adwokatem w Bytomiu, natomiast siostry wstąpiły do Zgromadzenia Urszulanek. 
W latach 1886-1895 uczęszczał do Szkoły Podstawowej i Gimnazjum Świętego Macieja we Wrocławiu. Po ukończeniu gimnazjum wstąpił do Zakonu Jezuitów. Studiował filozofię oraz teologię w Innsbrucku. Doktorat otrzymał z teologii. Jako kapłan całe niemal życie był profesorem, kształcąc młodzież w znanym zakładzie Kalksburg koło Wiednia. Drugą jego placówką naukową było kolegium jezuickie w Bohosohudov (Marienschein) w Czechach. Po zajęciu zakładu przez władze niemieckie w 1939 r. powrócił na Śląsk, do Bytomia, gdzie mieszkał jego brat. Do śmierci w 1945 roku mimo różnych dolegliwości był czynny w duszpasterstwie przy kościele Świętej Trójcy w Bytomiu. Zmarł 22 listopada 1945 roku. Został pochowany na cmentarzu Mater Dolorosa w Bytomiu. 

</doc>
<doc id="861313" url="https://pl.wikipedia.org/wiki?curid=861313" title="Indywidualne Mistrzostwa Świata na Żużlu 1984">
Indywidualne Mistrzostwa Świata na Żużlu 1984

Indywidualne Mistrzostwa Świata na Żużlu 1984 – cykl turniejów żużlowych mających wyłonić najlepszych żużlowców na świecie. Tytuł wywalczył Erik Gundersen z Danii.
Do Finału Światowego awansował reprezentant Polski Edward Jancarz, ale w nim nie wystąpił.

</doc>
<doc id="861316" url="https://pl.wikipedia.org/wiki?curid=861316" title="Jan Fijałek">
Jan Fijałek

Jan Stanisław Fijałek (ur. 22 marca 1926 w Łodzi, zm. 17 grudnia 1997 tamże) – polski historyk, historyk medycyny łódzkiej, badacz dziejów społeczno-gospodarczych, regionalista.
Nauka, studia.
Urodził w rodzinie inteligenckiej, ojciec Tadeusz był zawodowym oficerem Wojska Polskiego, matka Jadwiga nauczycielką w szkole podstawowej. 
W czerwcu 1936 z rodziną przeniósł się do Krakowa. Ukończył tam szkołę powszechną im. św. Jana Kantego (pierwsze 3 klasy szkoły powszechnej ukończył w Łodzi). W lipcu 1939 zdał egzamin do gimnazjum i liceum im. Bartłomieja Nowodworskiego w Krakowie, ale nauki nie zaczął. Tuż po wybuchu wojny, 5 września 1939 został ewakuowany wraz z matką i bratem Zdzisławem z miasta na kresy wschodnie Rzeczypospolitej. Uniknęli oni jednak wywózki w głąb ZSRR, gdyż wywodzili się z ziem wcielonych do III Rzeszy (Jan Fijałek urodzony w Łodzi, matka i brat w Wadowicach). W październiku 1939 przybyli do Wadowic, zamieszkując w domu dziadka. Wkrótce po ukończeniu 14 lat, na początku 1941 władze okupacyjne skierowały Jana Fijałka do przymusowej pracy fizycznej w miejscowej fabryce Josepha Strauba, w której pracował do 16 stycznia 1945. Po wojnie, od lutego 1945 podjął naukę w liceum im. M. Wadowity w Wadowicach, i ucząc się w systemie przyśpieszonym, w lipcu 1947 zdał maturę.
W październiku 1947 rozpoczął studia historyczne na Uniwersytecie Łódzkim.
W 1952 uzyskał tytuł magistra historii.
Praca zawodowa i kariera naukowa.
Jeszcze przed otrzymaniem dyplomu magistra, w 1950 był zatrudniony w Wojewódzkim Archiwum Państwowym w Łodzi, w którym pracował jako asystent i starszy asystent do 1957. 
W październiku roku 1957 przyjęty został na stanowisko starszego asystenta w Instytucie Historii Uniwersytetu Łódzkiego. W 1960 obronił napisaną pod kierunkiem prof. dr Natalii Gąsiorowskiej-Grabowskiej dysertację doktorską pt. "Instytucje pomocy materialno-zdrowotnej w Łodzi i okręgu łódzkim (wiek XIX do roku 1870)". Opublikował ją w 1962. 
Został adiunktem.
Zaangażował się w prace Komisji Koordynacji Badań nad Historią Przemysłu jaką powołano 26 stycznia 1965 przy Komitecie Nauk Historycznych Polskiej Akademii Nauk (PAN) (kierownik prof. dr Irena Pietrzak-Pawłowska z Uniwersytetu Warszawskiego). Działał w Sekcji Historii Przemysłu Włókienniczego, na czele której stanęła ówczesna jego szefowa z Katedry Historii Społeczno-Gospodarczej Uniwersytetu Łódzkiego - prof. dr Gryzelda Missalowa.
W 1968 złożona i przygotowana do druku w Wydawnictwie Łódzkim napisana wspólnie z doc. dr. hab. Januszem Indulskim książka pt. "Opieka zdrowotna w Łodzi od czasów najdawniejszych do roku 1945", została zniszczona na polecenie cenzora, a jej autorów napiętnowano (m.in. na łamach prasy łódzkiej) za rzekomy filosemityzm. Dlatego, szykanowany, Jan Fijałek 30 czerwca 1968 złożył wymówienie z pracy w Uniwersytecie Łódzkim. 
Od 1 października 1968 pracowałw łódzkiej Akademii Medycznej. Pracując w Zakładzie Organizacji Ochrony Zdrowia, kierowanym przez Janusza Indulskiego, zorganizował pracownię historii medycyny. Funkcjonowała ona i w roku następnym już w Katedrze Organizacji Ochrony Zdrowia, która stała się zalążkiem Instytutu Medycyny Społecznej przy Akademii Medycznej, utworzonym 21 marca 1970. W jego strukturze organizacyjnej znalazł się też Zakład Historii Medycyny i Farmacji, którego kierownictwo powierzono Janowi Fijałkowi, który pomyślnie złożył kolokwium habilitacyjne w Uniwersytecie im. Adama Mickiewicza w Poznaniu przedstawiając rozprawę pt. "Działalność Inspekcji Fabrycznej w przemyśle włókienniczym Królestwa Polskiego (Okres autonomiczny 1885-1894). Studium z położenia włókniarzy". 
W 1970 został docentem. Zakładem, a następnie od 1983 Katedrą Historii Medycyny i Farmacji, kierował do 30 września 1996, tj. do czasu przejścia na emeryturę. Po przejściu na emeryturę był związany z Katedrą.
Jako docent, a od 1980 jako mianowany profesor nadzwyczajny, przyczynił się do powstania łódzkiej szkoły historii medycyny.
Wypromował 11 doktorów, przyczynił się również do powstania 5 habilitacji. Jego ważnym osiągnięciem było opracowanie i stosowanie zasady badań w dziedzinie opieki zdrowotnej w ramach integralnie rozumianej historii społeczno-gospodarczej XIX i XX w.
W latach 1978–1984 pełnił funkcję zastępcy dyrektora Instytutu Medycyny Społecznej.
Działalność pozazawodowa.
Uczestniczył w pracach wielu stowarzyszeń. W latach 1967–1968 był sekretarzem, a w 1969-1995 przewodniczącym Oddziału Łódzkiego Polskiego Towarzystwa Historii Medycyny i Farmacji (PTHMiF), w latach 1969–1997 był członkiem Zarządu Głównego PTHMiF. W 1997 został członkiem honorowym Towarzystwa.
Utrzymywał kontakt ze środowiskiem historyków w Uniwersytecie Łódzkim, szczególnie zajmujących się historią społeczno-gospodarczą. Na X Powszechnym Zjeździe Historyków Polskich w Lublinie we wrześniu 1969 roku był, obok G. Missalowej, współautorem referatu "Fazy i dynamika rozwoju przemysłu włókienniczego na ziemiach polskich w latach 1815–1939" (wydrukowanym w "Pamiętniku X Powszechnego Zjazdu Historyków Polskich. Referaty Sekcje I-IV", Lublin 1969, s. 346-379). Opublikował także kilka rozpraw w ramach prac prowadzonych przez Sekcję Historii Włókiennictwa. Na XIV Powszechnym Zjeździe Historyków Polskich w Łodzi (7-10 września 1989) wygłosił komunikat pt. "Oddziaływanie procesów industrializacji na stan higieny i zdrowia społeczeństw miejskich. (Próba określenia pozytywnych i negatywnych następstw)". Publikował też na łamach „Rocznika Łódzkiego”. Większość prac poświęcił Łodzi i regionowi.
W latach 1990–1997 działał w Komitecie Historii Nauki i Techniki PAN w Warszawie. 
Był także członkiem Łódzkiego Towarzystwa Naukowego. Od lat 70. XX w. współpracował z Zarządem Okręgu Polskiego Czerwonego Krzyża w Łodzi, a od 1989 z Rodziną Katyńską (ojciec jego żony Krystyny z domu Dybka, zginął zamordowany w Charkowie). 
Zajmował się też pracą redakcyjną. Należał do zespołu, który przygotował edycję " Źródeł do dziejów klasy robotniczej, przemysłu i miast w okręgu łódzkim w XIX w." Był m.in. współredaktorem I tomu monografii Łodzi "Łódź. Dzieje miasta, (do 1918 r.)" (wyd. 1980 i 1988) i członkiem komitetu redakcyjnego Archiwum Historii Medycyny, Annales Academiae Medice Lodziensis.
Ważniejsze prace naukowe.
Ogółem był autorem i współautorem 135 prac, w tym kilku książek:

</doc>
<doc id="861319" url="https://pl.wikipedia.org/wiki?curid=861319" title="Agent Kuper">
Agent Kuper

Agent Kuper, dawniej Dzielny Agent Kaczor () – serial animowany. W USA emitowany był w latach 1991–1992. Serial opowiada o Henryku Kaczorze, który nocą zamienia się w Agenta Kupera i pilnuje porządku w mieście Kaczymierz. Pierwsze dwa odcinki tego serialu wyemitowano jako godzinny film pt. "Darkly Dawns The Duck". Oba te odcinki zostały wyemitowane w Polsce w 1994 roku pt. "Roboczy Ranek Robina".
W maju 2006 roku zostało wydane DVD – "Darkwing Duck – Volume 1", zawierające 27 odcinków, wraz z pilotażowym "Darkly Dawns The Duck".
Początkowo tym bohaterem miał być Śmigacz McKwak z "Kaczych opowieśc"i. Jednak nie udało się to, natomiast występuje on w serialu jako pomocnik i pilot Kupera. Dużym nawiązaniem do "Kaczych opowieści" jest również pojawienie się Robokwaka.
Serial, jako "Dzielny Agent Kaczor", był emitowany w sobotnim bloku "Walt Disney przedstawia" w TVP1 w 1994 roku. W 2004 roku powstał nowy dubbing, jednak zmieniono tytuł serialu – "Agent Kuper". Serial w tej wersji został opublikowany dopiero w 2022 roku na platformie Disney+.

</doc>
<doc id="861322" url="https://pl.wikipedia.org/wiki?curid=861322" title="Podział administracyjny Wysp Owczych">
Podział administracyjny Wysp Owczych

Wyspy Owcze podzielone są na sześć regionów, które dzielą się na 34 gminy. Mimo sześciu regionów istnieje siedem okręgów wyborczych. Rząd Wysp Owczych próbuje łączyć gminy, a efektem jego działań było zredukowanie ich liczby w 2004 roku z 48.

</doc>
<doc id="861328" url="https://pl.wikipedia.org/wiki?curid=861328" title="Rytuał Pieczęci">
Rytuał Pieczęci

Rytuał Pieczęci był gnostyckim rytem zapewniającym ochronę pneumy podczas jej przechodzenia do Pełni (z greckiego: Pleromy), czyli podczas jej jednoczenia się z Bogiem. Zapewniał więc duchowi ludzkiemu nieśmiertelność i symbolizował wyzwolenie ze świata cielesnego. Znamy go między innymi z apokryficznych "Dziejów Tomasza", gdzie ma on także za zadanie chronić przed opętaniem przez złe moce ("DT" 49), oraz pozwalać Bogu zamieszkać i działać przez pieczętowaną osobę ("DT" 87; 150). Moc Pieczęci była nadrzędna względem chrztu i mogła następować przed jego przyjęciem. 
Rytuał polegał na nałożeniu rąk przez osobę w imieniu której działał Chrystus. Potem następowało wylanie świętego oleju, pochodzącego z rajskiego Drzewa Życia, na głowę pieczętowanego, oraz namaszczenie nim ciała, wraz z jednoczesnym wzywaniu imienia Trójcy Świętej i Mądrości ("DT" 27).
O Pieczęci mówi także Jan Ewangelista ("J" 6,7), twierdząc iż Jezus został nią naznaczony przez Boga. W apokalipsie ("Ap" 7,1-8) Pieczęcią oznaczani są ludzie mający dostąpić zbawienia.

</doc>
<doc id="861331" url="https://pl.wikipedia.org/wiki?curid=861331" title="Pytanie sprawdzające">
Pytanie sprawdzające

Pytanie sprawdzające - rodzaj pytania kwestionariuszowego. Pytania te służą do sprawdzenia odpowiedzi udzielonych przez respondentów na pytania zawarte w kwestionariuszu.

</doc>
<doc id="861332" url="https://pl.wikipedia.org/wiki?curid=861332" title="Reprodukt">
Reprodukt

Reprodukt – niemieckie wydawnictwo komiksowe z siedzibą w Berlinie (Berlin-Schöneberg), założone w 1991 roku. Wydaje w przeważającej części amerykańskie, francuskie i niemieckie komiksy alternatywne ale też komiksy o charakterze autobiograficznym i fantasy (rocznie ok. 20–25 albumów). Polskie wydawnictwo Kultura Gniewu wydało dotychczas kilka albumów pochodzące ze stajni Reprodukt, m.in. „Insekt” (Sascha Hommer) i „Bend” (Mawil).

</doc>
<doc id="861333" url="https://pl.wikipedia.org/wiki?curid=861333" title="Indywidualne Mistrzostwa Świata na Żużlu 1985">
Indywidualne Mistrzostwa Świata na Żużlu 1985

Indywidualne Mistrzostwa Świata na Żużlu 1985 – cykl turniejów żużlowych mających wyłonić najlepszych żużlowców na świecie. Obronił tytułu Erik Gundersen z Danii (poprzednio rok wcześniej).
Żaden z naszych reprezentantów nie awansował do Finału Światowego, jedynie Grzegorz Dzikowski był rezerwowym.

</doc>
<doc id="861334" url="https://pl.wikipedia.org/wiki?curid=861334" title="Feodor Felix Konrad Lynen">
Feodor Felix Konrad Lynen



</doc>
<doc id="861337" url="https://pl.wikipedia.org/wiki?curid=861337" title="Brzmienie filadelfijskie">
Brzmienie filadelfijskie

Brzmienie filadelfijskie – charakterystyczne dla muzyki disco z lat 70. XX w. brzmienie popularyzowane przez północno-amerykańską wytwórnię muzyczną Philadelphia International.
Brzmienie to było oparte na muzyce funk, ocieplonej przez smyczkowe aranżacje i wysokie partie wokalne.

</doc>
<doc id="861339" url="https://pl.wikipedia.org/wiki?curid=861339" title="Nałęcze">
Nałęcze

Nałęcze – średniowieczny polski ród możnowładczy, później szlachecki, w czasach Królestwa Polskiego i Rzeczypospolitej Obojga Narodów bardzo rozgałęziony. Do największego znaczenia politycznego doszedł w XIII i XIV wieku.
Od rodowego godła Nałęczów pochodzi polski herb szlachecki Nałęcz oraz zawołania rycerskie Pomłość i Nałęcz.
Historia rodu.
Geneza rodu Nałęczów.
Według legendy z Herbarza Kaspra Niesieckiego protoplastą rodu Nałęczów był żyjący w X wieku plemienny książę słowiański na Człopi, Gniewomir, który pokonany w jednej z bitew przez Mieszka I przyjął chrzest, zrezygnował z tytułu książęcego i uznał się wasalem polskiego monarchy.
Źródła pisane o rodzie Nałęczów pochodzą jednak dopiero od XII wieku, w związku z czym za pierwszego ich historycznego antenata uznaje się możnego z kręgu dworu księcia Bolesława III Krzywoustego, Dobrogosta Starego, który był fundatorem kościoła św. Klemensa w Mogilnie.
W okresie wczesnego średniowiecza Nałęcze wchodzili w skład możnowładztwa wielkopolskiego i dążyli do wywierania wpływu na politykę państwową. Ziemie rodowe Nałęczów znajdowały się na terenie Pałuk, z głównymi skupiskami dóbr w okolicach: Gąsawy, Żnina, Mogilna i Kcyni.
Rozbicie dzielnicowe.
Podczas rozbicia dzielnicowego Nałęcze umocnili swoją pozycję w Wielkopolsce, stając się jedną z najważniejszych rodzin w tej prowincji Polski. Pod koniec XIII wieku znaleźli się w obozie opozycji politycznej wobec Przemysła II i jego następcy Władysława I Łokietka. Występowali przeciwko polityce wzmacniania władzy Piastów. Niektórzy historycy uważali, że wraz z rodem Zarembów byli w sojuszu z Brandenburczykami i odegrali rolę w zamachu na króla Przemysła II w Rogoźnie. Wybitny znawca rycerstwa średniowiecznego prof. Janusz Bieniak z Torunia w najnowszym, całościowym opracowaniu tego zagadnienia wykluczył taką możliwość. Wina spada jedynie na Brandenburczyków:"Gdyby Zarębowie i Nałęczowie mieli rzeczywiście uczestniczyć w brandenburskim zamachu na króla Polski, czyn taki byłby sprzeczny z całą ich polityką – zarówno wcześniejszą, jak i bezpośrednio późniejszą. Przewodząc zawartej koalicji możnych przy Przemyśle i następnie przy Łokietku w początkach jego panowania, nie byli przez nikogo podejrzewani o tego rodzaju uczestnictwo."Jedna z gałęzi rodu osiedliła się w XIII wieku na Mazowszu, gdzie również odgrywała ważną rolę polityczną. W XIV wieku na czele z arcybiskupem Dobrogostem wspierali pretensje Piastów mazowieckich do tronu polskiego po śmierci Kazimierza III Wielkiego i Ludwika Andegaweńskiego. Centrum dóbr rodowych tej linii był Nowy Dwór Mazowiecki.
Korona Królestwa Polskiego.
W 1330 roku podczas wojny z zakonem krzyżackim przedstawiciele rodu Nałęczów znaleźli się w obozie królewskim, na co wskazuje ich aktywny udział w bitwie pod Płowcami. Podważa się jednak ich całkowitą lojalność wobec króla Władysława I Łokietka w 1331 roku.
W latach 1352–1358 roku Nałęcze uczestniczyli aktywnie w konfederacji wielkopolskiej Macieja Borkowica wymierzonej przeciwko polityce administracyjnej króla Kazimierza III Wielkiego.
Po śmierci Kazimierza III Wielkiego w 1370 roku jako przeciwnicy Andegawenów Nałęcze popierali pretendentów do tronu z dynastii Piastów. Początkowo wspierali księcia gniewkowskiego Władysława Białego, a później po śmierci Ludwika Węgierskiego opowiadali się za księciem mazowieckim Ziemowitem IV. W latach 1382–1385 prowadzili w Wielkopolsce prywatną wojnę ze zwolennikami dynastii andegaweńskiej – Grzymalitami.
Od końca XIV wieku przedstawiciele rodu Nałęczów znaleźli się w otoczeniu królewskim, wspierając politykę pierwszych Jagiellonów. Wyróżniał się wśród nich Sędziwój z Ostroroga, który był jednym z głównych doradców króla Władysława II Jagiełły. Nałęczowie brali udział w wojnie z zakonem krzyżackim w latach 1409–1411. Popierali zbliżenie Królestwa Polskiego i Wielkiego Księstwa Litewskiego. Podczas unii polsko-litewskiej w Horodle, Sędziwój z Ostroroga i Mikołaj z Czarnkowa adoptowali do swojego herbu bojara litewskiego, Koczana, który był protoplastą rodzin szlacheckich: Koczanów, Koczanowiczów i Koczanowskich.
Polskie rodziny wywodzące się z rodu Nałęczów.
Pierwszy historyczny przedstawiciel rodu Dobrogost Stary miał trzech synów: Dzierżykraja, Dobrogosta i Jana. Dali oni początek trzem głównym liniom Nałęczów:

</doc>
<doc id="861340" url="https://pl.wikipedia.org/wiki?curid=861340" title="Philadelphia International Records">
Philadelphia International Records

Philadelphia International Records – północnoamerykańska wytwórnia muzyczna specjalizująca się w muzyce soul założona w 1971 roku przez Kennetha Gamble’a i Leona Huffa.

</doc>
<doc id="861341" url="https://pl.wikipedia.org/wiki?curid=861341" title="Philadelphia International">
Philadelphia International



</doc>
<doc id="861342" url="https://pl.wikipedia.org/wiki?curid=861342" title="Okręty podwodne typu Victor">
Okręty podwodne typu Victor



</doc>
<doc id="861345" url="https://pl.wikipedia.org/wiki?curid=861345" title="Konkatedra św. Aleksandra w Suwałkach">
Konkatedra św. Aleksandra w Suwałkach

Konkatedra świętego Aleksandra – rzymskokatolicki kościół parafialny należący do dekanatu Suwałki – św. Benedykta i Romualda diecezji ełckiej. Mieści się przy placu Józefa Piłsudskiego. 
Od 2021 proboszczem parafii św. Aleksandra jest ks. kanonik dr Antoni Skowroński.
Historia.
Jest to klasycystyczna świątynia zbudowana w 1825 według projektu Piotra Aignera, przebudowana około 1845 przez Henryka Marconiego.
Wewnątrz obrazy Franciszka Smuglewicza i tablice upamiętniające walkę i martyrologię mieszkańców Suwalszczyzny. Białą bryłę budynku zdobią dwie wieże oraz portyk. W 1992 roku papież Jan Paweł II bullą Totus Tuus Poloniae Populus podniósł świątynię do godności konkatedry diecezji ełckiej.

</doc>
<doc id="861349" url="https://pl.wikipedia.org/wiki?curid=861349" title="Khlong">
Khlong

Khlong lub klong (taj. คลอง) – wodny kanał transportowy w Tajlandii. "Klongi" służą także jak miejsce handlu (tzw. pływający bazar), kąpieli oraz odprowadzania nieczystości. Tego typu kanały łączą się z rzeką, dzięki czemu woda w nich nie stoi, co ułatwia utrzymanie higieny.
W przeszłości "khlongi" stanowiły podstawę systemu komunikacyjnego w Bangkoku, przez co zyskały miastu miano "Wenecji Wschodu". Dziś funkcję tę pełnią jedynie w nierozwiniętej zachodniej części miasta (Thonburi), w której uchodzą za atrakcję turystyczną. Wiele "klongów" zasypano, zamieniając je na ulice.
W centralnym Bangkoku występuje jeszcze Khlong Saen Saeb, który pozostaje ważną trasą transportową w tym mieście o przeciążonej komunikacji drogowej.
Tradycyjne pływające targowiska występują obecnie jedynie na trasach turystycznych - najbardziej znanym jest Damnoen Saduak.

</doc>
<doc id="861350" url="https://pl.wikipedia.org/wiki?curid=861350" title="Klong">
Klong



</doc>
<doc id="861351" url="https://pl.wikipedia.org/wiki?curid=861351" title="Schwarzach (powiat Straubing-Bogen)">
Schwarzach (powiat Straubing-Bogen)

Schwarzach – gmina targowa w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, siedziba wspólnoty administracyjnej Schwarzach. Leży w Lesie Bawarskim, około 18 km na północny wschód od Straubingu, przy autostradzie A3.
Oświata.
W gminie znajduje się 75 miejsc przedszkolnych (119 dzieci) oraz szkoła podstawowa (28 nauczycieli, 427 uczniów).

</doc>
<doc id="861356" url="https://pl.wikipedia.org/wiki?curid=861356" title="Indywidualne Mistrzostwa Świata na Żużlu 1986">
Indywidualne Mistrzostwa Świata na Żużlu 1986

Indywidualne Mistrzostwa Świata na Żużlu 1986 – cykl turniejów żużlowych mających wyłonić najlepszych żużlowców na świecie. Tytuł wywalczył Hans Nielsen z Danii.
Po raz kolejny żaden z naszych reprezentantów nie awansował do Finału Światowego. Wówczas 20-letni Ryszard Dołomisiewicz wystąpił z dziką kartą organizatora imprezy jako najlepszy z naszych reprezentantów w Finale Kontynentalnym.

</doc>
<doc id="861358" url="https://pl.wikipedia.org/wiki?curid=861358" title="Stary Rynek w Łodzi">
Stary Rynek w Łodzi

Stary Rynek – plac znajdujący się w środkowo-północnej części Łodzi.
Ukształtowanie.
Stary Rynek ma formę dużego placu o kształcie zbliżonym do prostokątu o wymiarach ok. 105 na 85 m. Z trzech stron – od północy, ze wschodu i z zachodu – otaczają go charakterystyczne kamienice z podcieniami, przy czym budynki po zachodniej stronie placu oddzielone są od niego przebiegającą wzdłuż placu ulicą Zgierską. Od południa do placu przylega Park Staromiejski.
Historia.
Stary Rynek i jego najbliższa okolica stanowiły miejsce najstarszego osadnictwa, z którego rozwinęła się współczesna Łódź.
Do początku XIX wieku, tj. do lat 1821–1823, kiedy to dokonano regulacji nowej osady (nazwanej Nowym Miastem) i ulokowano kilkaset metrów na południe nowe centrum – Rynek Nowego Miasta, Rynek Staromiejski stanowił centrum rolniczej Łodzi. Plac otaczała drewniana, miejska zabudowa. Stojący przy rynku ratusz także był wykonany z drewna. W okresie tym na południe od Rynku przepływała rzeka Łódka. Na niej, w miejscu współczesnego parku, utworzony był staw, a przy nim młyn. Na początku XIX wieku drewniane budynki zostały zastąpione murowanymi klasycystycznymi kamienicami. W tym okresie okolice rynku zamieszkiwała niemal wyłącznie ludność żydowska (m.in. Kalman Poznański – ojciec łódzkiego fabrykanta Izraela Poznańskiego). W okresie II wojny światowej ta zamieszkana przez Żydów okolica weszła w skład łódzkiego getta. Po jego likwidacji otaczające rynek domy zostały częściowo rozebrane. Prace rozbiórkowe były kontynuowane przez władze polskie po 1945 w celu nadania placowi nowego kształtu architektonicznego. Do połowy lat 50. XX wieku wzniesiono nową zabudowę Starego Rynku w formie uproszczonego historyzmu socrealistycznego o trzech kondygnacjach, stromych dachach i z podcieniami na parterze. Dzięki temu utrzymując czytelność placu nadano mu kameralny charakter; historyczna, zamknięta forma Rynku została jednak zagubiona wskutek rezygnacji z zabudowy pierzei południowej. 
Autorem projektu zabudowy Starego Miasta i Starego Rynku w Łodzi był Ryszard Karłowicz wraz z zespołem projektowym.
Percepcję miejsca wyraźnie zmieniło także monotonne, „osiedlowe” ukształtowanie fasad oraz funkcjonalne odcięcie go od centrum miasta poprzez Park Staromiejski, w obu przypadkach sprzeczne z dawnym, centralnym i handlowym charakterem placu. W 1964 na rynku odsłonięto pomnik Juliana Marchlewskiego; został on usunięty w pierwszej połowie lat 90. XX w.
W 1998 na rynku umieszczono głaz z tabliczką upamiętniający 575 rocznicę przyznania Łodzi praw miejskich. W lutym 2008 władze miasta przyjęły koncepcję zamknięcia południowej ściany Starego Rynku gmachem delegatury urzędu miasta Łódź-Bałuty. Na placu, według koncepcji, ma zostać wzniesiony konny pomnik króla Władysława Jagiełły.

</doc>
<doc id="861363" url="https://pl.wikipedia.org/wiki?curid=861363" title="Marian Spoida">
Marian Spoida

Marian Spoida (ur. 4 stycznia 1901 w Poznaniu, zm. w kwietniu 1940 w Katyniu) – polski piłkarz (pomocnik) i trener piłkarski. Długoletni zawodnik poznańskiej Warty. Olimpijczyk 1924.
Życiorys.
Marian Spoida urodził się 4 stycznia 1901 w Poznaniu, w rodzinie Piotra i Jadwigi z Przybylskich. W niemieckiej metryce urodzenia zapisano jego nazwisko w brzmieniu Spoida. W aktach personalnych nr 1686 Centralnego Archiwum Wojskowego w Warszawie figuruje jako Spojda. W takim też brzmieniu widnieje jego nazwisko w Komunikacie Oficjalnym Zarządu Polskiego Związku Piłki Nożnej w Krakowie z 1926 (załączony skan dokumentu) oraz w innych międzywojennych publikacjach (kilka dokumentów poniżej). Brak jest jednak jakichkolwiek dokumentów poświadczających sądową zmianę pierwotnej pisowni Spoida, a w takim przypadku pozostaje ona obowiązująca.
Spoida pracował jako urzędnik bankowy. Uczestniczył w powstaniu wielkopolskim i wojnie polsko-bolszewickiej. Absolwent Szkoły Podchorążych Piechoty w Warszawie i Szkoły Podchorążych Wojsk Łączności w Zegrzu. Zweryfikowany w stopniu podporucznika ze starszeństwem z 1 czerwca 1921 w korpusie oficerów rezerwy łączności (jako Spojda). W 1934 roku posiadał przydział mobilizacyjny do 6 Batalionu Telegraficznego w Jarosławiu (jako Spojda).
Rozpoczynał grać w piłkę w poznańskiej drużynie Chelsea, później był piłkarzem Posnani (1915–1916) oraz poznańskiej Warty (1916–1929). Z klubem tym brał udział w finałach mistrzostw Polski, a w 1929 został mistrzem kraju. W reprezentacji debiutował w 3 września 1922 w meczu z Rumunią, ostatni raz zagrał w 1928. Brał udział w igrzyskach olimpijskich w Paryżu. Łącznie w biało-czerwonych barwach rozegrał 14 oficjalnych spotkań (jeden mecz z jego udziałem uznano w 1997 za nieoficjalny). Występował na pozycji lewego, a później środkowego pomocnika. Mistrz Polski 1929 oraz wicemistrz 1922, 1925 i 1928.
Po zakończeniu kariery piłkarskiej został trenerem. Krótko prowadził kluby w rodzinnym mieście Legię Poznań (1930) i Wartę (1931–1932). Po ukończeniu kursu trenerskiego zatrudniony z dniem 1 maja 1932 jako trener objazdowy PZPN, gdzie pracował m.in. jako asystent selekcjonera Józefa Kałuży (1934–1939). Pełnił funkcję asystenta selekcjonera podczas finałów mistrzostw świata, rozgrywanych w 1938 r. we Francji. W jednym meczu – przegranym 1:2 z Łotwą – samodzielnie poprowadził kadrę (25 września 1938 w Rydze). Spotkanie z Łotyszami było jednym z dwóch meczów polskiej reprezentacji rozgrywanych tego dnia (25 września 1938). W drugim drużyna prowadzona przez Kałużę zremisowała z Jugosławią.
Jako podporucznik rezerwy 3 pułku lotniczego uczestniczył w kampanii wrześniowej i dostał się do radzieckiej niewoli. Został rozstrzelany przez NKWD w Lesie Katyńskim. W trakcie prac ekshumacyjnych prowadzonych w 1943 roku przez Niemców przy jego zwłokach (nr 3624) znaleziono dowód osobisty oraz legitymację KS Warta.
5 października 2007 minister obrony Aleksander Szczygło mianował go pośmiertnie do stopnia porucznika. Awans został ogłoszony 9 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="861371" url="https://pl.wikipedia.org/wiki?curid=861371" title="Te Anau">
Te Anau

Te Anau – jezioro w Nowej Zelandii, położone na Wyspie Południowej. Przy powierzchni 344 km² jest największym jeziorem na tej wyspie i drugim co do powierzchni (po jeziorze Taupo) w całej Nowej Zelandii. Jest także największym co do objętości zbiornikiem wodnym w całej Australazji.
Jezioro rozciąga się generalnie w linii północ-południe, na długości 65 km, jednak posiada bardzo rozbudowana linię brzegową. M.in. w jego zachodnim brzegu istnieją trzy głęboko wcinające się w ląd (do ok. 19 km) zatoki o charakterze fiordów: North Fiord, Middle Fiord i South Fiord. U wylotu środkowego fiordu znajduje się szereg niewielkich wysepek.
Lustro jeziora leży na wysokości 210 m n.p.m. Jego maksymalna głębokość wynosi 417 m co znaczy, że jego dno jest kryptodepresją (leży 226 m poniżej poziomu morza).
Rzeki wpływające: Waiau, rzeki wypływające: Clinton i Eglinton.
Większość obszaru jeziora leży w granicach Fiordland National Park oraz w granicach obszaru Te Wahipounamu wpisanego na listę światowego dziedzictwa UNESCO.

</doc>
<doc id="861373" url="https://pl.wikipedia.org/wiki?curid=861373" title="Tim Wiese">
Tim Wiese

Tim Wiese (ur. 17 grudnia 1981 w Bergisch Gladbach) – niemiecki piłkarz grający na pozycji bramkarza.
Kariera klubowa.
Wiese piłkarską karierę rozpoczynał w małym klubie DJK Dürscheid. Następnie trafił do juniorskiej drużyny Bayeru 04 Leverkusen, z której jednak nie potrafił wybić się wyżej, toteż w 2000 przeszedł do Fortuny Kolonia i przez półtora roku grał z nią w Regionallidze Północnej. W połowie sezonu 2001/2002 Wiese trafił do 1. FC Kaiserslautern, jednak początkowo grał w rezerwach będąc zastępcą dla podstawowego bramkarza – Georga Kocha. W Bundeslidze zadebiutował w kolejnym sezonie, 10 sierpnia 2002 w zremisowanym 1:1 wyjazdowym meczu z VfB Stuttgart. Miejsce w pierwszej jedenastce wywalczył w drugiej części sezonu i od tego czasu stał się podstawowym bramkarzem Kaiserslautern. W sezonie 2002/2003 wystąpił w 21 meczach, z zespołem zajął 14. miejsce w lidze oraz awansował do finału Pucharu Niemiec w którym Kaiserslautern uległo 1:3 Bayernowi Monachium. W sezonie 2003/2004 zagrał w 30 meczach i dobrą postawą w bramce przyczynił się do utrzymania zespołu w lidze. Połowę sezonu 2004/2005 Wiese leczył kontuzję i zagrał jedynie w 14 meczach.
Latem 2005 roku Wiese za darmo przeszedł do Werderu Brema, w którym miał zastąpić kontuzjowanego Andreasa Reinke, jednak niedługo potem sam doznał kontuzji (naderwał więzadła krzyżowe kolanie) i na grę w Bremie musiał poczekać do 2006 roku. W Werderze zadebiutował 8 lutego w zremisowanym 0:0 wyjazdowym meczu z VfB Stuttgart. Od tego czasu stał się podstawowym bramkarzem klubu z Bremy. Wystąpił w Lidze Mistrzów, jednak jego błąd w meczu z Juventusem zadecydował o odpadnięciu Werderu w drugiej rundzie. Od początku sezonu 2006/2007 był pewnym punktem Werderu w bramce. We wrześniowym meczu z Hamburger SV został trafiony butelką w głowę przez jednego z fanów zespołu gości. W sezonie 2007/2008 wystąpił 31 meczach ligowych, a wraz z drużyną został wicemistrzem Niemiec.
Od sezonu 2012/2013 był piłkarzem TSG 1899 Hoffenheim. W dniu 22 stycznia 2014 roku Wiese rozwiązał kontrakt z TSG 1899 Hoffenheim. Następnie zajął się wrestlingiem w amerykańskiej federacji WWE. Debiutancką walkę stoczył 3 listopada 2016 w Monachium.
W listopadzie 2016 trafił do amatorskiego klubu SSV Dillingen.
Kariera reprezentacyjna.
Wiese ma za sobą występy w młodzieżowej reprezentacji Niemiec, w której wystąpił w 13 meczach. W kadrze A zadebiutował 19 listopada 2008 w przegranym 1:2 meczu z reprezentacją Anglii.
W 2010 zdobył brązowy medal na Mistrzostwach Świata 2010, choć jako jedyny z całej kadry 23 zawodników nie wystąpił w żadnym meczu podczas turnieju. Powołany do 23 osobowej kadry na EURO 2012.

</doc>
<doc id="861375" url="https://pl.wikipedia.org/wiki?curid=861375" title="Wojska obrony przeciwlotniczej">
Wojska obrony przeciwlotniczej

Wojska obrony przeciwlotniczej (WOPL) – rodzaj wojsk wchodzący w skład wojsk lądowych.
Historia wojsk obrony przeciwlotniczej.
Wojska obrony przeciwlotniczej wywodzą się bezpośrednio z artylerii. Wraz ze wzrostem zagrożenia z powietrza wydzielono je jako osobny rozdaj wojsk.
Wyposażenie ich w techniczne środki wykrywania i śledzenia celów powietrznych, automatyzacja procesów rozpoznania i dowodzenia oraz prowadzona rakietyzacja spowodowała, ze wojska obrony przeciwlotniczej w warunkach powietrzno-lądowego pola walki stały się jednym z podstawowych środków walki o charakterze ogólnowojskowym, a nie tylko zabezpieczającym.
&lt;br&gt;Z uwagi na fakt, że walka z przeciwnikiem powietrznym jest nie tylko wspomaganiem, czy też osłoną innych sił, a staje się składnikiem bezpośredniego zwalczania przeciwnika, odchodzi się od tradycyjnej nazwy wojska obrony przeciwlotniczej na rzecz nazwy wojska przeciwlotnicze.
Charakterystyka wojsk obrony przeciwlotniczej.
Wojska obrony przeciwlotniczej uczestniczą w walce ogólnowojskowej w sposób uzgodniony, co do celu, miejsca i czasu z innymi rodzajami wojsk. Stosują przy tym własną taktykę i właściwe tylko dla nich sposoby działania wynikające z zadań i możliwości bojowych uzbrojenia oraz organizacji wojsk.
Celem ich działań jest, wspólnie z siłami powietrznymi, wojskami OPL marynarki wojennej oraz wojskami walki radioelektronicznej, zapewnienie osłanianym wojskom i innym obiektom sprzyjających warunków do pomyślnego osiągnięcia celów (wykonanie zadań) przez aktywne niszczenie i obezwładnianie przeciwnika w powietrzu.
Realizują zadania osłony wojsk lądowych we wszystkich formach działań operacyjnych i taktycznych, obiektów i urządzeń logistycznych oraz innych obiektów, a także ich ostrzeganie i informowanie o zagrożeniu powietrznym.
Zorganizowane są one w oddziały i pododdziały przeciwlotnicze wchodzące w skład ogólnowojskowych związków operacyjnych, ogólnowojskowych związków taktycznych i oddziałów. Ponadto w składzie wojsk obrony przeciwlotniczej znajdują się pododdziały dowodzenia i zabezpieczenia.
Podstawową jednostką taktyczno-ogniową zdolną samodzielnie wykonywać zadania bojowe jest pułk i dywizjon przeciwlotniczy. Zasadniczym pododdziałem ogniowym wojsk obrony przeciwlotniczej jest bateria przeciwlotnicza.
W zależności od użycia sił i organizacji systemami ognia przeciwlotniczego wyróżnia się dwie podstawowe formy działalności wojsk obrony przeciwlotniczej:
Oddziały i pododdziały przeciwlotnicze cechuje duża skuteczność ogniowa i manewrowość. Zdolne są do niszczenia i obezwładnienia współczesnych środków napadu powietrznego w różnych przedziałach wysokości i prędkościach lotu oraz zapewnienia wojskom (obiektom) ciągłej osłony podczas działań operacyjnych (taktycznych), niezależnie od warunków atmosferycznych, pory roku i doby oraz stosowanych przez przeciwnika przedsięwzięć walki.
Pododdziały dowodzenia wojsk obrony przeciwlotniczej realizują zadania prowadzenia rozpoznania przeciwnika powietrznego, zbierania i opracowywania informacji oraz zabezpieczenia procesu dowodzenia oddziałami i pododdziałami przeciwlotniczymi. Realizują one także bezpośrednie informowanie o sytuacji powietrznej (wskazywanie celów) pododdziałów przeciwlotniczych nie posiadających własnych środków rozpoznania radiolokacyjnego oraz punktów dowodzenia osłanianych wojsk (ostrzeganie).
Klasyfikacja wojsk obrony przeciwlotniczej.
W ich wyposażeniu znajdują się różne – pod względem zasięgu, sposobów kierowania (naprowadzania) i możliwości rażenia środków napadu powietrznego – zestawy, które klasyfikuje się jako:
Przeciwlotnicze zestawy rakietowe i rakietowo-artyleryjskie – w zależności od odległości skutecznego ognia dzielą się na:
Przeciwlotnicze zestawy artyleryjskie ze względu na kaliber dzielą się na:

</doc>
<doc id="861379" url="https://pl.wikipedia.org/wiki?curid=861379" title="Lista roślin wykorzystywanych do formowania bonsai">
Lista roślin wykorzystywanych do formowania bonsai

Poniżej znajduje się alfabetyczna lista gatunków roślin powszechnie wykorzystywanych do formowania bonsai.
Wymagania (przy klimacie panującym na terenie Polski):

</doc>
<doc id="861380" url="https://pl.wikipedia.org/wiki?curid=861380" title="Henryk Vogler">
Henryk Vogler

Henryk Vogler (ur. 6 marca 1911 w Krakowie, zm. 19 lutego 2005 tamże) – polski pisarz i krytyk literacki żydowskiego pochodzenia, pierwszy redaktor naczelny Wydawnictwa Literackiego; mąż Romany Próchnickiej.
Życiorys.
Urodził się w rodzinie żydowskiej od pokoleń związanej z Krakowem. W 1933 ukończył studia na Wydziale Prawa i Administracji Uniwersytetu Jagiellońskiego, w latach 1939–1941 studiował na Wydziale Filologii Polskiej Uniwersytetu Jana Kazimierza we Lwowie. W latach 1942–1944 był więziony w niemieckim obozie pracy w Rozwadowie stworzonym na potrzeby Reichswerke Hermann Göring – Stalowa Wola. Latem przed wyzwoleniem Stalowej Woli przejściowo przetransportowany do niemieckiego obozu pracy w Płaszowie, lata 1944–1945 spędził w niemieckim obozie koncentracyjnym Groß-Rosen.
Od 1945 mieszkał w Krakowie. W latach 1947–1948 był członkiem PPR, od 1948 należał do PZPR. W latach (1949–1951) był redaktorem „Gazety Krakowskiej”, od 1951 do 1953 „Życia Literackiego”. Od 1953 do 1958 pełnił funkcję redaktora naczelnego Wydawnictwa Literackiego, od 1958 do 1965 kierownika literackiego Starego Teatru im. Heleny Modrzejewskiej, a od 1965 do 1976 – Teatru im. Juliusza Słowackiego. W 1953 podpisał rezolucję ZLP w sprawie procesu krakowskiego.
W latach 30. debiutował w „Nowym Dzienniku”. Był autorem powieści psychologiczno-obyczajowych na temat m.in. martyrologii Żydów, utworów scenicznych, słuchowisk, szkiców literackich. Publikował także w „Ziemi Kaliskiej” i „Południowej Wielkopolsce”. W 1985 postanowieniem Prezydium Rady Narodowej Miasta Krakowa został wpisany do Księgi Zasłużonych Ludzi Ziemi Krakowskiej. Za całokształt twórczości prozatorskiej i dramaturgicznej otrzymał nagrodę Ministra Kultury i Sztuki (1989).
Zmarł w Krakowie. Został pochowany na Cmentarzu Rakowickim w Kwaterze Zasłużonych (kwatera LXVII-płn 2-7). Na nowym cmentarzu żydowskim przy ulicy Miodowej znajduje się tablica pamiątkowa poświęcona pisarzowi i jego najbliższej rodzinie.

</doc>
<doc id="861382" url="https://pl.wikipedia.org/wiki?curid=861382" title="Otton III (książę szczeciński)">
Otton III (książę szczeciński)

Otton III (ur. 29 maja 1444, zm. 7 lub 8 września 1464 we Wkryujściu) – książę szczeciński w latach 1451–1464. Syn Joachima zwanego Młodszym, księcia szczecińskiego i Elżbiety, córki Jana „Alchemika”, margrabiego brandenburskiego i Barbary saskiej.
Życie i panowanie.
Początkowo, z uwagi na małoletność Ottona, faktyczną władzę w księstwie po śmierci Joachima Młodszego sprawowali prawdopodobnie Warcisław IX, książę wołogoski oraz matka, która pozostawała pod wpływem swego brata, elektora brandenburskiego Fryderyka II Żelaznego. Otton III po osiągnięciu wieku sprawnego, przejął władzę w księstwie w 1456. Faktem przemawiającym za tą datą, są zachowane dokumenty, które młody książę sygnował własną pieczęcią.
W 1460 miasta złożyły jemu hołd. Prawdopodobnie Otton III miał zapewnić późniejszemu margrabiemu Albrechtowi III, przejęcie władzy w księstwie szczecińskim, na wypadek bezpotomnej śmierci. Tenże udzielił Ottonowi pomocy w przejęciu dóbr po Eryku Pomorskim, księciu słupskim, o które spór toczył z Erykiem II. Otton III zajął wówczas zachodnią część księstwa słupskiego, tj. część ziem wołogoskich z Gryficami, Kamieniem, Stargardem, oraz Łobzem, Borkowem Wielkim, Płotami, Dobrą Nowogardzką i Nowogardem. Konflikt z Erykiem również obejmował kwestię gospodarczą, a szczególnie walkę o prymat w handlu morskim pomiędzy Szczecinem a Stargardem. Otton III opowiedział się wówczas za Szczecinem, a Eryk wspomagał do 1462 Stargard.
Nie zdążył się ożenić. Zmarł w wieku 20 lat we Wkryujściu (Ueckermünde) podczas epidemii, w trakcie której zmarli także jego dwaj przyrodni bracia, synowie Warcisława X, księcia bardowskiego, rugijskiego i wołogoskiego. Był ostatnim ze szczecińskiej linii Gryfitów.
Po jego śmierci, książęta z linii wołogoskiej prowadzili spór o sukcesję nad księstwem szczecińskim, do której roszczenia wysunął także Fryderyk II Żelazny. Tenże już 4 października 1464 tytułował się księciem szczecińskim mimo, że nad księstwem władzę przejęli Eryk II z Warcisławem X. Konflikt o sukcesję trwał z przerwami do 1479. Rezultatem zabiegów brandenburskich było włączenie części ziem księstwa do swoich domen, a książęta wołogoscy zmuszeni zostali do złożenia hołdu lennego.

</doc>
<doc id="861383" url="https://pl.wikipedia.org/wiki?curid=861383" title="Pałac Jabłonowskich w Warszawie">
Pałac Jabłonowskich w Warszawie

Pałac Jabłonowskich – pałac w Warszawie przy placu Teatralnym, pod adresem ul. Senatorska 14/16. Został wzniesiony w XVIII wieku, zniszczony w czasie II wojny światowej, zrekonstruowany w latach 1995–1997.
Opis.
Zbudowany w latach 1773–1785 dla Antoniego Jabłonowskiego według projektu Jakuba Fontany i Domenico Merliniego. W latach 1817–1819 przebudowywany na ratusz miejski według projektu Fryderyka Alberta Lessla i Józefa Grzegorza Lessla, przejmując funkcje rozebranego starego ratusza na Rynku Starego Miasta. Około roku 1823 na dachu pałacu dodano "belwederek", czyli podstawę pod telegraf optyczny. W tym samym czasie na tyłach pałacu wzniesiono budynek z przeznaczeniem na areszt policyjny.
W roku 1863, w czasie powstania styczniowego, pałac uległ pożarowi. Odbudowa w stylu neorenesansowym odbyła się w latach 1864–1868 według projektu Józefa Orłowskiego. Nadała mu ona nowy kształt dachu z facjatkami, balkony, nowe skrzydło w miejscu domu Łagiewnickich i charakterystyczną wieżę wykorzystywaną przez do obserwowania tej części miasta przez Warszawską Straż Ogniową (wieża była tzw. czatownią), z zegarami po jej trzech stronach. W sali Berga (późniejszej sali Dekerta) sufit ozdobił plafon „Tryumf Prawdy” autorstwa Marcelo Bacciarellego przeniesiony z sali balowej pałacu Prymasowskiego. Od końca XIX wieku w budynku działało centralne ogrzewanie.
W sali balowej (do 1915 Aleksandrowskiej) odbywały się posiedzenia Rady Miejskiej, w sali portretowej z 25 podobiznami znanych Polaków obradował magistrat.
W październiku 1917, w związku z setną rocznicą śmierci Tadeusza Kościuszki, na fasadzie pałacu odsłonięto tablicę pamiątkową. Kolejną tablicę odsłonięto w czerwcu 1918 w związku z analogiczną rocznicą śmierci Jana Henryka Dąbrowskiego.
W latach 1936–1939 odbyła się kolejna modernizacja pałacu według projektu Oskara Sosnowskiego, która objęła przebudowę dachu w 1936 oraz wzniesienie nowego, siedmiopiętrowego budynku od strony ul. Daniłłowiczowskiej. We wrześniu 1939 roku w czasie obrony Warszawy z ratusza cywilną obroną Warszawy dowodził Stefan Starzyński. Po zniszczeniu części gmachu biura Komisarza Cywilnego przy Dowództwie Obrony Warszawy przeniesiono do piwnic budynku.
Po zniszczeniach w czasie II wojny światowej w roku 1952 rozebrano wypalone ruiny pałacu, a fundamenty zasypano. W 1964 w miejscu, w którym znajdował się pałac, odsłonięto pomnik Bohaterów Warszawy.
Na przełomie 1989/1990 roku podjęta została decyzja o odbudowie północnej pierzei placu Teatralnego. W latach 1995–1997 budynek pałacu został zrekonstruowany na siedziby Banku Rozwoju Eksportu i Citibanku (Poland), co poprzedziły wykopaliska archeologiczne. Budynek zrealizowano w formie żelbetowej, zachowując pierwotną bryłę (z odbudową wieży włącznie) i rekonstruując fasadę według stanu sprzed roku 1936. Pozostałe elewacje pałacu zyskały wygląd współczesny. W czasie odbudowy wydobyto też fragmenty wyposażenia pałacu (dwa fragmenty żeliwnych podpór i żeliwną kolumnę z sali balowej), które wyeksponowano na dziedzińcu. Autorami projektu rekonstrukcji byli: Jerzy Czyż, Lech Klajnert, Janusz Matyjaszkiewicz, Marek Różański i Maciej Szwedziński.
W 2011 na budynku odsłonięto tablicę upamiętniającą prezydenta powstańczej Warszawy Marcelego Porowskiego.
W 2017 na budynku odsłonięto tablicę upamiętniającą Juliana Kulskiego.

</doc>
<doc id="861384" url="https://pl.wikipedia.org/wiki?curid=861384" title="Jiang Qing">
Jiang Qing

Jiang Qing (, wym. []; ur. 19 marca 1914, zm. 14 maja 1991) – czwarta żona Mao Zedonga, która jako główny członek tzw. bandy czworga miała wielki wpływ na przebieg rewolucji kulturalnej (1966–1976). Z zawodu była aktorką.
Życiorys.
Urodziła się w Zhucheng w prowincji Shandong jako Lǐ Shūméng (李淑蒙). W młodości jako aktorka grała niewielkie role w filmach pod pseudonimem Lán Píng (蓝苹), działała też w organizacjach komunistycznych. Określana również mianem Madame Mao.
Po wybuchu wojny chińsko-japońskiej w 1937 uciekła z Szanghaju na stronę kontrolowaną przez wojska komunistyczne, gdzie poznała Mao Zedonga. Mao porzucił przebywającą wówczas w Moskwie na leczeniu żonę i przy powszechnym oburzeniu partyjnych kolegów związał się z Jiang Qing, ta zaś obiecała przez trzydzieści lat nie mieszać się do polityki.
Po 1963 Jiang Qing rozpoczęła intensywną działalność w sferze kultury, będąc główną agitatorką włączenia do tradycyjnej opery pekińskiej i baletu treści rewolucyjnych, sama stworzyła kilka takich dzieł.
Aktywność Jiang Qing nasiliła się w okresie rewolucji kulturalnej, gdy z działalności kulturalnej przeszła do polityki. Rozpoczęła aktywną walkę z aparatem partyjnym (Liu Shaoqi, Deng Xiaoping) i stała się głównym animatorem czerwonej gwardii. Jej pozycja umocniła się znacząco po klęsce Lin Biao w 1971. Ciesząc się pełnym zaufaniem Mao wraz z grupą współpracowników (tzw. banda czworga) wywierała silny wpływ na politykę państwową, inicjując oszczercze kampanie przeciw politycznym przeciwnikom.
Po śmierci Mao w 1976 została wraz z resztą członków bandy czworga poddana krytyce, usunięta z partii i aresztowana. Podczas trwającego w latach 1980-1981 procesu Jiang Qing broniła się głośno protestując i rzucając oskarżenia wobec przywódców partyjnych. Wyrokiem sądu została skazana na karę śmierci, którą w 1983 zamieniono na dożywotnie więzienie. Z powodu złego stanu zdrowia (chorowała na raka) została w 1991 roku tymczasowo zwolniona i przewieziona do szpitala, gdzie powiesiła się w łazience.

</doc>
<doc id="861385" url="https://pl.wikipedia.org/wiki?curid=861385" title="Henryk Wolski">
Henryk Wolski

Henryk Wolski (ur. 5 stycznia 1951 roku w Słupcy), polski żeglarz (skiper, instruktor żeglarstwa), podróżnik, z wykształcenia mgr inż. mechaniki (Politechnika Poznańska), założyciel firmy "Henryk's Sailing" prowadzącej rejsy i szkolenia żeglarskie, a specjalizującej się w tzw. "żeglowaniu z konceptem", od 1996 roku członek żeglarskiej komisji egzaminacyjnej w Berlinie. Od 2008 członek Rady Programowej Polskiej Fundacji Morskiej
Jako pierwszy Polak i szósty żeglarz na świecie na jachcie żaglowym zamknął pętlę wokół bieguna północnego w rejsie etapowym.
Ważniejsze rejsy i osiągnięcia żeglarskie:

</doc>
<doc id="861387" url="https://pl.wikipedia.org/wiki?curid=861387" title="Ukraińska Rada Narodowa (1918)">
Ukraińska Rada Narodowa (1918)

Ukraińska Rada Narodowa (UNR) – oficjalnie powstała 19 października 1918 we Lwowie (działała jednak wcześniej) z zamiarem wprowadzenia w życie prawa samostanowienia Ukraińców zamieszkujących części terytorium Austro-Węgier. 
Na początku października 1918 klub ukraiński w parlamencie Przedlitawii (austriackiej części monarchii) postanowił zwołać do Lwowa mężów zaufania z Galicji Wschodniej, Bukowiny i Rusi Zakarpackiej (Węgierskiej). 16 października 1918 cesarz Karol I wydał manifest "Do moich wiernych austriackich ludów", zapowiadający przekształcenie dualistycznych Austro-Węgier w państwo federalne. 
Zgromadzeni na zwołanym zjeździe we Lwowie przedstawiciele społeczeństwa ukraińskiego różnych regionów monarchii austro-węgierskiej 19 października 1918 powołali Ukraińską Radę Narodową. W jej skład weszli wszyscy ukraińscy posłowie obu izb Reichsratu Przedlitawii, Sejmu Krajowego Galicji i Sejmu Krajowego Bukowiny, po 3 przedstawicieli ukraińskich partii działających w Galicji, na Rusi Zakarpackiej i Bukowinie. Oprócz tego dokooptowano znanych bezpartyjnych fachowców, dla dopełnienia przeprowadzono wybór przedstawicieli miast i powiatów oraz zarezerwowano miejsce dla przedstawicieli mniejszości narodowych (którzy nie skorzystali z danej im możliwości).
Cała Rada liczyła około 150 członków.
1 listopada 1918 Rada ogłosiła utworzenie Państwa Ukraińskiego, która miało być autonomicznym krajem w ramach monarchii habsburskiej.
13 listopada 1918 Ukraińska Rada Narodowa proklamowała niepodległość państwa w formie republikańskiej i przyjęła dlań nazwę Zachodnioukraińska Republika Ludowa. Prawne podstawy państwa określała przyjęta 13 listopada 1918 "tymczasowa ustawa zasadniczą o niezależności państwowej ziem ukraińskich byłej monarchii austro-węgierskiej" (tymczasowa konstytucja ZURL.
Plenum Ukraińskiej Rady Narodowej wybrało Zarząd złożony z przewodniczącego oraz 9 członków. Zarząd wykonywał obowiązki głowy państwa (zatwierdzał rząd, posiadał prawo abolicji i amnestii, wyznaczał szefów wyższych urzędów państwowych, ogłaszał uchwały UNR). Decyzje podejmowano większością głosów. Pierwszym przewodniczącym Zarządu był Kost Łewycki, drugim (od 1 listopada) - Jewhen Petruszewycz.
9 listopada 1918 na posiedzeniu Ukraińskiej Rady Narodowej powołano rząd (Sekretariat Państwowy), którego premierem został Kost Łewyćkyj. Rząd był koalicyjny, z przewagą Ukraińskiej Partii Narodowo-Demokratycznej (ośmiu sekretarzy-ministrów), do rządu weszły również: Partia Chrześcijańsko-Społeczna, Ukraińska Partia Radykalna, Ukraińska Partia Socjal-Demokratyczna i politycy bezpartyjni. UNR miała rolę ustawodawczą i kontrolną parlamentu ZURL, przed nią odpowiadał rząd (Sekretariat Państwowy).
22 stycznia 1919 zawarta została unia ZURL z Ukraińską Republiką Ludową ("Akt Zjednoczenia"). Przed wycofaniem się władz ZURL i UHA za Zbrucz, wobec klęski UHA w wojnie polsko-ukraińskiej Zarząd UNR i Sekretariat Państwowy wspólną decyzją tymczasowo przekazały 9 czerwca 1919 swoje konstytucyjne uprawnienia Jewhenowi Petruszewyczowi, jako „upoważnionemu dyktatorowi”. Posiadał on pełnię władzy wojskowej i cywilnej.

</doc>
<doc id="861388" url="https://pl.wikipedia.org/wiki?curid=861388" title="PKP Energetyka">
PKP Energetyka

PKP Energetyka – spółka infrastrukturalna i sprzedawca energii, operator systemu dystrybucji energii, powstały przez wydzielenie zorganizowanej części przedsiębiorstwa w postaci Dyrekcji Elektroenergetyki Kolejowej z Polskich Kolei Państwowych.
Jedna z największych spółek energetycznych w Polsce pod względem przychodów, jak i pod względem sprzedanego wolumenu energii elektrycznej (6,6 TWh w 2013 roku). Jest również największym sprzedawcą energii nie posiadającym praktycznie własnych mocy wytwórczych.
PKP Energetyka jest dostawcą energii elektrycznej niezbędnej do zasilania sieci trakcyjnej PKP PLK prądem stałym o napięciu 3,3 kV, a także utrzymuje i modernizuje urządzenia elektryczne na sieci trakcji kolejowej – jest operatorem ponad 500 podstacji trakcyjnych i blisko 400 kabin sekcyjnych. Zasila także liniami LPN obiekty należące do PKP PLK takie jak: nastawnie, dworce i inne obiekty automatyki kolejowej oraz odbiorców indywidualnym.
PKP Energetyka posiada umowy na sprzedaż energii elektrycznej m.in. dla PKP Intercity, PKP Cargo, Lotos Kolej i Szybkiej Kolei Miejskiej w Warszawie i wielu innych przewoźników kolejowych w Polsce.
Historia.
Główne daty ważne dla działalności spółki:
Działalność.
Spółka koncentruje swoją działalność na sprzedaży energii elektrycznej dla klientów biznesowych oraz energii i paliw dla przewoźników kolejowych. Dzięki własnej sieci przesyłowo-rozdzielczej na terenie całego kraju ponad połowa sprzedanego wolumenu energii elektrycznej trafia do odbiorców spoza kolei.
Spółka posiada koncesje na:
Spółka ponadto m.in. prowadzi produkcję słupów trakcyjnych i osprzętu sieciowego, świadczy usługi elektroenergetyczne, usługi przewozowe.
Spółka jest członkiem Związku Pracodawców Kolejowych.
Struktura spółki.
Struktura organizacyjna spółki obejmuje Centralę, Pion Sprzedaży oraz oddziały:
Każdy zakład terytorialnie podzielony jest na mniejsze jednostki – sekcje. Są to komórki zajmujące się bezpośrednio utrzymaniem urządzeń elektroenergetycznych, podstacji trakcyjnych i sieci trakcyjnej:

</doc>
<doc id="861389" url="https://pl.wikipedia.org/wiki?curid=861389" title="SWIG80">
SWIG80

sWIG80 – indeks giełdowy małych spółek notowanych na warszawskiej Giełdzie Papierów Wartościowych, który zastąpił po sesji w dniu 16 marca 2007 indeks WIRR.
W jego skład wchodzi stała liczba 80 spółek. Spółki do indeksu sWIG80 wybierane są na podstawie tego samego rankingu, co do WIG20 i mWIG40 jako 80 kolejnych, które nie weszły do WIG20 i mWIG40.
Po sesji z dnia 21 marca 2014 roku, indeks przestał być obliczany i publikowany. Spółki z sWIG80 weszły w skład nowego indeksu WIG250.

</doc>
<doc id="861394" url="https://pl.wikipedia.org/wiki?curid=861394" title="Sytuacja">
Sytuacja



</doc>
<doc id="861395" url="https://pl.wikipedia.org/wiki?curid=861395" title="Perspektywa ptasia">
Perspektywa ptasia

Perspektywa ptasia lub bociania () – sposób kadrowania zdjęcia lub ujęcia polegający na ustawieniu obiektywu nad obiektem fotografowanym/filmowanym.

</doc>
<doc id="861396" url="https://pl.wikipedia.org/wiki?curid=861396" title="Bonobo (muzyk)">
Bonobo (muzyk)

Bonobo właśc. Simon Green (ur. 30 marca 1976 w Brighton) – angielski producent, kompozytor, muzyk i DJ.
W wieku 18 lat przeniósł się do Brighton, gdzie wydał swój debiutancki album "Animal Magic" w wytwórni Tru Thoughts w 2000 roku. Dzięki temu albumowi (który sam wyprodukował), został uznany przez prasę za jednego z „nowych pionierów downtempo”.
W 2001 Bonobo zdecydował się przejść do Ninja Tune. W 2003, po jednym albumie remiksów wydanym jeszcze przez Tru Thoughts w 2002, wydał "Dial ’M’ For Monkey". 2 października 2006 został wydany album "Days to Come". Pierwszy singel z tego albumu, „Nightlite”, (feat. Bajka), został wprowadzony na rynek 14 sierpnia tego samego roku. W 2007 jego utwór „Ketto” został wykorzystany w reklamie Citroëna C4 Picasso.
Album "The North Borders", promowany dostępnym za darmo singlem pt. „Cirrus”, ukazał się na początku kwietnia 2013. Bonobo wystąpił w ramach trasy koncertowej promującej "The North Borders" w Warszawie, Krakowie i Poznaniu w dniach 14–16 czerwca 2013 roku.
Dyskografia.
Opracowano na podstawie materiału źródłowego.
Opracowano na podstawie materiału źródłowego.

</doc>
<doc id="861397" url="https://pl.wikipedia.org/wiki?curid=861397" title="Pomnik narodowy USA">
Pomnik narodowy USA



</doc>
<doc id="861398" url="https://pl.wikipedia.org/wiki?curid=861398" title="Rośliny żyworodne">
Rośliny żyworodne

Rośliny żyworodne – gatunki roślin, które oprócz lub zamiast nasion, wytwarzają rośliny potomne wprost na organizmie macierzystym w postaci rozmnóżek, np. bulwek. 
Przykłady.
Roślinami żyworodnymi są niektóre namorzyny, których nasiona kiełkują już w owocu na roślinie macierzystej. 
W Polsce występują tylko nieliczne gatunki roślin częściowo żyworodnych, żyjących w skrajnie trudnych warunkach, np. wysoko w Tatrach, gdzie sezon wegetacyjny jest zbyt krótki do wytworzenia nasion lub u roślin rosnących w bardzo dużym zacienieniu, jak np. u żywca cebulkowego. Przykładem rośliny żyworodnej w naszej florze jest forma wiechliny alpejskiej, która w swoim kwiatostanie zamiast kwiatów i owoców wytwarza rozmnóżki – maleńkie pędy z 2-3 listkami. Rozmnóżki te mogą być przenoszone przez spływającą po stokach wodę, mogą się też same ukorzeniać, gdyż pod ich ciężarem pęd wiechliny przygina się do ziemi.

</doc>
<doc id="861399" url="https://pl.wikipedia.org/wiki?curid=861399" title="I liga paragwajska w piłce nożnej (1955)">
I liga paragwajska w piłce nożnej (1955)

Mistrzem Paragwaju został klub Club Libertad, natomiast wicemistrzem Paragwaju – Club Olimpia.
Mistrzostwa podzielone zostały na dwa etapy. Drugi etap zadecydował o tym, które pięć klubów weźmie udział w drugim – decydującym o mistrzostwie – etapie. Zwycięzca drugiego etapu został mistrzem Paragwaju.
Do drugiej ligi spadły dwa kluby – Sportivo Luqueño i Sportivo San Lorenzo. Na jego miejsce z drugiej ligi awansował klub General Genes z miasta Asunción. Liga zmniejszona została z 9 do 8 klubów.
Pierwszy etap.
Tabela końcowa pierwszego etapu 1955.
Baraż o utrzymanie się w pierwszej lidze
Rozegrano trzy mecze, a zwycięzcą został klub Club Nacional, który utrzymał się w pierwszej lidze

</doc>
<doc id="861402" url="https://pl.wikipedia.org/wiki?curid=861402" title="Leokadia Halama">
Leokadia Halama



</doc>
<doc id="861407" url="https://pl.wikipedia.org/wiki?curid=861407" title="PKP Informatyka">
PKP Informatyka

PKP Informatyka – spółka z ograniczoną odpowiedzialnością utworzona w wyniku połączenia Centrum Informatyki Kolejnictwa w Warszawie z ośmioma Okręgowymi Ośrodkami Informatyki istniejącymi przy Dyrekcjach Okręgowych Kolei Państwowych. Wchodzi w skład Grupy PKP. Ma siedzibę w Warszawie, przy Al. Jerozolimskich 142A. 
Opis.
Spółka jest głównym dostawcą w Grupie PKP usług IT zapewniających ciągłość działania systemów i aplikacji kluczowych dla funkcjonowania kolei w Polsce. Oferuje rozwiązania informatyczne oraz wdrożenia w sześciu obszarach: 

</doc>
<doc id="861411" url="https://pl.wikipedia.org/wiki?curid=861411" title="Scroll Lock">
Scroll Lock

Scroll Lock – klawisz na klawiaturze komputerowej będący pozostałością z oryginalnej klawiatury IBM PC, gdzie służył do zmiany zachowania klawiszy strzałek. Przy wciśniętym Scroll Lock klawisze strzałek przewijały zawartość okna z tekstem, a przy wyłączonej funkcji Scroll Lock służyły do poruszania kursorem w tekście. Klawisz ten obecnie przydatny jest na konsolach systemów UNIX/Linux do blokady przewijania ekranu (na przykład przy czytaniu tekstu, który zbyt szybko znika).
Klawisz Scroll Lock zaliczany jest do grupy przełączających, podobnie jak Num Lock i Caps Lock, które po włączeniu zmieniają sposób działania grupy klawiszy, a po ponownym wciśnięciu przywracają pierwotne znaczenie tej grupy klawiszy.
Systemy Microsoft Windows 2000, Windows XP i Windows Vista mają funkcję, w której użytkownik może ręcznie wywołać „niebieski ekran śmierci” prostym skrótem klawiaturowym CTRL + Scroll Lock (dwukrotnie). W systemach Windows 7, Windows 8 i Windows 10 ta funkcja jest ukryta i aby wprowadzić ją do systemu należy odpowiednio zmodyfikować rejestr.
Obecnie niewiele programów korzysta z pierwotnego znaczenia tego klawisza. Jednym z nich jest Microsoft Excel, gdzie klawisze strzałek służą do przesuwania kursora komórki, a przy włączonej funkcji Scroll Lock służą do przewijania zawartości arkusza.
Część programów wykorzystuje Scroll Lock jako klawisz funkcyjny (jak klawisze F1...F12) do uruchamiania konkretnych funkcji czy procedur – przykładowo w przełącznikach KVM (Keyboard Video Mouse) klawisz Scroll Lock użyty z klawiszem numerycznym służy do przełączania klawiatury, monitora i myszki pomiędzy kilkoma komputerami.

</doc>
<doc id="861412" url="https://pl.wikipedia.org/wiki?curid=861412" title="Jean-Baptiste Charcot">
Jean-Baptiste Charcot

Jean-Baptiste Charcot (ur. 15 lipca 1867 w Neuilly-sur-Seine, zm. 16 września 1936 na morzu u wybrzeży Islandii) – francuski lekarz, żeglarz i badacz obszarów polarnych. Był synem znakomitego francuskiego lekarza neurologa i psychiatry, J.-M. Charcota.
Życiorys.
W latach 1876–1885 uczęszczał do l'École alsacienne, prywatnej szkoły w Paryżu. W latach szkolnych wykazywał zamiłowanie do sportu, uprawiając m.in. boks, rugby i szermierkę. Latem żeglował u wybrzeży Bretanii w Ouistreham. Rugby uprawiał z wielkimi sukcesami również w późniejszych latach, zdobywając w 1895 r. w drużynie l’Olympique de Paris tytuł mistrza Francji.
W latach 1883–1887 wraz z ojcem brał udział w wielu podróżach, m.in. do Walii, na Szetlandy, Hebrydy, Wyspy Owcze, Islandię, na wyspę Jan Mayen, do Hiszpanii i Maroka. Wyniósł z nich zachowaną do końca życia niechęć do „ciepłych krajów” na korzyść obszarów podbiegunowych.
W 1888 r. odbył jako felczer służbę w oddziałach strzelców alpejskich. W 1891 r. dostał się z konkursu na staż szpitalny dla studentów medycyny, po czym wyjechał z ojcem w podróż naukową do Rosji. W 1895 r. uzyskał w Paryżu tytuł doktora nauk medycznych. W następnym roku poślubił Jeanne Hugo – wnuczkę sławnego pisarza Wiktora Hugo, która właśnie rozwiodła się z Leonem Daudetem, przyjacielem Charcota z uniwersyteckiej ławy.
W 1892 Charcot kupił swój pierwszy jacht – slup długości 8,3 m, na którym doskonalił sztukę żeglowania. W następnym roku przystąpił do budowy swej pierwszej pełnomorskiej jednostki – 19,5-metrowego kutra nazwanego "Pourquoi-Pas?" (franc. "Dlaczego nie?"). W 1896 zamienił go na 26-metrowy szkuner – "Pourquoi-Pas? II", a ten z kolei w następnym roku zastąpił większym, 31-metrowym szkunerem o stalowym kadłubie i napędzie parowym, nazwanym "Pourquoi-Pas? III". W 1898 odbył w towarzystwie multimilionera Vanderbilta podróż w górę Nilu. W 1899 r., urzeczony wynikiem przebudowy i modernizacji wyposażenia, jakich dokonał nowy właściciel, odkupił swój dawny "Pourquois-Pas? II" i odbył na nim szereg rejsów w otoczeniu Wysp Brytyjskich. Zapuszczając się coraz dalej na północ, w 1902 r. wyruszył w kierunku Islandii. W tym rejsie po raz pierwszy przekroczył koło podbiegunowe i żeglował wśród pól lodowych. W 1902 również uzyskał stopień oficera marynarki.
W następnych latach kierował francuskimi wyprawami antarktycznymi i budował kolejny statek – "Pourquoi-Pas? IV". W międzyczasie w 1905 rozwiódł się ze swą pierwszą żoną i wraz z córką Marion zamieszkał u swej siostry Jeanne. Dwa lata później, 24 stycznia 1907 ożenił się ponownie, z Marguerite Cléry. Jego nowa żona była malarką i towarzyszyła często mężowi w podróżach. 8 grudnia 1907 urodziła im się córka, Monique, a w 1911 kolejna córka – Martine. W 1912 dzięki staraniom Charcota "Pourquoi-Pas? IV" został pierwszym statkiem szkolnym marynarki francuskiej.
Lata I wojny światowej Charcot spędził w marynarce wojennej francuskiej i brytyjskiej. Od 1918 do 1925 kontynuował służbę morską, zdobywając kolejne stopnie oficerskie, aż do stopnia kapitana fregaty w 1923 r. Na "Pourquoi-Pas? IV" kierował licznymi wyprawami naukowymi, m.in. na Morzu Śródziemnym, na wodach Zatoki Biskajskiej, kanału La Manche i północnego Atlantyku aż po Wyspy Owcze. W trakcie tych wypraw, poświęconych badaniom geologicznym i litologicznym, Charcot wdrożył do eksploatacji specjalne dragi i opracował metody ich stosowania na głębokich wodach morskich.
W 1925, ze względu na wiek, został zwolniony ze służby jako kapitan jednostek morskich. W dalszym ciągu jednak kierował kolejnymi wyprawami polarnymi. W 1926 został członkiem Francuskiej Akademii Nauk (franc. "l’Académie des Sciences"), francuskiej Akademii Medycznej (franc. "l’Académie de Médecine") i w 1929 francuskiej Akademii Morskiej (franc. "l’Académie de la Marine") oraz Wyższym Oficerem Legii Honorowej.
Charcot zginął w rejonie Alftanes, u wybrzeży Islandii, gdy gwałtowny huragan rzucił "Pourquoi-Pas? IV" na przybrzeżne skały. Statek zatonął. Katastrofa pochłonęła 40 ofiar, z czego 17 uznano za zaginionych. Ocalał tylko jeden członek załogi, dzięki któremu znamy ostatnie chwile z życia żeglarza i polarnika.
Uroczystości żałobne po śmierci Charcota i załogi statku "Pourquoi-Pas?" miały rangę narodową. Odbyły się w dniu 12 października 1936 w Paryżu, w katedrze Notre-Dame oraz na Place du Parvis. Ciało Charcota spoczęło na cmentarzu Montmartre w Paryżu.
Jego imię noszą obecnie przedszkole i szkoła w gminie Maule w podparyskim departamencie Yvelines.
Ekspedycje antarktyczne.
I wyprawa. Od czasów podróży Dumont d’Urville’a w 1840 r. Francja nie angażowała się przez ponad pół wieku w badania obszarów podbiegunowych. Zafascynowany krainą wiecznych lodów, w 1902 r. Charcot postanowił zorganizować narodową ekspedycję polarną, której celem byłoby zbadanie wybranych rejonów Arktyki. Zachęcony pozytywnym przyjęciem projektu zarówno przez sfery rządowe, jak i opinię publiczną, zaangażował w przygotowania znaczną część prywatnego majątku. Zamówił w Société de Construction Navale w Saint-Malo solidny, 32-metrowy trójmasztowiec projektu François Gautiera i zgromadził załogę. Pomimo jednak patronatu, udzielonego wyprawie przez francuską Akademię Nauk i samego Prezydenta Republiki, subwencje państwowe były zbyt małe nawet na to, by zakończyć przygotowania do wyprawy. Dopiero paryski dziennik "Le Monde" zapewnił pokrycie jednej trzeciej kosztów wyprawy (150 tys. franków) oraz zainicjował ogólnonarodową zbiórkę pieniędzy, która pozwoliła dopiąć budżet przedsięwzięcia.
Aby podziękować narodowi za hojność, Charcot zmienił imię nowego statku na "le Français" (franc. Francuz). Jednocześnie zmienił również cel wyprawy: zamiast na Spitsbergen lub na Nową Ziemię w Arktyce, postanowił wyruszyć na Antarktydę. "Le Français", zwodowany 27 czerwca, ostatecznie opuścił port w Hawrze 31 sierpnia 1903 r. Przez Maderę, Wyspy Zielonego Przylądka i Pernambuco w Brazylii dopłynął do Ushuaia, skąd wyruszył ku brzegom szóstego kontynentu. Na miejsce zimowania statku Charcot wybrał zatoczkę koło wyspy Bootha u brzegów Ziemi Grahama, zwaną obecnie Port Charcot.
Po udanym zimowaniu ekspedycja opuściła zatokę, wyruszając w rejs wzdłuż brzegów Ziemi Grahama. Podczas niego zbadano ok. 1000 km nieznanych dotąd wybrzeży Półwyspu Antarktycznego, kontynuując dzieło wyprawy A. de Gerlache’a na statku "Belgica" z lat 1897–1899. W połowie stycznia 1905 r. podróżnicy odkryli fragment wolnej od lodów ziemi, który na cześć swego prezydenta nazwali Wybrzeżem Loubeta. Odkryli także wyspę Doumer i Port Lockroy. 4 marca "le Français" opuścił brzegi Antarktydy i pomimo groźnej kolizji ze skałami, dotarł szczęśliwie do Buenos Aires. Tam Charcot sprzedał uszkodzony statek władzom argentyńskim, a wyprawa na pokładzie parowca "Algérie", a następnie krążownika "Linois", wróciła do kraju, przywożąc 75 skrzyń eksponatów do Muzeum Historii Naturalnej w Paryżu oraz ogromną ilość obserwacji, pomiarów i notatek.
II wyprawa. Już w 1906 r. Charcot podjął przygotowania do kolejnej wyprawy. We wrześniu 1907 r. dla jej potrzeb w Chantiers Gautier w Saint-Malo rozpoczęto budowę kolejnego statku, 40-metrowego, trzymasztowego barku "Pourquoi-Pas? IV". Statek wyposażony był w pomocniczy silnik, a na jego pokładzie mieściły się m.in. trzy laboratoria i obszerna biblioteka. Zafascynowany rozwojem motoryzacji Charcot postanowił wykorzystać do poruszania się po lądolodzie antarktycznym sanie motorowe. Próby różnych modeli tego sprzętu prowadził wraz z innym wybitnym polarnikiem, Robertem F. Scottem, w marcu 1908 r. na przełęczy Lautaret we francuskich Alpach Delfinackich. Troje takich sani dostarczyła wyprawie francuska fabryka motoryzacyjna De Dion-Bouton, lecz nie spełniły one na wyprawie pokładanych w nich nadziei.
Wyprawa wyruszyła z portu w Hawrze 15 sierpnia 1908 r. Zimowanie miało miejsce na Wyspie Petermanna, w małej zatoczce odnalezionej 1 stycznia 1909 r. i nazwanej Port-Circoncision – na pamiątkę wybitnego żeglarza francuskiego J.-B. C. Bouveta de Lozier, który tą nazwą ochrzcił wysepkę, odkrytą 1 stycznia 1739 – dzisiejszą Wyspę Bouveta. Trwało do listopada 1909 r. Później ekspedycja dokonała trawersowania Ziemi Aleksandra I i odkryła nowy fragment lądu, nazwany – na cześć ojca J.-B. Charcota – Ziemią Charcota. 11 stycznia 1910 r. żeglarze zdobyli najdalej na południe wysunięty punkt, jaki kiedykolwiek dotychczas osiągnął statek. Żeglując wzdłuż granicy pól lodowych na zachód, dotarli do Cieśniny Magellana i 11 lutego 1910 r. osiągnęli Punta Arenas.
W dniu 5 czerwca 1910 r., "Pourquoi-Pas? IV" eskortowany przez dwa torpedowce francuskiej marynarki wojennej wpłynął do portu w Rouen. Na uroczyste powitanie wyprawy, zorganizowane przez Normandzkie Towarzystwo Geograficzne (franc. "Société Normande de Géographie"), przybyły niezliczone tłumy widzów. Plon naukowy wyprawy stanowiły niezliczone pomiary oceanograficzne, obserwacje meteorologiczne i glacjologiczne, wyniki badań magnetyzmu ziemskiego oraz mapy ok. 2000 km nieznanych dotąd wybrzeży antarktycznych. Obszerne zbiory zoologiczne i botaniczne po opracowaniu przekazane zostały do Muzeum Oceanograficznego w Monaco oraz do Instytutu Oceanograficznego w Paryżu.
W marynarce wojennej w czasie I wojny światowej.
Po wybuchu I wojny światowej Charcot został zmobilizowany i skierowany jako lekarz wojskowy do szpitala francuskiej marynarki wojennej w Cherbourgu. W lipcu 1915 r. Admiralicja brytyjska, biorąc pod uwagę jego doświadczenie morskie, powierzyła mu dowództwo jednostki specjalnie wybudowanej do zwalczania niemieckich okrętów podwodnych.
Wnioski z blisko rocznej służby, podczas której poznał metody działania niemieckich U-Bootów oraz pozytywne doświadczenia brytyjskie ze statkami-pułapkami (ang. "Q-ships") skłoniły J.-B. Charcota do przekonania dowództwa francuskiej marynarki wojennej o celowości wprowadzenia do służby podobnych jednostek (franc. bateaux-pièges). W stoczni w Nantes podjęto budowę 3 statków-pułapek – Charcot został dowódcą pierwszego z nich. Przez dwa lata patrolował wody wzdłuż wybrzeży Bretanii i Normandii, jednak bez sukcesów.
Charcot zakończył wojnę odznaczony krzyżami wojennymi: brytyjskim (ang. "Cross of War 14/18") i francuskim (franc. "Croix de Guerre"). Jego nazwisko zostało wymienione w specjalnym rozkazie Armii francuskiej.
Organizacja wypraw polarnych.
Po osiągnięciu limitu wieku, od 1925 przestał dowodzić statkiem "Pourquoi-Pas? IV", pozostał jednak na jego pokładzie w funkcji szefa kolejnych misji polarnych, w czasie których wielokrotnie docierał do granicy lodów w Arktyce.
W 1926 dowodził ekspedycją na Ziemię Jamesona. Badał wschodnie wybrzeża Grenlandii, gromadząc m.in. imponujące zbiory skamieniałości oraz okazów owadów i grenlandzkiej flory.
25 maja 1928 po przelocie nad Biegunem Północnym rozbił się sterowiec „Italia” Umberto Nobilego, a 18 czerwca tego roku zaginął bez wieści poszukujący rozbitków francuski wodnosamolot Latham 47 GR 2, na którego pokładzie znajdował się m.in. sławny polarnik norweski Roald Amundsen. 10 lipca na rozkaz rządu francuskiego statek "Pourquoi-Pas? IV" z J.-B. Charcotem na pokładzie wraz z krążownikiem marynarki wojennej "Strasbourg" wyruszyły na wyprawę w poszukiwaniu francuskiego wodnosamolotu. Bezowocne poszukiwania trwały do połowy września.
Od 1930 pracował nad przygotowaniem i organizacją II Międzynarodowego Roku Polarnego z ramienia Francji. W latach 1931–1933 zajmował się opracowaniem planu badań, lokalizacją i organizacją stacji badawczej w Scoresby Sund na Grenlandii. W 1934 wyruszył ponownie na Grenlandię, wioząc wyprawę etnograficzną kierowaną przez P.-È. Victora, która spędziła rok w Ammassalik badając życie tamtejszych Eskimosów. W następnym roku Charcot wrócił po Victora i jego trzech towarzyszy, prowadząc jednocześnie prace nad kartowaniem wschodnich wybrzeży Grenlandii. Następny rejs ku grenlandzkim brzegom odbył w 1936 z zaopatrzeniem dla kolejnej misji Victora.
3 września, w drodze powrotnej z Grenlandii, "Pourquoi-Pas? IV" zawinął do portu w Rejkiawiku na Islandii by naprawić uszkodzony kocioł. W dalszą drogę wypłynął 15 września. Następnego dnia statek wpadł w sam środek huraganu, uderzył w skały i zatonął.
Igrzyska olimpijskie.
W 1900 brał udział w igrzyskach w Paryżu, zdobył dwa srebrne medale w wyścigach jachtów do 0,5 tony.

</doc>
<doc id="861414" url="https://pl.wikipedia.org/wiki?curid=861414" title="Power over Ethernet">
Power over Ethernet

Power over Ethernet, PoE – technologia oparta na kilku standardach przesyłu energii elektrycznej za pomocą skrętki do urządzeń peryferyjnych będących elementami sieci Ethernet, takich jak: urządzenia komunikacji VoIP, adaptery sieci bezprzewodowej, punkty dostępu, kamery internetowe czy terminale POS. 
Sposób działania tej technologii został opisany w kilku standardach poczynając od IEEE 802.3af z 2003 roku. Standardy te definiują tryby zasilania, które znane są pod nazwami Alternative A, Alternative B i 4PPoE.
Pierwszy z nich używany jest najczęściej dla przypadku sieci lokalnych Ethernet standardu 10BASE-T i 100BASE-TX opartych na okablowaniu kategorii 5 i tylko dwie pary, z czterech par skrętki, wykorzystywane są jednocześnie do transmisji danych i zasilania. Pozostałe dwie pary pozostają wolne. Zastosowana tu technika podobna jest do zasilania Phantom zwykle używanego do zasilania mikrofonów pojemnościowych. Moc jest przekazywana przez przewody danych z wykorzystaniem wspólnego napięcia dla każdej pary, a ponieważ Ethernet oparty na skrętce używa różnicowego przesyłania sygnałów w każdej parze, to metoda ta nie powoduje zakłócania transmisji danych. Ponadto napięcie można łatwo wydzielić poprzez wykorzystanie transformatora impulsowego używanego w urządzeniach standardu Ethernet.
Odwrotnie jest w przypadku "Alternative B", gdzie do zasilania wykorzystywane są dwie pozostałe pary, czyli piny 4 i 5 oraz 7 i 8, co ułatwia rozwiązywanie pojawiających się problemów. Natomiast w "trybie 4PPoE" wszystkie cztery pary skrętki używane są do zasilania podłączonego urządzenia. W standardzie Gigabit Ethernet i szybszych wszystkie cztery pary skrętki wykorzystywane są do transmisji danych, więc oba tryby "Alternative A" i "Alternative B" przekazują energię przez pary skrętki, którymi przesyłane są również dane. Pozwala to zastosować wyższą moc do zasilania takich urządzeń jak kamery PTZ, wysokowydajne punkty dostępu sieci bezprzewodowych czy nawet do ładowania baterii w laptopach.
Dodatkowo, poza wyżej wymienionymi technikami przekazywania energii, standard IEEE PoE zapewnia komunikację między urządzeniem zasilającym (ang. "Power Sourcing Equipment" – PSE) a urządzeniem zasilanym ("Powered Device" – PD). Ta komunikacja pozwala wykryć źródłu zasilania obecność zgodnego urządzenia i umożliwia urządzeniu zasilanemu i źródłu wynegocjowanie wymaganej lub dostępnej mocy.
Rozwój standardów.
Pierwotny standard IEEE 802.3af-2003 nosił nazwę PoE i zapewnia do 15,4 W mocy na każdy port urządzenia, jednak ze względu na straty na urządzeniu końcowym dostępna jest jedynie moc 12,95 W. Następnie pojawiła się aktualizacja tego standardu IEEE 802.3at-2009 znana pod nazwą PoE+ lub PoE plus i zapewnia do 25,5 W mocy dla urządzeń tzw. "Type 2". Standard ten zabrania zasilania urządzeń jednocześnie z wszystkich czterech par. Oba standardy zostały następnie włączone do standardu bazowego w rewizji IEEE 802.3-2012.
W 2016 roku IEEE 802.3bu-2016 wprowadza możliwość zasilania dla tzw. jednoparowych standardów Ethernetowych jak 100BASE-T1 i 1000BASE-T1, które są przeznaczone do zastosowań motoryzacyjnych i przemysłowych. Standard nosi nazwę Power over Data Lines (PoDL).
W celu zwiększenia mocy dostarczanej do urządzeń końcowych w sierpniu 2018 r. opracowano i zatwierdzono standard IEEE 802.3bt nazywany 4PPoE, który wprowadza dwa dodatkowe typy energetyczne: "Type 3" do 60 W mocy i "Type 4" do 100 W mocy. Ponadto wprowadzono obsługę dla standardów 2.5GBASE-T, 5GBASE-T i 10GBASE-T.

</doc>
<doc id="861415" url="https://pl.wikipedia.org/wiki?curid=861415" title="Alfons II Aragoński">
Alfons II Aragoński

Alfons II Trubadur, Cnotliwy (ur. 25 marca 1157, zm. 25 kwietnia 1196 w Perpignan) – hrabia Barcelony 1162-1196 jako Alfons I, król Aragonii 1162-1164 (wraz z matką) oraz 1164-1196 (samodzielnie) jako Alfons II, hrabia Prowansji 1167-1196 jako Alfons I, hrabia Girony, Osony, Besalu, Cerdagne i Roussillon.
Życiorys.
Był synem Ramona Berengara IV, hrabiego Barcelony i Petroneli, królowej Aragonii. Alfons II był pierwszym królem Aragonii z dynastii barcelońskiej, ponieważ jego ojcu, mimo sprawowania faktycznych rządów w królestwie, przysługiwał jedynie tytuł księcia aragońskiego. Królową Aragonii do momentu abdykacji była matka Petronela, przedstawicielka dynastii pampeluńskiej, sprawującej władzę w Aragonii od początków X wieku
W odniesieniu do okresu zapoczątkowanego datą wstąpienia na tron Alfonsa II używa się terminu „Korona Aragonii” na określenie terytoriów, nad którymi rozciąga się władza aragońskiego króla.
Początkowo nosił popularne w jego rodzie imię Ramon, jednak później jego ojciec zmienił je na Alfons, bliższe tradycji aragońskiej.
Po śmierci ojca 5-letni Alfons objął nominalną władzę w hrabstwie Barcelony. Do roku 1164 rządy w Katalonii w imieniu syna jako regentka sprawowała Petronela. Matka abdykowała na rzecz syna w czerwcu 1164, gdy Alfons miał zaledwie 7 lat. Rządy w Aragonii i Katalonii w imieniu małoletniego władcy sprawowała rada regencyjna złożona z najwyższych rangą dostojników aragońskich i katalońskich.
Alfons II kontynuował rekonkwistę swoich poprzedników, nadto umacniał swoje wpływy w południowej części obecnej Francji, przyłączył w 1172 do hrabstwa Barcelony Roussillon i Urgell (zob. Alt Urgell), wcześniej (w 1166) odziedziczył też władzę w hrabstwie Prowansji oraz podporządkował min. Carcassonne, Nîmes, Bigorre oraz Béarn. Sukcesy króla doprowadziły do sporu z hrabiami Tuluzy oraz z królestwem Kastylii, co spowodowało, iż w 1179 Alfons II zawarł układ z królem Kastylii Alfonsem VIII rozgraniczający wpływy Aragonii i Kastylii na obszarach objętych rekonkwistą. Już wcześniej w 1170 Alfons II pomógł Alfonsowi VIII w walce o utrzymanie tronu kastylijskiego, w zamian za co odzyskał utraconą w 1158 Saragossę i potwierdzenie suwerenności Aragonii wobec Kastylii. Król Alfons II był wielkim protektorem trubadurów.
Żoną Alfonsa II była poślubiona w 1174 Sancza (zm. 1208), córka króla Kastylii Alfonsa VII oraz Rychezy (Ryksy), która była córką księcia polskiego Władysława II Wygnańca. Z tego związku pochodziły dzieci:

</doc>
<doc id="861416" url="https://pl.wikipedia.org/wiki?curid=861416" title="PoE">
PoE



</doc>
<doc id="861423" url="https://pl.wikipedia.org/wiki?curid=861423" title="Agata Karczmarek">
Agata Karczmarek

Agata Jaroszek-Karczmarek (ur. 29 listopada 1963 w Warszawie, zm. 18 lipca 2016) – gimnastyczka i lekkoatletka.
Życiorys.
Rekordzistka Polski w skoku w dal (6,97 - 1988), czterokrotna olimpijka: Moskwa 1980 - 7. miejsce w gimnastycznym czwórboju drużynowym; Seul 1988 - 7. miejsce w skoku w dal (6,60); Barcelona 1992 - 10. miejsce w skoku w dal (6,41); Atlanta 1996 - 6. miejsce w skoku w dal (6,90). Brązowa medalistka halowych mistrzostw świata (Paryż 1997) w skoku w dal (6,71), finalistka MŚ (8. miejsce w 1993 i 7. w 1995) i ME (najlepszy wynik - 6. miejsce w 1994). W rankingu światowym "Track &amp; Field News" zajmowała miejsca: 7. (1994), 9. (1996) i 10. (1997). W 1988 zdobyła "Złote Kolce" - nagrodę dla najlepszej polskiej lekkoatletki sezonu. 14-krotna mistrzyni Polski na stadionie i 10-krotna mistrzyni Polski w hali. Startowała w barwach warszawskiej Legii. Podopieczna trenera Andrzeja Lasockiego oraz Jerzego Fidusiewicza.
Była żoną lekkoatlety Piotra Karczmarka. Zmarła 18 lipca 2016 roku. Została pochowana na cmentarzu w Marysinie Wawerskim w Warszawie (sektor E10, rząd 5, grób 28).

</doc>
<doc id="861424" url="https://pl.wikipedia.org/wiki?curid=861424" title="CS Natura Tour">
CS Natura Tour

CS Natura Tour Sp. z o.o. – spółka utworzona w 2000 pod nazwą Kolejowego Przedsiębiorstwa Turystyczno-Wypoczynkowego „Natura Tour” Sp. z o.o., w wyniku wydzielenia sieci ośrodków wczasowych z Polskich Kolei Państwowych. Z dniem 1 grudnia 2016 nastąpiło połączenie spółki z firmą szkolenia zawodowego Grupy PKP CS Szkolenie i Doradztwo, przyjmując nazwę CS Natura Tour sp. z o.o.
Dominującym udziałowcem spółki (w 80,05%) pozostaje nadal PKP S.A.
Spółka jest członkiem Związku Pracodawców Kolejowych.
Działalność.
Obecnie spółka zarządza ośrodkiem szkoleniowym w Warszawie, oraz kilkunastoma ośrodkami i domami wczasowymi, m.in. w Świnoujściu, Międzyzdrojach, Ustroniu Morskim, Mielnie, Ustce, Jastarni, Spale, Karpaczu (2 domy wczasowe), Zakopanem (2 domy) i Cisnej.
Od lat przedsiębiorstwo przechodzi proces restrukturyzacji, zmniejszając stan zatrudnienia i posiadania, m.in. w Gdyni-Sopocie-Kamiennym Potoku, Firleju, Wiśle i Ustroniu.

</doc>
<doc id="861425" url="https://pl.wikipedia.org/wiki?curid=861425" title="Michał Gröll">
Michał Gröll

Michał Gröll (także "Grell", "Groel"; ; ur. 11 grudnia 1722 w Norymberdze, zm. 2 września 1798 w Warszawie) – księgarz, nakładca i drukarz warszawski.
Życiorys.
Jego ojcem był Georg Gröll, fabrykant i wytwórca pasamonów. Brak bliższych informacji o tym, co robił do około 30. roku życia, gdzie i do jakich szkół uczęszczał, wiadomo tylko, był na uniwersyteckich studiach i odbywał praktykę księgarską u Friesego i Rüdigera.
Zamieszkał w Dreźnie w 1750, w 1755 przystąpił do spółki księgarni nakładowej Jakoba Harpetera, a od roku 1756 prowadził własną księgarnię w Dreźnie. Nawiązywał w tym czasie kontakty – m.in. za pośrednictwem Christiana Friese – z polskimi księgarzami i wydawcami, co poskutkowało wkrótce tym, iż w 1759 zamieszkał Warszawie (nadal utrzymując swoją drezdeńską firmę księgarską), sprowadzony tu przez króla Augusta III Sasa, pełniąc obowiązki i nosząc tytuł „Komisarza nadwornego JKM ci na Zamku Warszawskim mieszkającego”. Wydawał tu "„Warszawskie Extraordynaryjne Tygodniowe Wiadomości”", a w nim – m.in. informacje o wydawanych przez siebie publikacjach. Czasopismo to zawiesił w maju 1763 – z braku wystarczającej liczby prenumeratorów. W tym też czasie opuścił królewski zamek i osiadł na stałe w warszawskim Marywilu.
Przeniósłszy w 1768 swoją księgarnię z Drezna do Warszawy, założył tu drukarnię pod nazwą Narodowej i wydawał z niej książki polskie, nader ozdobnie i poprawnie. Jego także nakładem wychodził tygodnik „Zabawy Przyjemne i Pożyteczne” (1770–1777). Drukowane przezeń katalogi książek polskich i zagranicznych w latach 1775, 1790, 1791 i 1796 są prawie jedynymi z tych czasów źródłami do bibliografii polskiej. Monografię o nim napisał prof. Adolf Pawiński pt. "„Michał Gröll, obrazek na tle epoki Stanisławowskiej”" (Kraków, 1896), przy której znajduje się "„Spis wydawnictw, wyszłych w Dreźnie, Lipsku i Warszawie, nakładem lub czcionkami Michała Grela (Groella)”" etc., opracowany przez Zygmunta Wolskiego, pomocnika bibliotekarza Ordynacji hrabiów Krasińskich w Warszawie; spis ten wyszedł też osobno w stu egzemplarzach.
Do osiągnięć księgarza zalicza się m.in.: wprowadzenie polskiej książki na ważne targi książki w Lipsku. Jego działaniem było także wprowadzenie na stałe subskrypcje na książki, co było w jego czasach rzadkością. Pracował także jako aukcjoner. 
Aktywny członek parafii ewangelicko-augsburskiej Św. Trójcy w Warszawie. W latach 1778–1782 Prezes Kolegium Kościelnego.
Synem Michała Grölla był Karol Gröll (1770–1852). W 1795 drukarnię przejął Jan Chrystian Gotfryd Ragoczy, zięć Michała; księgarnia, prowadzona przez Karola, została zlicytowana w 1806, zasoby księgarskie nabył Józef Zawadzki z Wilna.
Pochowany na cmentarzu ewangelicko-augsburskim przy ulicy Młynarskiej (aleja 2, grób 2).

</doc>
<doc id="861426" url="https://pl.wikipedia.org/wiki?curid=861426" title="Hiroaki Zakōji">
Hiroaki Zakōji

 – japoński kompozytor i pianista.
Uczył się kompozycji u Masanobu Kimury, kiedy był studentem szkoły średniej na Hokkaido. Studiował następnie w Instytucie Sztuki Uniwersytetu Nihon w Tokio. Uczył się kompozycji u Kiyohiko Kijimy i gry na pianinie u Midori Matsuya.
W 1982 zorganizował Tokio Shin-Wagaku Consort gdzie grał swoje utwory jak również innych współczesnych kompozytorów.
W 1984 zagrał współczesne utwory japońskie w Bazylei w Szwajcarii. W 1985 został zaproszony przez IGNM - Internationale Gesellschaft für Neue Musik - i zagrał swoje Piano Piece/op28/ w Bazylei. W kwietniu 1986 wrócił do Szwajcarii, gdzie skomponował i zagrał swoje Piano Piece III /op36/ w Arleshein, w pobliżu Bazylei. Był również w Hiszpanii i Danii. Kompozycja II /opII/ i Kompozycja III /op13/ były nadawane przez hiszpańskie radio. W czerwcu 1986 był jednym z finalistów na Buddyjskim Konkursie Muzycznym w Tokio i jego kompozycja /op18/ została po raz pierwszy wykonana przez Tokijską Orkiestrę Symfoniczną, dyrygowaną przez Hiroyuki Iwaki. 
Zmarł kilka dni po swoich urodzinach na niewydolność serca. W swoim krótkim życiu skomponował 38 utworów.

</doc>
<doc id="861427" url="https://pl.wikipedia.org/wiki?curid=861427" title="I liga paragwajska w piłce nożnej (1945)">
I liga paragwajska w piłce nożnej (1945)

Mistrzem Paragwaju został klub Club Libertad, natomiast wicemistrzem Paragwaju - Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł i nikt nie awansował.

</doc>
<doc id="861430" url="https://pl.wikipedia.org/wiki?curid=861430" title="Robin Duck">
Robin Duck



</doc>
<doc id="861432" url="https://pl.wikipedia.org/wiki?curid=861432" title="Joseph Murray">
Joseph Murray

Joseph Edward Murray (ur. 1 kwietnia 1919 w Milford w stanie Massachusetts, zm. 26 listopada 2012 w Bostonie) – amerykański chirurg, w 1954 roku przeprowadził pierwszą udaną operację przeszczepu nerki. W 1990 roku otrzymał nagrodę Nobla w dziedzinie medycyny za prace w dziedzinie transplantologii.

</doc>
<doc id="861437" url="https://pl.wikipedia.org/wiki?curid=861437" title="I liga paragwajska w piłce nożnej (1943)">
I liga paragwajska w piłce nożnej (1943)

Mistrzem Paragwaju został klub Club Libertad, natomiast wicemistrzem Paragwaju - Club Olimpia.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł i nikt nie awansował.

</doc>
<doc id="861438" url="https://pl.wikipedia.org/wiki?curid=861438" title="RDF">
RDF



</doc>
<doc id="861440" url="https://pl.wikipedia.org/wiki?curid=861440" title="Kolej Dolnośląsko-Markijska">
Kolej Dolnośląsko-Markijska



</doc>
<doc id="861442" url="https://pl.wikipedia.org/wiki?curid=861442" title="Adolfów">
Adolfów



</doc>
<doc id="861444" url="https://pl.wikipedia.org/wiki?curid=861444" title="Adolfów (województwo łódzkie)">
Adolfów (województwo łódzkie)

Adolfów – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Kania Góra.
W latach 1975–1998 Adolfów administracyjnie należał do ówczesnego województwa łódzkiego.

</doc>
<doc id="861445" url="https://pl.wikipedia.org/wiki?curid=861445" title="Piotr Izgarszew">
Piotr Izgarszew

Piotr Paweł Izgarszew pseudonim Gruby Piotr (ur. 7 marca 1955, zm. 10 marca 2007) – polski działacz opozycji antykomunistycznej w latach osiemdziesiątych XX wieku, członek Grupy Oporu "Solidarni" RKW Mazowsze NSZZ "Solidarność", drukarz prasy niezależnej i organizator akcji demonstracyjnych. 
Jako członek Grupy „Solidarni” uczestniczył w pierwszych akcjach zasmradzania, w tym 7 lipca 1983 r., wspólnie z Wiesławem Ostrorogiem, kiedy to "zasmrodzili" jeden z konsumów milicyjnych (konsumy były to zamknięte dla ogółu sklepy, w których mieli prawo zaopatrywać się tylko wybrani członkowie PZPR oraz zawodowi wojskowi i milicjanci). Podczas stanu wojennego pracownik Transbudu Warszawa, z którego został zwolniony za organizację strajku, w październiku tego samego roku zwolniony z zakładów Ponar-Awia. Uczestniczył między innymi w drukowaniu biuletynu Komitetu Oporu Społecznego, "Tygodnika Mazowsze" oraz tygodnika "Wola". Za działalność opozycyjną dwukrotnie pobity, trzykrotnie skazany na kolegium, a w 1987 r. na półtora roku ograniczenia wolności i kolegium za obmalowanie 73 tramwajów w Warszawie hasłami typu "Niech żyje Solidarność". Prowadził drukarnię KPN-u. Pod koniec lat 80. współpracując z Bogdanem Borusewiczem uczestniczył w akacji szkolenia drukarzy z krajów bloku sowieckiego i republik radzieckich oraz przerzutu maszyn drukarskich, za co w 2003 r., został odznaczony Orderem Dziesięciolecia Demokratyzacji Mongolii.
W latach 1991-1994 pełnił funkcję przewodniczącego Komisji Zakładowej Nr 18 NSZZ Solidarność Region Mazowsze; był również głównym specjalistą do spraw poligrafii Straży Miejskiej w Warszawie. 
Piotr Izgarszew zmarł 10 marca 2007 r., został pochowany 20 marca na cmentarzu Bródnowskim w Warszawie (kwatera 55K-1-27). 

</doc>
<doc id="861446" url="https://pl.wikipedia.org/wiki?curid=861446" title="Cyprianów">
Cyprianów

Cyprianów – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Biała.
W latach 1975–1998 Cyprianów administracyjnie należał do ówczesnego województwa łódzkiego.

</doc>
<doc id="861448" url="https://pl.wikipedia.org/wiki?curid=861448" title="Dąbrówka-Marianka">
Dąbrówka-Marianka

Dąbrówka-Marianka – wieś w Polsce położona w województwie łódzkim, w powiecie zgierskim, w gminie Zgierz. Liczy kilkanaście domów. Większość terenu to pola uprawne. Miejscowość nie posiada nazwy ulicy. Zamieszkuje tam ok. 30 dorosłych osób i ok. 15 osób niepełnoletnich. Od pewnego okresu powstają nowe domy. Miejscowość sąsiaduje z: Dąbrówka Sowice, Dąbrówką Strumiany, Kolonią Szczawin, Siedliskiem, Rozalinowem i miastem Zgierz. 
Miejscowość wchodzi w skład sołectwa Dąbrówka Strumiany.
W latach 1975–1998 Dąbrówka-Marianka administracyjnie należała do ówczesnego województwa łódzkiego.

</doc>
<doc id="861450" url="https://pl.wikipedia.org/wiki?curid=861450" title="Nidda">
Nidda

Nidda – miasto w Niemczech, w kraju związkowym Hesja, w rejencji Darmstadt, w powiecie Wetterau, nad rzeką Niddą. Miasto liczy 118,34 km². 30 września 2015 zamieszkiwało je mieszkańców.
Współpraca.
Miejscowości partnerskie:

</doc>
<doc id="861452" url="https://pl.wikipedia.org/wiki?curid=861452" title="Ukraina (Leonardów)">
Ukraina (Leonardów)

Ukraina – część wsi Leonardów w Polsce, położona w województwie łódzkim, w powiecie zgierskim, w gminie Zgierz. Wchodzi w skład sołectwa Józefów.
W latach 1975–1998 Ukraina należała administracyjnie do ówczesnego województwa łódzkiego.

</doc>
<doc id="861456" url="https://pl.wikipedia.org/wiki?curid=861456" title="Kenneth Wilbur Anglemyer">
Kenneth Wilbur Anglemyer



</doc>
<doc id="861457" url="https://pl.wikipedia.org/wiki?curid=861457" title="Nidda (rzeka)">
Nidda (rzeka)

Nidda – rzeka w Hesji długości 98 km. Uchodzi do Menu w dzielnicy Frankfurtu nad Menem o nazwie Höchst. Nidda przepływa przez takie miasta jak Nidda, Niddatal, Karben oraz Bad Vilbel.

</doc>
<doc id="861458" url="https://pl.wikipedia.org/wiki?curid=861458" title="Muzeum Guggenheima w Bilbao">
Muzeum Guggenheima w Bilbao

Muzeum Guggenheima – hiszpańskie muzeum sztuki współczesnej, mieszczące się w Bilbao, w budynku zaprojektowanym przez Franka O. Gehry’ego. Przestrzeń ekspozycyjna muzeum obejmuje ok. 11 000 m². W swoich zbiorach posiada ono m.in. prace Eduardo Chillidy, Andy Warhola, Willema de Kooning i Roberta Rauschenberga.
Historia.
Idea stworzenia muzeum powstała w lutym 1991 roku, kiedy to rząd Kraju Basków skontaktował się z Fundacją Solomona R. Guggenheima, proponując współpracę nad stworzeniem muzeum, które byłoby częścią sieci Fundacji. Porozumienie w tej sprawie osiągnięto w grudniu, natomiast prace nad stworzeniem budynku rozpoczęły się w 1994 roku. Stworzenie muzeum miało być w zamierzeniu władz jednym ze sposobów wyciągnięcia Bilbao z kryzysu, w który miasto popadało od śmierci Franco w 1975 – po upadku miejscowego przemysłu miasto borykało się m.in. ze znacznym poziomem bezrobocia. Muzeum otwarto 19 października 1997 roku. Wydarzenie to rzeczywiście wywarło wpływ na miasto – w ciągu dwóch pierwszych lat istnienia muzeum odwiedziło je ponad 2,6 mln osób, z czego 80% specjalnie przyjechało do miasta lub przedłużyło swój pobyt w nim w tym celu; ponadto Muzeum stworzyło wtedy ok. 9000 nowych miejsc pracy.
Budynek.
Dekonstruktywistyczny budynek Gehry’ego ma powierzchnię 24 000 m². Zbudowany jest m.in. z blachy tytanowej i szkła. Ma dynamiczną formę, składa się z powyginanych elementów, falistych linii i płynnych form. Do zaprojektowania tego typu konstrukcji posłużono się programem komputerowym CATIA, używanym w przemyśle lotniczym. Na budynek składa się m.in. atrium, wokół którego rozmieszczone są trzy piętra wystawowe.

</doc>
<doc id="861459" url="https://pl.wikipedia.org/wiki?curid=861459" title="Zdzisław Mączeński">
Zdzisław Mączeński

Zdzisław Mączeński (ur. 14 października 1878 w Spytkowicach, zm. 17 czerwca 1961 w Grybowie) – polski architekt.
Przez pięć lat uczęszczał do gimnazjum w Wadowicach. Po ukończeniu czwartej klasy szkoły średniej został przyjęty na pierwszy kurs na Wydziale Budownictwa Wyższej Szkoły Przemysłowej w Krakowie, gdzie studiował w latach 1893–1897. W roku 1918 otrzymał dyplom inżyniera na Wyższej Szkole Technicznej w Wiedniu, a w 1927 dyplom inżyniera – architekta na Wydziale Architektury Politechniki Warszawskiej.
Praca zawodowa.
Pracę zawodową rozpoczął w 1897 roku w biurze restauracji katedry na Wawelu, pod kierunkiem Sławomira Odrzywolskiego.
W latach 1900–1915 pracował w biurze Józefa Dziekońskiego w Warszawie, gdzie brał udział w projektowaniu 70 kościołów oraz wykonał 39 projektów budowlanych.
Od roku 1906 poza uczestnictwem w zespole Józefa Dziekońskiego podjął własną pracę, projektując i realizując kościoły, m.in. w Limanowej (1909, realizacja 1910–1918), Mąkoszynie (1914), Książnicy (1914), Kąclowej (1926–1929), św. Szczepana w Krakowie (1926), Siedlcu k. Łęczycy (1927), Bystrzycy (1932–1935), Wysowej (1936–1939), Matki Bożej Różańcowej na Bródnie w Warszawie (1937), Kaplicy na Podjaworzu w parafii Grybów (po 1945), szkoły i budynki użyteczności publicznej, w tym m.in. Gmach Ministerstwa Wyznań Religijnych i Oświecenia Publicznego w Warszawie przy alei Szucha 25 (1927–1930), Izbę Przemysłowo-Handlową przy ul. Wiejskiej 10 (1929). Był autorem projektu odbudowy budynku Banku Handlowego przy ul. Czackiego (1947–1949). Zaprojektował też budynki mieszkalne, m.in. w Warszawie przy ul. Lwowskiej 10, Szpitalnej 4, Wiejskiej 18, Narbutta 7, zespół domów na ul. Raszyńskiej oraz kamienicę przy ul. Puławskiej 26/26a.
Był współzałożycielem i współprojektantem zespołu urbanistycznego Spółdzielnia Profesorów Wydziału Architektury Politechniki Warszawskiej w Warszawie przy ul. Górnośląskiej i Myśliwieckiej, który dziś w całości znajduje się pod nadzorem konserwatorskim.
Ogółem był autorem projektów i realizacji ponad 70 obiektów.
Laureat wielu konkursów architektonicznych. Otrzymał 10 nagród I stopnia (w tym w 1909 za kościół w Limanowej, w 1927 za gmach Ministerstwa Wyznań Religijnych i Oświecenia Publicznego i w 1930 "ex aequo" za kościół Opatrzności Bożej), 3 nagrody II stopnia oraz nagrody III stopnia i wyróżnienia.
Działalność dydaktyczna.
Działalność dydaktyczną w uczelni akademickiej rozpoczął w roku 1915 na Wydziale Architektury Politechniki Warszawskiej, prowadząc wykłady z budownictwa ogólnego i rysunku architektonicznego. Dwukrotnie pełnił funkcję prorektora Politechniki Warszawskiej w latach 1947–1949, oraz dwukrotnie – dziekana Wydziału Architektury PW (1945–1946 oraz 1949–1950).
W czasie okupacji wykładał na tajnym Wydziale Architektury i w jawnej Wyższej Szkole Technicznej w Warszawie, a po powstaniu warszawskim – na tajnych kursach akademickich w Częstochowie.
W 1946 został profesorem nadzwyczajnym, a w 1948 profesorem zwyczajnym. Od 1954 kierował Katedrą Budownictwa Ogólnego. W 1956 został powołany na członka korespondenta Polskiej Akademii Nauk. W latach 1931–1939 był architektem–doradcą Kurii Archidiecezjalnej Warszawskiej, a po II wojnie światowej członkiem, a następnie wiceprzewodniczącym Prymasowskiej Rady Odbudowy Kościołów (tablica pamiątkowa na południowej ścianie katedry św. Jana w Warszawie).
9 marca 1939 roku w uznaniu zasług dla Grybowa Rada Miasta nadała mu jednogłośnie honorowe obywatelstwo „Wolnego Królewskiego Miasta Grybowa”
Wydał wiele prac naukowych oraz podręczników akademickich, takich jak "Podręcznik budownictwa", 1945, "Poradnik budowlany dla architektów", 1953, "Elementy i detale architektoniczne", 1956. Wartość tych prac potwierdza wydanie w 1998 reprintu monografii "Elementy i detale architektoniczne", bez żadnych poprawek.
W 1950 Politechnika Warszawska przyznała mu tytuł doktora honoris causa.
Spoczywa na cmentarzu Powązkowskim w Warszawie (kwatera 54-4-16).
Upamiętnienie.
W styczniu 1986 jego imieniem nazwano ulicę na warszawskim Ursynowie.

</doc>
<doc id="861460" url="https://pl.wikipedia.org/wiki?curid=861460" title="Marywil (Warszawa)">
Marywil (Warszawa)

Marywil – nieistniejący obecnie XVII-wieczny kompleks handlowo-usługowo-hotelowy w Warszawie, w rejonie dzisiejszych ulic Senatorskiej i Wierzbowej.
Historia.
Do wieku XVII w rejonie tym znajdowały się zabudowania Żupy Solnej, które zostały zniszczone podczas szwedzkiego „potopu”. Królowa Maria Kazimiera poleciła na jej miejscu wznieść – na pamiątkę czynów wojennych Jana III Sobieskiego – budowlę w kształcie pięciokąta, przeznaczoną na apartamenty królewskie, kaplicę Matki Boskiej Zwycięskiej oraz kilkadziesiąt lokali składających się ze sklepu, magazynu i mieszkań. Marywil był przeznaczony przede wszystkim dla kupców cudzoziemskich. Obiekt zaprojektowany przez Tylmana z Gameren wzniesiono w latach 1685–1696. Nazwa kompleksu pochodzi od imienia inicjatorki przedsięwzięcia.
Marywil w 1738 stał się własnością Andrzeja Stanisława Załuskiego. Zimą tego roku Andrzej Stanisław Załuski i Józef Andrzej Załuski złożyli tu swoje księgozbiory, następnie w 1742 przeniesione do pałacu Daniłowiczowskiego (por. Biblioteka Załuskich). Później kompleks został odkupiony od Andrzeja Stanisława Załuskiego przez Antoninę Zamoyską, która ok. 1745 oddała go na własność klasztorowi Panien Kanoniczek.
Do roku 1807 na terenie Marywilu zbudowano cztery nowe kamienice, a w latach 1817–1821 jego wschodnie skrzydło – od Pociejowa – przebudował Piotr Aigner dodając arkady po stronie domu Pod Kolumnami i siedmiokondygnacyjną wieżę z zegarem. Kanoniczki w 1819 przeniosły swój klasztor do znajdującego się po przeciwnej stronie ul. Senatorskiej kościoła św. Andrzeja (dzisiejszego kościoła Środowisk Twórczych).
Marywil rozebrany został w roku 1825 w związku z budową Teatru Wielkiego, który znajduje się częściowo na jego miejscu. Do ok. 1840 nazwę placu Marywilskiego nosił dzisiejszy plac Teatralny.

</doc>
<doc id="861462" url="https://pl.wikipedia.org/wiki?curid=861462" title="Centaurea pulcherrima">
Centaurea pulcherrima



</doc>
<doc id="861463" url="https://pl.wikipedia.org/wiki?curid=861463" title="Józefa Antonina Zamojska">
Józefa Antonina Zamojska



</doc>
<doc id="861464" url="https://pl.wikipedia.org/wiki?curid=861464" title="Rośliny dwupienne">
Rośliny dwupienne



</doc>
<doc id="861465" url="https://pl.wikipedia.org/wiki?curid=861465" title="Antonina Zamoyska">
Antonina Zamoyska

Józefa Antonina Zahorowska herbu Korczak, 1º voto Wołłowiczowa, 2º voto Zamoyska (ur. ?, zm. 1747) – fundatorka (1744) Zakonu Kanoniczek Świeckich w Warszawie oraz kościoła pw. Narodzenia NMP w Krzeszowie.
Życiorys.
Córka kasztelana wołyńskiego Stefana Zahorowskiego i jego drugiej żony, podkomorzanki mielnickiej Jadwigi Saczkówny, siostra rodzona strażnikowej Rozalii Pociejowej, siostra przyrodnia chorążyny Katarzyny Czackiej i hetmanowej Anieli Pociejowej.
Wyszła po raz pierwszy za mąż za Marcjana Wołłowicza, marszałka wielkiego litewskiego w latach 1704-1712.
W roku 1718 jako bezdzietna, bogata wdowa poślubiła ordynata zamojskiego i starostę knyszyńskiego Tomasza Józefa Zamoyskiego, wnosząc mu w posagu znaczne sumy pieniężne oraz odziedziczone po Wołłowiczu majątki ziemskie na Litwie. Drugie małżeństwo również było bezdzietne. Po śmierci Zamoyskiego, któremu wyprawiła wspaniały pogrzeb (uroczystości trwały trzy dni), Antonina Zahorowska nie wyszła po raz trzeci za mąż.
Zmarła bezdzietnie w Warszawie 31 maja 1747 r. Jej ciało przewieziono w czerwcu do Lublina, gdzie odbyły się uroczystości pogrzebowe, w których brała udział siostra Rozalia Pociejowa wraz z rodziną.
W Archiwum Głównych Akt Dawnych w Warszawie przechowywana jest korespondencja Antoniny z Zahorowskich Zamoyskiej z Józefem Mniszkiem, marszałkiem wielkim koronnym i jego żoną Konstancją z Tarłów z lat 1721-1731.
Portret Antoniny Zamoyskiej nieznanego malarza znajduje się w Muzeum Ziemi Wschowskiej.
Fundacje.
W 1727 Antonina Zamoyska ufundowała modrzewiowy kościół pw. Narodzenia NMP w Krzeszowie, który - pomimo wojen i niefachowo przeprowadzonego w 1938 roku remontu, grożącego całkowitą degradacją drewnianej konstrukcji - przetrwał do dziś, wyremontowany ponownie w 2006.
Znana jest przede wszystkim jako fundatorka (1744) Zakonu Kanoniczek Świeckich w Warszawie. Fundacja została zatwierdzona przez Sejm 17 lat po śmierci Antoniny Zamoyskiej.

</doc>
<doc id="861466" url="https://pl.wikipedia.org/wiki?curid=861466" title="Sumak">
Sumak

Sumak ("Rhus" L.) – rodzaj roślin należący do rodziny nanerczowatych. Obejmuje 54 gatunki roślin, przy czym w dawniejszym szerokim ujęciu włączano tu ok. 250 gatunków. Większość gatunków z rodzaju występuje w Ameryce Północnej (od Kostaryki po Kanadę), jeden rośnie na Hawajach, 6 w Azji wschodniej, jeden (sumak garbarski "R. coriaria") w Azji południowo-zachodniej i basenie Morza Śródziemnego, w tym w południowej Europie. W Polsce występuje często uprawiany i zadomowiony już antropofit – sumak octowiec "R. typhina".
Ze względu na wysoką zawartość tanin rośliny te wykorzystywane są w garbarstwie. Szereg gatunków używanych jest też do produkcji barwników, wykorzystywanych leczniczo. Jadalne i wykorzystywane do wyrobu napojów są owoce sumaka octowca "R. typhina", "R. glabra" i "R. trilobata". Pędy tego ostatniego wykorzystywane były w plecionkarstwie. Sumak octowiec uprawiany jest jako ozdobny.
Systematyka.
Rodzaj należy do podrodziny "Anacardioideae" z rodziny nanerczowatych ("Anacardiaceae"). W tradycyjnym ujęciu był to rodzaj liczący najwięcej gatunków w rodzinie (ok. 200–250), ale ujęcie rodzaju uległo ograniczeniu po wyłączeniu z niego większości gatunków w osobne rodzaje: "Baronia", "Malosma", "Searsia", "Toxicodendron", a czasem jeszcze dodatkowo "Melanococca" i "Terminthia" (w najwęższym ujęciu w rodzaju "Rhus" zostaje ok. 35 gatunków). Mimo że wąskie ujęcie rodzaju potwierdzone zostało jako trafne w badaniach molekularnych na początku XXI wieku, to jego autorem był już w 1937 Fred Alexander Barkley. Cała grupa rodzajów określana jako kompleks "Rhus" jest kłopotliwa do klasyfikowania ze względu na szybkie różnicowanie taksonów i znaczny udział ewolucji retikularnej (siateczkowatej).
W węższym ujęciu rodzaj "Rhus" stanowi takson monofiletyczny dzielący się na dwa podrodzaje "Rhus" i "Lobadium", w obrębie drugiego wyróżniane są cztery sekcje: "Lobadium, Rhoeidium, Styphonia" i "Terebinthifolia".

</doc>
<doc id="861468" url="https://pl.wikipedia.org/wiki?curid=861468" title="Rhus typhina">
Rhus typhina



</doc>
<doc id="861469" url="https://pl.wikipedia.org/wiki?curid=861469" title="Fort Pulaski">
Fort Pulaski

Fort Pulaski ("Fort Pulaski National Monument") – zabytkowy fort położony na wyspie Cockspur w hrabstwie Chatham przy wybrzeżu stanu Georgia.
Fort Pulaski jest narodowym pomnikiem USA.
Znajduje się w delcie rzeki Savannah, pomiędzy miastem Savannah a wyspą Tybee. Fort Pulaski odegrał ważną rolę w czasie wojny secesyjnej – użycie w jego szturmie nowoczesnej artylerii rozpoczęło proces stopniowego wycofywania się z wykorzystania cegły w budownictwie fortyfikacyjnym. Fort był również używany jako obóz jeniecki.
Plany budowy.
Po wojnie brytyjsko-amerykańskiej w 1812, prezydent James Madison zaplanował nowy system przybrzeżnych fortyfikacji, by ochronić Stany Zjednoczone przed obcym najazdem. Twierdza stanowiła ważny punkt strategiczny, miała za zadanie ochronić miasto i port Savannah przed atakiem z morza.
Przebieg budowy.
Budowa zaczęła się w 1829 roku pod kierunkiem generała Babcocka i kontynuowana była pod kierownictwem podporucznika Roberta E. Lee, późniejszego dowódcy wojsk Konfederacji.
Fort został wybudowany na wyspie Cockspur u ujścia rzeki "Savannah" do Oceanu Atlantyckiego. W 1833 nowy fort został nazwany Fort Pulaski od nazwiska Kazimierza Pułaskiego, polskiego żołnierza i dowódcy, który walczył w czasach rewolucji amerykańskiej w armii Jerzego Waszyngtona. Fort Pulaski ostatecznie został ukończony w 1847 roku.
Działania wojenne.
W 1860 roku fort został przejęty przez armię Skonfederowanych Stanów Ameryki, określanych jako "Południe".
Unia ("Północ") zaatakowała Fort Pułaski 11 kwietnia 1861. Nastąpił wówczas przełom w sztuce wojennej – gdy wojska Unii, posiadające nowoczesne na tamte czasy armaty "James Rifled Cannon" z lufami gwintowanymi, strzelające z położonej ponad milę dalej wyspy Tybee, po raz pierwszy wykonały wyłom w fortyfikacji zbudowanej z cegieł. Działa te swoją nośnością i celnością przewyższały tradycyjne armaty, co zostało zademonstrowane w czasie tej bitwy. Zaledwie po 30 godzinach ściany fortu zostały mocno uszkodzone i wojsko Konfederacji poddało się. Upadek Fortu Pułaski spowodował zaciśnięcie blokady, nałożonej przez Północ na porty Południa i powstrzymał eksport bawełny oraz import materiałów wojskowych i dóbr cywilnych bardzo potrzebnych Konfederacji.
Zdobycie Fortu Pułaski przy użyciu nowoczesnej artylerii udowodniło wojskowym potrzebę opracowania nowych metod konstrukcji fortyfikacji. Efektem było stopniowe odchodzenie od umocnień ceglanych na rzecz użycia betonu.
Wiek XX i obecnie.
Do początków XX wieku fort popadał w ruinę. W wyniku starań "Departamentu Wojny" fort 24 października 1924 wpisano na listę narodowych zabytków i na krótko został otwarty dla odwiedzających. 10 sierpnia 1933 kontrolę nad zabytkiem przejął National Park Service. W czasie II wojny światowej na wyspie Cockspur stacjonowały jednostki Marynarki Wojennej USA.
Fort Pulaski został wpisany do rejestru miejsc historycznych 15 października 1966.
Obecnie jest to Muzeum-Forteca, ogólnie dostępna dla zwiedzających. W budynku znajduje się duży portret Kazimierza Pułaskiego i jego życiorys (w języku polskim i angielskim). Znajduje się także urna z ziemią, pobraną w obecności ambasadora USA w Polsce w 1976 roku z miejsca (zwyczajowo uznawanego) urodzenia generała – Warki.

</doc>
<doc id="861471" url="https://pl.wikipedia.org/wiki?curid=861471" title="Kościół św. Szczepana w Krakowie">
Kościół św. Szczepana w Krakowie

Kościół św. Szczepana – zabytkowy kościół rzymskokatolicki przy ulicy Henryka Sienkiewicza 19, w Krakowie.
Zbudowany został w latach 1933–1938 według projektu architekta Zdzisława Mączeńskiego w stylu modernizmu XX-lecia międzywojennego.
Podzielony na trzy nawy wsparte na ośmiu filarach. Nad skrzyżowaniem transeptu i nawy głównej okrągła kopuła z latarnią. Obok ołtarza głównego z rzeźbą patrona św. Szczepana, męczennika, posiada cztery ołtarze boczne: Matki Bożej, Serca Jezusowego, Miłosierdzia Bożego i św. Józefa. Budowę kościoła finansowano z kredytów bankowych, składek parafian oraz ze sprzedaży majątku rodzinnego proboszcza i budowniczego kościoła księdza Andrzeja Molińskiego. Nazwiska najhojniejszych uwiecznione zostały na witrażach i ołtarzach. Fundatorem jednego z witraży był ojciec kardynała Franciszka Macharskiego. Sprofanowany przez Niemców w czasie II wojny światowej kościół został rekonsekrowany w 1959 r. przez biskupa Karola Wojtyłę.
Wśród przedmiotów stanowiących wyposażenie świątyni znajdują się zabytki pochodzące ze starego wyburzonego kościoła św. Szczepana. Należą do nich: obraz "Męczeństwo św. Szczepana" (z przełomu XVI i XVII w., przypisywany przez niektórych Hansowi von Aachen), cudowny obraz Matki Bożej Pocieszenia z XVI wieku wraz z ołtarzem, pochodząca z 1425 r. brązowa chrzcielnica oraz relikwiarze śś. Urszuli i Szczepana.

</doc>
<doc id="861472" url="https://pl.wikipedia.org/wiki?curid=861472" title="Perukowiec">
Perukowiec

Perukowiec ("Cotinus" Mill.) – rodzaj roślin należący do rodziny nanerczowatych. Należą do niego w zależności od ujęcia i klasyfikacji wewnątrzrodzajowej: 3, 5 lub 7 gatunków. Zasięg rodzaju obejmuje środkową i południową część USA i północno-wschodnią część Meksyku, południową Europę na wschód od Francji oraz rozległe obszary w Azji od Turcji i Syrii, poprzez Kazachstan na północy i Iran, Pakistan, Nepal na południu, po południowe Chiny na wschodzie. Rosną zwykle na terenach skalistych.
Rośliny z tego rodzaju uprawiane są jako ozdobne, zwłaszcza perukowiec podolski "C. coggygria" (często w odmianie czerwonolistnej 'Purpureus'). Liście perukowców używane bywają w garbarstwie. Z pędów perukowca podolskiego uzyskuje się żółty barwnik, a z perukowca amerykańskiego "C. obovatus" – pomarańczowy.
Systematyka.
Rodzaj należy do podrodziny "Anacardioideae" w obrębie rodziny nanerczowatych "Anacardiaceae".

</doc>
<doc id="861478" url="https://pl.wikipedia.org/wiki?curid=861478" title="Zarząd Województwa Lubelskiego">
Zarząd Województwa Lubelskiego

Zarząd Województwa Lubelskiego – organ wykonawczy (zarząd województwa) samorządu województwa lubelskiego.

</doc>
<doc id="861479" url="https://pl.wikipedia.org/wiki?curid=861479" title="Muzeum Guggenheima">
Muzeum Guggenheima



</doc>
<doc id="861480" url="https://pl.wikipedia.org/wiki?curid=861480" title="Jan Reychman">
Jan Reychman

Jan Antoni Reychman (ur. 19 lutego 1910 w Warszawie, zm. 11 stycznia 1975 tamże) – polski historyk, lingwista, orientalista, turkolog, hungarysta i armenolog. Badacz stosunków Polski ze Wschodem, krajami Europy Południowo-Wschodniej i Środkowej, ze specjalnością Turcji, Kurdystanu, Węgier oraz Armenii. Turysta i krajoznawca, działacz PTTK.
Życiorys.
Urodził się w rodzinie pochodzenia żydowskiego, ochrzczonej w wyznaniu kalwińskim, jako syn Kazimierza i Wandy Olszewicz. Od 1923 r. uczęszczał do gimnazjum w Zakopanem. Absolwent Uniwersytetu Warszawskiego, od 1955 prof. tamże – kierował katedrą turkologii i hungarologii. Pełnił także funkcję kierownika działu dokumentacji Zakładu Orientalistyki Polskiej Akademii Nauk. W latach 1939 – 1940 pracował w Muzeum Tatrzańskim w Zakopanem.
W 1940 przedostał się na Węgry, gdzie był współpracownikiem Zdzisława Antoniewicza. Był stałym gościem w jedynym wówczas w Europie polskim gimnazjum w Balatonboglár. W tym czasie poznał dobrze dzieje Węgier oraz język węgierski. Po rozpoczęciu ofensywy sowieckiej na Węgrzech wiosną 1944 przez Debreczyn i Rumunię wrócił w 1945 roku do Polski i na warszawski Uniwersytet.
Już w czasach gimnazjalnych rozpoczął systematyczne poznawanie Tatr i Podtatrza, m.in. w towarzystwie swojego wuja Wacława Olszewicza, kuzyna Witolda Mileskiego i Witolda H. Paryskiego, stając się do czasu wybuchu wojny jednym z najlepszych znawców dziejów tych terenów oraz ludzi związanych z tym regionem. Jeszcze przed wojną opublikował "Przewodnik po Podhalu, Spiszu, Orawie i Północnej Słowacji" (Warszawa 1937).
Od 1951 był członkiem redakcji "Wierchów". Ogłaszał liczne artykuły na tematy dotyczące Tatr i Podtatrza, o zbójnictwie, z dziedziny historii, z dziejów piśmiennictwa tatrzańskiego. Pisał „gawędy o dziwnych czasach, dziwnych postaciach, ludziach ciekawych i niezwykłych – zafascynowanych Wschodem i urzeczonych Tatrami”, a także obszerne przedmowy i komentarze, np. do polskiego wydania książki "Węgierski bądź Dacki Simplicissimus" (Kraków 1967).
Był redaktorem naczelnym słowników polsko-węgierskich i węgiersko-polskich oraz autorem ponad 300 artykułów i większych prac z dziedziny orientalistyki (zestawionych w publikacji "Księga dla uczczenia pamięci Jana Reychmana", Warszawa 1976) oraz wielu prac z zakresu hungarystyki. Spoczywa na cmentarzu ewangelickim-reformowanym w Warszawie (kwatera T-1-1).

</doc>
<doc id="861489" url="https://pl.wikipedia.org/wiki?curid=861489" title="Ewa Nowowiejska">
Ewa Nowowiejska

Ewa Nowowiejska – bohaterka powieści "Pan Wołodyjowski" Henryka Sienkiewicza. 
Córka starego Nowowiejskiego. Zakochana w Azji Tuhaj-bejowiczu. Kiedy była dzieckiem, Azja wyznał jej miłość, za co jej ojciec kazał go wychłostać. Kiedy Basia Wołodyjowska chciała ich wyswatać, Azja Tuhaj-bejowicz próbował ją porwać. Nie udało mu się, więc wyładowując złość na Nowowiejskich, zabił starego Nowowiejskiego, a Ewkę oddał Adurowiczowi, który potem ją sprzedał. Jako niewolnica trafiła do Stambułu.
W filmie "Pan Wołodyjowski" i serialu telewizyjnym "Przygody Pana Michała" rolę Ewy Nowowiejskiej grała Irena Karel.

</doc>
<doc id="861491" url="https://pl.wikipedia.org/wiki?curid=861491" title="Prawosławna Metropolia warszawska i całej Polski">
Prawosławna Metropolia warszawska i całej Polski



</doc>
<doc id="861492" url="https://pl.wikipedia.org/wiki?curid=861492" title="Nikka Costa">
Nikka Costa

Nikka Costa (właśc. Domenica Costa, ur. 4 czerwca 1972 roku) – amerykańska piosenkarka śpiewająca muzykę pop, funk, soul, blues, prog rock. Współpracowała z zespołem Pussycat Dolls. Jest córką piosenkarza muzyki pop Don Costa.
W 2006 roku wyszła za mąż za producenta Justina Stanleya, z którym ma córkę o imieniu Sugar.
Linki zewnętrzne.
 

</doc>
<doc id="861498" url="https://pl.wikipedia.org/wiki?curid=861498" title="Amel Bent">
Amel Bent

Amel Bent (właśc. Amel Bachir, ur. 21 czerwca 1985 roku w Paryżu) – francuska piosenkarka.
Życiorys.
Bent pochodzi z rodziny o marokańsko-algierskich korzeniach. Zadebiutowała w 2004 roku startując w telewizyjnym programie "La Nouvelle Star" i dotarła do półfinału.
Dzięki tym sukcesom pod koniec tego roku wydała płytę "Un jour d’eté", która we Francji znalazła ponad 150 tysięcy nabywców. Album promował singel „Ma philosophie”, który cieszył się ogromną popularnością i przez 6 tygodni gościł na pierwszym miejscu listy przebojów nad Sekwaną.

</doc>
<doc id="861502" url="https://pl.wikipedia.org/wiki?curid=861502" title="Herb Wiązowa">
Herb Wiązowa

Herb Wiązowa – jeden z symboli miasta Wiązów i gminy Wiązów w postaci herbu.
Wygląd i symbolika.
Herb przedstawia głowę św. Jana Chrzciciela na złotej tacy, umieszczoną na czerwonym tle. W górnych rogach pola dwie lilie koloru białego z czarnym konturem.
Lilijki nawiązują do niegdysiejszej przynależności miasta do dóbr biskupiego księstwa nyskiego (por. Herb Nysy). 
Historia.
Wizerunek herbowy występuje na szeregu pieczęci miejskich począwszy od XV wieku.

</doc>
<doc id="861503" url="https://pl.wikipedia.org/wiki?curid=861503" title="Diecezja lubelsko-chełmska">
Diecezja lubelsko-chełmska

Diecezja lubelsko-chełmska – jedna z 6 diecezji Kościoła prawosławnego w Polsce. Graniczy z diecezjami: warszawsko-bielską, łódzko-poznańską i przemysko-gorlicką.
Historia.
Diecezja została restytuowana postanowieniem Soboru Biskupów Kościoła Prawosławnego w Polsce z 1 marca 1989 jako bezpośrednia kontynuatorka tradycji dawnej diecezji chełmskiej. Objęła ówczesne województwa środkowowschodniej Polski: bialskopodlaskie, chełmskie, lubelskie, siedleckie, tarnobrzeskie, zamojskie i częściowo rzeszowskie. W chwili powołania liczyła 16 parafii podzielonych na 2 dekanaty, na jej terenie znajdował się również monaster św. Onufrego w Jabłecznej (od 1999 stauropigialny) oraz Wyższe Prawosławne Seminarium Duchowne w Jabłecznej (przeniesione następnie do Warszawy).
Obecnie diecezja obejmuje swoją jurysdykcją całe województwo lubelskie oraz wschodnią część mazowieckiego.
Monastery.
W 2016 rozpoczął działalność żeński Dom Zakonny św. Mikołaja Cudotwórcy w Holeszowie; od 2019 r. jest to skit podlegający monasterowi w Turkowicach.
Święci diecezji.
Patronem diecezji jest św. Atanazy Brzeski. Poza nim szczególnym kultem w diecezji otaczani są męczennicy chełmscy i podlascy, św. Piotr Mohyła, św. Paraskiewa (Matijeszyna), św. Leoncjusz (Stasiewicz), św. Onufry (Gagaluk) oraz św. Serafin Zahorowski.

</doc>
<doc id="861504" url="https://pl.wikipedia.org/wiki?curid=861504" title="Diecezja łódzko-poznańska">
Diecezja łódzko-poznańska

Diecezja łódzko-poznańska – diecezja Polskiego Autokefalicznego Kościoła Prawosławnego utworzona 12 listopada 1948. Graniczy z diecezjami: warszawsko-bielską, białostocko-gdańską, lubelsko-chełmską, przemysko-gorlicką i wrocławsko-szczecińską.
Jest to największa terytorialnie diecezja prawosławna w Polsce. Obejmuje swoją jurysdykcją województwa: kujawsko-pomorskie, łódzkie, śląskie, świętokrzyskie, wielkopolskie, a także zachodnią część małopolskiego oraz południową mazowieckiego.

</doc>
<doc id="861506" url="https://pl.wikipedia.org/wiki?curid=861506" title="Diecezja przemysko-gorlicka">
Diecezja przemysko-gorlicka

Diecezja przemysko-gorlicka – jedna z 6 diecezji kościoła prawosławnego w Polsce. Graniczy z diecezjami: lubelsko-chełmską i łódzko-poznańską.
Historia.
Diecezja została erygowana 6 września 1983 pod nazwą przemysko-nowosądecka; nawiązuje do tradycji prawosławnej eparchii przemyskiej (przemysko-samborskiej) (1120–1692), która po przyjęciu postanowień unii brzeskiej przez jej ostatniego ordynariusza została przemianowana na greckokatolicką diecezję przemyską.
25 sierpnia 2016, na Świętym Soborze Biskupów PAKP, zmieniono nazwę diecezji na obecną.
Diecezja obejmuje swoją jurysdykcją całe województwo podkarpackie oraz wschodnią część małopolskiego.
Święci diecezji.
Patronami diecezji są: św. Jan Chrzciciel (wspomnienie 24 czerwca/7 lipca) i św. Maksym Gorlicki (wspomnienie 6 września).

</doc>
<doc id="861508" url="https://pl.wikipedia.org/wiki?curid=861508" title="Bode (dopływ Soławy)">
Bode (dopływ Soławy)

Bode – rzeka w środkowych Niemczech o długości 167 km, położona w górach Harz. Główne miasta nad tą rzeką to Schierke, Oschersleben (Bode), Quedlinburg, Staßfurt.
W 1938 roku rozpoczęto na rzece budowę zapory Rappbode. Prace przerwano podczas II wojny światowej, a ukończono dopiero w 1959 roku.

</doc>
<doc id="861511" url="https://pl.wikipedia.org/wiki?curid=861511" title="Mini Golf">
Mini Golf



</doc>
<doc id="861514" url="https://pl.wikipedia.org/wiki?curid=861514" title="Ewka Nowowiejska">
Ewka Nowowiejska



</doc>
<doc id="861517" url="https://pl.wikipedia.org/wiki?curid=861517" title="Diecezja warszawsko-bielska">
Diecezja warszawsko-bielska

Diecezja warszawsko-bielska (metropolitalna) – jedna z 6 diecezji kościoła prawosławnego w Polsce, utworzona w 1948. Graniczy z diecezjami: białostocko-gdańską, lubelsko-chełmską i łódzko-poznańską.
Historia.
Korzenie.
Pierwsza cerkiew w Warszawie powstała w 1796 w pałacu Sapiehów przy ul. Zakroczymskiej. W 1818 z inicjatywy warszawskich kupców pochodzenia greckiego Dobricza, Barącza i Dadaniego zakupiono dom przy ul. Podwale 5, w którego podwórzu wybudowano niewielką kaplicę na ok. 250 osób, wyświęconą ku czci Świętej Trójcy.
Od 1834 Warszawa była siedzibą wikariuszy eparchii wołyńskiej, zaś od 1840 – biskupów warszawskich i nowogieorgijewskich. Eparchia ta funkcjonowała w latach 1875–1905 jako eparchia chełmsko-warszawska, zaś do 1922 – jako eparchia warszawska i nadwiślańska.
Po odzyskaniu niepodległości przez Polskę, w 1922 patriarcha moskiewski i całej Rusi Tichon zgodził się na powołanie w II Rzeczypospolitej egzarchatu kierowanego przez metropolitę warszawskiego Jerzego. Dla władz niepodległej Polski nie było to rozwiązanie satysfakcjonujące, dążyły one do uzyskania przez Kościół prawosławny w Polsce autokefalii (zakończone powodzeniem). W 1922 w Warszawie powołano diecezję warszawsko-chełmską.
W czasie II wojny światowej Polski Autokefaliczny Kościół Prawosławny został przekształcony w Autokefaliczny Kościół Prawosławny w Generalnej Guberni. Warszawa została siedzibą diecezji warszawsko-radomskiej.
Historia eparchii warszawsko-bielskiej.
W 1948 powstała eparchia warszawska PAKP. Kolejna reorganizacja podziału administracyjnego Kościoła miała miejsce w 1951. Obszar diecezji warszawskiej po wydzieleniu z niej diecezji łódzko-poznańskiej, białostocko-gdańskiej i wrocławsko-szczecińskiej skurczył się do obszaru ówczesnych województw warszawskiego i lubelskiego oraz powiatu Bielsk Podlaski w województwie białostockim. W 1958 ponownie włączono do niej obszar województwa rzeszowskiego. W tym kształcie diecezja utrzymała się przez niemal 25 lat. W 1983 została restytuowana po ponad 280 latach nieistnienia diecezja przemysko-nowosądecka, a w 1989 diecezja lubelsko-chełmska, których terytoria zostały wydzielone z diecezji warszawsko-bielskiej.
Obecnie diecezja warszawsko-bielska jest najmniejszą obszarowo diecezją kościoła prawosławnego w Polsce, obejmując swoją jurysdykcją północną część województwa mazowieckiego i południową województwa podlaskiego.

</doc>
<doc id="861520" url="https://pl.wikipedia.org/wiki?curid=861520" title="Lista odcinków serialu Rodzina Soprano">
Lista odcinków serialu Rodzina Soprano

Poniżej znajduje się lista odcinków serialu Rodzina Soprano emitowanego przez HBO w latach 1999–2007.

</doc>
<doc id="861525" url="https://pl.wikipedia.org/wiki?curid=861525" title="Diecezja wrocławsko-szczecińska">
Diecezja wrocławsko-szczecińska

Diecezja wrocławsko-szczecińska – jedna z 6 diecezji kościoła prawosławnego w Polsce utworzona w 1951 (wcześniej wikariat). Graniczy z diecezjami: białostocko-gdańską i łódzko-poznańską.
Diecezja obejmuje swoją jurysdykcją województwa: dolnośląskie, lubuskie, opolskie, zachodniopomorskie oraz zachodnią część pomorskiego.

</doc>
<doc id="861531" url="https://pl.wikipedia.org/wiki?curid=861531" title="EMOS">
EMOS

EMOS ("Elwrowski Mikrokomputerowy Operacyjny System") – system operacyjny przeznaczony dla mikrokomputera Elwro 523 oraz jego następców: Elwro 600 i Elwro 800. System kompatybilny był z systemem CP/M 2.2. Jego rozwinięciem dla architektury 16-bitowej komputerów rodziny Elwro 800 był system CP16.
Budowa systemu.
System oparty jest na 4 funkcjonalnych obszarach:

</doc>
<doc id="861532" url="https://pl.wikipedia.org/wiki?curid=861532" title="Smardy (przystanek kolejowy)">
Smardy (przystanek kolejowy)

Smardy – przystanek kolejowy zlokalizowany między miejscowościami Smardy Dolne i Smardy Górne, w województwie opolskim, w powiecie kluczborskim, w gminie Kluczbork, w Polsce.
W roku 2017 przystanek obsługiwał 20–49 pasażerów na dobę.

</doc>
<doc id="861539" url="https://pl.wikipedia.org/wiki?curid=861539" title="Lonicera caprifolium">
Lonicera caprifolium



</doc>
<doc id="861540" url="https://pl.wikipedia.org/wiki?curid=861540" title="Náměstí Míru">
Náměstí Míru

Náměstí Míru – stacja linii A metra praskiego (odcinek I.A), usytuowana pod placem o tej samej nazwie (plac Pokoju), w dzielnicy Vinohrady.
Stacja została otwarta 12 sierpnia 1978 roku. W latach 1978–1980, do czasu otwarcia odcinka II.A, była stacją końcową linii.
Jest najgłębiej położoną stacją całej sieci (53 m). Została zaprojektowana i zbudowana jako stacja końcowa, jest możliwe także dobudowania nowego wyjścia ze stacji, prowadzącego na ul. Vinohradską. W niedalekiej przyszłości, po wybudowaniu pierwszego odcinka linii D, stacja Náměstí Míru stanie się węzłem przesiadkowym.
Prowadzona w latach 1973–1978 budowa stacji, długiej na 114 m, pochłonęła 303 mln koron. Między stacjami Náměstí Míru i Muzeum wybudowano łącznik linii A i C, którego drugi koniec znajduje się koło stacji I. P. Pavlova. 
Pod koniec lat 90. została całkowicie zrekonstruowana.

</doc>
<doc id="861542" url="https://pl.wikipedia.org/wiki?curid=861542" title="Under">
Under

Under – pierwsza oficjalna płyta zespołu Rootwater, wydana w 2004 roku nakładem wydawnictwa Fonografika.

</doc>
<doc id="861547" url="https://pl.wikipedia.org/wiki?curid=861547" title="Piaf">
Piaf



</doc>
<doc id="861553" url="https://pl.wikipedia.org/wiki?curid=861553" title="Dan Castellaneta">
Dan Castellaneta

Daniel Louis „Dan” Castellaneta (ur. 29 października 1957 w Oak Park k. Chicago) – amerykański aktor pochodzenia włoskiego, specjalizujący się w podkładaniu głosów pod postacie filmowe. Najbardziej jest znany jako głos Homera Simpsona i wielu innych postaci z serialu animowanego "Simpsonowie". Za tę rolę trzykrotnie otrzymał nagrodę Emmy, w latach 1992, 1993 i 2004.
Poza rolami czysto głosowymi, czasami grywa drugoplanowe i epizodyczne role w filmach i serialach telewizyjnych. Wystąpił m.in. w pokazywanym w Polsce filmie "W pogoni za szczęściem" jako Alan Frakesh. W 2015 roku pojawił się w trzecioplanowej roli Pana Kenny'ego w filmie "Fantastyczna Czwórka".
Wystąpił też gościnnie w szóstym sezonie serialu "Gotowe na wszystko" jako Jeff Bicks.
Simpsonowie.
Lista postaci serialu "Simpsonowie", którym Dan użycza głosu:

</doc>
<doc id="861559" url="https://pl.wikipedia.org/wiki?curid=861559" title="Foliofag">
Foliofag

Foliofag (łac. "folium" - liść, "fag" - zjadać) - fitofag wyspecjalizowany w zjadaniu liści. Ponieważ liście zawierają dużo ciężkostrawnej celulozy, a także stanowią relatywnie ubogie źródło energii oraz często mogą zawierać substancje toksyczne, foliofagi zwykle mają powolny metabolizm oraz wyspecjalizowany układ pokarmowy. Wiele z nich trawi liście z pomocą symbiotycznych bakterii, zasiedlających ich układ pokarmowy. Dodatkowo, jak zaobserwowano w liściożernych naczelnych, zwierzęta mogą wykazywać silne preferencje dla niedojrzałych liści, które są bogatsze w białka i uboższe w błonnik oraz są mniej toksyczne niż liście dojrzałe.
Ścisłym foliofagiem jest np. koala, odżywiający się wyłącznie liśćmi eukaliptusa.

</doc>
<doc id="861560" url="https://pl.wikipedia.org/wiki?curid=861560" title="Władysław Stachowski">
Władysław Stachowski

Władysław Stachowski (ur. 16 maja 1887 w Doktorowie, zm. 13 lipca 1974 w Gostyniu) – regionalista, kolekcjoner, działacz społeczny.
Życiorys.
Władysław Jan Stachowski urodził się w Doktorowie jako pierworodny syn Wojciecha, mistrza brukarskiego i spedytora, oraz Praksedy z Dohnków. Miał ośmioro rodzeństwa. Szkołę powszechną i progimnazjum ukończył w Grodzi­sku. W latach 1899–1907 uczęszczał do gimnazjum w Rogoźnie. Był tam założycielem tajnej organizacji młodzieżowej o charakterze patriotycznym o nazwie Towarzystwo Tomasza Zana (TTZ). W latach 1905–1907 był prezesem tej organizacji. Będąc uczniem niższej prymy w dniu 9 marca 1907 roku został wydalony z gimnazjum za udział dwóch jego sióstr w strajku szkolnym. W latach 1909-1912 pracował w Berlinie w polskim banku „Skarbona", studiując jednocześnie w Akademii Handlowej. W Berlinie współpracował z pismami tamtejszej Polonii: „Dziennikiem Berliń­skim", „Niedzielą" oraz „Polakiem na obczyźnie". Był członkiem „Towarzystwa Przemysłowców i Młodzieży" oraz „Polskiego Komitetu Berlina i Brandenburgii".
Po powrocie do kraju krótko pracował w Banku Ludowym w Chełmży, skąd w 1913 roku przeniósł się do Gostynia. Tam powołano go w skład zarządu „Banku Pożyczkowego". W Gostyniu pełnił wiele funkcji społecznych. Był między innymi prezesem gostyńskiego gniazda „Sokoła", aktywnym członkiem Towarzystwa Czytelni Ludowych. Należał do inicjatorów budowy gimnazjum gostyńskie­go, pełniąc w komitecie budowy funkcję skarbnika. Jego żona Lubomira z Czabajskich kierowała księgarnią, założoną przez męża w 1925 roku. Niezwykły talent organizacyjny Stachowskiego, jego pozycja jako dyrektora banku, prezesa Towarzystwa „Sokół" oraz wykładowcy w miejscowej szkole zawodowej, pozwoliły mu na rozwinięcie szerokiej działalności kulturalnej.
Był jednym z założycieli Polskiego Towarzystwa Dramatycznego imienia A. Fredry „Fredreum". Towarzystwo to odegrało znaczącą rolę w życiu kulturalnym Gostynia prowadząc teatr amatorski, zasobną bibliotekę, szeroką działalność odczytową oraz wydawniczą. Był inicjatorem powstania oraz wieloletnim redaktorem bardzo popularnego czasopisma "Kronika Gostyńska", wydawanego jako organ „Fredreum" w latach 1928–1939. Wydawnictwo dzięki zabiegom Stachowskiego pozyskało do współpracy wielu młodych regionalistów, a także grono znakomitych uczonych. 
Był autorem licznych publikacji historycznych opartych na materiałach źródłowych oraz przekazach ikonograficznych. Uznając jego zasługi w badaniach nad przeszłością regionu, przyjęto go w poczet członków Komisji Historycznej Poznańskiego Towarzystwa Przyjaciół Nauk. Odznaczony Krzyżem Kawalerskim Orderu Odrodzenia Polski oraz Zasłużony Działacz Kultury.

</doc>
<doc id="861561" url="https://pl.wikipedia.org/wiki?curid=861561" title="Dębniak (powiat zgierski)">
Dębniak (powiat zgierski)

Dębniak – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Kania Góra.
W latach 1975–1998 Dębniak administracyjnie należał do ówczesnego województwa łódzkiego.

</doc>
<doc id="861562" url="https://pl.wikipedia.org/wiki?curid=861562" title="Háje (stacja metra)">
Háje (stacja metra)

Háje – końcowa stacja linii C metra praskiego. Leży w centrum osiedla Háje, będącego częścią wielkopłytowego "Miasta Południowego" ("Jižní Město").
Stacja została otwarta 7 listopada 1980 (rocznica wybuchu rewolucji październikowej) pod nazwą "Kosmonautů" (Kosmonautów) – obecną nazwę uzyskała 22 lutego 1990. Od momentu powstania jest stacją końcową linii.
Háje to stacja zbudowana metodą odkrywkową pod powierzchnią ulicy Opatowskiej i placu Kosmonautów (stąd poprzednia nazwa) – maksymalna głębokość wynosi 11 m. Charakteryzuje się typową żelbetową konstrukcją. Długość stacji, wraz z torami odstawczymi zbudowanymi po jej wschodniej stronie, liczy sobie 515 m (w torach odstawczych miał w sierpniu 1987 roku miejsce pożar, nikt wówczas nie ucierpiał). Stacja ma dwa główne wyjścia: zachodnie, umiejscowione przy pętli autobusowej i wschodnie, położone bliżej osiedla.
Stacja pełni funkcję końcowej już od ponad 35 lat (najdłużej w całej sieci) i tak najprawdopodobniej będzie jeszcze przez długi czas (być może na zawsze) – nie jest planowane dalsze wydłużanie linii w kierunku wschodnim.

</doc>
<doc id="861564" url="https://pl.wikipedia.org/wiki?curid=861564" title="Tribute to Eric Clapton">
Tribute to Eric Clapton

Tribute to Eric Clapton to album muzyczny zawierający w większości utwory skomponowane lub wykonywane w przeszłości przez Erica Claptona i zespoły z nim związane. Nagrań dokonali czołowi polscy muzycy bluesrockowi w hołdzie dla twórczości tego muzyka, o czym świadczy dedykacja wewnątrz dołączonej do płyty książeczki: "This album was made with love to the man and his music".
Koordynatorem projektu był Jan Chojnacki a większość utworów zarejestrowana została pod muzycznym kierownictwem Wojciecha Waglewskiego i z udziałem związanych z nim w tym czasie zespołów i wykonawców: Voo Voo, Hot Water, Martyną Jakubowicz czy Edytą Bartosiewicz.

</doc>
<doc id="861566" url="https://pl.wikipedia.org/wiki?curid=861566" title="Janów (gmina Zgierz)">
Janów (gmina Zgierz)

Janów – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Józefów.
W latach 1975–1998 Janów należał administracyjnie do ówczesnego województwa łódzkiego.

</doc>
<doc id="861567" url="https://pl.wikipedia.org/wiki?curid=861567" title="Edmund Majkowski">
Edmund Majkowski

Edmund Mikołaj Majkowski (ur. 10 września 1929 w Przasnyszu, zm. 19 lutego 2009) – artysta rzeźbiarz, specjalizujący się w tematyce batalistycznej i historycznej. 
Życiorys.
Syn Czesława i Władysławy z Mosakowskich. Absolwent Akademii Sztuk Pięknych w Warszawie (1955), uczył się w pracowniach prof. Franciszka Strynkiewicza i prof. Mariana Wnuka. 
Tworzył gł. w formach ceramicznych: kamionce i sztucznym kamieniu, także w brązie. Jest autorem wielu pomników, fryzów, płaskorzeźb, wypukłorzeźb, medali. Stała Galeria Rzeźby Batalistycznej Edmunda Majkowskiego czynna jest w Muzeum Wojska w Białymstoku. Ponadto prace Majkowskiego można oglądać w zbiorach Muzeum Wojska Polskiego w Warszawie, Muzeum Sztuki Medalierskiej we Wrocławiu i Muzeum Historycznym w Przasnyszu. Pojedyncze prace zakupiły: petersburski Ermitaż i Galeria Tretiakowska w Moskwie.
W latach 1986-1989 był członkiem Ogólnopolskiego Komitetu Grunwaldzkiego. W latach 1955-1983 był członkiem Związku Polskich Artystów Plastyków, sekretarzem Sekcji Rzeźby Zarządu Głównego w latach 1977-83)
Bohater filmu dokumentalnego: "Kawał życia Edmunda Majkowskiego – rzeźbiarza" w reżyserii Janusza Horodniczego i Krzysztofa Wojciechowskiego (1999).
Mieszkał w Józefowie pod Warszawą. W 2004 otrzymał statuetkę "Przasnyskiego Koryfeusza". 30 października 2008 r. otrzymał godność Honorowego Obywatela Miasta Przasnysza.

</doc>
<doc id="861570" url="https://pl.wikipedia.org/wiki?curid=861570" title="Jeżewo (województwo łódzkie)">
Jeżewo (województwo łódzkie)

Jeżewo – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Biała.
W latach 1975–1998 Jeżewo administracyjnie należało do ówczesnego województwa łódzkiego.
Zabytki.
Według rejestru zabytków Narodowego Instytutu Dziedzictwa na listę zabytków wpisane są obiekty:

</doc>
<doc id="861572" url="https://pl.wikipedia.org/wiki?curid=861572" title="Kolonia Głowa">
Kolonia Głowa

Kolonia Głowa (do 2009 "Głowa") – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Biała. W latach 1975–1998 należała administracyjnie do ówczesnego województwa łódzkiego.
Formalnie nazwa została usankcjonowana w 2009.

</doc>
<doc id="861575" url="https://pl.wikipedia.org/wiki?curid=861575" title="Kotowice (województwo łódzkie)">
Kotowice (województwo łódzkie)

Kotowice – wieś w Polsce położona w województwie łódzkim, w powiecie zgierskim, w gminie Zgierz.
Wraz z sąsiednią wsią Astachowice tworzy sołectwo Astachowice.
Historia.
Wieś Kotowice pierwszy raz pojawiła się w dokumentach historycznych w 1391 roku jako "Cothouicza". W latach 1975–1998 należała administracyjnie do ówczesnego województwa łódzkiego.

</doc>
<doc id="861576" url="https://pl.wikipedia.org/wiki?curid=861576" title="Sasso Lungo">
Sasso Lungo



</doc>
<doc id="861581" url="https://pl.wikipedia.org/wiki?curid=861581" title="Heksaemeron">
Heksaemeron

Heksaemeron (z gr. "hexa hemeron" – sześć dni) – w egzegezie biblijnej nazwa opisu stworzenia świata zawartego w Księdze Rodzaju 1,1–2,4a, w którym Bóg stwarza wszechświat w ciągu sześciu dni.
Powstanie i przesłanie.
Heksaemeron stanowi część Księgi Rodzaju, pierwszej księgi Starego Testamentu, zajmuje miejsce 1,1–2,4a. W rezultacie Biblia zaczyna się opisem stworzenia świata przez Boga. Księgi biblijne nie powstawały jednak w kolejności, w jakiej zostały umieszczone w Biblii. Księga Rodzaju została ostatecznie zredagowana w VI wieku przed naszą erą, później niż liczne inne części Biblii, i prawdopodobnie wtedy też powstał Heksaemeron. O ile niektóre historie zawarte w tej księdze bliższe czasowo ich spisaniu mogą mieć starsze pochodzenie i przechowywać elementy opowiadań z historii rodowych Izraelitów, o tyle pierwsza jej część, opisująca początki świata i ludzkości została ukształtowana dopiero w czasie niewoli babilońskiej. Obecnie powstanie Pięcioksięgu Mojżesza tłumaczy się kompilacją wcześniejszych tekstów należących do czterech tradycji: jahwistycznej, elohistycznej, deuteronomicznej i kapłańskiej, pozwala to wyjaśnić obecne w Torze powtórzenia i niespójności. Dotyczą one między innymi opowieści o stworzeniu właśnie: Genesis zawiera dwie historie stworzenia, które się od siebie różnią. Heksaemeron jest właśnie jedną z nich.
Motywów powstania i włączenia do Biblii opowieści o stworzeniu upatrywać można w sytuacji politycznej Izraelitów, którzy, uważając się za naród wybrany, po upadku Królestwa Judy pozbawieni byli własnego państwa. Rodziło to pytania o powód poddania narodu wybranego obcym, politeistycznym ludom. Heksaemeron głosi, że Jahwe jest nie tylko bogiem Izraela, ale stwórcą całego świata i działanie obcych dla Izraelitów narodów stanowi wyraz działania Boga, narzędzie w boskich rękach. Do wyrażenia tej idei konieczne było odwołanie się do obowiązujących ówcześnie pojęć kosmologicznych i ówczesnej wiedzy na temat świata. Jednak to nie one stanowią zasadniczy element Heksaemeronu, stanowią raczej tło dla zasadniczego przesłania utworu: stworzenia świata przez Jahwe, barwny sposób przekazywania treści teologicznych. Było to tym ważniejsze, że odbiorcą był Żyd mieszkający wśród wyznawców innych religii, posiadających swoje opowieści o stworzeniu (Marduk zabijający Tiamat i czyniący świat z jej ciała), na które Biblia musiała dać odpowiedź. Ponadto w Babilonii rozwijała się ściśle wtedy połączona z mitologią astronomia. W tym kontekście autorzy biblijni wskazali, że typowe dla sąsiadów z Mezopotamii kulty astralne, a dla sąsiadów z Egiptu kulty zwierząt, są błędne, jako kulty stworzeń, a nie stwórcy. Odróżniając się od religii sąsiadujących ludów, Biblia wypowiada się jednak na tematy kosmologii oględnie, wręcz unika tej tematyki. Autor Heksaemeronu zasadniczo powiela panujący wówczas pogląd geocentryczny, ale nie zajmuje się rozstrzyganiem kwestii astronomicznych i fizycznych. Opis stworzenia jest tylko opisem teologicznym podkreślającym monoteizm i stwórczą rolę Boga. Nie jest w żadnym razie opisem naukowym, treści kosmologiczne wręcz są w Biblii lekceważone (jako że podawane są dwa sprzeczne ze sobą opisy) – liczy się teologia. Odróżnia się więc Heksaemeron od wierzeń okolicznych ludów istniejącym od zawsze Bogiem, który nie rodzi się ani nie wyłania ze świata – nie ma tu teogonii. Świat nie powstaje też z materii wyłonionej z bóstwa. 
Początki Heksaemeronu wywodzić się mogą z opowieści powtarzanych sobie ustnie i rozprowadzanych przez wędrowców starożytnego Bliskiego Wschodu. Przekazywane z pokolenia na pokolenie, zostały w końcu spisane. Heksaemeron stanowi taki przekazywany wcześniej ustnie, potem spisany poemat, utwór poetycki przypominający inne pieśni tamtej kultury jak biblijna pieśń o winnicy czy eposy babilońskie. Tekst Heksaemeronu używa podniosłego języka, jest rytmiczny, występują powtórzenia, paralelizmy, rymy, asonacje. Na pierwszy plan wysuwa się estetyka tekstu, nie zawartość merytoryczna. Nie wyklucza się nawet, że Heksaemeron mógł być niegdyś pieśnią liturgiczną, jako że regularna budowa ułatwia zapamiętywanie. Według biblistów hymn ten ma wzbudzać wśród wiernych uczucie wdzięczności wobec Stwórcy oraz przeświadczenie, że Bóg jest początkiem wszystkiego, a Jego stworzenie jest z natury dobre. Biblijna opowieść uzasadnia też świętowanie szabatu: po sześciu dniach pracy Jahwe odpoczywa. Heksaemeron pasowałby więc do reformy religijnej Jozjasza jako pieśń religijna uzasadniająca świętowanie szabatu.
Budowa.
Heksaemeron jest określany jako hymn. Regularna budowa Heksaemeronu przedstawia się następująco. Całość zajmuje Rdz 1,1–2,4a i dzieli się na 3 części:
Budowa 6+1 świadczy o trwaniu dzieło przez nieokreślony czas w przeszłości, dzieło to jednak zostało ukończone. Podobna kompozycja występuje np. w poemacie o Aqhacie. Tak więc Bóg przez jakiś czas stwarza świat, po czym kończy swe dzieło. Wielokrotności liczby 7 powtarza się jeszcze kilka razy, np. pierwszy wiersz (w oryginale) ma 7 wyrazów, kolejny 14. Imię Boga wymienione jest 35 razy.
Korpus przedstawia poniższa tabela
W powyższej budowie widać paralelizm. Podobnie paralelne względem siebie są opisy poszczególnych dni stworzenia. Zawierają one zawsze 8 stałych elementów:
Poszczególne dzieła stwarzane przez Jahwe różnią się liczbą formuł użytych do ich opisania, jednak różnice te w dziele oddzielenia i dziele wystroju odpowiadają sobie. Budowa taka ułatwia zapamiętanie poematu.
Prolog Ewangelii według św. Jana jest wzorowany na Heksaemeronie.
Dzieła Ojców Kościoła.
Nazwa ta po raz pierwszy użyta została przez Filona z Aleksandrii. W kręgu literatury chrześcijańskiej po raz pierwszy znajdujemy ją u apologety z II w. Teofila z Antiochii i odtąd w literaturze patrystycznej występuje już stale.
Wybrane pozycje patrystyczne:

</doc>
<doc id="861584" url="https://pl.wikipedia.org/wiki?curid=861584" title="Oktawa sześciokreślna">
Oktawa sześciokreślna



</doc>
<doc id="861585" url="https://pl.wikipedia.org/wiki?curid=861585" title="Galinsoga ciliata">
Galinsoga ciliata



</doc>
<doc id="861587" url="https://pl.wikipedia.org/wiki?curid=861587" title="Lista funkcji BIOS">
Lista funkcji BIOS



</doc>
<doc id="861590" url="https://pl.wikipedia.org/wiki?curid=861590" title="Leon Wojciech Opaliński">
Leon Wojciech Opaliński

Leon Wojciech Opaliński herbu Łodzia (ur. 1708 – zm. 24 marca 1775 w Opalenicy) – wojewoda sieradzki w 1766 roku, wojewoda mazowiecki w 1764 roku, marszałek Trybunału Głównego Koronnego w 1755 roku, jeden z przywódców konfederacji barskiej w Wielkopolsce, starosta bolesławski w 1744 roku, ostatni z rodu Opalińskich herbu Łodzia.
Syn Franciszka Antoniego i Anny Proskiej.
Studiował na Akademii Krakowskiej. W 1733 roku podpisał elekcję Stanisława Leszczyńskiego z województwa kaliskiego. Był konsyliarzem i delegatem ziemi wieluńskiej w konfederacji dzikowskiej 1734 roku. Za panowania August III Sasa związał się z rodziną Czartoryskich. Deputat województwa sieradzkiego na Trybunał Główny Koronny w 1755 roku. Był elektorem Stanisława Augusta Poniatowskiego z ziemi czerskiej w 1764 roku. Otrzymał godność wojewody mazowieckiego a następnie sieradzkiego i Order Świętego Stanisława. W 1766 roku został wyznaczony senatorem rezydentem. Był jednym ze zwolenników konfederacji barskiej w Wielkopolsce, nie ukrywając na tym polu swej aktywności. Po ujawnieniu jego roli trafił na listę wrogów Stanisława Augusta i Rosji. Próba aresztowania go nie powiodła się, gdyż zbiegł na Śląsk. Dowódca wojsk rosyjskich Karl Gustav von Rönne z zemsty obrabował jego dwory i pałace z cenniejszych przedmiotów oraz splądrował jego majątki i gospodarstwa poddanych. W 1771 roku odznaczony Orderem Orła Białego.
W Wielkopolsce był właścicielem klucza grodzisko-opalenickiego. W 1743 roku poślubił Teresę z Potockich, która wniosła mu w posagu liczne dobra na ziemi wieluńskiej. Zmarł w Opalenicy 24 marca 1775 roku, a pochowany został w podziemiach grodziskiego kościoła klasztornego ojców Bernardynów, ufundowanego przez jego rodzinę.
Nad trumną zmarłego płomienne kazanie wygłosił miejscowy bernardyn Jan Brzozowski.
Nagrobek.
W kościele poklasztornym pw. Najświętszego Imienia Jezus i Niepokalanego Poczęcia NMP w Grodzisku Wielkopolskim znajduje się nagrobek Wojciecha Opalińskiego – jest murowany, w formie ołtarzyka z dekoracją rokokową, pośrodku tablica inskrypcyjna z czerwonego marmuru – nad nią herby "Adbanock" i "Łodzia" z boków na pilastrach katusze z herbami spadkobierców i fundatorów nagrobka, z lewej: "nieczytelny", "Pogoń", "Bylina", "Pilawa", "Doliwa", "Jastrzębiec (2 razy)", 
z prawej: "nieczytelny", "Lis", "Prus III", "Topór", "Ostoja", "Rawicz", "nieczytelny", u dołu -"Jasieńczyk" nalężący do gen. Kazimierza Radońskiego. 
Na płycie inskrypcyjnej, złocony napis: "" D.O.M. Ultimus de linea Illst. Domus Comitum de Bnin Opaliński Adalbertus Palatinus Sierad. Capitaneus Boleslaviensis, Ordinum Aquilea albae et St. Stanislai episcopi Eques Virtutibus erga "Deum et meritis erga Patriam par primis. "Anno 1775 die 24 Mensis Martii Aetatis suae anno 67".
"Fato inevitabili deletus. Spectator. Pulvis et umbra sumus. Sie transit gloria mundi".".
W tłumaczeniu: – ""D.O.M. Ostatni z linii Prześwietnego Domu hr. z Bnina Opaliński Wojciech Wojewoda Sieradzki, Starosta Bolesławski, Orderów Białego Orła i św. Stanisława Biskupa kawaler cnotami względem Boga i zasługami wobec Ojczyzny równo znakomity. Zm. w roku 1775 dnia 24 marca w wieku lat 67."
"Przechodniu jesteśmy prochem i cieniem. Tak mija wspaniałość tego świata".".

</doc>
<doc id="861593" url="https://pl.wikipedia.org/wiki?curid=861593" title="Komat pitagorejski">
Komat pitagorejski

Komat pitagorejski – komat (odległość) pomiędzy dźwiękiem danym a dźwiękiem wyliczonym przez złożenie 12 kwint czystych i 7 oktaw w dół.
Przykładowo: w systemie nietemperowanym łańcuch 12 kwint począwszy od dźwięku c nie prowadzi do tożsamego his (w górę) lub deses (w dół). Zjawisko to zostało zauważone przez starożytnych Greków, a konkretnie przez pitagorejczyków, którzy zajmowali się m.in. efektami związanymi z podziałem strun. Z powodu licznych problemów intonacyjnych związanych z komatem pitagorejskim zaczęto stopniowo wprowadzać temperacje interwałów. Od XVIII w. aż do dnia dzisiejszego stosuje się system równomiernie temperowany, w którym interwał kwinty nie do końca odpowiada kwincie uzyskanej z naturalnego podziału struny na 3 części. Eliminuje się natomiast w łańcuchu 12 kwint efekt komatu pitagorejskiego.
Komat pitagorejski wynosi formula_1co w centach daje formula_2
Jest to zarazem różnica pomiędzy półtonem diatonicznym (limma = formula_3) a chromatycznym (apotome = formula_4) w pitagorejskim systemie strojenia.

</doc>
<doc id="861594" url="https://pl.wikipedia.org/wiki?curid=861594" title="Glikozylofosfatydyloinozytol">
Glikozylofosfatydyloinozytol

Glikozylofosfatydyloinozytol, glikofosfatydyloinozytol, GPI – glikolipid służący w komórce do potranslacyjnej modyfikacji białek. Doczepia się on do końca C białek. Białka takie nazywa się „zakotwiczonymi przez glikozylofosfatydyloinozytol” (ang. "GPI-anchored").
Kotwica glikozylofosfatydyloinozytolowa składa się z hydrofobowego fosfatydyloinozytolu, połączonego z C-końcowym aminokwasem białka za pośrednictwem łącznika (ang. "linker") cukrowego (glukozoamina i mannoza połączone z grupą fosforanową etanoloaminy fosfatydyloinozytolu). Z kolei dwie reszty kwasów tłuszczowych, będących podstawnikami pierścienia fosfatydyloinozytolu, kotwiczą strukturę (białko) w błonach biologicznych.
Modyfikacja białek motywem glikozylofosfatydyloinozytolowym ma miejsce w siateczce śródplazmatycznej. Białko początkowo utrzymywane jest w błonie hydrofobowym końcem C, który zostaje odcięty przez odpowiednią proteazę i zamieniony na glikozylofosfatydyloinozytol, przejmujący funkcję kotwiczenia białka. Kotwiczenie za pośrednictwem GPI różni się od utrzymywania białka w błonie hydrofobowym motywem peptydowym (por. białka integralne i białka zakotwiczone). Glikozylofosfatydyloinozytol może ulec cięciu przez fosfolipazy: fosfolipazę C oraz swoistą dla niego fosfolipazę D, co powoduje regulowane uwalnianie białek z błony i pełni rolę w przekazywaniu i generowaniu sygnałów komórkowych.
Białka zakotwiczone motywem GPI są związane z tratwami lipidowymi.
Defekty kotwic glikozylofosfatydyloinozytolowych skutkują rzadkim schorzeniem: napadową nocną hemoglobinurią.

</doc>
<doc id="861596" url="https://pl.wikipedia.org/wiki?curid=861596" title="Polscy uchodźcy na Węgrzech w latach 1939–1945">
Polscy uchodźcy na Węgrzech w latach 1939–1945

Polscy uchodźcy na Węgrzech w latach 1939–1945 – obywatele RP, którzy w konsekwencji agresji Niemiec i ZSRR na Polskę we wrześniu 1939 r. znaleźli schronienie na terytorium graniczącego z Polską od 15 marca 1939 r. Królestwa Węgier.
Historia.
Po agresji sowieckiej na Polskę 17 września 1939 r. władze II Rzeczypospolitej były zmuszone przekroczyć granicę polsko-rumuńską, a jakikolwiek opór zbrojny planowany na tzw. przedmościu rumuńskim stał się w obliczu natarcia Armii Czerwonej niemożliwy. Naczelny Wódz Edward Śmigły-Rydz wydał wobec powyższego rozkaz przekroczenia granicy polsko-rumuńskiej i polsko-węgierskiej przez wszystkie oddziały Wojska Polskiego. Nastąpił również masowy exodus ludności cywilnej, pragnącej schronić się przed agresorami. Pomimo że oddziały sowieckie w pierwszej kolejności starały się obsadzić granice, by uniemożliwić ewakuację Wojska Polskiego, indywidualne ucieczki trwały do końca 1939 r. – stałego obsadzenia granicy przez pograniczne wojska NKWD.
W konsekwencji na Węgrzech znalazło się ponad 140 000 polskich uchodźców cywilnych i wojskowych, w tym wiele dzieci. Rząd węgierskiego hr. Pála Teleki i komisarza rządowego ds. uchodźczych dr. Józsefa Antalla seniora, Polacy umieszczeni w obozach dla internowanych mogli je swobodnie opuszczać. Wojskowi byli w sposób zorganizowany (akcja o kryptonimie „Ewa”) ewakuowani przez funkcjonujące poselstwo polskie poprzez Jugosławię i Włochy do Polskich Sił Zbrojnych we Francji, wielu uchodźców robiło to na własną rękę. Z obozów położonych w pobliżu granicy z Jugosławią (Gyékényes, Csurgó, Babócsa, Barcs i innych) do wiosny 1940 r. do Francji przez Włochy zbiegło kilkadziesiąt tysięcy Polaków w ramach ewakuacji polskich żołnierzy na Zachód – przy milczącej aprobacie władz węgierskich. Formalnie za pomoc przy ucieczce z Węgier, groziła kara. Nikt jednak groźby tej nie brał poważnie – w 1939 r., w jednej z nielicznych w ogóle wytoczonych spraw, węgierski sąd wydał wyrok uniewinniający. Wyrok posłużył w przyszłości jako wykładnia do określenia statusu uchodźców polskich na Węgrzech. Opierając się na zarządzeniu węgierskiego Ministra Obrony, sąd orzekł, że pomoc udzielana Polakom zamierzającym opuścić Węgry nie jest pomocą w ucieczce więźnia ani czynem antypaństwowym. W uzasadnieniu sąd wyraził też opinię, że Polacy nie powinni być traktowani jako jeńcy wojenni, lecz jak przedstawiciele narodu zaprzyjaźnionego.
Wśród uchodźców w 1939 znalazły się znane osobistości, jak generałowie: Kazimierz Sosnkowski, Stanisław Maczek, płk Franciszek Skibiński, wiceminister spraw zagranicznych RP Jan Szembek, Stanisław Vincenz, Jan Reychman i inni. Większość z nich opuściła Węgry bez żadnych przeszkód jesienią 1939.
Do 1941 r. na Węgrzech działało poselstwo polskie na czele z posłem Leonem Orłowskim, uznawane przez władze w Budapeszcie. W praktyce jego głównym zadaniem było utrzymywanie kontaktu z okupowanym krajem. Było to możliwe dzięki poświęceniu kurierów przekraczających granicę w Karpatach. Ukazywała się prasa, z kilku źródeł (Międzynarodowy Czerwony Krzyż, rząd RP na emigracji i rząd Szwecji) napływały pieniądze dla uchodźców, działało siedemnaście różnych komitetów i organizacji emigracyjnych.
Szczególne duże zasługi w ratowaniu Polaków położył dr József Antall, kierownik sekcji ds. pomocy w Ministerstwie Spraw Wewnętrznych. Antall i Pál Domszky przygotowywali fałszywe dokumenty, dzięki którym specjalny pociąg Czerwonego Krzyża zabierał z Generalnego Gubernatorstwa na Węgry ich rodaków. Wśród nich często znajdowali się poszukiwani przez Gestapo Polacy. Pomocy w organizowaniu akcji przerzutowej Polaków z Węgier do Francji w latach 1939–1940 udzielały między innymi hr. Edit Weiss, hr. Ilona Andrássy i księżna Klára Odescalchi-Andrássy. Były one honorowymi członkiniami polskich organizacji społecznych, co sprawiało, że sprawy Polaków znajdowały zainteresowanie salonów politycznych. Środowiska arystokratyczne wpływały na regenta Horthyego, dzięki czemu akcja nielegalnego opuszczania Węgier przez Polaków była kontynuowana bez przeszkód.
W strukturze węgierskiego Ministerstwa Obrony powstał XXI oddział z płk. Marianem Steiferem na czele, zajmujący się sprawami internowanych polskich żołnierzy. Działający w ramach Ministerstwa Spraw Wewnętrznych IX oddział przejął z kolei sprawy cywilów. Powołano "Lengyel Polgári Menekültek Képviselete" (Przedstawicielstwo Polskich Uchodźców Cywilnych/Komitet Obywatelski do spraw Opieki nad Uchodźcami Polskimi). Głównym zadaniem tej struktury było niesienie pomocy przy nielegalnym przedostawaniu się Polaków z Węgier na Zachód i pomoc socjalna dla uchodźców. Henryk Sławik, prezes organizacji, wystawił setki fałszywych paszportów polskich, dzięki którym takie wyjazdy były możliwe. Posługiwano się przy tym autentycznymi dokumentami nieżyjących, lub deportowanych Polaków z Kresów Wschodnich, przywożonymi przez kurierów do Budapesztu. Wyjazdy Polaków z Węgier do Francji ułatwiała również specjalna komórka przy policji budapeszteńskiej, zajmująca się ruchem cudzoziemców w stolicy. Kierowało nią czterech Polaków z Józefem Jakubcem na czele, który przed wojną zajmował się zwalczaniem komunistycznej propagandy na terenie Polski. Komórka ta została później zlikwidowana na żądanie władz niemieckich. Jej były szef musiał zacząć się ukrywać.
Po wybuchu 22 czerwca 1941 wojny niemiecko-sowieckiej i podpisaniu układu polsko-sowieckiego (układ Sikorski-Majski) Polska i Węgry znalazły się w przeciwnych obozach (choć nigdy pomiędzy obu krajami nie istniał stan wojny). Po wypowiedzeniu, na żądanie Stalina Węgrom wojny przez Wielką Brytanię jesienią 1941 r. sytuacja Polaków na Węgrzech znacznie się pogorszyła. Teraz władze niemieckie mogły już kategorycznie żądać rozwiązania polskich struktur emigracyjnych, w dużej mierze wymykających się spod kontroli władz węgierskich. Węgierskie Ministerstwo Wojny nakazało zatem Ministerstwu Spraw Wewnętrznych wzmożenie kontroli polskich organizacji, gdyż „nie tylko nadużywają gościnności państwa węgierskiego, ale też naruszają jego interesy polityczne”. Powołano specjalny kilkuosobowy organ, którego zadaniem była kontrola napływających zza granicy środków finansowych.
Wybuch wojny na wschodzie i układ polsko-sowiecki z 1941 r. oznaczał również zmiany w położeniu polskich Żydów na Węgrzech. Pod naciskiem władz niemieckich w 1941 r. uchwalono na Węgrzech tak zwaną fajvédelmi törvény (ustawę o ochronie rasy), która obejmowała także Żydów z ziem polskich. Polonia węgierska zaangażowała się w akcję pomocy Żydom. Uczestniczył w niej między innymi kierujący polskim internatem w Rákóczifalva Stanisław Vincenz, który na fałszywych dokumentach przechowywał 35 dzieci. W okolicach Budapesztu na przełomie lat 1939/1940 powstało wiele takich przytułków (Csillaghegy, Szentendre, Leányfalu). W prowadzonej przez Polaków szkole w Balatonboglár uratowało się 123 dzieci żydowskich, a szkołą w Vác – gdzie znajdowały się wyłącznie żydowskie dzieci – dla zmylenia Niemców kierował katolicki ksiądz.
Azylem dla polskich dzieci była działająca od września 1940 r. do późnej jesieni 1943 r. szkoła w Balatonboglár (początkowo w Balatonzamárdi). Uczono w niej w języku polskim, a po otrzymaniu matury można było kontynuować naukę na węgierskich uniwersytetach. Szkoła, oficjalnie nazywana Obozem Cywilnych Uchodźców, była utrzymywana przez Ministerstwo Spraw Wewnętrznych Węgier. Dyrektor szkoły (Hieronim Urban, od 1944 r. Piotr Jędrasik) pełnił jednocześnie funkcję „starszego obozu”. Przez liceum w Balatonboglár przewinęło się około 800 dzieci. W całym kraju powstało 27 szkół elementarnych, w tym między innymi w Keszthely i Nagykanizsa. W obozach w Nagykanizsa i Bregencmajor prowadzono działalność kulturalną – kółka śpiewacze i teatrzyki marionetek. Należy pamiętać o tym, że kiedy dzieci polskie na terenach okupowanych poznawały okropieństwa wojny na równi z dorosłymi, polska młodzież na Węgrzech nie cierpiała głodu, nie brakowało jej nawet słodyczy – dzienna stawka utrzymania ucznia wynosiła 2 pengő, czyli równowartość 2 przedwojennych złotych (stawka dla nauczyciela – 4 pengő). Nauczyciele otrzymywali ponadto uposażenie miesięczne w wysokości 30 pengő. Wszystkie koszty finansowało węgierskie Ministerstwo Spraw Wewnętrznych.
Na Węgrzech redagowano pismo „Wieści Polskie”, ukazujące się do momentu zajęcia Budapesztu przez Niemców 15 marca 1944 r. Jego twórcą był pracownik poselstwa RP w Budapeszcie Jan Ulatowski, a współpracownikami – lektor języka polskiego na uniwersytecie w Budapeszcie dr Zbigniew Kościuszko i satyryk Zygmunt Bogucki. W latach 1939–1944, ukazywały się na Węgrzech 34 polskie tytuły prasowe.
W Budapeszcie działała parafia katolicka prowadzona przez polskich księży, którzy między innymi zasłużyli się ratowaniem żydowskich dzieci. Inicjatorem powołania na Węgrzech polskiego duszpasterstwa był o. Michał Zembrzuski, paulin z Jasnej Góry. W 1940 r., po opuszczeniu Węgier przez bp. Karola Radońskiego, duszpasterstwo wojskowych przejął ks. Anastazy Rutkowski, a cywilów o. Piotr Wilk-Witosławski (aresztowany przez Gestapo w 1944 r., więziony w KL Mauthausen i KL Gusen, po wojnie przebywał w USA, gdzie zmarł).
Działalność Kościoła polskiego (także wydawnicza) stanowiła ważny element wychowania patriotycznego. W czasie wojny wyświęcono na Węgrzech pięciu polskich księży. Polacy przebywający na Węgrzech otrzymywali pomoc za wstawiennictwem ks. Béli Vargi i nuncjusza papieskiego kard. Angelo Rotta. Jako poseł do węgierskiego parlamentu z ramienia Partii Drobnych Rolników ksiądz Varga posiadał immunitet poselski. To pozwalało mu pomagać w opuszczeniu Węgier Polakom poszukiwanym przez gestapo. Varga, za zgodą premiera Miklósa Kállaya, utworzył siatkę kurierską, dzięki której rząd węgierski przez rezydenta Akcji Kontynentalnej w Lizbonie płk. Jana Kowalewskiego i współpracującego z nim Jana Szembeka kontaktował się z państwami alianckimi. Generalnie jednak węgierska hierarchia kościelna z rezerwą traktowała „polityczne” zaangażowanie polskiego duchowieństwa.
Sprawami ochrony zdrowia uchodźców zajmował się Magyar-Lengyel Menekültügyi Bizottság (Węgiersko-Polski Komitet Opieki nad Uchodźcami). Były legionista – dr gen. Jan Kołłątaj-Srzednicki – kierował tą komórką, a także Sekcją Polską Lekarzy Czerwonego Krzyża na Węgrzech. Wspólnie z płk. Janem Barskim (dowódcą polskiej konspiracji wojskowej w Budapeszcie) organizowali dostawy leków – otrzymywanych bezpłatnie od węgierskiej firmy farmaceutycznej „Chinoin” – dla okupowanej Polski. Wielu lekarzy polskich prowadziło praktykę zawodową na terenie Węgier, kierowało aptekami (na przykład w gminie Kiskunlacháza kierowniczką apteki była Alina Wasilewska).
Pierwsze informacje o prześladowaniach Żydów w Generalnym Gubernatorstwie dotarły na Zachód przez Węgry. Przekazał je Marek Celt (Tadeusz Chciuk), który w przebraniu księdza wyruszył z Budapesztu do Szwajcarii. Towarzyszył mu w podróży ks. Varga z Balatonboglár, u którego na plebanii ukrywano przed agentami gestapo syna wicepremiera rządu londyńskiego – Mariana Mikołajczyka. Ksiądz Varga uczestniczył w ewakuacji z Węgier (do Szwajcarii lub do Londynu przez Bliski Wschód) wielu wybitnych Polaków. Dzięki jego pomocy między innymi mógł odbyć podróż z Węgier do Londynu i z powrotem emigracyjny działacz Edmund Fietowicz (aresztowany w marcu 1944 r., stracony w Mauthausen). Bardzo silnym ośrodkiem konspiracji było środowisko studenckie.
Już w grudniu 1939 r. powstała Wojskowa Baza Wywiadowczo-Łącznikowa (Baza 1) Związku Walki Zbrojnej. Do maja 1942 r. działała pod kryptonimem „Romek”, później pod kryptonimem „Liszt”. Jej komendantem byli: płk dypl. Alfred Krajewski „Polesiński”, „Jasieńczyk” (od stycznia do lipca 1940), p.o. płk Zygmunt Bezeg „Longin” (od listopada 1940 do stycznia 1941), płk dypl. Stanisław Rostworowski „Rola” (od listopada 1940, faktycznie od stycznia 1941 do maja 1942), płk Franciszek Matuszczak „Dod”, „Ozyrys” (od maja 1942 do lutego 1945), kpt. Maria Gleb-Koszańska (od lutego 1945 do końca działania bazy w 1946).
Istniał też cywilny pion konspiracyjny. W 1940 r. powołano Cywilną Bazę Łączności Zagranicznej (tak zwaną Placówkę „W”). Była bezpośrednim przedstawicielstwem rządu RP na Uchodźstwie i jemu podlegała. Na jej czele stał Edmund Fietowicz. Placówka “W” była Cywilną Bazą Łączności Zagranicznej i Wywiadowczo-Politycznej w Budapeszcie, czyli tajnym przedstawicielstwem Polskiego Rządu Emigracyjnego na Węgrzech, jej kierownik posiadał tytuł wicekonsula. Jej głównym zadaniem było utrzymywanie stałej łączności między rządem polskim a Delegaturą Rządu na Kraj i Naczelnym Dowództwem Armii Krajowej w Polsce.
Członkami powyższych tajnych struktur byli między innymi Stanisław Marusarz (oficjalnie student filozofii w Budapeszcie), Wacław Felczak oraz kurierzy Mieczysław Dąbrowski, Jan Łożański i Andrzej Zahorski. Ten ostatni był kierownikiem grupy akowskiej młodzieży akademickiej. Po wkroczeniu Rosjan do Budapesztu wiosną 1945 r. został rozstrzelany.
W kwietniu 1941 Węgry po raz pierwszy zaangażowały się militarnie po stronie Osi przeciw Jugosławii, przepuszczając wojska niemieckie przez swoje terytorium – oznaczało to nieunikniony konflikt z Wielką Brytanią. Świadomy dalekosiężnych konsekwencji decyzji zerwania z neutralnością kraju, premier Węgier Pál Teleki popełnił samobójstwo.
W czerwcu 1941 Węgry zaangażowały się w wojnę z ZSRR po stronie Niemiec, wysyłając na front kilkudywizyjną 2. Armię (która została prawie całkowicie rozbita nad Donem w styczniu-lutym 1943). W konsekwencji Wielka Brytania jesienią 1941 pod naciskiem Stalina wypowiedziała Węgrom wojnę.
W 1944, kiedy stało się już jasne, że Niemcy przegrają wojnę, Horthy zaczął negocjować odrębny traktat pokojowy z aliantami. Spotkało się to z bardzo ostrą reakcją Hitlera, który wysłał swoje wojsko na terytorium Węgier okupując je 19 marca 1944. Horthy zdecydował się wówczas utworzyć proniemiecki rząd Sztoyaya (dotychczasowego ambasadora Węgier w Berlinie) i nie zaryzykował otwartego starcia z Niemcami, kontynuując jednak poufne kontakty z aliantami zachodnimi (w konsekwencji np. węgierska artyleria przeciwlotnicza nie otwierała ognia do samolotów brytyjskich i amerykańskich przelatujących nad terytorium Węgier dla bombardowania Niemiec). Do czasu zajęcia kraju przez Niemców sprzeciwiał się nazistowskim planom wywozu węgierskich Żydów. Po wkroczeniu Wehrmachtu na Węgry rozpoczęły się pod osobistym kierownictwem Adolfa Eichmanna masowe deportacje kilkuset tysięcy węgierskich Żydów do Auschwitz. Latem 1944, korzystając z gwałtownie pogarszającej się sytuacji militarnej III Rzeszy Horthy zdymisjonował rząd Sztoyaya i wymusił (lipiec 1944) na Niemcach przerwanie deportacji Żydów z terytorium Węgier.
Już po konferencji w Teheranie (28 listopada – 1 grudnia 1943), gdzie Stalin wymusił na Brytyjczykach odstąpienie od lądowania aliantów zachodnich na Bałkanach (co było do tej pory planem Churchilla), los Węgier był przesądzony. Do kraju wkroczyć miała Armia Czerwona.
Wejście Armii czerwonej na Węgry.
Gdy nastąpiło wejście Armii Czerwonej na terytorium Węgier (październik 1944), Horthy próbował poddać Rosjanom wojsko węgierskie na froncie (alianci zachodni odmówili bowiem przyjęcia odrębnej węgierskiej kapitulacji, co próbował uzyskać admirał). Niemcy, którzy od dawna obserwowali te próby, aresztowali go (po porwaniu syna przez komando pod dowództwem Otto Skorzenego) i wywieźli w głąb Rzeszy. Rządy na Węgrzech formalnie objął przywódca strzałokrzyżowców Ferenc Szálasi, w pełni podporządkowany Rzeszy. Jedynym ratunkiem dla budapeszteńskich Żydów do zdobycia miasta przez Armię Czerwoną pozostały wówczas enklawy organizowane przez Raula Wallenberga na bazie nadawanego im szwedzkiego statusu dyplomatycznego. W konsekwencji po zdobyciu miasta tylko w Budapeszcie pozostało przy życiu ok. 90 000 Żydów (w dwóch gettach i enklawach dyplomatycznych).
Po zajęciu Węgier w marcu 1944 r. przez wojska niemieckie aresztowano wielu najwybitniejszych polskich działaczy należących do Komitetu Obywatelskiego ds. Opieki nad Uchodźcami Polskimi, jak i do Placówki „W”. Byli wśród nich m.in. Henryk Sławik, Stefan Filipkiewicz i Andrzej Pysz z Komitetu oraz Edmund Fietowicz, Kazimierz Gurgul i Stanisław Opoka-Loewenstein z Placówki „W”. W następstwie aresztowania, wszyscy oni zginęli w obozach koncentracyjnych. Pozostających na Węgrzech Polaków zaczęto traktować jako „element wrogi”. Większość istniejących obozów dla internowanych została przeniesiona w pobliże granicy austriackiej. W listopadzie 1944 r. w Pákozd koło Székesfehérváru został zastrzelony przez bojówkę strzałokrzyżowców farmaceuta płk Kazimierz Moszczeński (nie był on jedyną ich ofiarą). Wszystkie polskie środowiska poddano gruntownej inwigilacji. Było to podyktowane obawą przed ewentualną rewoltą polskich uchodźców na Węgrzech, działających w porozumieniu z rządem RP na Uchodźstwie. Materiały archiwalne wspominają o umieszczeniu w jednym z obozów agenta gestapo, którego zadaniem było informowanie o nastrojach panujących wśród Polaków. Został jednak zdekonspirowany i zlikwidowany.
Osoby mające na Węgrzech rodziny miały być zatrudnione w pracach rolnych i leśnych. Od tego obowiązku mogły być zwolnione jedynie osoby szczególnie zasłużone dla Węgier lub te, które znalazły się na ich terenie za wstawiennictwem władz niemieckich. Szeregowców i cywilów postanowiono zatrudnić pod kontrolą straży w specjalnych zakładach.
Po okupacji Węgier przez Armię Czerwoną dokonano ostatecznego spisu Polaków na Węgrzech (niektóre obozy przysyłały sprawozdania z podziałem na ludność pochodzenia polskiego i żydowskiego). Zarejestrowano 21 obozów wojskowych, w których przebywało 1430 oficerów (w tym 334 członków ich rodzin) i 3741 szeregowych (w tym 95 członków ich rodzin). Liczbę cywilów oszacowano na 2835 osób. W połowie 1944 r. na Węgrzech w sumie przebywało około 8500 uchodźców. NKWD dokonało aresztowań wśród ekspozytury rządu RP (Marian Steifer, Andrzej Zahorski), aresztowani podobnie jak Raoul Wallenberg.
Większość z uchodźców pozostałych na Węgrzech po 1944 po wojnie powróciła do kraju. Nad Dunajem pozostało tylko kilka skupisk Polonii, z których największe było w Budapeszcie oraz w górniczych miasteczkach Tata i Tatabánya. Ich interesy reprezentowało Polskie Stowarzyszenie Kulturalne na Węgrzech im. Józefa Bema, które powstało pod koniec lat czterdziestych. Ważniejsze zmiany w statusie Polonii węgierskiej nastąpiły dopiero po 1989 r.

</doc>
<doc id="861598" url="https://pl.wikipedia.org/wiki?curid=861598" title="Glikofosfatydyloinozytol">
Glikofosfatydyloinozytol



</doc>
<doc id="861599" url="https://pl.wikipedia.org/wiki?curid=861599" title="GPI">
GPI



</doc>
<doc id="861600" url="https://pl.wikipedia.org/wiki?curid=861600" title="Leonardów">
Leonardów

2 miejscowości w Polsce:

</doc>
<doc id="861601" url="https://pl.wikipedia.org/wiki?curid=861601" title="Leonardów (województwo łódzkie)">
Leonardów (województwo łódzkie)

Leonardów – wieś w Polsce położona w województwie łódzkim, w powiecie zgierskim, w gminie Zgierz. W latach 1975–1998 miejscowość administracyjnie należała do ówczesnego województwa łódzkiego.
Miejscowość wchodzi w skład sołectwa Józefów.

</doc>
<doc id="861605" url="https://pl.wikipedia.org/wiki?curid=861605" title="Telegraf optyczny">
Telegraf optyczny

Telegraf optyczny – rodzaj telegrafu opierający się na obserwacji wzrokowej nadawanych w różny sposób sygnałów. Był to szybszy sposób przekazywania informacji niż przekazywanie jej drogą ustną czy pisemną, wyparty ostatecznie przez telegraf elektryczny w drugiej połowie XIX wieku.
Idea telegrafu optycznego jest bardzo stara i stosowana była już w starożytności – w ten sposób przy wykorzystaniu łańcucha ognisk miała być przesłana wiadomość o zdobyciu Troi (około roku 1184 p.n.e.) do Myken. W podobny sposób przesyłano też informacje w Cesarstwie rzymskim – w roku 43 n.e. cesarz Klaudiusz przesłał do Rzymu wiadomość o zwycięstwie w Brytanii. W starożytnej Grecji i Kartaginie jako nośnika informacji stosowano pochodnie i zegar wodny (włączenie i wyłączenie zegara sygnalizowano pochodnią, poziom wody wskazywał umowną informację). Dodatkowo Grecy stosowali też telegraf optyczny przekazujący poszczególne litery alfabetu. W późniejszym okresie stosowano sygnalizację chorągiewkami.
Udane próby z budową telegrafów optycznych podejmował w XVIII w. niemiecki fizyk Johann Lorenz Boeckmann.
W roku 1791 francuski wynalazca Claude Chappe wraz ze swym bratem Ignace’em opracował "telegraf optyczny semaforowy", znany później jako telegraf Chappe'a, gdzie za pomocą odpowiedniego ustawienia trzech ruchomych ramion na maszcie możliwe było przesyłanie dowolnej litery przez łańcuch stacji, umieszczonych na specjalnych wieżach, nadbudówkach czy wyniosłościach terenu. W 1792 połączono w ten sposób Paryż z Lille (ok. 225 km), a w 1794 informację o zdobyciu przez Austriaków miejscowości Condé-sur-l’Escaut przekazano do Paryża w mniej niż godzinę po tym fakcie. Sieć stacji szybko rosła i została skopiowana przez wiele innych krajów. W czasie swoich kampanii Napoleon Bonaparte wykorzystywał sieć tego typu telegrafów do koordynacji ruchów swoich wojsk.
W 1849 we Francji telegraf ten w okresie szczytu swojej popularności łączył za pośrednictwem 534 stacji przekaźnikowych Paryż z 29 miastami, zapewniając znaczną szybkość przekazywania wiadomości (np. na trasie Paryż – Lyon, poprzez 20 stacji w ciągu 2 minut). W połowie XIX wieku telegraf ten był już powszechny w Europie.
Telegraf optyczny na terenach Polski.
W polskiej literaturze podawana jest informacja o uruchomieniu pierwszej linii telegrafu optycznego na trasie Warszawa-Modlin w roku 1830 – brak jednak jakiegokolwiek potwierdzenia w materiałach archiwalnych istnienia tej linii. Pierwszym zapisem archiwalnym dotyczącym budowy telegrafu optycznego w Polsce jest notatka z posiedzenia Rady Wojennej w Warszawie, z 20 lipca 1831 roku – „…po piąte – Generał Prądzyński wniósł projekt urządzenia telegrafu między twierdzą Modlin a stolicą. W tym celu polecono pułkownikowi Bem, aby się zapytał porucznika Szopowicza, czyli nie jest mu wiadomem układanie znaków telegraficznych”. W początkach sierpnia rozpoczęła się budowa telegrafu, a Kurier Warszawski z 10 sierpnia 1831 roku donosił „Na szczycie budowy nowego teatru zaczęto urządzać telegraf, za pomocą którego w kilka minut będzie można mieć wiadomość od armii”. Nie wiadomo, czy budowa tego telegrafu została ukończona przed upadkiem Warszawy w powstaniu listopadowym.
Telegraf Warszawa – Petersburg.
W 1835 roku, rozpoczęto budowę telegrafu optycznego Warszawa – Sankt Petersburg systemu Pierre-Jacques Chatau (ros. Петр Шато). Linia składała się ze 149 stacji. Semafor telegrafu systemu Pierre-Jacques Chatau miał postać obracającej się wokół osi belki o długości ok. 3 metrów, do której na jednym z końców, był przymocowany dodatkowy kwadrat. Do komunikacji nocnej na trzech końcach semafora mocowano latarnie. Semafor był umieszczony na wieży o wysokości 15 – 20 metrów.
Linia Warszawa – Petersburg była zintegrowana z systemem telegrafów optycznych Rosji, których punktem centralnym była stacja w Pałacu Zimowym. 29.04.1839 roku zatwierdzono statut warszawskiej linii telegraficznej oraz określono umundurowanie i uzbrojenie obsługujących ją żołnierzy.
Pierwsze wiadomości przesłano w początkach kwietnia 1839 roku. Kurier Warszawski z 10 kwietnia 1839 roku pisał „Nowość u nas nader interesująca istnieje od onegdaj; w tym dniu Telegrafy urządzone od Petersburga do Warszawy, pierwszy raz doniosły wiadomości, które można będzie miewać w ciągu kilku godzin. Tygodnik Petersburski poinformował o przesłaniu pod koniec lipca 1839 roku telegrafem z Petersburga do Warszawy, informacji o przybyciu do Petersburga syna cesarza Austrii.
Linia przechodziła przez Psków, Dyneburg, Wilno, Grodno. W Warszawie stacje telegrafu optycznego znajdowały się na Cytadeli Aleksandryjskiej oraz na nieistniejącej obecnie, specjalnie w tym celu dobudowanej, wieży Zamku Królewskiego. Kolejne stacje na terenie Królestwa Polskiego, to: Golędzinów, Białołęka, Rembelszczyzna (zachowały się pozostałości fundamentów, a wzgórze na którym stała wieża nosi potoczną nazwę „Cielegraf”), Zegrze, Serock, Dzierżenin, Lubienica, Pułtusk, Chmielewo, Kaptury, Różan, Jawory, Żabino, Dzwonek, Księżopole, Kostkowo, Czerwony Dwór, Modzele-Skudosze, Pruszki Wielkie, Konopki, Tykocin. Typowa odległość pomiędzy stacjami wynosiła ok. 10 km. Czas przesyłania depeszy z Warszawy do Petersburga w dobrych warunkach pogodowych wynosił ok. 20 minut. Po zbudowaniu linii Petersburg – Moskwa, możliwe stało się przesyłanie depesz na liczącej 220 stacji, trasie Warszawa – Moskwa.
16.11.1840 założona została szkoła sygnalistów Warszawskiej Linii Telegraficznej w które uczyło się 50 kadetów. 7.07.1842 roku liczbę kadetów uczących się w szkole zwiększono do 80.
W 1854 roku rozpoczęto na Zamku Królewskim w Warszawie instalację telegrafu elektrycznego firmy Siemens &amp; Halske. Telegraf optyczny Warszawa – Petersburg funkcjonował do 1857 roku.
Telegraf optyczny w Szczecinie.
W zasobach Archiwum Państwowego w Szczecinie znajduje się dokumentacja telegrafu optycznego systemu z trzema ruchomymi ramionami. Jest to prawdopodobnie ten sam system, który został zastosowany w telegrafie 

</doc>
<doc id="861609" url="https://pl.wikipedia.org/wiki?curid=861609" title="Bolesław Krzyżanowski">
Bolesław Krzyżanowski

Bolesław Maria Krzyżanowski (ur. 8 września 1897 w Jodłowej, zm. 5 listopada 1951 w Tarnowie) – pułkownik dyplomowany piechoty Wojska Polskiego.
Życiorys.
Bolesław Maria Krzyżanowski urodził się 8 września 1897 roku w Jodłowej, w ówczesnym powiecie pilzneńskim, w rodzinie Jana i Władysławy. W 1914 roku ukończył ośmioklasową szkołę realną w Tarnowie. W 1911 roku, w trakcie nauki, wstąpił do Polskich Drużyn Strzeleckich, a 4 sierpnia 1914 roku do Legionów Polskich. Dowodził plutonem i kompanią w 1 pułku piechoty Legionów, następnie komendant plutonu w Baonie 5 pułku piechoty Legionów. 9 sierpnia 1917 roku, po kryzysie przysięgowym, złożył prośbę o zwolnienie z Legionów Polskich. Wcielony do c. i k. 57 pułku piechoty, walczył na froncie włoskim.
13 listopada 1918 roku przyjęty został do Wojska Polskiego. Dowodził kompanią, a następnie batalionem 5 pułku piechoty Legionów, w obronie Lwowa i na froncie litewsko-białoruskim. W 1919 roku wyjechał do Francji, gdzie od 2 listopada 1919 roku studiował w Specjalnej Szkole Wojskowej w Saint-Cyr. Do Polski wrócił w sierpniu 1920 roku i wziął udział w wojnie z bolszewikami, jako dowódca batalionu w 13 pułku piechoty, a następnie w 36 pułku piechoty Legii Akademickiej.
Po zakończeniu działań wojennych został wykładowcą taktyki w Szkole Podchorążych Piechoty w Warszawie pełniąc tę funkcję do września 1922 roku. 3 maja 1922 roku został zweryfikowany w stopniu majora ze starszeństwem z dniem 1 czerwca 1919 roku i 248. lokatą w korpusie oficerów piechoty. W latach 1922–1924 był słuchaczem Kursu Normalnego Wyższej Szkoły Wojennej w Warszawie. Z dniem 1 października 1924 roku, po ukończeniu kursu i uzyskaniu dyplomu naukowego oficera Sztabu Generalnego, przydzielony został do Wyższej Szkoły Wojennej na stanowisko asystenta. Następnie został kierownikiem przedmiotu w katedrze taktyki piechoty Wyższej Szkoły Wojennej, funkcję tę pełnił do 1928 roku.
Następnie był kolejno: dowódcą 1 pułku piechoty Legionów w Wilnie, I oficerem sztabu inspektora armii generała dywizji Stefana Dąb-Biernackiego w Wilnie, dowódcą piechoty dywizyjnej 19 Dywizji Piechoty w Wilnie. 11 września 1938 roku został dowódcą 24 Dywizji Piechoty w Jarosławiu.
Jako dowódca 24 Dywizji Piechoty wziął udział w kampanii wrześniowej w składzie Armii „Karpaty”. W dniu 9 września 1939 roku na skutek niepowodzeń w walce i załamania psychicznego przekazał dowodzenie dywizją pułkownikowi Bolesławowi Schwarzenbergowi-Czernemu i zgłosił się do dyspozycji dowódcy Armii „Karpaty” generała dywizji Kazimierza Fabrycego. Po agresji ZSRR na Polskę przekroczył 18 września 1939 granicę polsko-rumuńską i został internowany. 8 lutego 1941 roku został przekazany przez władze rumuńskie Niemcom i przebywał kolejno w obozach jenieckich: Oflagu VIIC Laufen i Oflagu VI B Dössel.
W 1946 roku, po uwolnieniu z niewoli, wrócił do Polski i pracował w Muzeum Ziemi Tarnowskiej w Tarnowie.
Zmarł 5 listopada 1951 roku w Tarnowie. Został pochowany na Cmentarzu Komunalnym Starym (sektor XXI-1-3).

</doc>
<doc id="861610" url="https://pl.wikipedia.org/wiki?curid=861610" title="Lolium multiflorum">
Lolium multiflorum



</doc>
<doc id="861612" url="https://pl.wikipedia.org/wiki?curid=861612" title="Zenit-2 3">
Zenit-2 3

Zenit-2 3 – niedoszły radziecki satelita rozpoznawczy programu Zenit. Trzecia próba wysłania satelity zwiadowczego serii Zenit.
Ważący 4610 kg statek – zaadaptowany pojazd załogowy Wostok – wystartował na rakiecie Wostok 8A92 z kosmodromu Bajkonur w dniu 1 czerwca 1962, o godzinie 09:38 GMT. Start nie powiódł się. W 1,8 sekundy po starcie, awarii uległ silnik Bloku B (jeden z silników dodatkowych członu głównego). Rakieta rozbiła się 300 metrów od stanowiska startowego, poważnie je uszkadzając. Z tego powodu załogowe misje Wostok 3 i 4 nie mogły się odbyć wcześniej niż przed końcem lipca 1962.
Start oznaczono w katalogu COSPAR, jako 1962-F06.
Inne oznaczenia misji: 11F61 3, 2K 3.

</doc>
<doc id="861614" url="https://pl.wikipedia.org/wiki?curid=861614" title="Gary Havelock">
Gary Havelock

Gary Havelock, właśc. Robert Gary Havelock (ur. 4 listopada 1968 w Eaglescliffe) – brytyjski żużlowiec, indywidualny mistrz świata z 1992 roku.
Kariera zawodnicza.
Pierwszy występ w meczu żużlowym II ligi brytyjskiej ("National League") zanotował w roku 1985, w barwach klubu z Middlesbrough. Rok później przeniósł się do Bradford i zaczął występować w I lidze ("British League"). W tym samym roku zdobył w Stoke tytuł mistrza Wielkiej Brytanii juniorów, natomiast rok później zdobył złoty medal na rozegranych w Zielonej Górze indywidualnych mistrzostwach Europy juniorów.
Pod koniec 1988 roku wykryto w jego organizmie niedozwoloną substancję (marihuanę), w wyniku czego został na początku 1989 roku zawieszony na cały sezon.
W pierwszej połowie lat 90. należał do ścisłej światowej czołówki. W 1991 i 1992 roku dwukrotnie wywalczył tytuł mistrza Wielkiej Brytanii. Również w roku 1992 osiągnął największy sukces w karierze, zwyciężając we Wrocławiu w finale indywidualnych mistrzostw świata. Jako jedyny mistrza świata pokonał wówczas Sławomir Drabik. W 1993 zajął I miejsce w memoriale Edwarda Jancarza w Gorzowie Wielkopolskim oraz zdobył brązowy medal w mistrzostwach Wielkiej Brytanii.
Od roku 1992 występuje w polskich ligach żużlowych. Reprezentował kluby Stali Gorzów Wlkp. (1992, 1996), Włókniarza Częstochowa (1998), Stali Rzeszów (2000), Polonii Piła (2001, 2002, 2003), Speedway Miszkolc (2006) i Wybrzeża Gdańsk (2007). W swoim dorobku posiada jeden srebrny medal Drużynowych Mistrzostw Polski, zdobyty
w 1992 roku z zespołem z Gorzowa Wielkopolskiego.
Podczas meczu otwierającego sezon 2012 (22 marca, przeciwko Edinburgh Monarchs) 43-letni Havelock uległ wypadkowi, w wyniku którego doznał niedowładu lewego ramienia. Mimo starań lekarzy nie odzyskał sprawności i w lutym 2013 ogłosił zakończenie kariery. Niedługo po tym objął funkcję menedżera Coventry Bees.
Jego ojciec, Brian Havelock, także uprawiał żużel.
Osiągnięcia.
Indywidualne Mistrzostwa Świata
Indywidualne Mistrzostwa Świata Juniorów
Drużynowe Mistrzostwa Świata
Drużynowy Puchar Świata
Mistrzostwa Świata Par
Indywidualne Mistrzostwa Wielkiej Brytanii
Młodzieżowe Indywidualne Mistrzostwa Wielkiej Brytanii
Inne ważniejsze turnieje.
Memoriał Edwarda Jancarza w Gorzowie Wielkopolskim

</doc>
<doc id="861615" url="https://pl.wikipedia.org/wiki?curid=861615" title="Leonów (powiat zgierski)">
Leonów (powiat zgierski)

Leonów – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Biała. W latach 1975–1998 należała administracyjnie do ówczesnego województwa łódzkiego.
Zabytki.
Według rejestru zabytków Narodowego Instytutu Dziedzictwa na listę zabytków wpisany jest obiekt:

</doc>
<doc id="861617" url="https://pl.wikipedia.org/wiki?curid=861617" title="Mastodonsaurus">
Mastodonsaurus



</doc>
<doc id="861618" url="https://pl.wikipedia.org/wiki?curid=861618" title="Czata">
Czata

Czata – element ubezpieczania wojsk podczas postoju. 
Charakterystyka czaty.
Często wchodzi w skład oddziału czat. W przypadku napadu nieprzyjaciela nawiązuje z nim walkę i powiadamia o tym ubezpieczane wojska. 
Działa zazwyczaj w sile wzmocnionego plutonu, w odległości do 5 km od rejonu rozmieszczenia pododdziałów. Szerokość pasa ubezpieczenia do 2 km. 
W celu niedopuszczenia do niespodziewanego napadu ubezpiecza się: 
Po zajęciu nakazanego rejonu czata zamyka najbardziej prawdopodobne kierunki podejścia przeciwnika. Przygotowuje do obrony główny i zapasowy punkt oporu. W lukach pomiędzy czatami organizuje system obserwacji i patrolowania. W przodzie i na skrzydłach wystawia się placówkę i czujki (podsłuchy). Na przedpole wysyła się patrole z zadaniem prowadzenia rozpoznania.
W nocy i w warunkach ograniczonej widoczności wystawia się podsłuchy w składzie 2-3 żołnierzy, a w warunkach dziennych czujki w składzie 2-3 żołnierzy.
&lt;br&gt;W przypadku pojawienia się przeciwnika czata wzmacnia obserwację i przygotowuje się do walki, a dowódca czaty melduje o tym przełożonemu i powiadamia sąsiednie ubezpieczenia. Małe grupy przeciwnika niszczy lub bierze do niewoli, a wobec ataku większych sił czata utrzymuje zajmowaną linię obrony tym samym zabezpieczając zorganizowane wejście do walki ubezpieczanych wojsk.
Czata w Wojsku Polskim w II Rzeczypospolitej.
Rodzaje czat:

</doc>
<doc id="861619" url="https://pl.wikipedia.org/wiki?curid=861619" title="Michałów (Wola Branicka)">
Michałów (Wola Branicka)

Michałów – część wsi Wola Branicka w Polsce, położona w województwie łódzkim, w powiecie zgierskim, w gminie Zgierz. Wchodzi w skład sołectwa Wola Branicka.
W latach 1975–1998 Michałów administracyjnie należał do ówczesnego województwa łódzkiego.

</doc>
<doc id="861620" url="https://pl.wikipedia.org/wiki?curid=861620" title="Dariusz Kozakiewicz">
Dariusz Kozakiewicz

Dariusz Kozakiewicz (ur. 30 grudnia 1951 w Warszawie) – polski gitarzysta, kompozytor i wokalista. Członek Akademii Fonograficznej ZPAV.
Życiorys.
Muzyczną karierę rozpoczął w zespołach Fatum i Pięciu. W 1971 roku nagrał album "Blues" z zespołem Breakout, a w maju 1972 przeszedł do hardrockowej grupy Test, z którym w 1974 zarejestrował debiutancki album formacji o tym samym tytule. Z grupą Test był związany do momentu jej rozwiązania w 1976.
W 1981 wydał solowy singiel z autorskimi utworami instrumentalnymi – „Henio na wczasach” i „Narodziny Karoliny”. Rozpoczął również pracę nad solowym albumem, który finalnie nie został wydany.
Współpracował min. z Anną Jantar, Piotrem Figlem, Wojciechem Karolakiem, Robertem Chojnackim, Janem Borysewiczem, Natalią Sikorą i z zespołami: Świadectwo Dojrzałości, Air Condition, Jajco i Giganci, Plugawy Anonim, KBKW, Universe, Dwójka Ze Sternikiem, Bemibek. W latach 1997–2021 był gitarzystą i kompozytorem w zespole Perfect, w którym zastąpił Ryszarda Sygitowicza. Po zakończeniu działalności Perfectu kontynuował karierę solową. W 2021 wydał album kompilacyjny pt. "Krokodyl" podsumowujący pięćdziesiąt lat pracy twórczej. 

</doc>
<doc id="861621" url="https://pl.wikipedia.org/wiki?curid=861621" title="Teoria muzyki">
Teoria muzyki

Teoria muzyki – ogólne zasady i zagadnienia związane z muzyką wyrażone w sposób czysto teoretyczny. W skład teorii muzyki wchodzi m.in. notacja muzyczna (zapis muzyczny), elementy dzieła muzycznego – skróty i oznaczenia, praktyka wykonawcza, harmonia, kontrapunkt.
Teoria muzyki stanowi fundament praktycznej działalności muzycznej, czyli tworzenia i wykonywania utworów. Teoria muzyki jest również kierunkiem studiów.

</doc>
<doc id="861624" url="https://pl.wikipedia.org/wiki?curid=861624" title="Młyniewo">
Młyniewo

Młyniewo (niem. "Südhof bei Grätz") - osada w Polsce położona w województwie wielkopolskim, w powiecie grodziskim, w gminie Grodzisk Wielkopolski.
Pierwsza wzmianka o wsi pochodzi z 1359 roku. Przez wieki wchodziła w skład dóbr grodziskich.
W okresie Wielkiego Księstwa Poznańskiego (1815-1848) Młyniewo należało do wsi większych w ówczesnym powiecie bukowskim, który dzielił się na cztery okręgi (bukowski, grodziski, lutomyślski oraz lwowkowski). Młyniewo należało do okręgu grodziskiego i stanowiło część majątku Grodzisk (Grätz), którego właścicielem był wówczas Szolc i Łubieński. Według spisu urzędowego z 1837 roku wieś liczyła 149 mieszkańców i 16 dymów (domostw).
W latach 1975 - 1998 miejscowość administracyjnie należała do województwa poznańskiego.
Obóz w Młyniewie.
W 1939 Niemcy założyli tutaj obóz dla przesiedlanych z Wielkopolski Polaków i Żydów, a w 1940 przekształcili go w obóz jeniecki. Do 1941 roku osadzano w nim żołnierzy francuskich, później także oficerów serbskich i angielskich jeńców wojennych. W latach 1943-1944 w obozie osadzano już tylko jeńców radzieckich. W 1944 obóz jeniecki zlikwidowano i utworzono w nim obóz pracy. Przy produkcji części do karabinów zatrudniano Polaków w większości z okolic Włocławka i Kutna.
Przed ucieczką, w nocy 26/27 stycznia 1945 r. Niemcy podpalili fabrykę i baraki .
W 1967 r. zbudowano upamiętniający obóz pomnik, który w 2005 r. został odnowiony.

</doc>
<doc id="861625" url="https://pl.wikipedia.org/wiki?curid=861625" title="Moszczenica (powiat zgierski)">
Moszczenica (powiat zgierski)

Moszczenica – wieś w Polsce, położona w województwie łódzkim, w powiecie zgierskim, w gminie Zgierz. Wchodzi w skład sołectwa Kębliny.
W latach 1975–1998 wieś należała administracyjnie do ówczesnego województwa łódzkiego.

</doc>
<doc id="861627" url="https://pl.wikipedia.org/wiki?curid=861627" title="Resursa Kupiecka">
Resursa Kupiecka



</doc>
<doc id="861629" url="https://pl.wikipedia.org/wiki?curid=861629" title="Rozalinów">
Rozalinów

Rozalinów – część wsi Maciejów w Polsce, położona w województwie łódzkim, w powiecie zgierskim, w gminie Zgierz. Wchodzi w skład sołectwa Maciejów.
W latach 1975–1998 Rozalinów należał administracyjnie do ówczesnego województwa łódzkiego.

</doc>
<doc id="861631" url="https://pl.wikipedia.org/wiki?curid=861631" title="Horse">
Horse

Horse – angielski zespół muzyczny grający muzykę z pogranicza gatunków: hard rock, rock progresywny, rock psychodeliczny. Działał w latach 1968 – 1971.
Kariera.
Nie jest dokładnie wiadomo, kiedy został założony zespół Horse; według Roda Roacha powstał na przełomie 1967 i 1968 roku, natomiast wokalista Adrian Hawkins podaje datę 1969. Początkowy skład Horse: Rod Roach (gitara), Colin Standring (gitara basowa), Adrian Hawkins (śpiew), zaledwie piętnastoletni wówczas Steve Holly (spotkać można także błędną pisownię nazwiska Holley) (perkusja). Rick Parnell, który zastąpił Steve'a został przyjęty do zespołu w trakcie nagrywania albumu "Horse" w 1969 roku.
Zespół rozpoczął próby prawdopodobnie w roku 1968 roku, największy udział w pisaniu kompozycji mieli Rod Roach oraz Adrian Hawkins. Próby często miały miejsce w starym kościele w Walton-on-Thames oraz w Hersham. Niewyjaśniona jest rola uczestnika prób Jimmyego Purseya, który często brał w nich udział na początku istnienia zespołu.
W 1969 roku zespół rejestruje piosenkę "Born to Be Wild" (nie mającą nic wspólnego z utworem Steppenwolf o tym samym tytule), dzięki której udało się formacji podpisać kontrakt nagraniowy z nowym wówczas wydawnictwem RCA, wydającą muzykę tzw. środka; Horse był jednym z pierwszych wydanych zespołów w historii firmy. Podpisano także umowę z firmą Chrysalis na promowanie i reklamowanie płyty. W okresie świąt Bożego Narodzenia 1969 zespół wszedł do studia nagraniowego Olympic Studio Two w Barnes gdzie pod kierunkiem George Chkiantz jako reżysera dźwięku zarejestrowali album "Horse". Producent ten współpracował w owym czasie z The Rolling Stones, którzy w tym samym okresie nagrywali Studio One. Nagrywana muzyka zainteresowała samego Keitha Richardsa, który w wolnych chwilach spędzał z Horse w studio wiele czasu.
Album został wydany na początku roku 1970, równolegle zespół Horse udał się w trasę koncertową z Deep Purple i Family. W kwietniu 1971 roku zespół traci perkusistę (który przechodzi do Atomic Rooster) a następnie w połowie roku 1971 oficjalnie rozwiązuje się. Warto zwrócić uwagę, że oprócz popularności w Wielkiej Brytanii, szczególnie stał się popularny w Niemczech.
Adrian Hawkins i Rod Roach ostatecznie skoncentrowali się jedynie na graniu w założonym w 1969 zespole Saturnalia.

</doc>
<doc id="861634" url="https://pl.wikipedia.org/wiki?curid=861634" title="Horse (album)">
Horse (album)

Horse – jedyny oficjalnie wydany album grupy Horse (1970, RCA).
Lista utworów.
Autorami wszystkich utworów, poza wymienionym, są Rod Roach i Adrian Hawkins.

</doc>
<doc id="861636" url="https://pl.wikipedia.org/wiki?curid=861636" title="Siedlisko (województwo łódzkie)">
Siedlisko (województwo łódzkie)

Siedlisko – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Glinnik.
W latach 1975–1998 wieś należała administracyjnie do ówczesnego województwa łódzkiego.

</doc>
<doc id="861637" url="https://pl.wikipedia.org/wiki?curid=861637" title="Warszawska Resursa Kupiecka">
Warszawska Resursa Kupiecka

Warszawska Resursa Kupiecka, właśc. "Stowarzyszenie Warszawskich Kupców" – stowarzyszenie kupców założone w Warszawie 20 października 1820 "w celach wspólnej, godziwej rozrywki i towarzyskich zebrań, na tle muzykalnych produkcyj oraz rozmów o sprawach zawodowych i potocznych".
Opis.
Stowarzyszenie zostało założone przez podpisanie protokułu przez 12 założycieli, byli to: August Dopler, Wojciech Sommer, Franciszek Kohler, Józef Dyzmański, Henryk Velthusen, Jerzy Kurtz, Józef Gotti, Adrian Stamm, Józef Kohler, Mikołaj Blohm i Jakub Liedtke.
Kolejne siedziby Resursy Kupieckiej to:
W 1832 nastąpił rozłam na istniejącą "Warszawską Resursę Kupiecką" i tzw. "Nową Resursę Kupiecką", później przemianowaną na "Resursę Obywatelską".
Kolejne siedziby Resursy Obywatelskiej to:
Resursa skupiała nie tylko kupców, ale także inteligencję i bogate mieszczaństwo, organizowała "„zabawy, gry umiarkowane, czytanie gazet i książek, bale, koncerty, obiady towarzyskie”". Sale resursy były także wynajmowane, zarówno instytucjom, jak i osobom prywatnym na cele koncertów, spotkań towarzyskich czy bali.

</doc>
<doc id="861640" url="https://pl.wikipedia.org/wiki?curid=861640" title="Elsa Triolet">
Elsa Triolet

Elsa Triolet (ur. 24 września 1896 w Moskwie w Rosji, zm. 16 czerwca 1970 w Moulin de Saint-Arnoult we Francji) – francuska pisarka, żona Louisa Aragona i siostra Lili Brik.
Urodziła się jako Ełła Kagan (ros. Элла Каган) w moskiewskiej rodzinie pochodzenia żydowskiego jako córka prawnika i nauczycielki muzyki. Zarówno Elsa, jak i jej siostra Lila, otrzymały doskonałe wykształcenie i potrafiły płynnie posługiwać się językiem niemieckim i francuskim oraz grać na fortepianie. Elsa ukończyła później Moskiewski Instytut Architektury.
Elsa, zafascynowana poezją, w 1915 zaprzyjaźniła się z ówcześnie początkującym poetą i grafikiem futurystycznym Władimirem Majakowskim. Podczas domowych odwiedzin, Majakowski zakochał się w jej starszej siostrze Lili, która była małżonką Osipa Brika.
W 1918 wyjechała do Francji, w 1919 wyszła za mąż za oficera André Triolet, którego nazwisko zachowała. W 1928 poznała francuskiego pisarza Louisa Aragona, którego poślubiła i przeżyła z nim 42 lata aż do swej śmierci. To ona wpłynęła na przystąpienie męża do Francuskiej Partii Komunistycznej. 
Triolet i Aragon uczestniczyli we francuskim antyfaszystowskim ruchu oporu. W 1944 otrzymała Nagrodę Goncourtów za książkę "Kochankowie z Avignonu i inne opowiadania" ("Le Premier Accroc coûte 200 Francs"), jako pierwsza kobieta w historii tej prestiżowej nagrody we francuskiej literaturze
Elsa Triolet zmarła w wieku 73 lat na zawał serca.

</doc>
<doc id="861643" url="https://pl.wikipedia.org/wiki?curid=861643" title="Smardzew (powiat zgierski)">
Smardzew (powiat zgierski)

Smardzew – wieś w Polsce położona w województwie łódzkim, w powiecie zgierskim, w gminie Zgierz. Wraz z sąsiednimi wsiami Maciejów i Rozalinów tworzy sołectwo Maciejów.
W latach 1975–1998 miejscowość należała administracyjnie do ówczesnego województwa łódzkiego.

</doc>
<doc id="861645" url="https://pl.wikipedia.org/wiki?curid=861645" title="Zbigniew Raj">
Zbigniew Raj

Zbigniew Raj (ur. 6 listopada 1942 w Krakowie) – polski kompozytor muzyki filmowej i teatralnej, autor piosenek kabaretowych i estradowych, autor tekstów, monologów i scenariuszy programów telewizyjnych, artysta Piwnicy pod Baranami. Twórca kompozycji do tekstów między innymi: Stanisława Ignacego Witkiewicza, Tytusa Czyżewskiego, Wiesława Dymnego i Stanisława Barańczaka, a także własnych, zawierających często dużą dawkę absurdalnego humoru. Jego kompozycje zostały nagrane na płytach Piwnicy pod Baranami oraz zespołu Tropicale Thaitii Granda Banda. Członek Polskiej Akademii Filmowej.
Życiorys.
Urodził się i wychował w Krakowie, gdzie ukończył II LO im. Króla Jana III Sobieskiego i studiował w krakowskiej Akademii Muzycznej. Swoją drogę artystyczną zaczynał w krakowskich klubach jazzowych. Był jednym z założycieli i kierownikiem artystycznym zespołu Tropicale Thaiti Granda Banda, dla którego skomponował niemal wszystkie piosenki. Był szefem big-bandu, działającego w krakowskim Jazz Klubie „Helikon”. 
W okresie stanu wojennego związał się z Piwnicą pod Baranami, dzięki Annie Klimas, dla której napisał muzykę do utworu „Niedziela”. W krakowskiej Piwnicy pod Baranami pełnił funkcję kompozytora, współtwórcy programu i pieśniarza ekspresyjnego. Wtedy też po raz pierwszy skomponował muzykę do twórczości Witkacego i stał się tym samym niedoścignionym interpretatorem jego twórczości. Z piosenek najbardziej znane to: „Taki kraj” (sł. Jan Pietrzak), „Kielce” (sł. Witkacy), „Matka Boska Częstochowska” (sł. Jan Lechoń), „A taki miał być przyjemny nastrój” (sł. Witkacy), „Koty za płoty” (sł. Zbigniew Raj) i „Na chorobowem” (sł. Ludwik Jerzy Kern), „Tarantula” (sł.Witkacy), „A taki miał być przyjemny nastrój” i „A revederci”. Brał udział w stworzonym przez Aleksandra Glondysa projekcie „Ellington po krakowsku”, a także w projektach telewizyjnych i estradowych. Brał udział w 8 Festiwalach Opolskich, a jako pieśniarz ekspresyjny nagrał dla TVP 3 swoje autorskie recitale. W 1992 r. na zamówienie TVP został nakręcony film krótkometrażowy, przedstawiający go jako ekscentrycznego kompozytora, zaś w 1998 r. w krakowskim teatrze STU odbył się jego uroczysty Telewizyjny Benefis.
W 1985 jako autor muzyki do filmu "W starym dworku, czyli niepodległość trójkątów" (1984) według Witkacego w reżyserii Andrzeja Kotkowskiego otrzymał Złote Lwy na X Festiwalu Polskich Filmów Fabularnych w Gdańsku. Był także autorem muzyki teatralnej do przedstawień: "Rycerze" (1983) Arystofanesa, "Nowe Betlejem polskie" (2001) Lucjana Rydla oraz "Nienasyceni, czyli mowy żałobne z Witkacym w tle" (2004) Wiesława Saniewskiego w Teatrze „Bagatela” (m.in. do utworu „I-lustracja”).
Skomponował ok. 200 piosenek kabaretowych i estradowych. Był autorem scenariuszy programów telewizyjnych do własnego, autorskiego programu cyklicznego "Raj utrącony", a także twórcą licznych tekstów piosenek. 
Pisał muzykę do filmów fabularnych, w tym "Trzy stopy nad ziemią" (1984), "Dziewczęta z Nowolipek" (1985), "Rajska jabłoń" (1985), "Cyrk odjeżdża" (1987), "Męskie sprawy" (1988), "Piggate" (1990) i "Wirus" (1996) oraz serialu "Bao-Bab, czyli zielono mi" (2003), a także do telewizyjnych widowisk poetycko-muzycznych, m.in. "Wiersze i krajobrazy" (1984) i "Twarze Witkacego, czyli regulamin firmy portretowej" (1986). 
9 września 2016 Prezydent RP Andrzej Duda odznaczył go Złotym Krzyżem Zasługi za „wybitne zasługi w działalności na rzecz polskiej kultury, za osiągnięcia w pracy artystycznej i stworzenie ważnego ośrodka twórczości artystyczno-intelektualnej miasta Krakowa”.
Filmografia.
Spektakle teatralne i widowiska telewizyjne(muzyka i piosenki):
Ponadto udział w wielu telewizyjnych programach rozrywkowych.
Książki:

</doc>
<doc id="861647" url="https://pl.wikipedia.org/wiki?curid=861647" title="Swoboda (powiat zgierski)">
Swoboda (powiat zgierski)

Swoboda – osada w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Dzierżązna.
10 września 1939 żołnierze Wehrmachtu zamordowali we wsi 19 osób, a zabudowania pomordowanych spalili.
W latach 1975–1998 osada należała administracyjnie do ówczesnego województwa łódzkiego.

</doc>
<doc id="861648" url="https://pl.wikipedia.org/wiki?curid=861648" title="Kim Rhodes">
Kim Rhodes

Kimberly Rhodes (ur. 7 czerwca 1969 w Portlandzie) – amerykańska aktorka filmowa, telewizyjna i komediowa.
Wczesne życie.
Urodziła się i wychowała w Portlandzie w stanie Oregon. Jej rodzicami byli Jane i Frank. Ma jedną siostrę, Jennifer.
Ukończyła Benson Polytechnic High School a następnie uczęszczała do Southern Oregon University i ukończyła je w 1991 roku, uzyskując tytuł magistra sztuk pięknych w Temple University. Pracowała jako wolontariuszka w zoo. Przez trzy lata była asystentką technika weterynarii.
Kariera.
Zadebiutowała w operze mydlanej "Another World" (1996–1999) i jej kontynuacji "As the World Turns" (2000–2001) w której wcielała się w postać pielęgniarki Cynthii „Cindy” Harrison. W 1998 wraz z Markiem Pinterem grającym czarny charakter rolę polityka i jej męża Grinta, została nominowana do nagrody magazynu "Soap Opera Digest" w kategorii „Ulubiona nowa para”. Zagrała Lyndsay Ballard w jednym odcinku „Ashes to Ashes” w serialu "". Przed debiutem w Disney Channel grała w Oregon Shakespeare Festival, gdzie przez jeden sezon odtwarzała rolę Daphne Stillington w sztuce Noëla Cowarda, "Present Laucher" oraz w komedii "A Midsummer Night's Dream" Williama Szekspira, w której grała Helenę.
W 2004 została zaangażowana do sitcomu "Nie ma to jak hotel". Wcielała się w postać piosenkarki hotelowej Carey Martin, matki bliźniaków Zacka i Cody’ego (Dylan i Cole Sprouse). Rola w serialu odbudowała popularność Kim, którą zdobyła w czasie emisji "Another World". Zagrała też w czterech odcinkach jego kontynuacji – "". W 2005 wzięła udział w filmie "Sky High" w którym zagrała profesor Jeannie Elastic, jednak sceny z jej udziałem zostały ostatecznie wycięte.
Od 2010 do 2019 grała w serialu science fiction "Nie z tego świata" gdzie wcielała się w rolę szeryf Jody Mills. Pierwszy raz wystąpiła w piątym sezonie serialu w odcinku „Dead Men Don't Wear Plaid”. W styczniu 2018 odcinek pt. „Wayward Sisters” (s13e10) miał zostać wykorzystany w tytule ewentualnego spin-offu serialu w którym miałyby zagrać główne aktorki m.in. Briana Buckmaster, Kathryn Newton czy Kim Rhodes, a jego premiera miała odbyć się 8 lipca w stacji The CW. Ostatecznie nie doszło do jego realizacji.
W styczniu tego samego roku amerykański muzyk Jason Manns wydał album zatytułowany "Recovering with Friends" na którym zaśpiewała Kim, wraz z aktorami "Nie z tego świata".
Działalność charytatywna.
Od kilku lat, Rhodes wraz z inną aktorką serialu "Supernatural" Brianą Buckmaster, przekazują część zysków ze sprzedanych t-shirtów oraz obuwia, organizacji non-profit "New Leash on Life", która zajmuje się poprawą jakości życia więźniów a także ratowaniem życia psów.
Życie prywatne.
Mieszka w Los Angeles w Kalifornii z mężem, aktorem Travisem Hodgesem – z którym wzięła ślub 11 lipca 2006. W maju 2008 urodziła córkę Tabithę Jane, u której we wczesnym dzieciństwie został zdiagnozowany autyzm.
Rodzice aktorki nie żyją. W 2012 jej ojciec popełnił samobójstwo. Cierpiał na chorobę alkoholową i ChAD.
Jest zwolenniczką ASPCA.
Wartość rynkowa aktorki wynosi 6 mln $.

</doc>
<doc id="861650" url="https://pl.wikipedia.org/wiki?curid=861650" title="Pałac pod Czterema Wiatrami w Warszawie">
Pałac pod Czterema Wiatrami w Warszawie



</doc>
<doc id="861654" url="https://pl.wikipedia.org/wiki?curid=861654" title="Szczawin-Kolonia">
Szczawin-Kolonia

Szczawin Kolonia – część wsi Szczawin w Polsce położona w województwie łódzkim, w powiecie zgierskim, w gminie Zgierz. Wchodzi w skład sołectwa Szczawin.
W latach 1975–1998 Szczawin-Kolonia należał administracyjnie do ówczesnego województwa łódzkiego.

</doc>
<doc id="861655" url="https://pl.wikipedia.org/wiki?curid=861655" title="Młody Adam (film)">
Młody Adam (film)

Młody Adam – film produkcji brytyjsko-francuskiej, w reżyserii Davida Mackenzie z 2003 roku. Film powstał na podstawie książki Aleksandra Trocchi pod tym samym tytułem, wydanej po raz pierwszy w 1957 roku.
Film osadzony w realiach Szkocji z lat 50. opowiada historię flisaka Joe (granego przez Ewana McGregora), który pewnego dnia znajduje unoszące się na wodzie ciało kobiety. W dalszej części filmu dowiadujemy się, że bohater wie dużo więcej o topielicy niż z początku mogłoby się wydawać.

</doc>
<doc id="861659" url="https://pl.wikipedia.org/wiki?curid=861659" title="Wołyń (województwo łódzkie)">
Wołyń (województwo łódzkie)

Wołyń – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Glinnik.
W latach 1975–1998 wieś należała administracyjnie do ówczesnego województwa łódzkiego.

</doc>
<doc id="861660" url="https://pl.wikipedia.org/wiki?curid=861660" title="Zimna Woda (Słowik)">
Zimna Woda (Słowik)

Zimna Woda – część wsi Słowik w Polsce położona w województwie łódzkim, w powiecie zgierskim, w gminie Zgierz. Wchodzi w skład sołectwa Wiktorów.
W latach 1975–1998 Zimna Woda położona była w dawnym województwie łódzkim.
W II ćwierci XIX w. w Zimnej Wodzie mieszkał Bernard von Schuttenbach – mierniczy, kartograf i architekt.

</doc>
<doc id="861663" url="https://pl.wikipedia.org/wiki?curid=861663" title="Wojciech Chudy">
Wojciech Chudy

Wojciech Chudy (ur. 8 grudnia 1947 w Dąbrowie, zm. 15 marca 2007 w Lublinie) – polski filozof, personalista, etyk, pedagog.
Syn Tadeusza Chudego i Anny Gładysz. Przebyta w dzieciństwie choroba przykuła go do wózka inwalidzkiego na całe życie. W latach 1972-1977 studiował na Wydziale Filozofii Katolickiego Uniwersytetu Lubelskiego. W 1980 r. obronił na KUL doktorat pt. "Refleksja a poznanie bytu. Refleksja "in actu exercito" i jej funkcja w poznaniu metafizykalnym". Od tegoż roku pracownik uczelni: dokumentalista Encyklopedii Katolickiej, w latach 1983-1996 starszy asystent i adiunkt Instytutu Jana Pawła II KUL. W 1994 r. otrzymał habilitację. Od 1995 do 1997 był ponadto wykładowcą na Uniwersytecie im. Marii Curie-Skłodowskiej w Lublinie. W latach 1996-2007 był kierownikiem Katedry Filozofii Wychowania Instytutu Pedagogiki na Wydziale Nauk Społecznych KUL. Wypromował sześcioro doktorantów.
W badaniach naukowych zajmował się głównie filozofią człowieka, filozofią poznania, metafizyką, nauczaniem Jana Pawła II, myślą filozoficzną Georga W. Hegla, antropologicznymi i aksjologicznymi aspektami niepełnosprawności. Zajmował się m.in. problematyką poznania istnienia - nawiązując głównie do tomizmu egzystencjalnego, oraz problematyką naoczności poznania - odwołując się do dorobku fenomenologii.
Działacz opozycji antykomunistycznej w PRL od lat 70. XX w. Członek lubelskiego środowiska młodych katolików "Spotkania", zastępca redaktora naczelnego opozycyjnego pisma "Miesiące". W 1981 roku poprowadził cykl wykładów z filozofii w ramach Wszechnicy Związkowej w Gdańsku. Po wprowadzeniu stanu wojennego, m.in. w jego lubelskim mieszkaniu mieściła się przez dłuższy czas redakcja podziemnego pisma "Spotkania".
Wieloletni członek zespołu redakcyjnego kwartalnika "Ethos" (m.in. zastępca redaktora naczelnego). Ponadto członek komitetu redakcyjnego "Roczników Nauk Społecznych" (redaktor naczelny zeszytu 2 pt.: "Pedagogika"), oraz członek lubelskiego oddziału Polskiego Towarzystwa Filozoficznego i Towarzystwa Naukowego KUL.
Nagrody, odznaczenia i wyróżnienia: II Nagroda w Konkursie im. R. Schneidera (1981, Hamburg), Nagroda Niezależnej Fundacji Popierania Kultury Polskiej POLCUL (Australia), Krzyż Komandorski Orderu Odrodzenia Polski (pośmiertnie).

</doc>
<doc id="861666" url="https://pl.wikipedia.org/wiki?curid=861666" title="Kościół San Carlo alle Quattro Fontane">
Kościół San Carlo alle Quattro Fontane

Kościół San Carlo alle Quattro Fontane (św. Karola przy Czterech Fontannach) w Rzymie został zaprojektowany przez czołowego przedstawiciela dojrzałego baroku rzymskiego – architekta Francesco Borrominiego.
Architektura.
Świątynia jest zbudowana w układzie centralno-podłużnym. Nawę główną, która ma rzut zbliżony do elipsy, okalają nieregularne kaplice i zakrystia. Kopuła charakteryzuje się geometrycznym wzorem z oknami otoczonymi fantazyjnymi ornamentami.
Fasada kościoła wychodzi na dość wąską ulicę, co uniemożliwiałoby obejrzenie jej w całości. Borromini znalazł rozwiązanie tego problemu stosując falistą fasadę. W każdym poziomym paśmie fasady jest zachwiany rytm falowania, co pozwala na jej dokładne obejrzenie. Fantazyjny fryz rozdziela fasadę na pół, natomiast pion wyznaczają kolumny. Na fryzie znajduje się napis "IN HONOREM SS TRINITAIS ETD CAROLI M DC LXVII", co znaczy "Na cześć Świętej Trójcy i Karolowi, 1667 r."

</doc>
<doc id="861667" url="https://pl.wikipedia.org/wiki?curid=861667" title="Lućmierz-Ośrodek">
Lućmierz-Ośrodek

Lućmierz-Ośrodek – osada w Polsce położona w województwie łódzkim, w powiecie zgierskim, w gminie Zgierz.
Wraz z sąsiednią wsią Lućmierz-Las tworzy sołectwo Lućmierz. Pierwsza wzmianka o Lućmierzu pojawiła się w 1391 roku.
Do 1954 roku istniała gmina Lućmierz. W latach 1975–1998 miejscowość administracyjnie należała do ówczesnego województwa łódzkiego.

</doc>
<doc id="861668" url="https://pl.wikipedia.org/wiki?curid=861668" title="Grafen">
Grafen

Grafen – płaska struktura złożona z atomów węgla, połączonych w sześciokąty. Materiał kształtem przypomina plaster miodu, a ponieważ ma jednoatomową grubość, w przybliżeniu jest strukturą dwuwymiarową. Grafen jest przedmiotem zainteresowania przemysłu ze względu na różne właściwości, w tym elektryczne i mechaniczne.
Opis teoretyczny grafenu powstał już w 1947 roku w pracy Philipa Russella Wallace’a. Jednak w tym samym okresie opublikowano szereg innych prac, w których dowodzono, że grafen, jak i inne materiały dwuwymiarowe, nie może istnieć w przyrodzie. Na początku lat 80. XX wieku pojawiały się artykuły wskazujące, że grafen można jednak wytworzyć. W 2004 roku nastąpił przełom – równolegle grupy z Georgii i Manchesteru pokazały, że wytworzony przez nie grafen ma unikatowe własności, które zostały przewidziane wcześniej. Po tych publikacjach nastąpiło przyspieszenie prac nad grafenem – zarówno pod kątem czysto badawczym, jak i w poszukiwaniu coraz lepszych metod wytwarzania tego materiału.
Za badania grafenu Andriej Gejm i Konstantin Nowosiołow z Uniwersytetu w Manchesterze otrzymali w 2010 Nagrodę Nobla w dziedzinie fizyki.
Właściwości.
Grafen jest materiałem zbudowanym z atomów węgla połączonych wiązaniami o hybrydyzacji sp².
Grafen jest półprzewodnikiem z zerową () przerwą energetyczną lub półmetalem. Znaczy to, że pasmo walencyjne i pasmo przewodnictwa są ze sobą złączone, ale nie przenikają się, tworząc tzw. stożek Diraca. Struktura pasmowa w grafenie jest więc odmienna od większości znanych kryształów. Półprzewodniki są kryształami o małej przerwie energetycznej (w grafenie zerowa), natomiast w metalach pasma walencyjne i przewodnictwa przenikają się (w grafenie stykają się). .
Ważną cechą grafenu jest też liniowa zależność dyspersyjna energii od pędu. W klasycznych materiałach energia wyraża się przez kwadrat pędu (energia kinetyczna określana jest jako "mv"²/2 lub tożsamościowym wzorem "p"²/2"m"). W kryształach struktura pasmowa wyraża zależność energii od pędu (na osi „x” jest pęd określony przez wektor falowy „k”, a na osi pionowej jest energia). W grafenie zależność energii od pędu nie jest określona wzorem "p"²/2"m" a "pc"’, gdzie "c"’ jest wartością stałą. Taka zależność występuje w nielicznych kryształach oraz w przypadku światła ("E" = "pc").
Omawiane właściwości powodują, że elektrony w grafenie są bezmasowymi fermionami Diraca. W praktyce przekłada się to na wysokie parametry przewodnictwa cieplnego i elektrycznego, a także na szereg kwantowych efektów (anomalny kwantowy efekt Halla, rezonansowy efekt Ramana, chiralność, pseudospin, tunelowanie Kleina).
Jednym z efektów związanych z liniową zależnością dyspersyjną jest unikalna absorpcja grafenu. Pochłanianie światła zachodzi wtedy, gdy elektron z pasma walencyjnego może pochłonąć foton (efekt fotoelektryczny). Jest to możliwe, jeśli różnica energii między danym punktem z pasma walencyjnego i przewodnictwa jest taka sama jak energia fotonu. W grafenie w okolicy tzw. punktu "K" jest liniowa zależność dyspersyjna i zamknięta przerwa energetyczna. Powoduje to, że każda długość fali światła (każdy kolor) w zakresie od bliskiej podczerwieni do ultrafioletu może być zaabsorbowana przez grafen, ponieważ zawsze znajdzie się taki elektron, który będzie mógł pochłonąć dany foton. Ponadto prawdopodobieństwo zaabsorbowania każdej długości fali światła jest takie samo.
Dla ultrafioletu efekt nie zachodzi, ponieważ równanie "E" = "pc"’ nie jest spełnione w tym obszarze energii. Dla podczerwieni energie są bardzo małe i wektor falowy (pęd) staje się bardzo bliski punktowi K, co powoduje szereg efektów kwantowych zaburzających absorpcję. Zatem dla światła widzialnego absorpcja dla różnych długości fali jest taka sama. Należy przy tym pamiętać, że grafen jest jednowarstwowym materiałem, co powoduje, że pochłania tylko bardzo małą część światła padającego (2,3%). Stąd mówi się, że materiał ten jest bardzo przezroczysty, a jednocześnie mocno absorbuje światło (jak na tak cienki materiał).
Właściwości biologiczne.
W dziedzinie biomedycyny grafen może być wykorzystywany w celach diagnostycznych, wykazuje również potencjał terapeutyczny jako nośnik leku w systemach drug delivery. Grafen i jego pochodne wykazują potencjalne zastosowanie w inżynierii tkankowej i charakteryzują się właściwościami antybakteryjnymi; te możliwości czynią je odpowiednimi kandydatami do wytwarzania struktur nanohybrydowych mających zastosowanie w różnych dziedzinach biomedycznych, takich jak różnicowanie tkanek, regeneracja i leczenie stanów zapalnych. Nanohybrydy grafenowe zostały wyprodukowane jako potencjalnie skuteczne rusztowania opatrunkowe mające na celu gojenie się ran. Idea takich nanohybrydowych rusztowań opierała się na synergistycznym działaniu grafenu na regulację stanów zapalnych, a także na jego zdolności regeneracyjnej. Wysoka zdolność antybakteryjna jest głównie związana z fizycznymi uszkodzeniami występującymi podczas bezpośredniego kontaktu z błonami bakteryjnymi ostrych krawędzi arkuszy grafenowych, podczas gdy działanie regeneracyjne opiera się na potencjale rusztowania do promowania adhezji i proliferacji mezenchymalnych komórek macierzystych (MSC).
Wiele prac badawczych ujawniło skuteczność grafenu przeciwko bakteriom Gram-dodatnim i Gram-ujemnym w zależności od różnorodnych mechanizmów i czynników związanych zarówno ze składnikami bakterii, jak i samymi nanocząstkami.
Zastosowanie.
Materiał ten ma szansę w wielu zastosowaniach zastąpić krzem. Naukowcy amerykańskiego Massachusetts Institute of Technology (MIT) zbudowali eksperymentalny grafenowy mnożnik częstotliwości, co oznacza, że jest w stanie odebrać przychodzący sygnał elektryczny pewnej częstotliwości i wyprodukować sygnał wychodzący, stanowiący wielokrotność tej częstotliwości. W tym przypadku układ stworzony przez MIT podwoił częstotliwość sygnału elektromagnetycznego. Testy przeprowadzone przez IBM wykazały, że tranzystor wytworzony w procesie technologicznym 240 nm jest w stanie osiągnąć częstotliwość do 100 GHz.
Przezroczystość i znakomite przewodnictwo sprawiają, że grafen nadaje się do wytwarzania przejrzystych, zwijanych w rolkę wyświetlaczy dotykowych oraz do produkcji energii odnawialnej z modułów fotowoltaicznych i magazynowania jej w wysokowydajnych akumulatorach bądź także w superkondensatorach. Czujniki z grafenu potrafią zarejestrować obecność pojedynczej cząsteczki szkodliwej substancji, znajdując zastosowanie np. w monitoringu i ochronie środowiska.
Wytwarzanie.
Grafen wytwarzany jest wieloma technikami, a każda z nich ma inne potencjalne zastosowanie w nauce i przemyśle.
Odrywanie mechaniczne przy użyciu taśmy klejącej z wysokiej jakości grafitu służy głównie do zastosowań czysto badawczych. Tak otrzymany grafen ma bardzo wysokie parametry ruchliwości, jednak nie może być wytwarzany na masową skalę ze względu na ogromne koszty. Do niedawna tak otrzymywany grafen był wręcz najdroższym materiałem na świecie. Jednak w nauce nie są potrzebne duże rozmiary próbek, a tego rodzaju grafen można wytwarzać w każdym laboratorium.
Inną techniką wytwarzania grafenu jest osadzanie z fazy gazowej (CVD, z ang. "chemical vapor deposition") na metalach. Proces ten zapoczątkowali Koreańczycy, a obecnie jest wykorzystywany w wielu laboratoriach na świecie. Dzięki tej metodzie grafen stał się znacznie tańszym materiałem – koszt produkcji grafenu na miedzi jest znacząco niższy, niż grafenu otrzymywanego z grafitu. Jednocześnie grafen na miedzi ma znacząco niższą jakość niż grafen otrzymywany z grafitu i nie może być zastosowany do produkcji urządzeń elektronicznych. Można go jednak stosować do budowy ekranów dotykowych, gdzie jakość (liczba defektów, wielkość domen i jednorodność) nie jest tak bardzo istotna.
Kolejną metodą jest wytwarzanie grafenu na węgliku krzemu. Metoda wytwarzania węgla przez rozkład termiczny SiC pozwala na otrzymywanie dużych powierzchni wysokiej jakości grafenu. Koszt podłoża SiC jest jednak bardzo wysoki. Na grafenie wyhodowanym na SiC powstał pierwszy grafenowy układ scalony.
W 2011 roku Instytut Technologii Materiałów Elektronicznych oraz Wydział Fizyki Uniwersytetu Warszawskiego poinformowały o wspólnym opracowaniu technologii pozyskiwania dużych fragmentów grafenu o najlepszej dotąd jakości.
W 2015 roku Politechnika Łódzka zaprezentowała urządzenie do produkcji grafenu z fazy ciekłej, które pozwala na wytwarzanie wielkopowierzchniowych płatów grafenowych o właściwościach bliskich teoretycznym. Swój produkt nazwała HSMG (). W 2016 r. metoda HSMG uzyskała ochronę patentową w UE i USA.

</doc>
<doc id="861669" url="https://pl.wikipedia.org/wiki?curid=861669" title="Palestyna (Glinnik)">
Palestyna (Glinnik)

Palestyna – część wsi Glinnik w Polsce, położona w województwie łódzkim, w powiecie zgierskim, w gminie Zgierz. Wchodzi w skład sołectwa Glinnik.
W latach 1975–1998 Palestyna należała administracyjnie do ówczesnego województwa łódzkiego.
W latach 1864–1865 właściciel dóbr Glinnik podzielił swoje grunty. Powstały wówczas nowe osady Palestyna (Palastina) i Józefów. Właściciel podarował również ziemię pod cmentarz i szkołę w Palestynie. Szkoła w Palestynie została założona 1 lutego 1866 roku i funkcjonowała do 1910 r.. W 1910 r. spłonęła. Była to szkoła ewangelicka, „początkowa ogólna”. W 1886 r. Palestyna liczyła 20 mieszkańców i 4 domy.

</doc>
<doc id="861672" url="https://pl.wikipedia.org/wiki?curid=861672" title="Dąbrówka-Sowice">
Dąbrówka-Sowice

Dąbrówka-Sowice – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Dąbrówka Strumiany.
W latach 1975–1998 Dąbrówka-Sowice administracyjnie należała do ówczesnego województwa łódzkiego.

</doc>
<doc id="861673" url="https://pl.wikipedia.org/wiki?curid=861673" title="Kololi">
Kololi

Kololi - miejscowość w Gambii na przedmieściach Serekundy, kurort wypoczynkowy nad Oceanem Atlantyckim. Mieszka tu ok. 4,4 tys. osób.

</doc>
<doc id="861674" url="https://pl.wikipedia.org/wiki?curid=861674" title="Fregaty rakietowe typu Halifax">
Fregaty rakietowe typu Halifax

Fregaty rakietowe typu Halifax – kanadyjskie fregaty rakietowe budowane w latach 1988 - 1996. Zbudowano 12 jednostek, które stały się podstawą kanadyjskiej marynarki wojennej.
Historia.
W 1977 ministerstwo obrony Kanady ogłosiło decyzję o budowie w drugiej połowie lat 80 sześciu nowych okrętów określanych początkowo jako niszczyciele śmigłowcowe, a następnie jako fregaty śmigłowcowe. Okręty zaprojektowano aby spełniały różnorodne zadania: zwalczanie okrętów podwodnych i nawodnych, celów powietrznych a także patrolowanie wód przybrzeżnych Kanady. Szeroki zakres zastosowań jednostek sprawia, że są one oficjalnie klasyfikowane jako fregaty patrolowe. 
W czerwcu 1983 leżąca w prowincji Nowy Brunszwik stocznia Saint John Shipbuilding Ltd. zdobyła kontrakt na budowę pierwszej fregaty nowego typu. Stocznia miała pełnić funkcję głównego wykonawcy który odpowiadał za całość prac związanych z projektowaniem budową i wprowadzaniem do eksploatacji nowych okrętów. Głównym podwykonawcą została stocznia Marine Industries Ltd z Sorel leżącym nad Rzeką św. Wawrzyńca. W stoczni tej zbudowano trzy jednostki.
W grudniu 1987 zamówiono kolejnych sześć jednostek stanowiących drugą serię. Wydatki na budowę serii 12 okrętów oszacowano na 6,2 mld dolarów kanadyjskich, co czyniło z tego projektu jeden z najkosztowniejszych programów zbrojeniowych realizowanych w okresie powojennym.

</doc>
<doc id="861680" url="https://pl.wikipedia.org/wiki?curid=861680" title="Pałac Tarnowskich w Warszawie">
Pałac Tarnowskich w Warszawie

Pałac Tarnowskich – pałac, który zlokalizowany był w Warszawie na rogu ulic Krakowskie Przedmieście 42/44 i Karowej. Rozebrany w 1898 a w jego miejscu wybudowano Hotel Bristol.
Historia.
Pałac został wzniesiony dla starosty tczewskiego Franciszka Andraulta w roku 1655. Później przeszedł w ręce księcia Kazimierza Czartoryskiego, od 1758 własność Stanisława Lubomirskiego, następnie Ignacego Potockiego i ostatecznie od 1802 własność Tarnowskich.
Początkowo parterowy, przebudowywany kilkakrotnie w XVIII wieku, w latach 1856–1861 mieścił Resursę Obywatelską, która przeniosła się następnie do nowego gmachu. Później mieścił się tu Bank Dyskontowy, który przeniósł się do własnej siedziby na ul. Aleksandra Fredry przed rozbiórką pałacu.
Powstałe w r. 1800 Towarzystwo Przyjaciół Nauk prowadziło sesje powołanych w 1804 r. wydziałów: matematycznego, filozoficznego oraz historii, literatury i języka, m.in. w pałacu wówczas należącym do hr. Rafała Tarnowskiego. W pałacu odbywały się też koncerty muzyczne.
W roku 1809, od czasu bitwy raszyńskiej do końca maja, Warszawa była okupowana przez wojska austriackie, a pałac Tarnowskich zajęto na kwaterę głównodowodzącego w mieście gen. Maiersfelda. Z pokoju pani Peszke, na końcu długiej oficyny, zachodzącej aż na tyły ogrodu, Józef Krasiński (mjr warszawskiej gwardii narodowej) porozumiewał się dzięki teleskopowi z mjr. Józefem Hornowskim, dowódcą garnizonu wojsk napoleońskich na Pradze, mającym kwaterę w nadbrzeżnej kamienicy dokładnie po przeciwnej stronie Wisły, co mogło wpłynąć na przekazanie władzy nad miastem temuż mjr. Krasińskiemu w nocy z 31 maja na 1 czerwca 1809 przez wycofujące się wojska austriackie.
W czasie powstania listopadowego przyjął tam mieszkanie wódz naczelny generał Jan Skrzynecki (mieszkał o ile nie był z wojskiem) z żoną Amelią i dziećmi. Wieczorem 15 sierpnia 1831 r., wobec unikania walki przez gen. Skrzyneckiego na hasło „Wieszać zdrajców!”, zebrany tłum próbował wedrzeć się do pałacu w celu samosądu na rodzinie gen. Skrzyneckiego pod jego nieobecność, do czego jednak ostatecznie nie doszło dzięki dowódcy Gwardii Narodowej gen. Antoniego Ostrowskiego oraz gubernatora Warszawy Jana Krukowieckiego.
W 1897 w pałacowych ogrodach powstała Panorama, a w 1898 pałac uległ rozbiórce pod nowo budowany Hotel Bristol.
Ekspozycja zachowanych elementów pałacu.
Dekoracja Sali (zapewne sypialni) z pałacu Tarnowskich, była eksponowana w Muzeum Narodowym w Warszawie, a po odbudowie Zamku Królewskiego, jest prezentowana na 1. piętrze w południowym skrzydle Zamku, jako wyposażenie pokoju towarzyskiego w apartamencie księcia Stanisława Poniatowskiego, którego dekoracja nie zachowała się. Część dekoracji wnętrz Pałacu Tarnowskich, wraz z intarsjowanym parkietem znalazła się w Kamienicy pod Gigantami w Dużym salonie zwanym też Salonikiem z kominkiem i w Małym Salonie.

</doc>
<doc id="861685" url="https://pl.wikipedia.org/wiki?curid=861685" title="Reseda luteola">
Reseda luteola



</doc>
<doc id="861686" url="https://pl.wikipedia.org/wiki?curid=861686" title="Marcjanka">
Marcjanka

2 miejscowości w Polsce:

</doc>
<doc id="861688" url="https://pl.wikipedia.org/wiki?curid=861688" title="Cornelis van Geelkerken">
Cornelis van Geelkerken

Cornelis van Geelkerken (ur. 19 marca 1901 r. w Sint-Jans-Molenbeek w Belgii, zm. 29 marca 1979 r. w Ede) – holenderski polityk i kolaborant podczas II wojny światowej.
W latach 20. był członkiem holenderskich partii faszystowskich i nacjonalistycznych – Verbond van Actualisten, a następnie Nederlandsche Oranje-Nationalisten. 14 grudnia 1931 r. współtworzył wraz z Antonem A. Mussertem Narodowo-Socjalistyczny Ruch Holenderski (NSB), stając się działaczem nr 2. Opowiadał się za ideą tzw. Wielkiej Holandii, złożonej z Holandii i belgijskiej Flandrii. Od 1934 r. stał na czele młodzieżowej organizacji NSB Nationale Jeugdstorm. W listopadzie 1943 r. został inspektorem generalnym paramilitarnej formacji policyjnej Nederlandsche Landwacht. Po wyzwoleniu Holandii przez aliantów aresztowano go i osadzono w więzieniu. W 1950 r. został skazany na karę dożywotniego więzienia, ale już w 1959 r. wypuszczony na wolność.

</doc>
<doc id="861690" url="https://pl.wikipedia.org/wiki?curid=861690" title="Maxïmo Park">
Maxïmo Park

Maxïmo Park jest angielskim zespołem indierockowym (choć sami członkowie grupy twierdzą, że bliżej im do popu), założonym w roku 2003 w Newcastle upon Tyne. Nazwa zespołu nawiązuje do znajdującego się w Hawanie Parku Maximo Gomeza, kubańskiego bohatera wojny o niepodległość. Wymyślona została przez Duncana LLoyda po obejrzeniu filmu dokumentalnego o tym miejscu. Muzycy wstępnie odrzucili słowo "Gomez", jako zbędne. Nazwa ma odnosić się do ducha swobody panującego wśród osób odwiedzających park.
Początkowo w skład "Maxïmo Park" wchodziło czterech członków, dających mniejsze koncerty. Archis Tiku, będący w tym czasie wokalistą, miał wątpliwości co do tego zajęcia. Rozpadający się zespół został uratowany, gdy ówczesna dziewczyna perkusisty, Toma Englisha, spotkała przypadkowo Paula Smitha, śpiewającego w barze piosenkę Stevie Wondera "Superstition". Także on miał początkowo opory przed śpiewaniem dla szerszej publiczności, lecz w końcu okazał się wielką osobowością sceniczną.
Pierwszy album Maxïmo Park, "A Certain Trigger", uznany został za jeden z najważniejszych wydań muzycznych roku 2005. We wrześniu 2006 grupa zagrała w Warszawie na Summer of Music Festival.

</doc>
<doc id="861691" url="https://pl.wikipedia.org/wiki?curid=861691" title="Marcjanka (województwo łódzkie)">
Marcjanka (województwo łódzkie)

Marcjanka – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Czaplinek.
W latach 1975–1998 Marcjanka administracyjnie należała do ówczesnego województwa łódzkiego.

</doc>
<doc id="861696" url="https://pl.wikipedia.org/wiki?curid=861696" title="Podole (województwo łódzkie)">
Podole (województwo łódzkie)

Podole – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Czaplinek.
W latach 1975–1998 wieś należała administracyjnie do ówczesnego województwa łódzkiego.

</doc>
<doc id="861698" url="https://pl.wikipedia.org/wiki?curid=861698" title="Christian Schulz">
Christian Schulz

Christian Schulz (ur. 1 kwietnia 1983 w Bassum) – piłkarz niemiecki grający na pozycji lewego obrońcy lub pomocnika.
Kariera klubowa.
Schulz w wieku 6 lat rozpoczynał piłkarską karierę w klubie z rodzinnej miejscowości o nazwie TSV Bassum. Mając lat 10 trafił do juniorów Werderu Brema. W 2001 roku był już zawodnikiem rezerw bremeńskiego klubu, grających w Regionallidze Północnej. W barwach tego zespołu zadebiutował w lipcu w zremisowanym 0:0 meczu z 1. FC Magdeburg. Członkiem pierwszej drużyny stał się już w następnym sezonie i wtedy też Schulz zadebiutował w Bundeslidze, 15 lutego 2003 w przegranym 0:1 wyjazdowym meczu z 1. FC Nürnberg, gdy w przerwie zastąpił kontuzjowanego Turka Ümita Davalę. W pierwszej lidze rozegrał łącznie 11 meczów. W sezonie 2003/2004 już 17-krotnie pojawiał się na boiskach Bundesligi, zwłaszcza w drugiej części sezonu, w której spisywał się całkiemu udanie. Z Werderem wywalczył dublet: mistrzostwo Niemiec oraz Puchar Niemiec (wystąpił w wygranym 3:2 finale z Alemannią Akwizgran).
W sezonie 2004/2005 Schulz był już na ogół graczem pierwszej jedenastki, jednak o miejsce na lewej flance musiał rywalizować z Finem Petri Pasanenem. Wystąpił w 23 meczach i zdobył 2 gole (swojego pierwszego w wygranym 4:1 meczu z 1. FC Nürnberg) z Werderem zajmując 3. miejsce w lidze. Z bremeńską drużyną wystąpił także w 3 meczach grupowej fazy Ligi Mistrzów. W sezonie 2005/2006 Christian wygrał rywalizację z Pasanenem, któremu trener Thomas Schaaf znalazł inną pozycję. Schulz był jednym z filarów obrony Werderu, wystąpił w 30 meczach i miał duży udział w wywalczeniu wicemistrzostwa Niemiec. W Lidze Mistrzów dotarł z Werderem do 1/8 finału (w pierwszym meczu tej rundy z Juventusem, wygranym 3:2, zdobył pierwszego gola). Sezon 2006/2007 Schulz rozpoczął z Werderem od wygranej w Pucharze Ligi Niemieckiej.
W 2007 roku Schulz odszedł do Hannoveru 96, także grającego w Bundeslidze. Zadebiutował tam 1 września 2007 roku w wygranym 3:2 pojedynku z VfL Bochum. W Hannoverze grał do 2016 roku. Wtedy też odszedł do Sturmu Graz.
Kariera reprezentacyjna.
Schulz jest wielokrotnym młodzieżowym reprezentantem Niemiec. Grał w kadrach U-19 (4 mecze), U-20 (17 meczów, 1 gole) i U-21 (15 meczów, 3 gole). 16 grudnia 2004 roku zadebiutował w pierwszej reprezentacji wygranym w Jokohamie 3:0 meczem z Japonią.

</doc>
<doc id="861701" url="https://pl.wikipedia.org/wiki?curid=861701" title="Robinia">
Robinia

Robinia, grochodrzew ("Robinia" ) – rodzaj roślin należący do rodziny bobowatych. Obejmuje cztery gatunki drzew i krzewów. Wszystkie występują w Ameryce Północnej – w Appalachach oraz południowo-zachodniej części Stanów Zjednoczonych oraz północno-zachodniej Meksyku. Rosną w górskich lasach w Appalachach oraz w okresowo suchych lasach i zaroślach, często na terenach skalistych i nad rzekami w południowej części Stanów Zjednoczonych i w Meksyku.
Różne gatunki, ale głównie robinia akacjowa "R. pseudoacacia", są rozpowszechnione w uprawie jako ozdobne. Gatunek ten jest inwazyjny w wielu częściach świata. W Polsce, poza powszechnie spotykaną i inwazyjną robinią akacjową, rzadziej uprawiane są także inne gatunki, a jako zdziczałe zarejestrowane zostały także robinia szczeciniasta "R. hispida" i robinia pośrednia "R. × ambigua". 
Poza walorami ozdobnymi robinie sadzone są dla stabilizacji i wzbogacenia gleb, jako rośliny miododajne, w przypadku robinii akacjowej także dla drewna używanego jako konstrukcyjne i opałowe, dla jadalnych kwiatów i nasion, wykorzystania leczniczego, dla włókien (pozyskiwanych z kory), olejków eterycznych i barwników.
Nazwa rodzajowa upamiętnia ogrodników francuskiego króla Henryka IV – Jeana Robina (1550–1629) i jego syna Vespasiana (1579–1662).
Systematyka.
Rodzaj do lat 80. XX wieku dzielony był na ok. 20 gatunków, ale wówczas ich liczba została zweryfikowana – większość z nich uznana została za wynik zmienności wewnątrzgatunkowej, znacznej zwłaszcza w przypadku robinii szczeciniastej "R. hispida".
Rodzaj zaliczany jest do plemienia "Robinieae" z podrodziny bobowatych właściwych ("Faboideae") z rodziny bobowatych ("Fabaceae"). Jako najbliżej spokrewniony rodzaj wskazywany jest "Poissonia". Inne rodzaje tworzące tzw. grupę "Robinia" to: "Olneya", "Coursetia", "Peteria", "Genistidium" i "Sphinctospermum".

</doc>
<doc id="861703" url="https://pl.wikipedia.org/wiki?curid=861703" title="Samotnik (Glinnik)">
Samotnik (Glinnik)

Samotnik – część wsi Glinnik w Polsce, położona w województwie łódzkim, w powiecie zgierskim, w gminie Zgierz. Wchodzi w skład sołectwa Glinnik.
W latach 1975–1998 Samotnik należał administracyjnie do ówczesnego województwa łódzkiego.

</doc>
<doc id="861704" url="https://pl.wikipedia.org/wiki?curid=861704" title="Wielkie Rozdarcie">
Wielkie Rozdarcie

Wielkie Rozdarcie (ang. "Big Rip") – koncepcja kosmologiczna sformułowana przez Roberta Caldwella z uniwersytetu Dartmouth College próbująca wyjaśnić, jak będzie wyglądał koniec Wszechświata. Hipoteza ta zakłada, że skoro siła powodująca rozszerzanie Wszechświata jest coraz większa, wszystko zostanie ostatecznie rozerwane, począwszy od galaktyk, a skończywszy na atomach.
Jeśli gęstość ciemnej energii jest stała, Wszechświat uniknie dramatycznego scenariusza „Big Rip” (Wielkiego Rozdarcia), kiedy jednak ciemna energia wzrastałaby, to galaktyki, gwiazdy, planety, a nawet atomy zostałyby rozerwane.

</doc>
<doc id="861706" url="https://pl.wikipedia.org/wiki?curid=861706" title="Opowieści z Pałacu Jabby">
Opowieści z Pałacu Jabby

Opowieści z Pałacu Jabby - książka osadzona w świecie Gwiezdnych wojen, wydana w Polsce nakładem wydawnictwa Amber w 2003 roku (). Oryginalnie została wydana w 1995 roku przez Bantam Spectra ().

</doc>
<doc id="861713" url="https://pl.wikipedia.org/wiki?curid=861713" title="Ostrów (gmina Zgierz)">
Ostrów (gmina Zgierz)

Ostrów – wieś w Polsce położona w województwie łódzkim, w powiecie zgierskim, w gminie Zgierz.
Miejscowość wchodzi w skład sołectwa Dzierżązna.
W latach 1975–1998 wieś należała administracyjnie do ówczesnego województwa łódzkiego.

</doc>
<doc id="861718" url="https://pl.wikipedia.org/wiki?curid=861718" title="Jewgienij Wasiukow">
Jewgienij Wasiukow

Jewgienij Wasiukow, ros. Евгений Васюков (ur. 5 marca 1933 w Moskwie, zm. 10 maja 2018 tamże) – rosyjski szachista i trener szachowy, arcymistrz od 1961 roku.
Kariera szachowa.
W latach 60. i 70. należał do szerokiej czołówki radzieckich szachistów. Sześciokrotnie (w latach 1955, 1958, 1960, 1962, 1972 i 1978) zwyciężył w mistrzostwach Moskwy. Wielokrotnie wystąpił w finałach mistrzostw Związku Radzieckiego, najlepszy wynik (III miejsce) osiągając w roku 1967 w Charkowie. W 1965 triumfował w III memoriale Akiby Rubinsteina w Polanicy-Zdroju. W 1974 odniósł swój największy indywidualny sukces, zwyciężając w bardzo silnie obsadzonym turnieju w Manili (m.in. przed Tigranem Petrosjanem, Bentem Larsenem, Svetozarem Gligoriciem i Lajosem Portischem). Poza tymi osiągnięciami, zwyciężył lub podzielił I miejsca w Moskwie (1961, 1962), Belgradzie (1961), Warnie (1964), Reykjaviku (1968), Skopje (1970), Złotych Piaskach (1971), Zalaegerszeg (1977) i Pradze (1980). W roku 1972 był trenerem polskiej drużyny na szachowej olimpiadzie w Skopje, natomiast w 1987 triumfował w Atenach w turnieju "Acropolis".
Odnosił znaczące sukcesy w kategorii „weteranów” (powyżej 60. roku życia). W roku 1995 zdobył w Bad Liebenzell tytuł mistrza świata, natomiast w 2005 podzielił I miejsce na mistrzostwach Rosji oraz zdobył brązowy medal na mistrzostwach świata w Lignano Sabbiadoro.
Najwyższy ranking w karierze osiągnął 1 stycznia 1976 r., z wynikiem 2580 punktów dzielił wówczas 17–19. miejsce (wspólnie z Paulem Keresem i Wasilijem Smysłowem) na światowej liście FIDE, jednocześnie dzieląc 8–10. miejsce wśród radzieckich szachistów.

</doc>
<doc id="861721" url="https://pl.wikipedia.org/wiki?curid=861721" title="Szczawin Kościelny">
Szczawin Kościelny



</doc>
<doc id="861723" url="https://pl.wikipedia.org/wiki?curid=861723" title="Wu Meijin">
Wu Meijin

Wu Meijin (吴美锦, ur. 25 kwietnia 1980 w Shaowu w prowincji Fujian) – chiński sztangista, wicemistrz olimpijski i dwukrotny mistrz świata.
Kariera.
Startował w wadze koguciej. Pierwszy sukces osiągnął w 2002 roku, kiedy podczas mistrzostw świata w Warszawie zdobył złoty medal. W zawodach tych wyprzedził Yang Chin-yi z Tajwanu i Rumuna Adriana Jigău. Wynik ten powtórzył na rozgrywanych rok później mistrzostwach świata w Vancouver, gdzie wyprzedził Jigău i Sedata Artuça z Turcji. W 2004 roku wystartował na igrzyskach olimpijskich w Atenach, zdobywając srebrny medal z wynikiem 287,5 kg. Rozdzielił tam na podium Turków: Halila Mutlu i Sedata Artuça. Był to jego jedyny start olimpijski. Ponadto Wu zwyciężył w wadze koguciej na igrzyskach azjatyckich w Pusan w 2002 roku, z wynikiem 292,5 kg.

</doc>
<doc id="861724" url="https://pl.wikipedia.org/wiki?curid=861724" title="Lignano">
Lignano



</doc>
<doc id="861725" url="https://pl.wikipedia.org/wiki?curid=861725" title="Wojna litewsko-moskiewska (1558–1570)">
Wojna litewsko-moskiewska (1558–1570)

Wojna litewsko-moskiewska w latach 1558–1570 – wojna pomiędzy Wielkim Księstwem Litewskim, wspieranym przez Polskę a Carstwem Rosyjskim.
Była częścią większych zmagań Polski, Litwy, Szwecji, Danii i Rosji o "dominium Maris Baltici" (władztwo Morza Bałtyckiego), znanych jako I wojna północna.
Geneza.
Główną przyczyną wybuchu tej wojny było parcie Rosji w kierunku Morza Bałtyckiego w celu opanowania niezamarzających zimą portów na terytorium Inflant. Bezpośrednim "casus belli" stała się interwencja państwa polsko-litewskiego w spór pomiędzy arcybiskupem ryskim – Wilhelmem Hohenzollernem a mistrzem krajowym inflanckiej gałęzi zakonu krzyżackiego – Johannem Wilhelmem von Fürstenbergiem.
Wyprawa poswolska.
Inflancka gałąź zakonu krzyżackiego związała się w 1554 z Rosją, podpisując upokarzający pokój, na mocy którego wyrzekł się związków z Polską i Litwą, zobowiązując się płacić Rosjanom trybut z Dorpatu.
W obawie przed interwencją moskiewską krzyżacy rozpoczęli prześladowanie arcybiskupa ryskiego Wilhelma, który był zwolennikiem sekularyzacji Inflant i przyłączenia ich na wzór Prus do państwa polsko-litewskiego.
Król Polski Zygmunt II August wystąpił jako protektor arcybiskupstwa ryskiego i zagroził krzyżakom interwencją zbrojną. W obozie pod Poswolem zgromadził we wrześniu 1557 26 tysięcy żołnierzy i 56 armat wojska litewskiegopod dowództwem hetmana wielkiego litewskiego Mikołaja Radziwiłła Rudego i 20 tysięcy wojsk polskich dowodzonych przez Jana Mieleckiego. Demonstracja zbrojna wywołała spodziewane wrażenie na zakonnikach inflanckich, tak że 14 września wielki mistrz Johann Wilhelm von Fürstenberg ukorzył się przed Zygmuntem Augustem i podpisał sojusz skierowany przeciwko Rosji.
Car Iwan IV Groźny potraktował to jako "casus belli" i rozpoczął mobilizację swoich armii.
Wybuch.
W styczniu 1558 roku 70-tysięczne wojska moskiewskie uderzyły na Inflanty. Rosjanie zajęli Dorpat, Narwę i kilka zamków inflanckich. Święte Cesarstwo Rzymskie nie udzieliło żadnej pomocy wojskowej, formalnie podległemu sobie terytorium, poprzestając na 100 tys. guldenów subsydium i nałożeniu embarga na handel towarami strategicznymi z państwem moskiewskim.
12 maja skapitulowała Narwa. Zakon złożył z urzędu Fürstenberga, który bez wiedzy zakonu rozpoczął tajne pertraktacje z Danią. Nowym wielkim mistrzem został wybrany stronnik polski Gotthard Kettler.
Jednocześnie w 1560 biskup kurlandzki Johann von Muenhausen przeszedł na luteranizm i sprzedał tytuł biskupa duńskiemu księciu Magnusowi. Tym samym Dania posiadła Ozylię i Piltyń. W 1561 król szwedzki Eryk XIV Waza opanował Estonię z Rewlem. Rozpoczęła się I wojna północna.
Sekularyzacja Inflant.
31 sierpnia 1559 zawarto w Wilnie układ, mocą którego Zygmunt August jako wielki książę litewski obejmował protektorat nad Inflantami. Rękojmią tego porozumienia było oddanie załogom litewskim kilku zamków inflanckich.
28 listopada 1561 podpisano pakt wileński, likwidujący państwo zakonu krzyżackiego w Inflantach i powołujący w jego miejsce Księstwo Zadźwińskie (formalnie od 1566), włączone do państwa polsko-litewskiego oraz lenne Księstwo Kurlandii i Semigalii z księciem Gotthardem Kettlerem jako lennikiem Rzeczypospolitej.
I faza wojny.
W 1561 Inflanty zostały obsadzone przez 10-tysięczny korpus polskich wojsk zaciężnych, dowodzony przez hetmana polnego koronnego Floriana Zebrzydowskiego.
W 1562 wojska litewskie Mikołaja Radziwiłła Rudego przeprowadziły uderzenie na Wieliż. 19 sierpnia tego roku wojska polskie w sile 1300 jazdy i 200 piechoty, pod wodzą starosty różańskiego Stanisława Leśniowolskiego pobiły w bitwie pod Newlem wielokrotnie liczniejsze wojska moskiewskie (ok. 25 000 ludzi) dowodzone przez Andrzeja Kurbskiego.
Wojna połocka.
Na początku 1563 na Litwę uderzyły dwie armie moskiewskie w sile odpowiednio 80 i 40 tysięcy ludzi i 200 armat, pod osobistym dowództwem cara Iwana IV Groźnego.
31 stycznia zgrupowanie wojsk moskiewskich w sile 32 tysięcy żołnierzy uderzyło z okolic Wielkich Łuk w kierunku Połocka. Po krótkotrwałym oblężeniu Rosjanie zdobyli to miasto 15 lutego.
Do niewoli dostał się wojewoda połocki Stanisław Stanisławowicz Dowojno, a Rosjanie utopili w Dźwinie wszystkich miejscowych Żydów. Podpisano następnie kilkumiesięczne zawieszenie broni.
5 października 1563 podpisano w Kopenhadze sojusz polsko-duński na mocy którego oba państwa zobowiązały się wspólnie wystąpić przeciwko Szwecji i Rosji.
II faza wojny.
Na Rygę uderzyły wojska szwedzkie, które bezskutecznie obległy miasto, zmuszone do odwrotu przez odsiecz polskich wojsk zaciężnych pod wodzą Ernesta Weihera. W grudniu 1563 Rosjanie przeprowadzili koncentrację dwóch zgrupowań: pod wodzą kniazia Piotra Szujskiego w Połocku i kniazia Piotra Oboleńskiego w Smoleńsku. Koncentryczne uderzenie wojsk moskiewskich na Litwę, zostało powstrzymane przez Mikołaja Radziwiłła Rudego, który 26 stycznia 1564 wraz z hetmanem polnym litewskim Grzegorzem Chodkiewiczem pobił Rosjan dowodzonych przez kniazia Piotra Szujskiego w bitwie pod Czaśnikami, a 7 lutego rozbił wojska moskiewskie w bitwie pod Orszą.
We wrześniu wojska polskie dowodzone przez hetmana wielkiego koronnego Mikołaja Sieniawskiego połączyły się z litewskimi i podjęły nieudaną próbę odbicia Połocka. W listopadzie wojska moskiewskie zdobyły Jezieryszcze.
W szeregach moskiewskich pojawiły się wówczas pierwsze oznaki zwątpienia we własne siły. W kwietniu na stronę polsko-litewską przeszedł kniaź Andriej Kurbski, jeden z najbliższych współpracowników Iwana IV Groźnego. Wydał on wszystkich skrytych stronników Rosji w Inflantach i ujawnił stronie litewskiej siatkę płatnych agentów moskiewskich.
Wojska polsko-litewskie przeprowadziły uderzenie dywersyjne na Inflanty i Siewierszczyznę, podchodząc pod Starodub i Czernihów.
Rosjanie zaatakowali województwo mścisławskie.
W 1565 r. wojska polsko-litewskie spustoszyły okolice Newla, Wieliża i Wielkich Łuków, uprowadzając 8 tysięcy jeńców moskiewskich. W lipcu 1566 podpisano krótkie zawieszenie broni. Obie strony wykorzystały ten czas na prace fortyfikacyjne. Rosjanie rozpoczęli wznoszenie twierdz na zajętych przez siebie ziemiach Połocczyzny. Rozpoczęto wznosić zamki w Ulle, Turowli, Suszy,
Nieszczerdzie, Kozianach i Sokole, pod osłoną których wojska moskiewskie zamierzały wyprowadzić uderzenie w serce terytorium litewskiego. W odpowiedzi Litwini z polecenia Grzegorza Chodkiewicza rozpoczęli budowę zamków w Leplu, Worońcu, Dryssie, Dziśnie i Krzywi – zagradzając tym samym drogę potencjalnym działaniom wojsk moskiewskich.
Wyprawa radoszkowicka.
16 lutego 1567 Rosja zawarła ze Szwecją przymierze skierowane przeciwko Litwie. 20 lipca wojewoda bracławski Roman Sanguszko pobił wojska moskiewskie w II bitwie pod Czaśnikami. Zygmunt II August postanowił wówczas przeprowadzić kolejną demonstrację zbrojną, licząc na wywołanie w Rosji powstania kniaziów i bojarów, niezadowolonych z rządów opryczniny. Pod Radoszkowiczami, niedaleko Mińska zebrało się na popis 47 000 żołnierzy – z tego 30 000 pospolitego ruszenia oraz 2400 posiłkowych żołnierzy z Korony z ok. 100 działami. Jednocześnie na państwo moskiewskie spadł najazd, działających w porozumieniu z Polską i Litwą Tatarów krymskich Dewlet I Gireja.
Iwan IV Groźny zmuszony został tym samym powstrzymać ofensywę, i powrócił do Rosji, gdzie rozpoczął krwawą rozprawę z potencjalnymi spiskowcami.
III faza wojny.
Strona polsko-litewska przeszła teraz wyraźnie do kontrofensywy. Na początku 1568 wojewoda witebski Stanisław Pac zdobył zamek Sitno i zagroził Uświatowi i Wieliżowi. Starosta orszański Filon Kmita uderzył na Smoleńszczyznę i podszedł aż pod Wiaźmę. 20 sierpnia 1568 Roman Sanguszko zdobył szturmem zamek w Ulle. Moskiewska wyprawa odwetowa spaliła Witebsk. Wykorzystując osłabienie Szwecji, Iwan IV Groźny utworzył w 1570 na terytorium Inflant marionetkowe królestwo, osadzając na jego tronie Magnusa Inflanckiego.
Rozejm.
Negocjacje pokojowe rozpoczęto już w 1568. Ich wynikiem było podpisanie 22 czerwca 1570 w Moskwie trzyletniego rozejmu, potwierdzonego w podpisanym 13 grudnia pokoju szczecińskim, który kończył wojnę szwedzko-duńską.
Postanowienia:
Skutki.
Rosja uzyskała podstawy do dalszej ekspansji na ziemie litewskie. W wyniku zagrożenia podstaw egzystencji Wielkiego Księstwa Litewskiego nastąpiło ściślejsze jego zespolenie z Polską, która jako sojusznik Litwy w ciągu 7 lat wystawiła 300 rot wojsk kosztem 2 milionów złotych. W 1569 podpisano unię lubelską.
Pograniczne ziemie litewsko-moskiewskie zostały do tego stopnia spustoszone i ogołocone z pożywienia, że już w 1571 wybuchła tam wielka epidemia "morowego powietrza" połączona z przypadkami kanibalizmu.

</doc>
<doc id="861726" url="https://pl.wikipedia.org/wiki?curid=861726" title="Szczawin Przykościelny">
Szczawin Przykościelny

Szczawin Przykościelny – część wsi Szczawin w Polsce, położona w województwie łódzkim, w powiecie zgierskim, w gminie Zgierz. Wchodzi w skład sołectwa Szczawin.
W latach 1975–1998 Szczawin Przykościelny należał administracyjnie do ówczesnego województwa łódzkiego.
Kościół erygowany w XV w., zniszczony. W obecnej postaci wybudowany w latach 1988–1992.

</doc>
<doc id="861728" url="https://pl.wikipedia.org/wiki?curid=861728" title="Gruszka (owoc)">
Gruszka (owoc)



</doc>
<doc id="861729" url="https://pl.wikipedia.org/wiki?curid=861729" title="Szczawin Mały">
Szczawin Mały

Szczawin Mały – część wsi Szczawin w Polsce, położona w województwie łódzkim, w powiecie zgierskim, w gminie Zgierz. Wchodzi w skład sołectwa Szczawin.
W latach 1975–1998 Szczawin Mały należał administracyjnie do ówczesnego województwa łódzkiego.

</doc>
<doc id="861730" url="https://pl.wikipedia.org/wiki?curid=861730" title="Wiśnia (owoc)">
Wiśnia (owoc)



</doc>
<doc id="861732" url="https://pl.wikipedia.org/wiki?curid=861732" title="Śliwka (owoc)">
Śliwka (owoc)



</doc>
<doc id="861733" url="https://pl.wikipedia.org/wiki?curid=861733" title="Jekatierina Gamowa">
Jekatierina Gamowa

Jekatierina Aleksandrowna Gamowa-Mukasiej, ros. Екатерина Гамова-Мукасей (ur. 17 października 1980 w Czelabińsku) – rosyjska siatkarka, występująca na pozycji atakującej.
Kariera.
Pierwsze powołanie do reprezentacji Rosji otrzymała w 1999. Dwukrotna złota medalistka (1999, 2001) oraz dwukrotna brązowa medalistka mistrzostw Europy (2005, 2007. Dwukrotna mistrzyni Świata (2006, 2010). Dwukrotna wicemistrzyni olimpijska (2000, 2004). Siedmiokrotna medalistka Grand Prix. Najlepsza siatkarka roku 2004 w Europie.
Gamowa została odznaczona tytułem Zasłużonego Mistrza Sportu, a także dwukrotnie Orderem Zasług dla Ojczyzny I klasy 3 października 2009 r. oraz Orderem Zasług dla Ojczyzny II klasy 19 kwietnia 2001 r.
Trzykrotna laureatka nagrody im. Ludmiły Bułdakowej (2011, 2013, 2014).
Karierę reprezentacyjną przerwała w 2012 po igrzyskach olimpijskich 2012 w Londynie. W 2014 postanowiła wrócić do kadry na Mistrzostwa Świata 2014. Po sezonie 2015/2016 postanowiła zakończyć przygodę z siatkówką.
Życie prywatne.
17 sierpnia 2012 wyszła za mąż, za Michaiła Mukasieja, rosyjskiego producenta filmowego.
Sukcesy klubowe.
Puchar Rosji:
Mistrzostwo Rosji:
Liga Mistrzyń:
Superpuchar Turcji:
Puchar Turcji:
Mistrzostwo Turcji:
Klubowe Mistrzostwa Świata:
Sukcesy reprezentacyjne.
Mistrzostwa Świata Juniorek:
Puchar Świata:
Grand Prix:
Mistrzostwa Europy:
Igrzyska Olimpijskie:
Mistrzostwa Świata:

</doc>
<doc id="861735" url="https://pl.wikipedia.org/wiki?curid=861735" title="Fort Śliwickiego">
Fort Śliwickiego



</doc>
<doc id="861739" url="https://pl.wikipedia.org/wiki?curid=861739" title="Pozwol">
Pozwol



</doc>
<doc id="861742" url="https://pl.wikipedia.org/wiki?curid=861742" title="Nationale Jeugdstorm">
Nationale Jeugdstorm

Nationale Jeugdstorm (NJS) – faszystowska ochotnicza organizacja młodzieżowa podporządkowana Narodowo-Socjalistycznemu Ruchowi Holenderskiemu (NSB).
Nationale Jeugdstorm zostało utworzone 1 maja 1934 r. jako organizacja młodzieżowa podległa NSB Antona A. Musserta. Na jej czele stanął współzałożyciel NSB Cornelis van Geelkerken. 1 lutego 1936 r. została zdelegalizowana przez władze holenderskie. W tej sytuacji zmieniła nazwę na Vereniging Nationale Jeugdstorm, aby działać legalnie. Miesiąc po zajęciu Holandii przez Niemcy w 1940 r. powróciła do pierwotnej nazwy.
Składała się z odrębnych grup chłopięcych i dziewczęcych: Meeuwen (chłopcy) i Meeuwkes (dziewczęta) dla dzieci w wieku od 10 do 14 lat oraz Stormers (chłopcy) i Stormsters (dziewczęta) dla młodzieży do 18 lat. Występowały też grupy lotnicza i żeglarska. Przyjmowano do niej jedynie ochotników spełniających różne wymagania, w tym rasowe. Organizacja podlegała regulaminowi quasi-wojskowemu. Jej członkowie nosili jasnoniebieskie koszule i czarne spodnie lub spódnice, a na głowie tzw. karpoets (noszone w dawnych czasach przez niderlandzkich marynarzy i rybaków) z pomarańczowym czybkiem jako symbolem lojalności wobec domu królewskiego Orange-Nassau. W okresie okupacji niemieckiej, kiedy Niemcy zabronili używać kolorów królewskich, czubek czapki był w kolorze jasnoniebieskim. Pozdrawiano się – na wzór hitlerowski – wyciągnięciem do góry prawej ręki. W działalności Nationale Jeugdstorm występowało dużo elementów zapożyczonych ze skautingu. Podczas okupacji jej członkowie przechodzili też podstawowe przeszkolenie wojskowe, aby następnie zasilić szeregi Waffen-SS.

</doc>
<doc id="861743" url="https://pl.wikipedia.org/wiki?curid=861743" title="Maciej Sobczak (gitarzysta)">
Maciej Sobczak (gitarzysta)

Maciej Sobczak (ur. 29 kwietnia 1967) – polski gitarzysta i wokalista bluesrockowy, lider zespołów Hot Water, Boogie Chilli. Kilkukrotnie koncertował w duecie z Wojciechem Waglewskim. Współpracował z zespołem "Lombard" i Małgorzatą Ostrowską. Na początku lat 90. współpracował krótko z zespołem Żuki Rock and Roll Band, a w 1995 roku gościnnie wziął udział w nagraniu płyty "Entomology I" tegoż zespołu. W roku 2002 w warszawskim klubie 99 zagrał wspólny koncert ze Stevenem Seagalem.

</doc>
<doc id="861744" url="https://pl.wikipedia.org/wiki?curid=861744" title="Herb Grodziska Wielkopolskiego">
Herb Grodziska Wielkopolskiego

Herb Grodziska Wielkopolskiego – jeden z symboli miasta Grodzisk Wielkopolski i gminy Grodzisk Wielkopolski w postaci herbu.
Wygląd i symbolika.
Herb przedstawia na błękitnej tarczy króla na złotym tronie w stylu gotyckim, w koronie, z berłem w ręce prawej, z jabłkiem w ręce lewej. Twarz, szyja i ręce królewskie barwy naturalnej. Włosy jasne. Korona, berło i jabłko złote. Tunika królewska biała z obramowaniem złotym przy rękawach, płaszcz czerwony obramowany złotem, spięty na prawym ramieniu klamrą złotą. Trzewiki czerwone.
Historia.
Według legendy przywilej lokacyjny nadał miastu król Przemysł II (1295–1296). Wskazywałaby na to pieczęć miejska, której elementy stylistyczne wskazują na XIII–XIV w., jako na okres jej sporządzenia; napis na niej + "S CIVITATIS GRODZISCZ"; przedstawia monarchę na tronie (prawdopodobnie króla Przemysła II), z koroną na głowie, berłem i jabłkiem w ręku. Najstarszy znany odcisk pieczęci pochodzi z 1438 roku. Przypuszczalnie w końcu XIV wieku wizerunek ten, z pieczęci królewskiej z nieznanego dokumentu, zastąpił pierwotną wersję herbu – gałąź lipową.

</doc>
<doc id="861747" url="https://pl.wikipedia.org/wiki?curid=861747" title="Dwuskrzydłe">
Dwuskrzydłe



</doc>
<doc id="861750" url="https://pl.wikipedia.org/wiki?curid=861750" title="Hesja-Rheinfels">
Hesja-Rheinfels

Landgrafostwo Hesji-Rheinfels (niem. "Landgrafschaft Hessen-Rheinfels") w skrócie Hesja-Rheinfels – państwo wchodzące w skład Świętego Cesarstwa Rzymskiego, istniejące w latach 1567-1583.
Hesja-Rheinfels powstała w 1567 roku jako część rządzonej przez zmarłego landgrafa Hesji Filipa Wielkodusznego przyznana jego trzeciemu z kolei synowi Filipowi Młodszemu (1541-1583). Nowe państwo obejmowało część Hesji wokół zamku Rheinfels i miasta Sankt Goar na lewym brzegu Renu. Stąd Filip Młodszy sprawował swoją władzę na ziemiami, w których skład wchodziły takie miasta jak Schotten, Stornfels, Bad Homburg vor der Höhe, Lißberg, Ulrichstein, Itter, a także część dawnego hrabstwa Katzenelnbogen leżącą na północ od rzeki Men.
W roku 1569 Filip Młodszy poślubił Annę Elżbietę z Palatynatu Simmern, co uczyniło go zięciem lidera Kalwinizmu na terenie Niemiec, elektora Palatynatu Reńskiego Fryderyka III.
Filip Młodszy zmarł 30 listopada 1583 roku w zamku Rheinfels. Ponieważ jego małżeństwo pozostało bezdzietne, jego śmierć okazała się jednocześnie końcem istnienia Hesji-Rheinfels. Ziemie tego państwa dostały się starszemu bratu Wilhelmowi IV, landgrafowi Hesji-Kassel.

</doc>
<doc id="861751" url="https://pl.wikipedia.org/wiki?curid=861751" title="Wilhelm Hohenzollern (1498–1563)">
Wilhelm Hohenzollern (1498–1563)

Wilhelm Hohenzollern, niem. "Wilhelm von Brandenburg" (ur. 30 czerwca 1498 w Ansbach, zm. 4 lutego 1563 w Rydze) – arcybiskup ryski w latach 1539–1561.
Życiorys.
Pochodził z rodu Hohenzollernów. Był synem Fryderyka Hohenzollerna, margrabiego brandenburskiego na Ansbach i Zofii Jagiellonki; bratem księcia Prus Albrechta Hohenzollerna. 
Od 1529 roku był koadiutorem biskupa ryskiego, a od 1539 roku arcybiskupem ryskim. W roku 1555 mianował księcia Krzysztofa Meklemburskiego koadiutorem arcybiskupstwa, co wywołało kryzys polityczny w państwie inflanckiej gałęzi zakonu krzyżackiego, gdzie trwały spory pomiędzy obrońcami niezależności zakonu a zwolennikami jego sekularyzacji, popieranymi przez króla Polski Zygmunta II Augusta i Albrechta Hohenzollerna.

</doc>
<doc id="861755" url="https://pl.wikipedia.org/wiki?curid=861755" title="Jakub Mowszowicz">
Jakub Mowszowicz

Jakub Mowszowicz (ur. 5 grudnia 1901 w Wilnie, zm. 12 grudnia 1983 w Łodzi) – polski botanik, profesor Uniwersytetu Łódzkiego.
Życiorys.
Po ukończeniu rosyjskiego gimnazjum kontynuował naukę w polskim gimnazjum im. Adama Mickiewicza, w 1923 rozpoczął studia na Wydziale Matematyczno-Przyrodniczym Uniwersytetu Stefana Batorego. Od trzeciego roku studiów pracował w Zakładzie Botaniki Ogólnej, w 1931 obronił pracę magisterską. Doktoryzował się w 1936, następnie został asystentem na zasadach wolontariatu w Zakładzie Botaniki Ogólnej, równocześnie objął stanowisko kustosza w Muzeum Botanicznym oraz prowadził badania nad florą Wileńszczyzny. W 1940 r. objął etat asystenta w Katedrze Systematyki i Genetyki Roślin Uniwersytetu Wileńskiego i pracował tam do 6 sierpnia 1941, gdy został aresztowany i uwięziony w wileńskim getcie. Udało mu się uciec dzień przed likwidacją i ukrywał się do wkroczenia do Wilna Armii Czerwonej, większość jego rodziny zginęła podczas likwidacji getta. Po wprowadzeniu władzy radzieckiej został docentem geobotaniki oraz objął stanowisko kierownika Katedry Geobotaniki na Uniwersytecie Wileńskim, następnie został kierownikiem wileńskiego ogrodu botanicznego. W czerwcu 1945 został przesiedlony do Łodzi, miesiąc później rozpoczął pracę na Uniwersytecie Łódzkim jako adiunkt w Katedrze Botaniki Lekarskiej Wydziału Farmaceutycznego. Od maja 1946 kierował Zakładem Systematyki i Geografii Roślin na Wydziale Matematyczno-Przyrodniczym, rok później przedstawił pracę habilitacyjną. W 1948 uzyskał tytuł profesora nadzwyczajnego, należał do grupy inicjatorów powstania w 1952 Wydziału Biologii i Nauk o Ziemi. Od 1953 kierował Katedrą Systematyki i Geografii Roślin, dwa lata później został wybrany na prodziekana Wydziału Biologii i Nauk o Ziemi i pełnił tę funkcję przez trzy lata. W 1958 r. uzyskał tytuł profesora zwyczajnego, jednocześnie został wybrany na dziekana Wydziału. 
Odznaczenia i wyróżnienia.
Został odznaczony Krzyżem Kawalerskim Orderu Odrodzenia Polski. Ponadto wielokrotnie był wyróżniany odznaczeniami resortowymi, otrzymał też tytuł Zasłużonego Nauczyciela PRL.
Praca społeczna.
Od 1964 do 1971 pełnił funkcję przewodniczącego Oddziału Łódzkiego Polskiego Towarzystwa Botanicznego, od 1978 był członkiem honorowym tego towarzystwa.
Dorobek naukowy.
We wrześniu 1946 zainicjował powstanie nowego łódzkiego Ogrodu Botanicznego, którego obecnie jest patronem. Jakub Mowszowicz był autorem ponad 800 publikacji dotyczących systematyki roślin, florystyki, historii botaniki, a także kluczy do oznaczania roślin.
Miejsce spoczynku.
Jakub Mowszowicz jest pochowany na łódzkim Cmentarzu Doły.

</doc>
<doc id="861756" url="https://pl.wikipedia.org/wiki?curid=861756" title="Lubow Szaszkowa">
Lubow Szaszkowa

Lubow Władimirowna Szaszkowa, ros. Любовь Владимировна Шашкова (używała też nazwisk Sokołowa i Kılıç; ur. 4 grudnia 1977 roku w Moskwie) – jedna z najlepszych rosyjskich siatkarek, występująca na pozycji przyjmującej. W kadrze narodowej występowała w latach 1996–2012. Dwukrotna wicemistrzyni olimpijska (Sydney 2000, Ateny 2004). Dwukrotna mistrzyni świata (2006, 2010).
Pod koniec grudnia 2017 roku ponownie została zawodniczką drużyny Dinamo Krasnodar.
Szaszkowa została odznaczona tytułem Zasłużonego Mistrza Sportu, a także Orderem Zasług dla Ojczyzny II klasy 19 kwietnia 2001 r.
Życie prywatne.
Jej mężem jest Aytaç Kılıç turecki siatkarz. Mają syna Daniłę.
Szaszkowa posiada rosyjskie i tureckie obywatelstwo.
Sukcesy klubowe.
Mistrzostwo Rosji:
Puchar Europy Mistrzyń Krajowych:
Puchar Turcji:
Mistrzostwo Turcji:
Liga Mistrzyń:
Puchar CEV:
Mistrzostwo Włoch:
Superpuchar Włoch:
Superpuchar Hiszpanii:
Puchar Królowej (Puchar Hiszpanii):
Puchar Top Teams:
Mistrzostwo Hiszpanii:
Puchar Rosji:
Superpuchar Turcji:
Klubowe Mistrzostwa Świata:
Sukcesy reprezentacyjne.
Grand Prix: 
Puchar Wielkich Mistrzyń:
Volley Masters Montreux:
Mistrzostwa Świata:
Mistrzostwa Europy:
Puchar Świata:
Igrzyska Olimpijskie:

</doc>
<doc id="861757" url="https://pl.wikipedia.org/wiki?curid=861757" title="USS White Plains">
USS White Plains

Okręty US Navy o nazwie USS "White Plains" pochodzącej od bitwy w czasie rewolucji amerykańskiej:

</doc>
<doc id="861762" url="https://pl.wikipedia.org/wiki?curid=861762" title="Lovers rock">
Lovers rock

Lovers rock – brytyjski podgatunek reggae, powstały w latach 70., którego nazwa wywodzi się od wytwórni płytowej Dennisa Lascellesa Harrisa, która działała wówczas w południowym Londynie.
Powstał niejako w opozycji do głównego nurtu reggae, przesyconego ideami rastafari i polityką. Utwory mają wolniejsze, często balladowe tempo. Szczególną popularność zdobył wśród kobiet. W późniejszym okresie zainteresował wielu jamajskich artystów, spośród których najbardziej rozpoznawalnym przedstawicielem gatunku stał się Gregory Isaacs.

</doc>
<doc id="861773" url="https://pl.wikipedia.org/wiki?curid=861773" title="Wisteria sinensis">
Wisteria sinensis



</doc>
<doc id="861774" url="https://pl.wikipedia.org/wiki?curid=861774" title="Wisteria floribunda">
Wisteria floribunda



</doc>
<doc id="861775" url="https://pl.wikipedia.org/wiki?curid=861775" title="Thuja orientalis">
Thuja orientalis



</doc>
<doc id="861776" url="https://pl.wikipedia.org/wiki?curid=861776" title="Taxus">
Taxus



</doc>
<doc id="861777" url="https://pl.wikipedia.org/wiki?curid=861777" title="Resursa">
Resursa

Resursa (z fr. "ressources" – środki) – określenie klubu towarzyskiego np. kupców, obywateli ziemskich itp., jak również lokalu takiego klubu.

</doc>
<doc id="861778" url="https://pl.wikipedia.org/wiki?curid=861778" title="Sorbus">
Sorbus



</doc>
<doc id="861785" url="https://pl.wikipedia.org/wiki?curid=861785" title="Rosmarinus officinalis">
Rosmarinus officinalis



</doc>
<doc id="861788" url="https://pl.wikipedia.org/wiki?curid=861788" title="Abbeville (Luizjana)">
Abbeville (Luizjana)

Abbeville – miasto w Stanach Zjednoczonych, położone w parafii Vermilion, w stanie Luizjana nad rzeką Vermilion, 32 km na północny zachód od Lafayette.
Historia.
Abbeville założył w 1843 roku misjonarz A.D.Mégert (kapucyn), na wzór typowych wiosek w Prowansji. Miasto początkowo zwane La Chapelle, zasiedlali Akadyjczycy i imigranci z rejonu Morza Śródziemnego. Na miejscu kaplicy Mégerta, którą zniszczył pożar w 1854 r., obecnie znajduje się kościół św. Marii Magdaleny (1910) r.
Miasto samorządowe od 1950 r.
Dane ogólne.
Miasto jest ośrodkiem handlu produktami rolnymi (zwłaszcza ryżem) oraz ośrodkiem przetwórstwa rybnego. Rozwojowi gospodarczemu miasta sprzyjają pobliskie złoża ropy naftowej i gazu. Miejscowość łączy się z Zatoką Meksykańską zarośnięte starorzecze Kanału Deepwater.

</doc>
<doc id="861789" url="https://pl.wikipedia.org/wiki?curid=861789" title="Picea">
Picea



</doc>
<doc id="861790" url="https://pl.wikipedia.org/wiki?curid=861790" title="Parthenocissus">
Parthenocissus



</doc>
<doc id="861793" url="https://pl.wikipedia.org/wiki?curid=861793" title="Metasequoia">
Metasequoia



</doc>
<doc id="861794" url="https://pl.wikipedia.org/wiki?curid=861794" title="Georginia">
Georginia



</doc>
<doc id="861795" url="https://pl.wikipedia.org/wiki?curid=861795" title="Braula coeca">
Braula coeca



</doc>
<doc id="861796" url="https://pl.wikipedia.org/wiki?curid=861796" title="Flyleaf">
Flyleaf

Flyleaf – amerykański zespół rockowy. Powstał w 2000 roku w Temple w Teksasie. 
Historia.
Po wizycie u swojej mamy w Arlington, Mosley założyła nowy zespół i wybrała pozostanie w mieście, zamiast wracać do Missisipi. Ostatecznie jednak przeprowadziła się do Temple w Teksasie, gdzie poznała perkusistę Jamesa Culpeppera. Następnie przyłączyli się Jared Hartmann i Sameer Bhattacharya. "Sameer i Jared bardzo eksperymentują z melodią, mamy odmienne potrzeby, ale i tak jesteśmy wciąż razem. Mamy takie same pasje i serca pełne nadziei i stąd bierze się to piękne uczucie. To jest magiczne" – mówi Mosley. Basista Pat Seals dołączył do zespołu w 2002, porzuciwszy poprzednią grupę The Gore.
W przeciągu dwóch lat jako Passerby zespół wydał trzy krótkie płyty i zagrał ponad 100 koncertów w samym Teksasie, promowany przez firmę Runt Entertainment.
W 2004 Passerby wystąpił przed przedstawicielem wytwórni płytowej RCA w Nowym Jorku w nadziei na wyrobienie sobie marki. RCA nie spodobał się występ, ale prezes innej wytwórni, Octone Records, który został tam potajemnie zaproszony, był bardzo zainteresowany zespołem. Na zaproszenie na występ dla Octone czekali kilka dni, koczując w swoim vanie zaparkowanym na postoju dla tirów. 7 stycznia 2004 roku, po występie, na stronie Octone Records ukazała się informacja o nowym zespole.
W marcu Flyleaf wyjechał do Seattle w Waszyngtonie, aby nagrać krótką płytę z Rickiem Parasharem (Pearl Jam). Potem wyjechali w trasę z Breaking Benjamin, Staind i 3 Doors Down, aby promować swoją płytę.
W 2005 roku zespół nagrał swój pierwszy album z Howardem Bensonem (My Chemical Romance). Nagrania zostały zakończone 4 października 2005 roku, a płyta wyszła pod tytułem "Flyleaf". Pierwszym singlem była piosenka "I'm So Sick". Utwór został wykorzystany w filmie Lena Wisemana pt. "Szklana pułapka 4.0" (Die Hard 4.0). "Fully Alive" to drugi singel. 
W 2006 roku zespół przeniósł się do wytwórni J-Records. 12 kwietnia 2006 Flyleaf wystąpił po raz pierwszy na żywo w telewizji na kanale Fouse TV Daily Download. Wykonał piosenkę "I'm so sick", która była na piątym miejscu w stacji i "All Around Me". 10 lipca 2006 roku Flyleaf przedstawił pierwszy raz swoje dwa single.
10 listopada 2009 roku został wydany drugi album studyjny zespołu pt. "Memento Mori". 30 października 2012 roku ukazał się trzeci album studyjny Flyleaf zatytułowany "New Horizons". Wkrótce potem Lacey Mosley odeszła z zespołu, zastąpiła ją Kristen May, poprzednio związana z formacją Vedera. W nowym składzie zespół nagrał album pt. "Between the Stars", który ukazał się 16 września 2014 roku. W 2016 roku May odeszła z zespołu.

</doc>
<doc id="861797" url="https://pl.wikipedia.org/wiki?curid=861797" title="Ilex">
Ilex



</doc>
<doc id="861800" url="https://pl.wikipedia.org/wiki?curid=861800" title="Elaeagnus angustifolia">
Elaeagnus angustifolia



</doc>
<doc id="861801" url="https://pl.wikipedia.org/wiki?curid=861801" title="Mini żużel">
Mini żużel



</doc>
<doc id="861802" url="https://pl.wikipedia.org/wiki?curid=861802" title="Wołoczebne">
Wołoczebne

Wołoczebne, także chodzenie z Konopielką, włóczebne lub włóczonno – zwyczaj ludowy znany w Polsce na Mazowszu i Podlasiu, zwłaszcza na Białostocczyźnie, ale także na Litwie i w Rosji. 
Etymologia.
Nazwa obrzędu pochodzi od wprowadzonej za czasów Zygmunta II Augusta daniny od wielkości gruntu. Słowo „konopielka” to metaforyczne określenie dziewczyny, panienki. Dosłowne jego tłumaczenie to: len, konopie – w słowiańskim folklorze były symbolem płodności i bogactwa.
Historia.
W XX wieku młodzi mężczyźni (tzw. wołoczebnicy) chodzili po domach od zachodu słońca w Niedzielę Wielkanocną aż po świt Wielkanocnego Poniedziałku, składając gospodarzom życzenia, śpiewając pieśni pobożne i dyngusowe (w tym charakterystyczne dla zwyczaju pieśni wołczebne). Otrzymywali oni za to dary (tzw. wołoczebne, na Litwie wykupne), głównie wódkę, kiełbasę i jajka. Pod oknami młodych panien ten zwyczaj przybierał charakter zalotny – śpiewano konopielkę.
Obecnie w niektórych podlaskich wsiach organizowane są takie obrzędy. Tradycję wołoczenia wiosennego, podobnie jak kolędowania zimowego podtrzymują zespoły ludowe, które odtwarzają jego przebieg w czasie spotkań jak „Wiosenne spotkanie z Konopielką” w Knyszynie.
Przebieg.
Chodzenie z konopielką na Podlasiu rozpoczynano po południu w Niedzielę Wielkanocną, kompanie zbierały się po południu w Wielkanoc, a wołoczenie trwało całą noc do godzin przedpołudniowych w Poniedziałek Wielkanocny. Kompanie składały się z kilkunastu mężczyzn, w każdej z nich był tzw. zapiewajło – mężczyzna doskonale znający nie tylko teksty pieśni, ale również wszystkich mieszkańców wsi. Życzenia śpiewano przy akompaniamencie harmonii, skrzypiec lub ustnej harmonijki. Chodzenie rozpoczynano od pytania kierowanego do gospodarzy z prośbą o pozwolenie na rozweselenie domu. Po uzyskaniu zezwolenia śpiewano pieśni o tematyce religijnej, nawiązując treścią do Wielkanocy. Wołoczebnicy po odśpiewaniu pieśni religijnych rozpoczynali śpiew pieśni włóczebnych nieposiadających charakteru religijnego, rodzaj tych pieśni uzależniono od ich adresatów, którymi mogli być gospodarze, panny na wydaniu. Gospodarzom życzyło się zdrowia, powodzenia w hodowli, zebrania obfitych plonów natomiast pannom szczęścia w miłości i szybkiego zawarcia związku małżeńskiego. Jeśli odmówiono kawalerom poczęstunku, śpiewali złośliwe piosenki. Bano się takich przyśpiewek, bo wierzono, że wróżą nieszczęście, a córce gospodarzy – staropanieństwo. Często w pieśniach włóczebnych pojawiają się święci, najczęściej Św. Jerzy, który udziela pomocy gospodarzowi.

</doc>
<doc id="861804" url="https://pl.wikipedia.org/wiki?curid=861804" title="Tlenek deuteru">
Tlenek deuteru



</doc>
<doc id="861806" url="https://pl.wikipedia.org/wiki?curid=861806" title="Cotoneaster">
Cotoneaster



</doc>
<doc id="861808" url="https://pl.wikipedia.org/wiki?curid=861808" title="Cotinus coggygria">
Cotinus coggygria



</doc>
<doc id="861809" url="https://pl.wikipedia.org/wiki?curid=861809" title="Alois Walde">
Alois Walde

Alois Walde (ur. 30 listopada 1869, zm. 3 października 1924) – austriacki językoznawca, zajmował się etymologią i lingwistyką komparatywną. Był profesorem na Uniwersytecie w Innsbrucku, Uniwersytecie Albertyna w Królewcu i Uniwersytecie Wrocławskim.
Najbardziej znane prace:

</doc>
<doc id="861813" url="https://pl.wikipedia.org/wiki?curid=861813" title="Chaenomeles">
Chaenomeles



</doc>
<doc id="861815" url="https://pl.wikipedia.org/wiki?curid=861815" title="Camellia">
Camellia



</doc>
<doc id="861816" url="https://pl.wikipedia.org/wiki?curid=861816" title="Sankt Goar">
Sankt Goar

Sankt Goar – miasto w Niemczech, w kraju związkowym Nadrenia-Palatynat, w powiecie Rhein-Hunsrück, wchodzi w skład gminy związkowej Hunsrück-Mittelrhein. Do 31 grudnia 2019 wchodziło w skład gminy związkowej Sankt Goar-Oberwesel.
Powierzchnia miasta wynosi 22,93 km2, liczy 2 790 mieszkańców (2009).
Ponad miastem wznoszą się ruiny zamku Rheinfels.
Kultura.
St. Goar jest jednym z ośmiu miast, w którym co roku w trzecią sobotę wrzwśnia odbywają się widowiskowe pokazy sztucznych ogni, zatytułowane Rhein in Flammen (pol. „Ren w płomieniach”).

</doc>
<doc id="861821" url="https://pl.wikipedia.org/wiki?curid=861821" title="Pałuki (ujednoznacznienie)">
Pałuki (ujednoznacznienie)



</doc>
<doc id="861823" url="https://pl.wikipedia.org/wiki?curid=861823" title="Złe misie">
Złe misie

Złe Misie – czwarty album zespołu Świetliki, zarejestrowany w "GB Studiu" w Giebułtowie, w roku 2001. Do nagrań zaproszono między innymi Kasię Nosowską i Lecha Janerkę. Album muzycznie jest łagodniejszy od swojego poprzednika, a teksty Marcina Świetlickiego – dojrzalsze, często niedopowiedziane ("Złe misie", "Leżenie").
Wykonawcy.
oraz gościnnie:

</doc>
<doc id="861825" url="https://pl.wikipedia.org/wiki?curid=861825" title="Tomasz Stefaniszyn">
Tomasz Stefaniszyn

Tomasz Tadeusz Stefaniszyn (ur. 16 marca 1929 w Stryju, zm. 8 września 1986 w Warszawie), polski piłkarz, bramkarz. Dwukrotny olimpijczyk. Długoletni zawodnik warszawskiej Gwardii.
Życiorys.
Zanim w 1950 trafił do Legii Warszawa był zawodnikiem Tarnovii i Garbarnii Kraków, w barwach której zdobył dwa gole w Ekstraklasie (oba z rzutów karnych). W Legii występował przez dwa lata, w jej barwach pierwszy raz zagrał w reprezentacji. W 1952 odszedł do Gwardii, jej zawodnikiem był przez 13 lat i w tym klubie zakończył karierę w 1965. W bramce Legii zastąpił go Edward Szymkowiak, z którym przez niemal dekadę rywalizował o miano pierwszego bramkarza reprezentacji.
W kadrze debiutował 18 maja 1952 w meczu z Bułgarią, ostatni raz zagrał w 1960. Brał udział w igrzyskach olimpijskich w Helsinkach i Rzymie (grał na obu turniejach). Łącznie w biało-czerwonych barwach rozegrał 12 oficjalnych spotkań.
Pochowany na cmentarzu Powązki Wojskowe w Warszawie (kwatera HII-2-28).

</doc>
<doc id="861826" url="https://pl.wikipedia.org/wiki?curid=861826" title="Władysław Jabłoński">
Władysław Jabłoński



</doc>
<doc id="861828" url="https://pl.wikipedia.org/wiki?curid=861828" title="Azalea japonica">
Azalea japonica



</doc>
<doc id="861830" url="https://pl.wikipedia.org/wiki?curid=861830" title="Acer rubrum">
Acer rubrum



</doc>
<doc id="861832" url="https://pl.wikipedia.org/wiki?curid=861832" title="Acer palmatum">
Acer palmatum



</doc>
<doc id="861833" url="https://pl.wikipedia.org/wiki?curid=861833" title="Wyspa Amunda Ringnesa">
Wyspa Amunda Ringnesa

Wyspa Amunda Ringnesa – jedna z wysp archipelagu Wysp Sverdrupa w kanadyjskim terytorium Nunavut. Znajduje się na wschód od Wyspy Ellefa Ringnesa i na zachód od Wyspy Axela Heiberga. Powierzchnia wyspy wynosi 5255 km², co do wielkości jest ona więc 111. na świecie i 25. w Kanadzie. Między Wyspą Amunda Ringnesa a Wyspą Ellefa Ringnesa znajduje się Hassel Sound. Na północy leży Kanał Peary'ego. Wyspa została nazwana przez Otto Sverdrupa na cześć browarnika z Oslo, Amunda Ringnesa, jednego ze sponsorów jego ekspedycji. Norwegia rościła sobie prawo do wyspy od roku 1902 do 1930, kiedy roszczenia zostały odwołane.

</doc>
<doc id="861835" url="https://pl.wikipedia.org/wiki?curid=861835" title="Acer monspessulanum">
Acer monspessulanum



</doc>
<doc id="861837" url="https://pl.wikipedia.org/wiki?curid=861837" title="Kruklin (jezioro)">
Kruklin (jezioro)

Kruklin – jezioro w zlewni Węgorapy, w gminie Giżycko, powiat giżycki, województwo warmińsko-mazurskie.
Jezioro typu leszczowego (rybacka klasyfikacja jezior). Ma powierzchnię 360 ha, w tym 5,6 ha wysp. Długość wynosi 4,95 km, maksymalna szerokość 1,4 km, przy maksymalnej głębokości 25,1 m. Lustro wody wyniesione jest 120 m n.p.m.
W południowo-zachodniej części do jeziora wpływa strumień z Jeziora Kożuchowskiego, wypływa rzeka Sapina, łącząc Kruklin z jeziorem Gołdopiwo. Powierzchnia jeziora została w sposób sztuczny zmniejszona przez człowieka. Na południe znajduje się miejscowość Kruklin, a na zachód Kożuchy Wielkie.
Pod dnem, w spągu osadów holoceńskich odkryto resztki powalonego i zatopionego lasu sosnowego z okresu Allerodu. Kilkadziesiąt wydobytych pni wydatowano metodą dendrochronologiczną na 11 390 ± 210 lat BP (przed rokiem 1950).

</doc>
<doc id="861838" url="https://pl.wikipedia.org/wiki?curid=861838" title="Acer ginnala">
Acer ginnala



</doc>
<doc id="861839" url="https://pl.wikipedia.org/wiki?curid=861839" title="Acer circinatum">
Acer circinatum



</doc>
<doc id="861840" url="https://pl.wikipedia.org/wiki?curid=861840" title="Acer campestre">
Acer campestre



</doc>
<doc id="861841" url="https://pl.wikipedia.org/wiki?curid=861841" title="Francesco Cossiga">
Francesco Cossiga

Francesco Cossiga (ur. 26 lipca 1928 w Sassari, zm. 17 sierpnia 2010 w Rzymie) – włoski prawnik i polityk, były premier i prezydent kraju, wieloletni parlamentarzysta.
Życiorys.
Z wykształcenia prawnik. Pracował zawodowo jako nauczyciel akademicki na Uniwersytecie w Sassari, gdzie wykładał prawo konstytucyjne.
Od młodości związany z Chrześcijańską Demokracją, do której wstąpił w 1945. W 1958 został po raz pierwszy wybrany do Izby Deputowanych. Posłem pozostawał nieprzerwanie do 1983 w ramach III, IV, V, VI, VII i VIII kadencji. W 1966 objął stanowisko podsekretarza stanu w resorcie obrony, które zajmował w kilku rządach. W 1974 Aldo Moro powierzył mu urząd ministra bez teki, a w 1976 urząd ministra spraw wewnętrznych. Funkcję tę pełnił także w gabinecie Giulia Andreottiego. Ustąpił w 1978 po zamordowaniu Aldo Moro, za co przyjął polityczną odpowiedzialność.
Porwanie i zabójstwo byłego premiera nie zachwiało jednak jego karierą polityczną. W sierpniu 1979 Francesco Cossiga stanął na czele włoskiego rządu, który tworzyli chadecy, liberałowie i socjaldemokraci. W kwietniu 1980 sformował drugi swój gabinet, wspierany poza Chrześcijańską Demokracją także przez socjalistów i republikanów. Funkcję premiera pełnił do października 1980.
W 1983 wszedł w skład Senatu, następnie został przewodniczącym tej izby włoskiego parlamentu. 24 czerwca 1985 kolegium elektorskie w pierwszy głosowaniu (większością 752 głosów na 977) wybrało go na urząd prezydenta Republiki Włoskiej. Stanowisko to zajmował do 1992, ustąpił na dwa miesiące przed końcem kadencji. Kończył urzędowanie w okresie przemian politycznych, które doprowadziły do radykalnych zmian na włoskiej scenie partyjnej. Jak każdy były prezydent został następnie z urzędu dożywotnim senatorem. Pozostał aktywny w działalności krajowej, m.in. w 1998 zorganizował centrową partię polityczną pod nazwą Unia Demokratów na rzecz Republiki, która jednak rozpadła się rok później.
27 listopada 2006 zapowiedział rezygnację z funkcji senatora, którą jednak w głosowaniu z 31 stycznia 2007 Senat odrzucił większością 178 głosów „przeciw” przy 100 głosach „za”.
Francesco Cossiga był kuzynem Enrica Berlinguer, przywódcy Włoskiej Partii Komunistycznej.
Był także krótkofalowcem, posiadał znak I0FCG.

</doc>
<doc id="861844" url="https://pl.wikipedia.org/wiki?curid=861844" title="Cewnikowanie zatok skalistych dolnych">
Cewnikowanie zatok skalistych dolnych

Cewnikowanie zatok skalistych dolnych (ang. bilateral inferior petrosal sinus sampling, BIPSS) – specjalistyczne badanie przeprowadzane w diagnostyce różnicowej stanów hiperkortyzolemii.
Wskazania.
ACTH-zależna hiperkortyzolemia o nieznanej etiologii. Badanie pozwala potwierdzić obecność mikrogruczolaka przysadki niewidocznego w badaniach obrazowych gruczołu. Czułość BIPSS ocenia się na 95-99% .
Technika badania.
Badanie polega na wprowadzeniu cewnika do obu zatok skalistych dolnych i pobraniu krwi do oznaczenia w niej poziomu ACTH wyjściowo oraz po 3 i 5 (ewentualnie także po 10) minutach od dożylnego podania CRH w dawce 1 μg na kg masy ciała lub w łącznej dawce 100 μg. Krew pobiera się jednocześnie z obu zatok skalistych dolnych i z żyły obwodowej. Następnie oblicza się gradient stężenia ACTH we krwi pobranej z zatoki do stężenia ACTH we krwi obwodowej.
Interpretacja wyników.
Ocenia się stosunek stężenia ACTH we krwi pobranej z zatoki skalistej dolnej do stężenia ACTH we krwi obwodowej (wskaźnik IPS/P): 
Powikłania.
Opisano szereg rzadkich, ale istotnych powikłań: przypadki zakrzepicy żył głębokich, zatorowości płucnej, uszkodzenia naczyń mózgu.
Linki zewnętrzne.
 

</doc>
<doc id="861851" url="https://pl.wikipedia.org/wiki?curid=861851" title="Języki pokrewne">
Języki pokrewne



</doc>
<doc id="861854" url="https://pl.wikipedia.org/wiki?curid=861854" title="Chris Louis">
Chris Louis

Christopher „Chris” Louis (ur. 9 lipca 1969 w Ipswich) – brytyjski żużlowiec, mistrz świata juniorów.
Kariera sportowa.
Karierę żużlową rozpoczął w roku 1988, startując w barwach klubu z Hackney. W kolejnych dwóch latach zdobył dwa medale mistrzostw Wielkiej Brytanii juniorów (1989 w Eastbourne – srebrny oraz 1990 w Wimbledonie – brązowy). Jest dwukrotnym medalistą mistrzostw świata juniorów: srebrnym (Lonigo 1989) oraz złotym (Lwów 1990; zdjęcie). W 1991 wywalczył swój pierwszy medal mistrzostw Wielkiej Brytanii seniorów, zajmując na torze w Coventry III miejsce. W latach 1996–2000 pięciokrotnie z rzędu stawał na podium mistrzostw kraju, dwukrotnie zajmując w finałowych turniejach I miejsce (1998, 2000), dwukrotnie II (1996, 1997) oraz raz III (1999). W latach 1995–2000 był stałym uczestnikiem cyklu Grand Prix.
Od roku 1991 występował w klubach polskich lig żużlowych, reprezentując Spartę Wrocław (1991, 1992), Stal Rzeszów (1993), Stal Gorzów Wlkp. (1995), ZKŻ Zielona Góra (1997, 1998, 1999), Polonię Piła (2000, 2001), TŻ Lublin (2006) i Wybrzeże Gdańsk (2007).
Jego ojciec John również był żużlowcem, który w 1975 zdobył brązowy medal indywidualnych mistrzostw świata.

</doc>
<doc id="861857" url="https://pl.wikipedia.org/wiki?curid=861857" title="Paweł Wędziagolski">
Paweł Wędziagolski

Paweł Tadeusz Wędziagolski (ur. 28 października 1883 w Jaworowie, zm. 1 lipca 1929 tamże) – polski architekt i teoretyk architektury, przedstawiciel klasycyzmu akademickiego, profesor Szkoły Sztuk Pięknych w Warszawie i Politechniki Warszawskiej.
Życiorys.
Urodził się na Wileńszczyźnie w rodzinie szlacheckiej herbu Pomian. Był bratem rewolucjonisty Karola Wędziagolskiego i polityka Bronisława Wędziagolskiego.
W latach 1908–1917 studiował w Petersburgu, gdzie ukończył studia na Wydziale Matematycznym Uniwersytetu, Akademię Wojskową oraz z wyróżnieniem w 1917 studia na Wydziale Architektury tamtejszej Cesarskiej Akademii Sztuk Pięknych. W 1920 fortyfikował twierdzę Modlin. W 19120 opublikował pracę "Mosty wojenne".
Ważniejsze projekty.
Wykładał na Wydziale Architektury Politechniki Warszawskiej oraz w Szkole Sztuk Pięknych. Dokonał pomiarów renesansowych pomników we Włoszech.
Zmarł uderzony upadającym drzewem, ścinanym na budowę domu, pochowany został na cmentarzyku rodzinnym w lasku koło wsi Zawiszańce.

</doc>
<doc id="861865" url="https://pl.wikipedia.org/wiki?curid=861865" title="Große Schattenberg">
Große Schattenberg



</doc>
<doc id="861866" url="https://pl.wikipedia.org/wiki?curid=861866" title="Carl Wilkens">
Carl Wilkens

Carl Wilkens (ur. 1958) – były pastor Kościoła Adwentystów Dnia Siódmego, wieloletni pracownik Adwentystycznej Organizacji Pomocy i Rozwoju. W 1978 roku przyjechał do Afryki na misje, gdzie spędził kilkanaście lat. W międzyczasie skończył MBA na Uniwersytecie w Baltimore. W czasie ludobójstwa w Rwandzie w 1994 roku, jako jedyny z 257 Amerykanów przebywających w Rwandzie nie wyjechał z kraju. New York Times nazwał go Raoulem Wallenbergiem Rwandy, ze względu na uratowanie wielu istnień ludzkich.

</doc>
<doc id="861875" url="https://pl.wikipedia.org/wiki?curid=861875" title="Niedów">
Niedów

Niedów – wieś w południowo-zachodniej Polsce, położona w województwie dolnośląskim, w powiecie zgorzeleckim, w gminie Zgorzelec.
Położenie.
Niedów to jedna z najmniejszych wsi w regionie, leżąca na Pogórzu Izerskim, na południowo-zachodnim skraju Wysoczyzny Siekierczyńskie, na wysokości około 210-220 m n.p.m. Miejscowość leży nad sztucznym zbiornikiem wodnym Niedów.
Podział administracyjny.
W latach 1975–1998 miejscowość administracyjnie należała do województwa jeleniogórskiego.
Zabytki.
Do wojewódzkiego rejestru zabytków wpisane są:
Inne zabytki:

</doc>
<doc id="861891" url="https://pl.wikipedia.org/wiki?curid=861891" title="Marcin z Wrocimowic">
Marcin z Wrocimowic

Marcin (Marcisz) z Wrocimowic (ur. w ? – zm. 1442) – polski rycerz herbu Półkozic, chorąży krakowski i starosta łowicki. 
Choć w 1399 roku utracił Wrocimowice – nie przestał się nimi podpisywać. Od 1430 roku został właścicielem Dębowca. Miał syna o tym samym imieniu, podpisującego się również z Wrocimowic, ale i czasem z Dębowca. 
Jako chorąży krakowski wziął udział w bitwie pod Grunwaldem. Podczas bitwy grunwaldzkiej w 1410 r. niósł naczelną chorągiew wojsk polskich z białym orłem, o którą toczyła się zaciekła walka. Został upamiętniony przez Jana Długosza, a za nim Henryka Sienkiewicza w "Krzyżakach" i Jana Matejkę na obrazie "Bitwa pod Grunwaldem".
Pełnił również funkcje dyplomatyczne, np. posłował do papieża.
W 1410 roku król Władysław Jagiełło zapisał zastaw na wsi Lubatowej Niżnej na sumę 200 grzywien. W roku 1425 zastawiona przez króla część była w posiadaniu szlacheckich braci z Dębowca: Jana, Mikołaja i Piotra, kanonika krakowskiego, którzy dokonując podziału ofiarowali ojcu swemu Marciszowi, chorążemu krakowskiemu, wsie: Rogi i Lubatówkę z sołectwami w sumach zastawnych. Skwitowali go również z "ojcowizny i macierzyzny" i uregulowali jego długi. Przy tym Piotr zastrzegł sobie, że w razie nieszczęścia lub biedy otrzyma z powrotem swą część w Lubatówce. Był sygnatariuszem aktu unii horodelskiej 1413 roku. 
W 1435 nabył majątek we wsi Jezupol (która wtedy nosiła nazwę pogańską „Czeszybiesy”). Dzierżył wieś w swem posidaniu dwa lata, w 1437 odsprzedaje wieś „Czeszybiesy nad Bystrzycą i Hanusowce z przysiółkami Popowkąt i Bortniki panu Michałowi z Buczacza, kasztelanowi halickiemu”.
Był uczestnikiem konfederacji Zbigniewa Oleśnickiego w 1438 roku.

</doc>
<doc id="861893" url="https://pl.wikipedia.org/wiki?curid=861893" title="Krakau">
Krakau

Lokalizacje.
Polska.
Nazwa miejscowości w języku niemieckim:

</doc>
<doc id="861901" url="https://pl.wikipedia.org/wiki?curid=861901" title="Ascha">
Ascha

Ascha – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Mitterfels. Leży w Lesie Bawarskim, około 15 km na północ od Straubingu, przy drodze B20.
Dzielnice.
W skład gminy wchodzą trzy dzielnice: Ascha, Bärnzell, Gschwendt.
Oświata.
W gminie znajduje się 50 miejsc przedszkolnych (55 dzieci) oraz szkoła podstawowa (8 nauczycieli, 173 uczniów).

</doc>
<doc id="861906" url="https://pl.wikipedia.org/wiki?curid=861906" title="Falkenfels">
Falkenfels

Falkenfels – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Mitterfels. Leży w Lesie Bawarskim, około 15 km na północ od Straubingu, przy drodze B20.
Oświata.
W gminie znajduje się 50 miejsc przedszkolnych (29 dzieci).

</doc>
<doc id="861910" url="https://pl.wikipedia.org/wiki?curid=861910" title="Haselbach (Bawaria)">
Haselbach (Bawaria)

Haselbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Mitterfels. Leży w Lesie Bawarskim, około 15 km na północny wschód od Straubingu, przy linii kolejowej Cham – Straubing.
Dzielnice.
W skład gminy wchodzą dwie dzielnice: Dachsberg, Haselbach.
Oświata.
W gminie znajduje się 25 miejsc przedszkolnych (52 dzieci).

</doc>
<doc id="861917" url="https://pl.wikipedia.org/wiki?curid=861917" title="Archikatedra św. Jana Chrzciciela i św. Jana Ewangelisty w Lublinie">
Archikatedra św. Jana Chrzciciela i św. Jana Ewangelisty w Lublinie

Archikatedra św. Jana Chrzciciela i św. Jana Ewangelisty – jeden z największych kościołów w Lublinie, pełniący funkcję kościoła archikatedralnego Archidiecezji lubelskiej, jest perłą baroku na Lubelszczyźnie.
Historia.
XVI–XVIII w..
Budowa.
W XVI w. Andrzej Tęczyński sprowadził do Lublina zakon jezuitów. Na ziemiach należących do niego powstał kościół, ufundowany przez Bernarda Maciejowskiego. Budowę rozpoczęto w 1586 według projektów Jana Marii Bernardoniego i Józefa Bricca (Giuseppe Brizio).
Ukończono ją w 1625. Świątynia została zbudowana w stylu barokowym, mimo to w pewnych miejscach można się doszukać detali renesansowych. Jezuici postanowili wybudować kompleks budynków dla szkoły i nowego kolegium. Budynki usytuowane były wzdłuż ulicy Jezuickiej oraz wokół dzisiejszego placu Katedralnego. Stykały się z gmachem katedry, przez co wewnątrz utworzył się dziedziniec. Całość wkomponowana była w mury obronne, przez co okna katedry musiały znajdować się powyżej linii murów z powodów bezpieczeństwa. W tym okresie była to świątynia jednonawowa z ołtarzami bocznymi.
Pożar i odbudowa.
W 1752 po pożarze kościół został odbudowany w stylu barokowym. W 1757 wnętrze świątyni pokryto iluzjonistycznymi freskami przez nadwornego malarza Augusta III Sasa, Józefa Meyera.
Po kasacie zakonu.
Po kasacie zakonu w 1773 w wyniku utworzenia Komisji Edukacji Narodowej jezuici utracili kościół i klasztor. Budynki przejęli ojcowie trynitarze. Nie mieli oni jednak pieniędzy na utrzymanie świątyni, przez co kościół oraz dawne zabudowanie kolegium popadały w ruinę. W 1797 świątynia pełniła funkcję magazynu na zboże.
XIX–XX w..
Jako katedra.
W 1805 utworzono diecezję lubelską. Na jej siedzibę wybrano dawny kościół jezuitów. W 1815 rozpoczęto wyburzanie gmachów kolegium jezuickiego. Gruz użyto do budowy szosy zamojskiej (obecnie ul. Kardynała Stefana Wyszyńskiego). Gmachy znajdujące się przy ul. Jezuickiej oraz graniczące z furtą klasztorną przeznaczono na szkołę wojewódzką. Swego czasu uczęszczał do niej Józef Ignacy Kraszewski. Furtę klasztorną, która już w 1627 została podwyższona i na której umieszczono dzwony, przebudowano w stylu neogotyckim i nazwano Wieżą Trynitarską. W 1821 Antonio Corazzi zaprojektował nową fasadę, utrzymaną w stylu klasycystycznym. Przed wejściem do świątyni umieścił sześciokolumnowy portyk z balkonem.
Kolejna przebudowa nastąpiła w 1878. Odnowiono wtedy wnętrze kościoła, a sześciokolumnowy portyk zmieniono na czterokolumnowy. Balkon zastąpiono frontonem.
II wojna światowa i epoka powojenna.
W wyniku zniszczeń podczas II wojny światowej budynki dawnego kolegium ostatecznie przestały pełnić funkcje oświatowe i przez wiele lat stały puste. Obecnie znajduje się tam Archiwum Państwowe. Sama katedra straciła jedną z wież. Z inicjatywy ówczesnego biskupa lubelskiego Stefana Wyszyńskiego, katedrę odbudowano. Powrócono do projektu Corazziego z sześciokolumnowym portykiem i balkonem. Na froncie świątyni umieszczono sgraffito z biskupim wezwaniem Stefana Wyszyńskiego - "Soli Deo" (Bogu jedynemu). Na początku XXI wieku rozpoczęto renowację wnętrza archikatedry.
Wnętrze archikatedry.
Wnętrze naw pokryte jest freskami wykonanymi głównie przez Jana Meiera. W prezbiterium znajduje się XVII w. ołtarz wykonany z czarnej gruszki libańskiej, obecnie w swoim oryginalnym hebanowym kolorze, znajdują się w nim złote rzeźby świętych. W prezbiterium wiszą również dwa barokowe obrazy Franciszka Lekszyckiego: "Ostatnia wieczerza" i "Uczta Heroda". W kaplicach bocznych oprócz fresków możemy zobaczyć figury świętych, między innymi Ignacego Loyoli oraz obrazy.
W ołtarzu bocznym przy lewej nawie wisi obraz Matki Boskiej Płaczącej. 3 lipca 1949 obraz płakał krwawymi łzami, które zostały zebrane i umieszczone w jednym z kamieni w koronie Maryi. W kaplicy Najświętszego Sakramentu znajduje się cudowny Krzyż Trybunalski, znajdujący się pierwotnie w kościele św. Michała Archanioła.
W Zakrystii Akustycznej oraz w sąsiednim skarbcu eksponowane są cenne zbiory przedmiotów liturgicznych. W obydwu pomieszczeniach znajdują się iluzjonistyczne freski Meiera, przedstawiające tryumf wiary nad herezją oraz jeźdźca Apokalipsy. Stojąc w rogu Zakrystii Akustycznej można usłyszeć szept osoby znajdującej się w innym rogu pomieszczenia. Podobno biskup lubelski chciał mieć możliwość podsłuchiwania rozmów gości, których przyjmował w Zakrystii. Innym powodem mogła być potrzeba spowiadania osób chorych, tak aby kapłan nie musiał się zbliżać do chorego. Wystarczyło, że obie osoby stały w dwóch rogach Zakrystii Akustycznej i mówiąc „do ściany” mogły się swobodnie porozumiewać.
W archikatedrze znajduje się wiele przedmiotów przeniesionych do niej w XIX w. z kościoła św. Michała. Oprócz Krzyża Trybunalskiego, jest także chrzcielnica z XIV w., tablice epitafijne, m.in. Sebastiana Klonowica, monstrancje itd.
Otwarte są dla zwiedzających krypty. Leżą tam zmarli biskupi lubelscy. Można oglądać ubrania zmarłych, portrety nagrobne, przedmioty z którymi chowani byli zmarli. Wejście do krypt znajduje się we wnętrzu katedry.
Wieża Trynitarska.
Wieża Trynitarska zwana również "Bramą Trynitarską", wchodziła w skład zabudowań kolegium jezuickiego. Na początku była tylko furtą klasztorną. Chcąc dojść do katedry, lub szkoły, każdy musiał przejść furtą. W 1627 podwyższono ją i przeznaczono na dzwonnice. Po kasacie zakonu jezuitów przeszła w ręce oo. trynitarzy. Mimo że budowla krótko należała do zakonników, od tej pory zaczęto ją nazywać Wieżą Trynitarską. Kolejnym właścicielem obiektu stało się miasto. W XIX w. wraz z katedrą uległa przebudowie. Antoni Corazzi zaprojektował ją w stylu neogotyckim. Podczas II wojny światowej uległa poważnym zniszczeniom. W latach 1945–1952 odbudowano Wieżę.
W Wieży Trynitarskiej obecnie znajduje się Muzeum Archidiecezjalne. Są tam przedmioty użytku religijnego, obrazy, ikony, rzeźby, tkaniny, sarkofagi, instrumenty muzyczne, lichtarze, portret trumienne oraz inne zabytkowe sprzęty. W związku z tym, że Wieża to dzwonnica lubelskiej archikatedry, można obejrzeć 4 dzwony, m.in. Michała, przeniesionego z fary lubelskiej oraz największy lubelski dzwon, Marię, z której dzwoni się w wyjątkowe uroczystości. Ze szczytu Wieży możemy podziwiać panoramę Lublina.

</doc>
<doc id="861922" url="https://pl.wikipedia.org/wiki?curid=861922" title="I liga paragwajska w piłce nożnej (1964)">
I liga paragwajska w piłce nożnej (1964)

Mistrzem Paragwaju został klub Club Guaraní, natomiast wicemistrzem Paragwaju, ze względu na jednakową liczbę punktów, zostały dwa kluby – Club Nacional i Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do turniejów międzynarodowych zakwalifikowały się następujące kluby:
Do drugiej ligi spadł klub Club Sol de América, a ponieważ nikt nie awansował, liga zmniejszona została z 10 do 9 klubów.
Primera División.
Tabela końcowa sezonu 1964.
Baraż o utrzymanie się w pierwszej lidze
Sportivo Luqueño pozostał w drugiej lidze, a Club Libertad w pierwszej

</doc>
<doc id="861927" url="https://pl.wikipedia.org/wiki?curid=861927" title="Krzysztof Klempka">
Krzysztof Klempka

Krzysztof Klempka (ur. 24 grudnia 1968) – polski piłkarz występujący na pozycji napastnika. Obecnie trener Start Regent Pawłów. Wcześniej występował w Spółdzielni Siedliszcze, Czarnych Pliszczyn, Górniku Łęczna, Lubliniance, Warcie Poznań, Stali Stalowa Wola, Siarce Tarnobrzeg, Lewarcie Lubartów, Chełmiance Chełm, Granicz Dorohusk, Orionie Niedrzwica Duża i Vojsławi Wojsławice.

</doc>
<doc id="861928" url="https://pl.wikipedia.org/wiki?curid=861928" title="Flis (ujednoznacznienie)">
Flis (ujednoznacznienie)

Osoby noszące to nazwisko:

</doc>
<doc id="861932" url="https://pl.wikipedia.org/wiki?curid=861932" title="Zaidín">
Zaidín

Zaidín (kat. "Saidí") – gmina w Hiszpanii, w Aragonii, w prowincji Huesca, w comarce Bajo Cinca.
Powierzchnia gminy wynosi 92,55 km². Zgodnie z danymi INE, w 2005 roku liczba ludności wynosiła 1721, a gęstość zaludnienia 18,59 osób/km². Wysokość bezwzględna gminy równa jest 155 metrów. Współrzędne geograficzne gminy to 41°36'18"N, 0°15'54"E. Kod pocztowy do gminy to 22530.
15 sierpnia i 17 stycznia w gminie odbywają się regionalne fiesty.

</doc>
<doc id="861933" url="https://pl.wikipedia.org/wiki?curid=861933" title="Saidí">
Saidí



</doc>
<doc id="861946" url="https://pl.wikipedia.org/wiki?curid=861946" title="Europejska Agencja ds. Bezpieczeństwa na Morzu">
Europejska Agencja ds. Bezpieczeństwa na Morzu

Europejska Agencja do spraw Bezpieczeństwa na Morzu (ang. "European Maritime Safety Agency, EMSA)" – powstała po katastrofie tankowca Erika. Agencja ma na celu zwiększenie bezpieczeństwa na morzu, zmniejszenie ilości katastrof morskich oraz zanieczyszczeń środowiska pochodzących od statków. Cele te realizowane są poprzez fachową pomoc Komisji Europejskiej w zakresie wymagań technicznych stawianych statkom.
Instytucje klasyfikacyjne.
W ramach swojej działalności Agencja uznała następujące instytucje klasyfikacyjne:

</doc>
<doc id="861949" url="https://pl.wikipedia.org/wiki?curid=861949" title="Zbigniew Graczyk (inżynier)">
Zbigniew Graczyk (inżynier)

Zbigniew Graczyk (ur. 12 listopada 1948 w Kamieniu Pomorskim) – polski inżynier, urzędnik, nauczyciel akademicki i polityk.
Życiorys.
W 1971 ukończył studia na Wydziale Rybactwa Morskiego i Technologii Żywności Akademii Rolniczej w Szczecinie. Następnie został wykładowcą na tej uczelni. W 2009 uzyskał na Uniwersytecie Szczecińskim stopień doktora nauk humanistycznych.
Pracował w Zjednoczeniu Gospodarki Rybnej w Szczecinie oraz jako technolog w PPDiUR Odra w Świnoujściu, a potem w Supercargo w Szczecinie. Od 1994 do 1997 pełnił funkcję dyrektora Departamentu Rybołówstwa Morskiego w Ministerstwie Transportu i Gospodarki Morskiej oraz pełnomocnika ministra ds. współpracy z krajami Wspólnoty Niepodległych Państw. W latach 1997–2005 był radcą Ambasady RP w Rosji.
Przez 20 lat należał do Polskiej Zjednoczonej Partii Robotniczej. Był członkiem KW PZPR w Szczecinie. Następnie wstąpił do Samoobrony RP. Z ramienia tej partii bez powodzenia kandydował w 2006 do sejmiku zachodniopomorskiego. Doradzał ministrowi rolnictwa Andrzejowi Lepperowi.
Od 9 stycznia do 13 sierpnia 2007 sprawował urząd podsekretarza stanu w Ministerstwie Gospodarki Morskiej (był odpowiedzialny za sprawy rybołówstwa).
W wyborach samorządowych w 2010 bez powodzenia kandydował do sejmiku zachodniopomorskiego z listy Sojuszu Lewicy Demokratycznej.
Odznaczenia.
W 2003, "za zasługi dla gospodarki łowieckiej i ochrony przyrody", został odznaczony przez prezydenta Aleksandra Kwaśniewskiego Brązowym Krzyżem Zasługi.

</doc>
<doc id="861950" url="https://pl.wikipedia.org/wiki?curid=861950" title="Juliusz Hupert">
Juliusz Hupert

Juliusz J. Hupert (ur. 6 maja 1910 w Tarnopolu, zm. 20 lipca 1995) – polski inżynier pracujący podczas II wojny światowej dla Admiralicji Brytyjskiej.
Życiorys.
Ukończył studia na Wydziale Elektrycznym Politechniki Warszawskiej w 1933, a następnie pracował w Państwowych Zakładach Tele- i Radiotechnicznych. W 1938 wynalazł i opatentował nadajnik radiotelegraficzny z generatorem lub wzmacniaczem lampowym zaopatrzonym w lampę manipulacyjną lub w lampę kompensacyjną (patent nr. 26078). W latach 1940-1947 pracował w Wielkiej Brytanii w Admiralty Signal Establishment nad udoskonaleniem łączności radiowej na morzu. Jego najważniejszym wynalazkiem był stabilizator częstotliwości nadajników okrętowych.
W latach 1947-1957 był wykładowcą w DePaul University w Chicago i pełnił funkcje dyrektora naukowego w firmie A.R.F Products Inc. W 1951 uzyskał stopień doktora uzyskał na uniwersytecie amerykańskim w Evanston w stanie Illinois, a tytuł profesora fizyki na uniwersytecie w Chicago w 1959.
Po 1957 pracował jako profesor na wydziale fizycznym De Paul University, prowadząc tam prace badawcze oraz wykłady z elektrofizyki. Był zamiejscowym członkiem czynnym Polskiego Towarzystwa Naukowego na Obczyźnie
Zmarł w wyniku obrażeń spowodowanych upadkiem ze schodów.

</doc>
<doc id="861956" url="https://pl.wikipedia.org/wiki?curid=861956" title="Koralina (powieść)">
Koralina (powieść)

Koralina (oryg. ang. "Coraline") – powieść fantastyczna z pogranicza horroru, autorstwa Neila Gaimana, wydana w 2002 przez wydawnictwo HarperCollins (); wydanie polskie w tłumaczeniu Pauliny Braiter ukazało się w kwietniu 2003, nakładem Wydawnictwa Mag (). Utwór zdobył prestiżowe nagrody: Bram Stoker Award za najlepsze dzieło dla młodego czytelnika w 2002 oraz Hugo i Nebulę za najlepsze opowiadanie w 2003.
Fabuła.
Koralina Jones przeprowadza się z rodzicami do wielkiego, starego domu na odludziu. Rodzice, zajęci pracą, nie mają czasu dla córki. Podczas wędrówek po domu Koralina poznaje pozostałych lokatorów, równie dziwacznych jak sam dom – emerytowane aktorki, panny Forcible i Spink, żyjące wspomnieniami dawnych czasów oraz pana Bobo tresującego myszy. W domu mieszka także kot. Koralina odkrywa, że drzwi do jednego z mieszkań są zamurowane. Pewnej nocy Koralina otwiera je i znajduje przejście do lustrzanego odbicia domu – z „drugimi” rodzicami, pannami Forcible i Spink i panem Bobo. Jest także kot, który potrafi mówić. Mieszkańcy tego domu są złowrogą parodią tych z rzeczywistości. „Druga” matka chce zatrzymać Koralinę w swoim świecie, kusząc ją swoją bezgraniczną miłością i poświęceniem, których brakuje w prawdziwej rodzinie. Gdy Koralina odmawia i wraca do rzeczywistego domu, ze strachem odkrywa, że jej rodzice zniknęli. Koralina musi walczyć o swoich rodziców z przerażającą i potężną „drugą” matką. Idąc za radą czarnego kota, który staje się jej jedynym sprzymierzeńcem, podejmuje rozpaczliwą grę – by odzyskać wolność swoją i rodziców musi znaleźć ich dusze oraz dusze trójki dzieci, które kiedyś padły ofiarą „drugiej” matki. 
Ekranizacja.
Na podstawie powieści powstał film animowany "Koralina i tajemnicze drzwi" w reżyserii Henry’ego Selicka.

</doc>
<doc id="861967" url="https://pl.wikipedia.org/wiki?curid=861967" title="Eppstein">
Eppstein

Eppstein − miasto w Niemczech, w kraju związkowym Hesja, w rejencji Darmstadt, w powiecie Main-Taunus, około 12 km od Wiesbaden. Obszar tego leżącego na skraju gór Taunus miasta, liczący 24,21 km², zamieszkiwało na dzień 30 września 2015 roku mieszkańców.
Współpraca.
Miejscowości partnerskie:

</doc>
<doc id="861969" url="https://pl.wikipedia.org/wiki?curid=861969" title="Kathrin Lang">
Kathrin Lang

Kathrin Lang z d. Hitzer (ur. 3 września 1986 r. w Balingen) – niemiecka biathlonistka, dwukrotna srebrna medalistka Mistrzostw Świata Juniorów.

</doc>
