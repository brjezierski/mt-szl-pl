<doc id="861970" url="https://pl.wikipedia.org/wiki?curid=861970" title="Bazylika katedralna Wniebowzięcia Najświętszej Maryi Panny w Sosnowcu">
Bazylika katedralna Wniebowzięcia Najświętszej Maryi Panny w Sosnowcu

Bazylika katedralna Wniebowzięcia NMP w Sosnowcu – kościół eklektyczny zbudowany w 1899, na planie krzyża łacińskiego, typu bazylikowego. Od 25 marca 1992 katedra diecezji sosnowieckiej.
Najważniejsza świątynia katolicka Sosnowca budowana była w latach 1893-1899. W 1896 roku oddano do użytku wiernych dolną kaplicę. W 1899 roku biskup kielecki Tomasz Kuliński erygował nową parafię, wydzielając ją z terenu parafii czeladzkiej. W 1901 roku oddana została do użytku plebania.
Świątynia ma nawy boczne o połowę węższe i niższe od nawy głównej, transept i duże, wydłużone prezbiterium zamknięte półkolistą apsydą. We wnętrzu kościoła polichromia Włodzimierza Tetmajera i Henryka Uziembło. Zbudowana jest z cegły. Projektantem budowli był architekt Karol Kozłowski. 
W 1999, w 100-lecie istnienia parafii, Kongregacja ds. Kultu Bożego i Dyscypliny Sakramentów, na mocy specjalnych uprawnień udzielonych jej przez Jana Pawła II, ogłosiła nadanie kościołowi katedralnemu pw. Wniebowzięcia NMP tytułu bazyliki mniejszej.
Kościół mieści się przy ul. Kościelnej 1. 
Na placu katedralnym, po stronie południowej, 11 października 2008 został pochowany pierwszy biskup diecezjalny sosnowiecki Adam Śmigielski.
W nocy 28/29 października 2014 w kościele miał miejsce pożar.

</doc>
<doc id="861971" url="https://pl.wikipedia.org/wiki?curid=861971" title="Przedsiębiorstwo Komunikacji Miejskiej Czechowice-Dziedzice">
Przedsiębiorstwo Komunikacji Miejskiej Czechowice-Dziedzice

PKM Czechowice-Dziedzice (Przedsiębiorstwo Komunikacji Miejskiej w Czechowicach-Dziedzicach sp. z o.o.) działa od 1 lipca 1980 roku.
Historia.
Zakład działał wcześniej jako oddział Zakładu Komunikacyjnego nr 7 w Tychach, który wchodził w skład Wojewódzkiego Przedsiębiorstwa Komunikacji w Katowicach. Na początku działalności do Czechowic-Dziedzic trafiły eksploatowane wcześniej autobusy WPK. Końcem roku 1980 trafiły 4 nowe autobusy marki Ikarus 260. Początkowo obsługiwanych było 5 linii. Z upływem lat przybyły 3 linie. W 1991 roku z Wojewódzkiego Przedsiębiorstwa Komunikacji wyodrębnił się czechowicki PKM. 1 lipca 1997 roku uchwałą Rady Gminy przekształcono państwowy PKM Czechowice-Dziedzice na zakład budżetowy, a 31 grudnia 2013 roku został przekształcony w spółkę z ograniczoną odpowiedzialnością.

</doc>
<doc id="861972" url="https://pl.wikipedia.org/wiki?curid=861972" title="Lucio Silla (KV 135)">
Lucio Silla (KV 135)

Lucio Silla (KV 135) – opera Wolfganga Amadeusa Mozarta w 3 aktach do libretta Giovanniego de Gamerra ze zmianami Pietra Metastasia.
Dzieło powstawało między październikiem a grudniem 1772 roku w Salzburgu i Mediolanie. Premiera miała miejsce 26 grudnia 1772 w mediolańskim Teatro Regio Ducal.
Operę "Lucio Silla" zamówił hrabia Karl Joseph Firmian (dla arcyksięcia Ferdynanda Habsburga) natychmiast po sukcesie " Mitrydatesa". Premiera skończyła się niepowodzeniem, ze względu na trzygodzinne opóźnienie spektaklu (arcyksiążę musiał napisać kartki świąteczne...), tremę śpiewaków a szczególnie bardzo słaby występ odtwórcy roli Lucio Silla (Bassano Morgoni), zastępującego chorego pierwszego tenora.Następne spektakle (25) przyniosły jednak Mozartowi duży sukces.
Opera pochodzi z jednego z najbardziej niezwykłych okresów w twórczości Mozarta, kiedy jego kompozycje osiągnęły niespotykaną wcześniej głębię i nutę tragizmu. Wyrazem tego są pochodzące z tego samego roku symfonie: KV 128, 129, 130, 132 czy 134. "Lucio Silla" był ostatnim dziełem scenicznym skomponowanym przez Mozarta dla włoskiego teatru.
Osoby.
Akcja toczy się w starożytnym Rzymie za panowania dyktatora Luciusa Corneliussa Sulli.
Literatura.
"Tysiąc i jedna opera", Piotr Kamiński, PWM Kraków, 2008

</doc>
<doc id="861976" url="https://pl.wikipedia.org/wiki?curid=861976" title="Geoelektryka">
Geoelektryka

Geoelektryka jest gałęzią geofizyki, która wykorzystuje własności fizyczne skał związane przebiegiem zjawisk elektromagnetycznych. Do własności tych należą:
Do grupy geoelektrycznych metod badań należą takie metody jak:

</doc>
<doc id="861982" url="https://pl.wikipedia.org/wiki?curid=861982" title="Stożne (Zielona Góra)">
Stożne (Zielona Góra)

Stożne () – część miasta i osiedle administracyjne Zielonej Góry.
Do 31 grudnia 2014 roku wieś w gminie Zielona Góra należąca do sołectwa Jany. 
W latach 1950–1975 miejscowość administracyjnie należała do tzw. dużego województwa zielonogórskiego, a w latach 1975–1998 do tzw. małego województwa zielonogórskiego.
Stożne znajduje się w centrum pradoliny Odry, na północny wschód od Jan, w płaskim terenie z licznymi rowami i strumieniami. Dający początek wsi folwark został zbudowany na polecenie Karola von Stosch, właściciela kisielińskiego majątku w 1826 roku, od którego pochodzi niemiecka nazwa miejscowości.

</doc>
<doc id="861986" url="https://pl.wikipedia.org/wiki?curid=861986" title="Zygmunt Górski">
Zygmunt Górski

Zygmunt Górski (ur. 10 grudnia 1897, zm. 14 marca 1941 w obozie koncentracyjnym KL Auschwitz w Oświęcimiu) – działacz społeczny i niepodległościowy.
Posługiwał się pseudonimami "Gryz" (przed 1918) oraz "Gryzmunt" (w okresie okupacji hitlerowskiej).
Życiorys.
Był synem Józefa Górskiego i Marii Cieślikowskiej.
Od lat najmłodszych działał w ruchu niepodległościowym. W 1905 roku na wezwanie delegata do strajku szkolnego jako pierwszy opuścił ławkę szkolną i w związku z tym był zmuszony do przerwania nauki. W związku z tym uczęszczał do tajnej polskiej szkoły prowadzonej przez panie Gronc i Soczek w gmachu Hotelu Rzymskiego w Radomiu. W 1916 ukończył kurs buchalteryjny.
W marcu 1914 roku, już jako członek Radomskiej Organizacji Niepodległościowej, organizował w szkołach Radomia uczniowski bojkot uroczystości carskich z okazji stłumienia powstania styczniowego. Brał czynny udział w kierowanej przez Jana Wigurę akcji rozbicia pochodu młodzieży pod pomnik „Cara Oswobodziciela”, urządzonego przez władze carskie.
W 1914 przyłączył się do zwolenników komendanta Józefa Piłsudskiego na terenie Radomia. W trakcie przegrupowania wojsk rosyjskich na ulicach Radomia rozlepiał na murach miasta odezwy niepodległościowe podpisane przez biskupa Władysława Bandurskiego oraz Michała Sokolnickiego. Kolportował patriotyczne wydawnictwa podziemne, a uzyskaną gotówkę przekazywał do kas legionowych. Z pozyskanych środków skupywał broń, amunicję i materiały wybuchowe. Stworzył nielegalny skład broni i amunicji w magazynach Elektrowni Radomskiej, gdzie pracował jako magazynier. W 1915 w momencie ewakuacji magazynów i wyposażenia Elektrowni przez wycofujących się Rosjan, dokonał akcji ukrycia zgromadzonej broni i amunicji na terenie przylegającym do Elektrowni Miejskiej. Po zajęciu miasta przez Austriaków przekazał zgromadzoną broń do nowo utworzonego biura werbunkowego Legionów, z którym nawiązał ścisłą współpracę.
Był członkiem Polskiej Organizacji Wojskowej od pierwszych dni jej istnienia w Radomiu. Początkowo był kolporterem. W 1917 założył i prowadził tajną drukarnię Polskiej Organizacji Wojskowej, w której drukowane były także odezwy Narodowego Związku Robotniczego. Na życzenie Polskiej Organizacji Wojskowej wszedł w skład Narodowego Związku Robotniczego z zadaniem zwerbowania do POW zgrupowanej tam młodzieży. W roku 1917 z polecenia POW wziął udział w obaleniu i zniszczeniu pomnika postawionego „Carowi Oswobodzicielowi” w Radomiu (róg ul. Wysokiej i Lubelskiej). W listopadzie 1918 roku uczestniczył w akcji likwidowania i zatrzymywania prowokatorów i konfidentów. Uczestniczył w rozbrajaniu wojsk austriackich w Radomiu i niemieckich.
Pod koniec 1918 roku oddelegowany do tworzenia lokalnej Straży Bezpieczeństwa, której zadaniem była ochrona ludności cywilnej oraz lasów państwowych. Od 1919 ponownie służył w Powiatowej Komendzie Uzupełnień 3 pułku piechoty Legionów w Radomiu. W 1920 roku skoszarowany w Kielcach, gdzie ukończył szkołę podoficerów gospodarczych przy Dowództwie Okręgu Generalnego w Kielcach.
Brał czynny udział w wypadkach majowych w roku 1926 rozgrywających się na terenie Radomia.
Był zwolennikiem Bezpartyjnego Bloku Współpracy z Rządem (BBWR), brał udział w akcjach wyborczych BBWR w wyborach do Sejmu i Senatu II RP.
Pracował w magistracie radomskim, a od II poł. lat 20. XX w. zajmował stanowisko głównego buchaltera w Fabryce Wyrobów Szamotowych i Kamionkowych „Marywil” w Radomiu.
W 1936 roku kupił dwór i majątek we Wrzeszczowie.
W lipcu 1939 roku z uwagi na funkcję pełnioną w „Marywilu” nie podlegał mobilizacji. Wstąpił do Związku Walki Zbrojnej i przyjął pseudonim „Gryz”. Dowodził grupą dywersyjną na terenie powiatu radomskiego. Na początku okupacji hitlerowskiej we Wrzeszczowie i Radomiu organizował nabór do ruchu oporu oraz gromadził zapasy broni. Zwerbował do konspiracji najstarszą córkę Zofię Górską, późniejszą pisarkę i działaczkę polonijną znaną jako Zofia Romanowiczowa.
Aresztowany w nocy z 24 na 25 stycznia 1941 roku radomskie przez Gestapo w ramach serii aresztowań wymierzonych we „wrogów Rzeszy” na podstawie wcześniej przygotowanej listy. Po brutalnym przesłuchaniu, aresztowany wraz z córką Zofią Górską, został wysłany do obozu przejściowego w Skarżysku-Kamiennej. 22 lutego 1941 wyrokiem doraźnego sądu policji bezpieczeństwa skazany na karę śmierci. Jako więzień polityczny 24 lutego 1941 wysłany do niemieckiego obozu koncentracyjnego KL Auschwitz w transporcie 290 aresztowanych w Radomiu działaczy niepodległościowych, społecznych oraz przedstawicieli duchowieństwa i inteligencji. Otrzymał numer obozowy 10530.
Został zamordowany 14 marca 1941 wraz z grupą 72 polskich więźniów politycznych z tego transportu rozstrzelanych tego dnia w dole żwirowni, koło tzw. Theatergebäude. Po jego śmierci Niemcy zarekwirowali majątek we Wrzeszczowie.

</doc>
<doc id="861989" url="https://pl.wikipedia.org/wiki?curid=861989" title="Krzysztof Chojniak">
Krzysztof Chojniak

Krzysztof Andrzej Chojniak (ur. 10 listopada 1966 w Piotrkowie Trybunalskim) – polski inżynier i samorządowiec, od 2006 prezydent Piotrkowa Trybunalskiego.
Życiorys.
Z wykształcenia magister inżynier elektryk. Ukończył studia na Politechnice Częstochowskiej, studia podyplomowe w zakresie zarządzania oświatą na Akademii Ekonomicznej w Katowicach oraz kształcenia w zakresie przedsiębiorczości na Uniwersytecie Łódzkim. W latach 1994–2002 zasiadał w radzie miejskiej w Piotrkowie Trybunalskim. Do 2002 pracował jako nauczyciel w Zespole Szkół Ponadgimnazjalnych nr 1 w tym mieście. Następnie do 2006 pełnił funkcję wiceprezydenta miasta odpowiedzialnego za sprawy kulturalno-oświatowe. Przystąpił do Chrześcijańskiego Ruchu Samorządowego, zasiadł w jego radzie naczelnej.
26 listopada 2006 w II turze wyborów samorządowych, będąc kandydatem Prawa i Sprawiedliwości, wygrał z drugim dotychczasowym wiceprezydentem (Andrzejem Czaplą z PO), otrzymując 51,05% głosów i uzyskując tym samym stanowisko prezydenta miasta. W 2010 i w 2014 jako kandydat niezależny uzyskiwał reelekcję w pierwszej turze (uzyskiwał odpowiednio 55,28% i 56,03% głosów). W 2018 w I turze wyborów samorządowych uzyskał 49,34% głosów. Natomiast w II turze wygrał z kandydatką Koalicji Obywatelskiej Marleną Wężyk-Głowacką z wynikiem 68,50% głosów, pozostając prezydentem Piotrkowa Trybunalskiego na czwartą kadencję.
W 2013 otrzymał Brązową Odznakę „Zasłużony dla Ochrony Przeciwpożarowej”.
Życie prywatne.
Syn Arkadiusza i Feliksy. Jest żonaty, ma dwoje dzieci.

</doc>
<doc id="861991" url="https://pl.wikipedia.org/wiki?curid=861991" title="Ján Imro">
Ján Imro

Ján Imro (ur. 24 marca 1897 w Kovačicy, zm. 17 lutego 1990 w Breźnie) – słowacki generał.
Syn Ondreja i Zuzany. W czasie I wojny światowej walczył w 7 pułku honwedów, ranny na froncie rumuńskim. W 1917 został wzięty do niewoli na froncie włoskim. Do roku 1936 dowódca 2. szkolnej roty wojsk piechoty, następnie przydzielony do 26. pułku piechoty w Bańskiej Bystrzycy (1936–1937). Po wznowieniu państwowości słowackiej pełnomocnik rządu przy VII. Grupie Armii w Bańskiej Bystrzycy; organizator i dowódca Akademii Wojskowej w Bańskiej Bystrzycy (listopad 1939). W okresie kampanii wrześniowej w randze ppłk, jako dowódca 2. Dywizji Piechoty (kryp. „Škultéty”) w składzie zgrupowania "Bernolák", od 5 września 1939 dowódca Grupy Szybka (kryp. Kalinčiak”) walczącej jako wojska sojusznicze po stronie Niemiec w agresji przeciwko Polsce. Jednostka ta uczestniczyła następnie w agresji na Związek Radziecki w czerwcu i lipcu 1941 roku. Latem 1944 jego jednostka została przeniesiona do Włoch, gdzie trafił do niewoli alianckiej.
W kwietniu 1944 wrócił do kraju i otrzymał dowództwo 2 dywizji piechoty stacjonującej w Bańskiej Bystrzycy. Po wojnie skazany przez sąd. W roku 1965 rehabilitowany, został pracownikiem Muzeum Narodowego w Bańskiej Bystrzycy. Autor pamiętników.
Był żonaty (żona Anna).

</doc>
<doc id="861992" url="https://pl.wikipedia.org/wiki?curid=861992" title="If I Were a Rich Man">
If I Were a Rich Man

If I Were a Rich Man (pol. „Gdybym był bogaczem”) – piosenka z musicalu "Skrzypek na dachu" (1964), napisana przez Sheldona Harnicka (tekst) i Jerry’ego Bocka (muzyka). Wykonuje ją Tewje, główny bohater utworu (na deskach londyńskiego teatru West End i w adaptacji filmowej rolę tę odtwarzał Chaim Topol).
W piosence Tewje zastanawia się, jak wyglądałoby jego życie, gdyby Bóg obdarzył go "małym majątkiem" i sławą z nim związanym. Utwór został skomponowany dla basu lub bas-barytonu.
Piosenka była wielokrotnie wykonywana w nowych aranżacjach przez różnych artystów, m.in. amerykańską piosenkarkę Gwen Stefani, która nagrała swoją wersję pod zmienionym tytułem, „Rich Girl”. Utwór znalazł się na albumie "Love. Angel. Music. Baby." (2004).

</doc>
<doc id="862000" url="https://pl.wikipedia.org/wiki?curid=862000" title="Aaron Hunt">
Aaron Hunt

Aaron Hunt (ur. 4 września 1986 w Goslarze) – niemiecki piłkarz grający na pozycji napastnika.
Kariera klubowa.
Hunt jest wychowankiem małego klubu VfL Oker. Mając 13 lat przeniósł się do klubu z rodzinnego miasta o nazwie GSC Goslar, a w 2001 roku do juniorów Werderu Brema. Mając 17 lat awansował do amatorskich rezerw tego klubu i zadebiutował 12 marca 2004 w zremisowanym 0:0 meczu z rezerwami Schalke 04 Gelsenkirchen. W kolejnym sezonie został już włączony do kadry pierwszego zespołu Werderu. Grywał co prawda nadal w rezerwach (22 mecze, 5 goli), ale zdołał zadebiutować w Bundeslidze (18 września 2004 w wygranym 3:0 meczu z Hannoverem, w 84. minucie zmienił Ivana Klasnicia). Natomiast w swoim drugim występie w ekstraklasie, 12 lutego 2005 przeciwko Borussii Mönchengladbach zdobył swojego pierwszego gola w 1. lidze stając się tym samym najmłodszym w historii strzelcem gola dla Werderu w Bundeslidze (liczył sobie wówczas 18 lat i 161 dni). Łącznie wystąpił w 10 meczach i zdobył 1 gola (1 raz zagrał także w Lidze Mistrzów, w meczu z Olympique Lyon), a z Werderem zajął 3. pozycję w lidze.
W sezonie 2005/2006 Hunt wystąpił tylko w 7 ligowych meczach i doznał kontuzji kolana, którą po kilku miesiącach rozpoznano jako zapalenie kaletki maziowej (łac. "bursitis"). W sezonie 2005/2006 wywalczył z Werderem wicemistrzostwo kraju, a latem Puchar Ligi Niemieckiej. W sezonie 2006/2007 kontuzji doznał dotychczas podstawowy gracz Werderu, Klasnić i Hunt wskoczył do pierwszego składu. W rundzie jesiennej zdobył 5 goli w lidze, a wiosną uzyskał hat-tricka w meczu z VfL Bochum (3:0). Wystąpił także w 5 grupowych meczach Ligi Mistrzów. W 2008 roku wywalczył wicemistrzostwo Niemiec. W 2009 roku awansował z Werderem do finału Ligi Europy oraz zdobył Puchar Niemiec.
Kariera reprezentacyjna.
Hunt jest synem Niemca, a jego matka jest Angielką, jednak Aaron od razu zadeklarował chęć gry dla Niemiec. W latach 2005-2008 był młodzieżowym reprezentantem Niemiec U-21. Rozegrał w niej 13 meczów i strzelił 3 gole. Wcześniej występował w reprezentacji w innych kategoriach wiekowych: U-16 (5 meczów, 1 gol) i U-17 (10 meczów, 6 goli). 18 listopada 2009 zadebiutował w dorosłej reprezentacji w zremisowanym 2:2 towarzyskim meczu z Wybrzeżem Kości Słoniowej.
Sukcesy.
Klubowe.
Werder Brema

</doc>
<doc id="862008" url="https://pl.wikipedia.org/wiki?curid=862008" title="Nagroda Brama Stokera">
Nagroda Brama Stokera

Nagroda Brama Stokera (ang. "Bram Stoker Award"), nagroda literacka w dziedzinie literatury grozy (horroru), przyznawana od 1987 r. przez Horror Writers Association.
Patronem nagrody jest irlandzki pisarz Bram Stoker, autor powieści "Drakula".
Za rok 2015 nagroda była przyznana w 11 kategoriach:
Przyznawana są również nagrody specjalne:
oraz nagrody dla woluntariuszy:

</doc>
<doc id="862009" url="https://pl.wikipedia.org/wiki?curid=862009" title="Air Wisconsin">
Air Wisconsin

Air Wisconsin – linie lotnicze powstałe w 1965 roku. Początkowo jedynym celem ich założenia było powstanie połączenia lotniczego między Wisconsin a Chicago. W 1985 doszło do fuzji z Mississippi Valley Airlines.
Flota.
Przewoźnik dysponuje 50 samolotami typu CRJ-200LR, należącymi do US Airways Express.

</doc>
<doc id="862019" url="https://pl.wikipedia.org/wiki?curid=862019" title="Tewje">
Tewje

Tewje – postać fikcyjna, którą stworzył jidyszowy pisarz Szolem Alejchem, będąca bohaterem wielu jego powieści, w tym "Dziejów Tewjego Mleczarza" (1894), na których podstawie skomponowano musical "Skrzypek na dachu" oraz nakręcono film o takim samym tytule.
Stanowi postać zarówno tragiczną, jak i komiczną. W zakończeniu każdego z utworów doświadcza szczęścia i pecha. W trudnych momentach wsparciem są dla niego jego przyjaciele. Ze względu na niską pozycję społeczną zawsze z zazdrością patrzy na bogaczy, ludzi wysoko urodzonych. Jest religijny, studiuje Talmud, na co dzień posługuje się cytatami z Pisma Świętego (często przekręcanymi).
W filmie "Skrzypek na dachu" w rolę Tewjego mleczarza wcielił się Chaim Topol, który jeszcze zanim zagrał w tej produkcji, odtwarzał tę postać na scenach Broadwayu.

</doc>
<doc id="862021" url="https://pl.wikipedia.org/wiki?curid=862021" title="Hesja (państwo)">
Hesja (państwo)

Landgrafostwo Hesji (niem. "Landgrafschaft Hessen", pot. Hesja) – było państwem wchodzącym w skład Świętego Cesarstwa Rzymskiego, istniejącym w latach 1264–1567. Po 1567 roku uległa trwałemu podziałowi.
Historia.
Do połowy XIII wieku terytorium Hesji było częścią Turyngii. Jako samodzielne państwo powstała w roku 1264 po wojnie o sukcesję w Turyngii, a jej pierwszym władcą (landgrafem) został młodszy syn księcia Brabancji Henryka II, Henryk I Dziecię. Początkowo władzę w jego imieniu jako regentka sprawowała matka Zofia z Turyngii, która swymi wcześniejszymi wieloletnimi staraniami doprowadziła do powstania Hesji.
Do największego znaczenia doszła Hesja za panowania jej ostatniego władcy Filipa I, który przyjął religię protestancką w 1524 roku, a następnie podjął kroki do utworzenia sojuszu obronnego grupującego państwa protestanckie.
Podział Hesji.
Wraz ze śmiercią Filipa I w roku 1567 Hesja podzielona została między jego czterech synów z pierwszego małżeństwa. W miejsce jednego powstały cztery nowe państwa:

</doc>
<doc id="862023" url="https://pl.wikipedia.org/wiki?curid=862023" title="Metoda elektromagnetyczna">
Metoda elektromagnetyczna

Badania elektromagnetyczne (EM) – badania polegające na sprawdzaniu przewodności ośrodka poprzez wzbudzenie (wyindukowanie) w nim pola elektromagnetycznego. 
Systemem pomiarowym są dwie cewki: nadawcza i odbiorcza. Nadajnik wytwarza pierwotne pole elektromagnetyczne, które generuje wtórne pole elektromagnetyczne w ośrodku. Cewka odbiornika rejestruje wielkość pola wtórnego oraz stosunek pomiędzy polem pierwotnym i wtórnym. Wtórne pole elektromagnetyczne jest proporcjonalne do przewodnictwa ośrodka i reaguje na zmiany litologii, wody podziemne czy zanieczyszczenia. 
Obiekty metalowe wytwarzają silne, wtórne pole elektromagnetyczne, dlatego różnicowy pomiar pola pierwotnego i wtórnego stanowi wyśmienite narzędzie do poszukiwania zakopanych przedmiotów metalowych (beczki, niewypały i inne). 
Dane pomiarowe rejestrowane są punktowo ze stałym krokiem pomiarowym wzdłuż ustalonej siatki profilów. Odległość pomiędzy profilami zdeterminowana jest przewidywaną wielkością poszukiwanych obiektów oraz dokładnością pomiaru. Cyfrowe odczyty zapisywane są w elektronicznym rejestratorze i po badaniu przenoszone są do komputera w celu dalszego przetwarzania i interpretacji. 
Najczęściej interpretacja polega na konturowaniu i identyfikowaniu anomalii w stosunku do poziomu tła przy użyciu specjalistycznego interaktywnego oprogramowania. Wyniki badań przedstawiane są w postaci zintegrowanych plotów zrozumiałych dla zamawiającego.
Metoda elektromagnetyczna jest stosowana w następujących zagadnieniach:
Konduktometry mogą wykrywać nawet niewielkie zmiany w przewodnictwie ośrodka. Odcieki ze składowisk odpadów zawierają sole o wysokiej przewodności elektrycznej, dzięki którym znacznie wzrasta przewodnictwo elektryczne wody gruntowej zanieczyszczonej przez odpady. Również ścieki z ośrodków przemysłowych i ciekłe odpady pochodzące z przemysłowych odpadów są w większości przewodzące ponieważ zawierają rozpuszczone sole i kwasy.
Woda gruntowa zawiera zwykle dużą ilość związków mineralnych, które zmniejszają oporność gruntu nawodnionego co pozwala na identyfikację tego poziomu.
Metody elektromagnetyczne są używane do określania zalegania i głębokości warstwy gliny, zakrytych dolin rzecznych, kanałów drenażowych, itd.
Wykrywanie i lokalizacja przecieków w tamach zaporach i innych budowlach hydrotechnicznych, identyfikacja przecieków z kanałów melioracyjnych.
Przewodność elektrolityczna powoduje korozję zakopanych metalowych instalacji. Konduktometry są używane do określania przewodności elektrycznej gruntu wzdłuż
projektowanych i istniejących rurociągów.
Badania elektromagnetyczne są częstym narzędziem używanym w tego typu badaniach gdzie poszukiwanie są zakopane metalowe przedmioty z uwagi na możliwość pomiarów dwóch składowych pola elektromagnetycznego.
Jest to niedestrukcyjna metoda prospekcji archeologicznej. Metoda ta jest skuteczna tylko w przypadku stanowisk jednowarstwowych. Metodę tę wykorzystuje się do poszukiwania dużych obiektów takich jak - drogi, wypełniska rowów, skupiska ceramiki, lokalizacja starych grobów, kanałów, zabudowań etc kartowanie obszarów zabytkowych.
Konduktometr mierzący przewodnictwo gruntu jak i składową rzeczywistą (Inphase) jest
stosowany jako wykrywacz metalu w przypadku lokalizacji metalowych pojemników i podziemnych zbiorników paliw.
Przy pomocy metod elektromagnetycznych lokalizuje się złoża materiałów budowlanych, żwiru i piachu. Żwir zawiera bardzo małą ilość materiałów gliniastych i przeważnie nie zawiera też wody, przez co złoża tego typu minerałów maja niskie przewodnictwo elektryczne.
Składowa rzeczywista pola elektromagnetycznego (Inphase) wskazuje wysokoprzewodzace rudy metali do głębokości około 20 metrów.
Konduktometry gruntu są używane w Południowej Afryce i Australii do poszukiwań przewodzącej gliny znajdującej się ponad żyłami kimberlitu.
Badanie nieciągłości i miąższości stałego zlodowacenia gruntu.

</doc>
<doc id="862025" url="https://pl.wikipedia.org/wiki?curid=862025" title="Bazylika archikatedralna Wniebowzięcia Najświętszej Maryi Panny i św. Jana Chrzciciela w Przemyślu">
Bazylika archikatedralna Wniebowzięcia Najświętszej Maryi Panny i św. Jana Chrzciciela w Przemyślu

Archikatedra Przemyska – główna świątynia Archidiecezji Przemyskiej, znajdująca się w Przemyślu przy placu Katedralnym. Potrójne sanktuarium: Matki Bożej Jackowej, św. Józefa Sebastiana Pelczara i bł. Jana Balickiego. 
Po powstaniu diecezji w 1375 roku pierwszą katedrą do 1412 roku był drewniany kościół pod wezwaniem świętych Piotra i Pawła, stojący na placu obok dzisiejszego kościoła Najświętszego Serca Pana Jezusa. Jako druga katedra służyła w latach 1412–1460 cerkiew katedralna wzniesiona z kamienia ciosowego na dziedzińcu przemyskiego zamku.
Rotunda romańska.
W miejscu dzisiejszego prezbiterium katedry, po 2 połowie XII wieku zbudowano w stylu romańskim rotundę pod wezwaniem św. Mikołaja. Rotunda wzniesiona z piaskowca miała plan okręgu o średnicy 9,20 metra z podkowiastą absydą i do dzisiaj pod posadzką zachowały się z niej fundamenty jedynie do wysokości 2,30 m. Wzmiankowano ją po raz pierwszy w 1301 roku. Rotunda została rozebrana około 1460 roku podczas budowy katedry gotyckiej. 
Katedra gotycka.
Budowę obecnej katedry w stylu gotyckim rozpoczął w 1452 roku biskup Mikołaj Błażejowski. Po rozbiórce romańskiej rotundy do 1474 roku zbudowano prezbiterium, jednak później prace wstrzymano. Pod koniec XV wieku dobudowano nawę główną, która jednak została uszkodzona podczas najazdu Tatarów w 1495 roku. Odbudowę rozpoczął biskup Macieja z Drzewicy Drzewicki i zakończył w 1549 roku biskup Jan Dziaduski. Przy okazji, w obawie przed najazdami Wołochów i Tatarów, ufortyfikowano świątynię poprzez zbudowanie wokół niej muru i ustawienie na nim armat - mur ten istniał do 1839 roku. 
W 1578 roku starosta przemyski, referendarz wielki koronny – Jan Tomasz Drohojowski (zm. 1605), ufundował obecną kaplicę Najświętszego Sakramentu zwaną też kaplicą Drohojowskich. Powstała na miejscu wcześniejszej rotundy św. Mikołaja. Kaplica ta została zbudowana w stylu renesansowym i nosiła pierwotnie wezwanie św. Tomasza. 
Katedra przetrwała wojny XVII wieku, jednak 19 maja 1621 r. w kaplicy Drohojewskich doszło do pojedynku a następnie strzelaniny, po tym gdy do kaplicy wdarł się chorąży Jerzy Krasicki wraz z synem Stanisława „Diabła” Stadnickiego Zygmuntem i liczną grupą zbrojnych, po czym zelżył towarzystwo kasztelana poznańskiego Piotra z Bnina Opalińskiego. Doprowadziło to rzucenia przez biskupa na miasto interdyktu. 
Katedra barokowa.
W 1724 roku biskup Aleksander Antoni Fredro herbu Bończa postanowił nadać gotyckiej katedrze stylistykę barokową. Powstała też w tym czasie barokowa kaplica Fredrów. Podczas przebudowy w prezbiterium umieszczono potężny barokowy Wielki Ołtarz i nowe stalle
Niedługo po zakończeniu prac w 1733 roku zawaliło się sklepienie, niszcząc częściowo wyposażenie kościoła oraz krypty. Do roku 1743 kościół odbudowano, a w 1744 r. biskup Hieronim Sierakowski poświęcił odbudowaną świątynię. Zbudowano też wtedy pierwsze piętro dzwonnicy. 
Od 1884 roku do 1907 trwała renowacja świątyni pod kierunkiem Tomasza Prylińskiego, a za rzeźby odpowiadał Ferdynand Majerski – dla upamiętnienia jego głowa została wykuta w kamieniu na fasadzie świątyni. W tym czasie przywrócono najstarszym częściom kościoła, a więc prezbiterium, charakter gotycki. Dobudowano też drugą kondygnację wieży ustawiając w narożnikach posągi i montując tarcze zegarowe. Całość zwieńczono hełmem.
W 2014 udostępniono dla zwiedzających krypty pod świątynią. Najcenniejszym elementem podziemi są zewnętrzne ściany romańskiej rotundy św. Mikołaja, pochodzące prawdopodobnie z 1215, składającej się z kolistej nawy oraz podkowiastej absydy. W znajdującym się tu lapidarium umieszczono elementy architektoniczne świątyni sprzed katastrofy budowlanej 1733, a w ossuariach – szczątki pochowanych tu zmarłych.
Organy.
Historia.
Instrument w katedrze został wybudowany przez firmę Dominika Biernackiego we współpracy z bratem Wacławem, nagrodzony na Powszechnej Wystawie Krajowej w Poznaniu w 1929 roku Wielkim Medalem Złotym i Dyplomem Honorowym. Zakupiony został przez bp. Anatola Nowaka i Kapitułę Katedralną Obrządku Łacińskiego w Przemyślu. W 1990 r. organy przeszły kapitalny remont, zostały przebudowane i odnowione przez Eugeniusza, Stanisława i Wojciecha Bałchanów oraz konserwatora mgr. Jana Wąsacza.
Dzwony.
Katedra posiada obecnie cztery dzwony. Rekwizycja dokonana przez zaborcę na cele wojenne w 1915 roku pozbawiła katedrę trzech z czterech dzwonów. Dzwon "Maria" został z wielkim sukcesem zaprezentowany na Międzynarodowej Wystawie Nowoczesnej Sztuki Użytkowej w Paryżu w 1927 r. i zdobył na niej złoty medal. Dzwon Jan Chrzciciel nie został zarekwirowany w 1917 roku dzięki odwołaniu do Centralnej Komisji Konserwatorskiej w Wiedniu i ministerstwa Wojny.

</doc>
<doc id="862043" url="https://pl.wikipedia.org/wiki?curid=862043" title="Chaim Topol">
Chaim Topol

Chaim Topol, Chajjim Topol (hebr.: "חיים טופול"; ur. 9 września 1935 w Tel Awiwie, zm. 8 marca 2023 tamże) − izraelski aktor teatralny i filmowy.
Życiorys.
Urodził się w Tel Awiwie, w ówczesnym Brytyjskim Mandacie Palestyny. Początkowo grał jako amator w spektaklach organizowanych przez izraelską armię. W 1961 założył własną grupę teatralną, pomagał w założeniu teatru w Hajfie. Jest znany głównie z roli Tewjego mleczarza w musicalu "Skrzypek na dachu" (1971), za którą otrzymał Złoty Glob dla najlepszego aktora w filmie komediowym lub musicalu, David di Donatello, Sant Jordi Awards oraz był nominowany do Oscara dla najlepszego aktora pierwszoplanowego. Wystąpił w dwunastym filmie o przygodach Jamesa Bonda "Tylko dla twoich oczu" (1981) w reżyserii Johna Glena jako Milos Columbo.
W 2014 otrzymał doktorat honoris causa Uniwersytetu Bar-Ilana i Uniwersytetu w Hajfie.
Życie prywatne.
Od 1956 roku jego żoną była Galia Finkelstein. Para miała troje dzieci: jednego syna i dwie córki.
W ostatnich latach życia cierpiał na chorobę Alzheimera.

</doc>
<doc id="862061" url="https://pl.wikipedia.org/wiki?curid=862061" title="Mewa (jezioro)">
Mewa (jezioro)

Mewa – jezioro w woj. warmińsko-mazurskim, w pow. giżyckim, w gminie Giżycko, leżące na terenie Pojezierza Mazurskiego w zlewni Węgorapy.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Mewa". W różnych publikacjach i na mapach topograficznych jezioro to występuje pod nazwą "Jezioro Kożuchowskie" lub "Kożuchy".
Powierzchnia zwierciadła wody według różnych źródeł wynosi 9,3 ha do 10,0 ha.
Zwierciadło wody położone jest na wysokości 121,0 m n.p.m. Średnia głębokość jeziora wynosi 0,3 m, natomiast głębokość maksymalna 0,7 m.
Występują tu pływające wyspy. Jezioro połączone jest strumieniem z Jeziorem Kruklin, z którego woda odpływa przez Sapinę.
Jezioro wchodzi w skład ornitologicznego rezerwatu Jezioro Kożuchy o powierzchni 28,16 ha.
Jezioro - rezerwat położone jest w pobliżu wsi Kożuchy Wielkie.

</doc>
<doc id="862064" url="https://pl.wikipedia.org/wiki?curid=862064" title="Abbe">
Abbe

Abbe – tytuł honorowy, nadawany we Francji od lat 20. XVI wieku, pochodzący od – „ojciec”, – „ojciec”, zob. opat.
Osoby:
Obiekty astronomiczne:

</doc>
<doc id="862069" url="https://pl.wikipedia.org/wiki?curid=862069" title="Goździkopodobne">
Goździkopodobne



</doc>
<doc id="862070" url="https://pl.wikipedia.org/wiki?curid=862070" title="Bryły">
Bryły

Bryły – część miasta Jasło, do 1977 samodzielna wieś. Leży na północny zachód od centrum miasta, w okolicy ulicy Starowiejskiej.
Historia.
Dawniej wieś i gmina jednostkowa w powiecie jasielskim, za II RP w woј. krakowskim. W 1934 w nowo utworzonej zbiorowej gminie Jasło, gdzie utworzyła gromadę.
Podczas II wojny światowej w gminie Jaslo w powiecie Jaslo w dystrykcie krakowskim (Generalne Gubernatorstwo). Liczyły wtedy 282 mieszkańców.
Po wojnie znów w gminie Jasło w powiecie jasielskim, w nowo utworzonym województwie rzeszowskim. Jesienią 1954 zniesiono gminy tworząc gromady. Bryły weszły w skład nowo utworzonej gromady Kaczorowy, a po jej zniesieniu 30 czerwca 1960 – w skład gromady Sobniów. Tam przetrwały do końca 1972 roku, czyli do kolejnej reformy gminnej.
1 stycznia 1973 ponownie w gminie Jasło. Od 1 lipca 1975 w województwie krośnieńskim.
1 lutego 1977 Bryły włączono do Jasła.

</doc>
<doc id="862071" url="https://pl.wikipedia.org/wiki?curid=862071" title="Caryophyllanae">
Caryophyllanae



</doc>
<doc id="862074" url="https://pl.wikipedia.org/wiki?curid=862074" title="Zakrzów (Witostowice)">
Zakrzów (Witostowice)

Zakrzów – przysiółek wsi Witostowice w Polsce, położony w województwie dolnośląskim, w powiecie ząbkowickim, w gminie Ziębice.
W latach 1975–1998 przysiółek administracyjnie należał do województwa wałbrzyskiego.
Nazwa.
Według Heinricha Adamy'ego nazwa miejscowości pochodzi od polskiej nazwy "krzaka". W swoim dziele o nazwach miejscowych na Śląsku wydanym w 1888 roku we Wrocławiu jako najwcześniejszą nazwę miejscowości wymienia obecną polską formę "Zakrzów" podając jej znaczenie "Hinter dem Busche" czyli po polsku miejscowość " leżąca za krzakami, zaroślami".

</doc>
<doc id="862075" url="https://pl.wikipedia.org/wiki?curid=862075" title="Abbot">
Abbot

Osoby:
Obiekty astronomiczne:
Miejscowości w Stanach Zjednoczonych:
Inne

</doc>
<doc id="862081" url="https://pl.wikipedia.org/wiki?curid=862081" title="Mike Muuss">
Mike Muuss

Michael John Muuss (ur. 16 października 1958, zm. 20 listopada 2000) – autor popularnego programu ping, używanego do testowania połączeń sieciowych w sieciach TCP/IP. Zginął w wieku 42 lat, w wypadku samochodowym na autostradzie międzystanowej 95 w Harford County w Maryland.

</doc>
<doc id="862082" url="https://pl.wikipedia.org/wiki?curid=862082" title="Łoboda">
Łoboda



</doc>
<doc id="862090" url="https://pl.wikipedia.org/wiki?curid=862090" title="Myrmecophila acervorum">
Myrmecophila acervorum



</doc>
<doc id="862094" url="https://pl.wikipedia.org/wiki?curid=862094" title="Emsa">
Emsa



</doc>
<doc id="862098" url="https://pl.wikipedia.org/wiki?curid=862098" title="Ureidy">
Ureidy

Ureidy (gr. "oúron" - mocz + eídos "postać") – grupa związków organicznych, pochodnych mocznika, w których atom wodoru mocznika został zastąpiony grupą organiczną - acylem. Ureidy ze względu na budowę można podzielić na ureidy alifatyczne (łańcuchowe) i ureidy cykliczne. 
Stosowane w medycynie jako leki nasenne, uspokajające i przeciwdrgawkowe (przeciwepileptyczne).
Otrzymywane są w reakcji mocznika z chlorkami kwasowymi lub bezwodnikami kwasowymi.
Przykłady ureidów: kwas barbiturowy (malonylomocznik), barbital (veronal), alantoina.
Forma transportowa azotu w roślinach.
Część roślin wytwarzających brodawki korzeniowe transportuje azot z korzeni do innych organów w postaci ureidów. Rośliny wykorzystujące ureidy jako formę transportową azotu należą do rodzajów "Glycine", "Phaseolus", "Arachis" oraz "Vigna". Pozostałe rośliny wytwarzające brodawki korzeniowe transportują azot w postaci amidów. Trzy najważniejsze ureidy wykorzystywane przez rośliny to alantoina, kwas alantoinowy oraz cytrulina. Alantoina syntetyzowana jest w peroksysomach w wyniku degradacji puryn. Kwas alantoinowy powstaje w retikulum endoplazmatycznym z alantoiny. Wszystkie trzy ureidy transportowane są przez ksylem do pędu.

</doc>
<doc id="862103" url="https://pl.wikipedia.org/wiki?curid=862103" title="Chuci">
Chuci

Chuci (), Pieśni z Chu) – antologia chińskiej poezji autorstwa Qu Yuana i Song Yu żyjących w epoce Walczących Królestw w państwie Chu, oraz późniejszych naśladowców ich stylu. W skład "Chuci" wchodzi 58 krótkich i 6 długich utworów poetyckich. Jest to drugi (po "Księdze pieśni") zachowany zbiór chińskiej poezji, a pierwszy, którego autorzy są znani z imienia.

</doc>
<doc id="862104" url="https://pl.wikipedia.org/wiki?curid=862104" title="Melchior Nering">
Melchior Nering

Melchior Nering (zm. 1587) – drukarz, księgarz, introligator.
Nie wiadomo kim był z pochodzenia, gdzie i, kiedy się urodził. Jako introligator występował w Poznaniu najpóźniej od 1559 roku. Drukarstwem zainteresował się około 1576 prawdopodobnie za namową Erazma Glicznera z Grodziska, z którym współpracował już od 1566 roku. Jemu zawdzięczał wyposażenie oficyny (stwierdzono w niej zasoby z grodziskiej tłoczni firmowanej przez Glicznera). W 1576 roku uruchomił w Poznaniu pierwszy potwierdzony produkcją warsztat typograficzny. Jeszcze przed 18 października wydał nie zachowane do dziś "Conclusiones", a 4 listopada otrzymał przywilej królewski, który chronił w ciągu sześciu lat jego wydawnictwa od przedruków. Nering drukował głównie wydawnictwa jezuickie, obsługiwał duchowieństwo poznańskie, współpracował m.in. z Hieronimem Powodowskim. Wydawał również pisma różnowiercom. Pierwszym drukiem była pozycja łacińska, ale już w 1577 opublikował pierwszy druk poznański w języku polskim (H. Powodowski, "Odpowiedź krześcijańska na list, który pod tytułem Matki Bożej do mnichów częstochowskich napisał Behemot, kanclerz Lucypera"). Wydając dzieło pisarza braci polskich Jakuba Niemojewskiego "Diatribe albo Collacyja przyjacielska z X. Jezuitami Poznańskimi o przedniejsze różnice wiary krzeScijańskiej czasu tego" (1577/78), naraził się jezuitom i całemu duchowieństwu poznańskiemu. Warsztat Neringa został zdemolowany, on sam skazany na chłostę, a książka uznana za heretycką, na spalenie. Nering stracił w ten sposób najbogatszą klientelę, a zyskał konkurenta w osobie Jana Wolraba starszego, sprowadzonego do Poznania przez jezuitów. 2 maja 1578 roku został wtrącony do więzienia z powodu zadłużeń, ale dzięki nowym wierzycielom wyszedł z niego. Z początkiem 1579 roku opuścił Poznań i do początku 1581 roku osiadł w Grodzisku.
Znowu z Erazmem Glicznerem należy wiązać, to przejście, a, który był tutaj głównym jego klientem. W Grodzisku wytłoczył Nering ogółem 9 lub 10 tytułów, a następnie przeniósł się do Torunia. Tam wzbogacił wyposażenie oficyny dzięki opiece Henryka Strobanda, ławnika, a później burmistrza toruńskiego. Finansowany przez Strobanda, musiał 29 listopada 1586 roku zagwarantować mu pełną kontrolę nad działalnością tłoczni, oddawać 2/3 opłat pobieranych za druk, jemu osobiście drukować za 1/3 ceny i winien był także utrzymywać dobrych korektorów i zecerów. 27 czerwca 1856 roku, przyjmując prawo miejskie Torunia zobowiązał się, że nie podejmie prac uwłaczających królowi, państwu, miastu lub osobom prywatnym. W jego działalności typograficznej okres toruński był, jednak najkorzystniejszy. W latach 1581-1587 wydał najmniej 46 znanych dziś druków w 565 arkuszach, a głównie na użytek gimnazjum toruńskiego i zboru protestanckiego. Uprawiał również w Poznaniu, Grodzisku i Toruniu introligatorstwo. Na pewno od co najmniej 1564 roku utrzymywał księgarnię w Poznaniu. Nie jest pewne, czy handlował książką w Grodzisku. Jako księgarz handlował w Toruniu m.in. z Lipskiem. Zmarł przed 10 września 1587 roku w Toruniu.
Był dwukrotnie żonaty: z Anną Salizbrunin miał dwoje dzieci, a z nieznaną bliżej Małgorzatą (żyła jeszcze w 1587) pięcioro, w tym Szymona, który w 1593 odbierał w Poznaniu „List Urodzaju”. Jego drukarnię przejął Andrzej Koteniusz.

</doc>
<doc id="862105" url="https://pl.wikipedia.org/wiki?curid=862105" title="Hans Kleppen">
Hans Kleppen

Hans Kleppen (ur. 16 marca 1907 w Bø, zm. 12 kwietnia 2009) – norweski skoczek narciarski, medalista mistrzostw świata, olimpijczyk.
Kariera sportowa.
Kleppen uprawiał skoki narciarskie i kombinację norweską, był zawodnikiem klubu IS Skarphedin z Bø. Pod koniec lat 20. reprezentował Norwegię na kilku dużych imprezach, m.in. na olimpiadzie w St. Moritz w 1928, gdzie w konkursie skoków zajął 36. miejsce (wygrał jego rodak Alf Andersen). Zwycięstwem innego Norwega zakończył się konkurs skoków na mistrzostwach świata w Zakopanem rok później, gdzie triumfował Sigmund Ruud, ale tym razem Kleppen także zmieścił się na podium - sięgnął po brązowy medal, ustępując jeszcze kolejnemu rodakowi, Kristianowi Johanssonowi. W 1934 Kleppen zdobył mistrzostwo Norwegii.
W marcu 2007 ukończył 100 lat, był wówczas uważany za najstarszego żyjącego olimpijczyka norweskiego.

</doc>
<doc id="862109" url="https://pl.wikipedia.org/wiki?curid=862109" title="Mieczysław Pisz">
Mieczysław Pisz

Mieczysław Pisz (ur. 3 stycznia 1969 w Dębicy, zm. 19 października 2015) – polski piłkarz występujący na pozycji pomocnika. Grał w Wisłoce Dębica, Igloopolu Dębica, Legii Warszawa, Motorze Lublin, Lubliniance, BKS Bogucin, Siarce Tarnobrzeg, AÉ Ampelókipi, SV Arnstadt/Rudisleben, Okęciu Warszawa i Chełmiance Chełm. Zakończył karierę w 2002, będąc piłkarzem Powiślanki Lipsko. Reprezentant Polski.
W I lidze rozegrał 71 spotkań, w których zdobył trzy gole. Zmarł w następstwie obrażeń odniesionych w wypadku samochodowym. Był bratem innego piłkarza – Leszka Pisza.

</doc>
<doc id="862113" url="https://pl.wikipedia.org/wiki?curid=862113" title="Flaga III Rzeszy">
Flaga III Rzeszy

Flaga III Rzeszy () – flaga państwa niemieckiego (1933–1945). Od 11 marca 1933 do 15 września 1935 w użyciu były dwie flagi, flaga identyczna z flagą Związku Północnoniemieckiego i Cesarstwa Niemieckiego oraz flaga Narodowosocjalistycznej Niemieckiej Partii Robotników (NSDAP). Druga flaga stała się w 1935 roku jedyną oficjalną flagą państwa i pozostawała nią do 23 maja 1945 roku.
Historia.
Był to prostokątny płat tkaniny o stosunku boków 3:5. Płat był koloru czerwonego, z białym kołem z wpisaną w nie swastyką. Początkowo na lądzie w użyciu była flaga identyczna z flagą partii, z kołem umieszczonym pośrodku czerwonego pola, podczas gdy na morzu używano flagi z kołem przesuniętym w stronę drzewca. Ta druga wersja stała się jedyną używaną po 1935 roku.
Flaga III Rzeszy posłużyła jako wzór dla wielu flag organizacji nacjonalistycznych od czasów III Rzeszy po współczesne.
Bandera wojenna (niem. Reichskriegsflagge) III Rzeszy (Kriegsmarine) miała zbliżoną symbolikę wyróżniającą się dodatkowo czarno-białym krzyżem skandynawskim oraz znajdującym się w górnym lewym rogu krzyżem żelaznym.
Symbolika.
Adolf Hitler wskazał w książce Mein Kampf, że źródłem kolorystyki użytej we fladze NSDAP są barwy flagi Cesarstwa Niemieckiego (a wcześniej także Związku Północnoniemieckiego). Wykorzystanie tych barw symbolizowało odcięcie się od demokratycznej Republiki Weimarskiej, używającej czarno-czerwono-złotej flagi. Czerwone tło nawiązywało także do socjalistycznego "czerwonego sztandaru", ze względu na (narodowo)socjalistyczne idee NSDAP, a jednocześnie nowa flaga miała stanowić przeciwwagę dla wyrazistej socjalistycznej symboliki. Biały kolor koła oznaczał nacjonalizm. Swastyka została zaczerpnięta od Towarzystwa Thule, tajnej niemieckiej organizacji rasistowskiej i okultystycznej. Miała ona oznaczać „walkę o zwycięstwo rasy aryjskiej”. Flagę zaprojektował Friedrich Krohn, przy czym kierunek ramion swastyki wybrał Hitler; projekt Krohna był bardzo podobny do koncepcji Hitlera.

</doc>
<doc id="862115" url="https://pl.wikipedia.org/wiki?curid=862115" title="Łoboda (roślina)">
Łoboda (roślina)

Łoboda ("Atriplex" L.) – rodzaj roślin z rodziny szarłatowatych ("Amaranthaceae"), w systemach klasyfikacyjnych w XX wieku zaliczany zwykle do komosowatych ("Chenopodiaceae"). Obejmuje około 250 gatunków rozpowszechnionych niemal na całym świecie. Rośliny te przeprowadzają fotosyntezę typu C4 i często tolerują siedliska zasolone. Występują głównie w formacjach stepowych, półpustynnych, pustynnych, na wybrzeżach i siedliskach ruderalnych. Liczne gatunki często dominują w formacjach, zwłaszcza na obszarach suchych: "A. confertifolia" w Ameryce Północnej, "A. lampa" w północno-zachodniej Patagonii, "A. vesicaria" i "A. nummularia" w Australii, " A. cana" w Eurazji. 
Niektóre gatunki spożywane są jako rośliny jadalne i sadzone jako ozdobne. W obu tych celach uprawiana jest łoboda ogrodowa "Atriplex hortensis". Liczne gatunki rosnące na terenach suchych są ważnymi w takich miejscach roślinami pastewnymi.
Rozmieszczenie geograficzne.
Zasięg rodzaju obejmuje wszystkie kontynenty z wyjątkiem Antarktydy. Najwięcej przedstawicieli ma w strefie klimatu subarktycznego, umiarkowanego i subtropikalnego. Wiele gatunków to halofity oraz rośliny przywiązane do gleb piaszczystych, ubogich w składniki mineralne. W Polsce występuje 6 gatunków rodzimych z tego rodzaju oraz szereg zawleczonych i przejściowo dziczejących.
Systematyka.
Rodzaj z podrodziny "Chenopodioideae" w systemach wyróżniających rodzinę komosowatych "Chenopodiaceae" – włączany do niej, a w systemach łączących ją z rodziną szarłatowatych "Amaranthaceae" – zaliczany do niej (np. system APG IV z 2016). W obrębie podrodziny klasyfikowany do plemienia "Chenopodieae" lub "Atripliceae", w drugim wypadku wyodrębniany bywa też do podplemienia "Atriplicinae". Plemię "Atripliceae" rozdzieliło się na dwie linie rozwojowe we wczesnym miocenie. Jedna z nich (grupa "Archiatriplex") obejmuje współcześnie 8 ubogich w gatunki rodzajów o charakterze reliktowym, druga obejmuje obfitujący w gatunki rodzaj "Atriplex" i siostrzany rodzaj "Halimione" (z trzema gatunkami, czasem łączony z poprzednim jako sekcje "Atriplex" sect. "Halimus" i "Pedicellatae"). Do rodzaju "Atriplex" włączone zostały rodzaje, które okazały się być w nim zagnieżdżone: "Obione", "Blackiella", "Haloxanthium", "Neopreissia", "Senniella" i "Theleophyton". Sukces rodzaju "Atriplex", związany z jego szerokim rozprzestrzenieniem i różnicowaniem, łączony jest z wyewoluowaniem u jego przodków fotosyntezy typu C4 około 15,1–10,5 miliona lat temu. Taksonem siostrzanym całej grupy "Atripliceae" "s.s" czy też "Atriplicinae" jest wąsko ujmowany rodzaj komosa "Chenopodium".
Rodzaj "Halimione" pierwotnie wyodrębniony został na podstawie mających go wyróżniać podługowatych, całobrzegich i szarych liści oraz silnie powiększających się po kwitnieniu przysadek. Rośliny o podobnych cechach opisano jednak także w obrębie rodzaju "Atriplex", co przy bliskim pokrewieństwie obu rodzajów stało się powodem ich łączenia. Za odrębnością rodzajów, obok potwierdzonym w analizach molekularnych DNA tworzeniem odrębnych linii rozwojowych, świadczą odnalezione synapomorfie polegające na przyrastaniu owocni do przysadek oraz nietypowej budowie łupiny nasiennej – błoniastej, składającej się z dwóch warstw komórek izodiametrycznych.

</doc>
<doc id="862117" url="https://pl.wikipedia.org/wiki?curid=862117" title="World Series">
World Series

World Series – mecze finałowe ligi MLB, o które walczą zwycięzca National oraz American League. World Series rozgrywane są od 1903 roku, a pierwszym zwycięzcą byli Boston Americans. World Series odbywają się najczęściej w październiku, po eliminacjach oraz mistrzostwach obydwu lig. Gra się do 4 wygranych meczów – zasada "best of 7" (oprócz lat 1903, 1919, 1920, 1921, gdy grano do 5 zwycięstw). Najczęściej bo aż 27 razy, triumfował zespół New York Yankees.

</doc>
<doc id="862122" url="https://pl.wikipedia.org/wiki?curid=862122" title="Novak Djokovic">
Novak Djokovic



</doc>
<doc id="862123" url="https://pl.wikipedia.org/wiki?curid=862123" title="Atriplex">
Atriplex



</doc>
<doc id="862127" url="https://pl.wikipedia.org/wiki?curid=862127" title="Filip Sebo">
Filip Sebo



</doc>
<doc id="862130" url="https://pl.wikipedia.org/wiki?curid=862130" title="Prosto z Mostu">
Prosto z Mostu



</doc>
<doc id="862132" url="https://pl.wikipedia.org/wiki?curid=862132" title="Błotka">
Błotka

Błotka – wieś w Polsce położona w województwie kujawsko-pomorskim, w powiecie toruńskim, w gminie Zławieś Wielka.
W latach 1975–1998 miejscowość administracyjnie należała do województwa toruńskiego.

</doc>
<doc id="862134" url="https://pl.wikipedia.org/wiki?curid=862134" title="Wigan Athletic">
Wigan Athletic



</doc>
<doc id="862138" url="https://pl.wikipedia.org/wiki?curid=862138" title="Cool (singel)">
Cool (singel)

Cool jest to czwarty singel Gwen Stefani pochodzący z płyty Love. Angel. Music. Baby.

</doc>
<doc id="862141" url="https://pl.wikipedia.org/wiki?curid=862141" title="Zaide (KV 344)">
Zaide (KV 344)

Zaide KV 344 (K6 336b) – singspiel w 2 aktach do libretta Johanna Andreasa Schachtnera na podstawie sztuki "Das Serail" F. J. Sebastianiego (fragment). Wolfgang Amadeus Mozart skomponował go zimą 1779/80 w Salzburgu.
Osoby.
Akcja toczy się w Turcji, prawdopodobnie w XVI wieku.
Pierwsze publiczne wykonanie odbyło się we Frankfurcie nad Menem 27 stycznia 1866 roku. Mozart komponował je na zamówienie trupy teatralnej Johanna Heinricha Böhma, która w 1779 roku występowała w Salzburgu, ale z nieznanych powodów utworu tego nie ukończył. Przypuszczalnie brak perspektyw na wystawienie spowodowało, że później już do niego nie wrócił. Pewne wątki wykorzystał jednak podczas tworzenia "Uprowadzenia z seraju" (KV 384) w latach 1781-1782.
Oryginał znajduje się w Staatsbibliothek, w Berlinie.
Arie z opery.
Akt I.
"Herr und Freund, wie dank ich dir!" — Gomatz 
"Nur mutig, mein Herze" — Allazim 
"Rase, Schicksal" — Gomatz 
"Ruhe sanft, mein holdes Leben" — Zaide 
Akt II.
"Der stolze Löw' lässt sich zwar zähmen" — Sułtan Soliman 
"Ich bin so bös als gut" — Sułtan Soliman 
"Ihr Mächtigen seht ungerührt" — Allazim 
"Tiger! Wetze nur die Klauen" — Zaide 
"Trostlos schluchzet Philomele" — Zaide 
"Wer hungrig bei der Tafel sitzt" — Osmin

</doc>
<doc id="862145" url="https://pl.wikipedia.org/wiki?curid=862145" title="Zupa fasolowa">
Zupa fasolowa

Zupa fasolowa, fasolanka – rodzaj zupy przygotowywanej z fasoli.
Do przyrządzania tej zupy najczęściej wykorzystywana jest fasola sucha, na ogół drobnoziarnista (nic jednak nie stoi na przeszkodzie, aby zrobić tę zupę z dużej fasoli odmiany "Jaś"). Porcję fasoli trzeba namoczyć w wodzie przez kilka lub kilkanaście godzin, zalewając ją wrzątkiem (np. wieczorem przed dniem przyrządzenia zupy), a pozostałą po namoczeniu wodę odlać. Następnie wlać świeżej wody, dodać mięso (np. żeberka) i np. liść laurowy; gotować przez około 2 godziny na niewielkim ogniu. Po upływie tego czasu żeberka należy wyjąć, oddzielić kości od mięsa (do wykorzystania później), do gotowanej fasoli dodać warzyw (np. marchew, podsmażoną osobno cebulę, roztarty z solą czosnek, posiekaną paprykę, pomidor) i gotować dalej, aż fasola całkiem zmięknie. Na koniec dodać oddzielone od żeberek mięso, przyprawy, ewentualnie śmietany.
Tradycyjną aromatyczną przyprawą do zupy fasolowej jest majeranek, który należy rozetrzeć w dłoniach i posypać zupę nalaną już na talerz, tuż przed podaniem do spożycia.
Zupę fasolową można także przygotować ze świeżej fasoli, wówczas nie wymaga wielogodzinnego namaczania. Zamiast żeberek można wykorzystać boczek lub inną wędlinę, a samą zupę można zagęścić przez dodanie zasmażki.

</doc>
<doc id="862150" url="https://pl.wikipedia.org/wiki?curid=862150" title="Rzeczoznawstwo">
Rzeczoznawstwo

Rzeczoznawstwo - ocena stanu technicznego (np. rzeczoznawstwo samochodowe) lub wartości obiektu (np. rzeczoznawstwo majątkowe). Wynikiem oceny jest tak zwany operat.
Zobacz też: rzeczoznawca, rzeczoznawca majątkowy

</doc>
<doc id="862162" url="https://pl.wikipedia.org/wiki?curid=862162" title="The Central Park Concert">
The Central Park Concert

The Central Park Concert – koncertowy album zespołu Dave Matthews Band. Materiał na płytę nagrany został 24 września 2003 w nowojorskim Central Parku w obecności tłumu około 120 tysięcy widzów, co stanowi największą widownię tego zespołu na jednym koncercie. Bilety na darmowy koncert zostały rozdane wśród członków Warehouse Fan Association i chociaż wstęp był darmowy, to zbierano podczas niego pieniądze na nowojorskie szkoły państwowe.
W dwóch utworach na gitarze elektrycznej zagrał tu Warren Haynes z zespołu Gov't Mule. Koncert był transmitowany na żywo w internecie za pośrednictwem America Online.
Lista utworów.
Dysk I
Dysk II
Dysk III
Ekipa
Goście:

</doc>
<doc id="862163" url="https://pl.wikipedia.org/wiki?curid=862163" title="Kliwia">
Kliwia

Kliwia ("Clivia" Lindl.) – rodzaj roślin z rodziny amarylkowatych, występujących naturalnie w południowej Afryce. Kliwia cynobrowa została introdukowana do Meksyku. Nazwa rodzaju nadana została dla uczczenia lady Clive, hrabiny Northumberland, która była znanym patronem ogrodnictwa i w jej ogrodzie po raz pierwszy zakwitła "Clivia nobilis". Rośliny z tego rodzaju uprawiane są jako ozdobne, w klimacie umiarkowanym, w tym w Polsce głównie jako rośliny pokojowe.
Morfologia.
Wiecznie zielone byliny o grubych, skórzastych i soczyście zielonych liściach wyrastających z krótkich kłączy. Trąbkowate lub lejkowate kwiaty zebrane są w gęste podbaldachy na krótkiej i grubej łodydze. Kwiaty 6-płatkowe w kolorze czerwonym lub pomarańczowym, czasami częściowo zielonym. Owocem są czerwone jagody.
Systematyka.
Rodzaj należy do rodziny amarylkowatych "Amaryllidaceae" , a w jej obrębie do plemienia "Haemantheae" w podrodzinie amarylkowych "Amaryllidoideae" Burnett.

</doc>
<doc id="862166" url="https://pl.wikipedia.org/wiki?curid=862166" title="Braine-le-Château">
Braine-le-Château

Braine-le-Château (waloński "Brinne-Tchestea"; flamandzki: "Kasteelbrakel") - gmina w Belgii, którą zamieszkuje 9 446 osób. Powierzchnia gminy to 22,70 km² a zagęszczenie ludności - 416 osób/km².

</doc>
<doc id="862170" url="https://pl.wikipedia.org/wiki?curid=862170" title="Zastava M56">
Zastava M56



</doc>
<doc id="862172" url="https://pl.wikipedia.org/wiki?curid=862172" title="William Fulbright">
William Fulbright



</doc>
<doc id="862175" url="https://pl.wikipedia.org/wiki?curid=862175" title="Butch Taylor">
Butch Taylor

Butch Taylor (ur. jako Clarence Francis Taylor 13 kwietnia 1961 w Shawsville) – amerykański kompozytor, pisarz i klawiszowiec, wielokrotnie występował jako gość z zespołem Dave Matthews Band.
Życiorys.
Chociaż formalnie nie jest członkiem zespołu, to jednak uznawany jest za stałego szóstego muzyka – występował zarówno na albumach studyjnych jak i nagranych na żywo, od 1998. Zanim zaczął grać z Dave Matthews Band, grał w zespole Secrets wraz z perkusistą Dave'a Matthewsa – Carterem Beaufordem oraz ze starym przyjacielem Dave'a – gitarzystą Timem Reynoldsem. Przez lata skomponował wiele partytur dla programów telewizyjnych i filmów.
Taylor uczęszczał do James Madison University w Wirginii, gdzie grał na trąbce w JMU Jazz Band. To tutaj poznał saksofonistę Dave'a Matthewsa, o nazwisku LeRoi Moore. Uzyskał licencjat z języka angielskiego oraz stopień magistra z muzyki. Kilka lat później wrócił na uczelnię i został wykładowcą.
Obecnie mieszka w Richmond w Wirginii z żoną i trzema synami.
W roku 2008 Butch Taylor zdecydował się ostatecznie odejść z Dave Matthews Band.

</doc>
<doc id="862183" url="https://pl.wikipedia.org/wiki?curid=862183" title="Clivia">
Clivia



</doc>
<doc id="862185" url="https://pl.wikipedia.org/wiki?curid=862185" title="Tettigonia cantans">
Tettigonia cantans



</doc>
<doc id="862199" url="https://pl.wikipedia.org/wiki?curid=862199" title="Pistolet maszynowy Zastava M49">
Pistolet maszynowy Zastava M49

Zastava M49 – jugosłowiański pistolet maszynowy produkowany na przełomie lat 40. i 50. XX wieku.
Zastava M49 łączy rozwiązania zastosowane w pistoletach maszynowych PPSz i M1938. Z PPSz przejęto mechanizm spustowy i gniazdo magazynka, natomiast kształt komory zamkowej, zamka, oraz bezpiecznik są wzorowane na zastosowanych w pm Beretta M1938. Produkcję pm Zastava M49 zakończono w połowie lat 50., kiedy zastąpił go pm Zastava M56 wzorowany na niemieckim pm MP 40. Podobnie jak M56, Zastava M49 była od lat 60. zastępowana przez karabiny szturmowe Zastava M64 i M64A/B. W latach 90., po wybuchu na terenie rozpadającej się Jugosławii szeregu wojen domowych zmagazynowane pm Zastava M49 ponownie trafiły do uzbrojenia i były używane w walkach przez wszystkie strony konfliktu.
Opis.
Pistolet maszynowy M49 był indywidualną bronią samoczynno-samopowtarzalną. Automatyka broni oparta na zasadzie odrzutu zamka swobodnego. Ryglowanie odbywa się masą swobodnego zamka, podpartego sprężyną powrotną. Strzelanie z zamka otwartego. Przełącznik rodzaju ognia wewnątrz osłony spustu, przetykowy bezpiecznik przed osłoną spustu. Zasilanie broni z magazynka łukowego pojemności 35 nabojów, rozmieszczonych w szachownicę (magazynek wymienny z PPSz). Przyrządy celownicze składają się z muszki w osłonie i celownika przerzutowego. Lufa otoczona cylindryczną, perforowana osłoną. Końcowy odcinek osłony lufy tworzy urządzenie wylotowe pełniące rolę hamulca wylotowego i osłabiacza podrzutu. Łoże połączone z kolbą poprzez integralny chwyt pistoletowy, drewniane.

</doc>
<doc id="862200" url="https://pl.wikipedia.org/wiki?curid=862200" title="Narządy strydulacyjne">
Narządy strydulacyjne



</doc>
<doc id="862201" url="https://pl.wikipedia.org/wiki?curid=862201" title="Wąsosz (województwo zachodniopomorskie)">
Wąsosz (województwo zachodniopomorskie)

Wąsosz (niem. "Bruchhof") – osada w Polsce położona w województwie zachodniopomorskim, w powiecie drawskim, w gminie Złocieniec. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 15 mieszkańców. Miejscowość wchodzi w skład sołectwa Bobrowo.
Historia.
Pałac do roku 1945 był częścią folwarku Bruchhof (1300 ha), przemianowanego po 1945 na Bruchowo lub Ugory. Sam pałac powstał około roku 1850 w stylu neogotyckim z inicjatywy Hansa von Grünberg. Usytuowano go na niewielkim wzniesieniu po zachodniej stronie drogi dojazdowej do folwarku, jednakże z dala od jego zabudowań. Pałac otoczono parkiem krajobrazowym. 
Geografia.
Osada leży ok. 3 km na południe od Bobrowa, ok. 1,8 km na wschód od jeziora Wąsosze.
Zabytki i atrakcje turystyczne.
Zabytek chroniony prawem:

</doc>
<doc id="862203" url="https://pl.wikipedia.org/wiki?curid=862203" title="Anton Pulanich">
Anton Pulanich

Anton Pulanich (ur. 9 czerwca 1898 Holíč, zm. 4 stycznia 1962) – słowacki generał.
Podczas I wojny światowej uczestnik kampanii rosyjskiej i włoskiej jako żołnierz c.k. armii. Od 1919 żołnierz armii czechosłowackiej, od 1923 przydzielony do 41. pułku piechoty. W okresie kampanii wrześniowej w randze gen. II rangi, dowódca 1. Dywizji Piechoty (kryp. „Jánošik”) w składzie zgrupowania "Bernolák" walczącej jako wojska sojusznicze po stronie Niemiec w agresji przeciwko Polsce. Dowodzone przez niego pułki współdziałały z niemieckim XVIII Korpusem Armijnym, walcząc m.in. na odcinku Jaworzyna, Czorsztyn, Knurów, Ustrzyk, Ochotnica, Jurgów, Niedzica. Po kampanii wrześniowej dowódca sił lotniczych Słowacji. Od roku 1941 dowódca słowackiej Armii Polowej. Od 12 lipca do 25 lipca 1941 dowódca słowackich wojsk ekspedycyjnych przeciwko Związkowi Radzieckiemu, następnie dowódca armii słowackiej z siedzibą w Bańskiej Bystrzycy. 1 stycznia 1944 złożył funkcje na rzecz gen. Jozefa Turaneca po dezercji dużej części wojsk słowackich na froncie wschodnim. Sam Pulanich pozostał lojalny wobec rządu w Bratysławie. Fakt, że odmówił wykonania decyzji prezydenta J. Tiso o wydaniu rozkazu rozbrojenia garnizonu w Bratysławie, służy mu na korzyść. Prawdopodobnie z powodu przeszłych wydarzeń i uporczywych problemów zdrowotnych zrezygnował z funkcji i wycofał się w odosobnienie. Jednak wziął udział w październiku 1944 r. (po stłumieniu Słowackiego Powstania Narodowego) w uroczystej przysiędze oddziałów Gwardii Hlinki (). W marcu 1945 r. był jednym z dostojników I Republiki Słowackiej ewakuowanych z Bratysławy. Po wojnie został przyjechał do Czechosłowacji. Powrócił nawet do armii, ale tylko formalnie, jako emerytowany oficer. Wkrótce komuniści odebrali mu stopień wojskowy. Zamieszkał i zmarł w Dunajskiej Stredie w 1962 roku. Pulanich został zrehabilitowany w 1991 roku. 

</doc>
<doc id="862204" url="https://pl.wikipedia.org/wiki?curid=862204" title="Zatonie">
Zatonie

Miejscowość w Polsce:
Części miast:

</doc>
<doc id="862215" url="https://pl.wikipedia.org/wiki?curid=862215" title="GAZ Gazela">
GAZ Gazela

GAZ Gazela (ros. "ГАЗ Газель") – marka samochodów dostawczych i busów produkowanych przez fabrykę GAZ w Niżnym Nowogrodzie od 20 lipca 1994 do 25 lutego 2010.
W Polsce firma Andoria wyposażała je w silniki wysokoprężne swojej produkcji.
Historia.
Historia modelu zaczęła się od zapotrzebowania na nową generację samochodu do zastąpienia modelu Sherpa 200/400 Series produkowanego przez brytyjską firmę Freight Rover (obecnie LDV). Zaprojektowanie wyglądu zlecono firmie Bertone. Powstały tam dwa prototypy FR201 i FR202. Szefostwo firmy nie było zadowolone z wyglądu prototypów, uważało, że stylistyka jest niespójna i powierzyło wprowadzenie zmian firmie  MGA, wcześniej odpowiedzialnej za wprowadzenie zmian wyglądu ("lifting") Sherpa K2. 1988 powstał prototyp zaprezentowany kierownictwu firmy. Z powodów finansowych firma skoncentrowała się na modyfikacjach Sherpa 200/400 Series (Leyland DAF 200 Series). Projekt jednego z prototypów został przejęty przez Renault, drugiego przez GAZ.

</doc>
<doc id="862218" url="https://pl.wikipedia.org/wiki?curid=862218" title="Gorkowskij Awtomobilnyj Zawod">
Gorkowskij Awtomobilnyj Zawod



</doc>
<doc id="862222" url="https://pl.wikipedia.org/wiki?curid=862222" title="I liga paragwajska w piłce nożnej (1963)">
I liga paragwajska w piłce nożnej (1963)

Mistrzem Paragwaju został klub Cerro Porteño, natomiast wicemistrzem Paragwaju został klub Club Olimpia.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do turniejów międzynarodowych zakwalifikowały się następujące kluby:
Do drugiej ligi spadły dwa kluby – Sportivo Luqueño i Tembetary Ypané, a ponieważ na ich miejsce awansował tylko jeden klub Club Rubio Ñú – liga zmniejszona została z 11 do 10 klubów.
Primera División.
Tabela końcowa sezonu 1963.
O tym, który z klubów spadnie decydowało tzw. "promedio", czyli śrenia liczba punktów zdobyta w ostatnich trzech sezonach. Najgorszymi w tym rankingu były kluby Sportivo Luqueño i Tembetary Ypané, co oznacza, że prawdopodobnie w tabelach z ostatnich trzech sezonów muszą być błędy, gdyż licząc dorobek punktowy na ich podstawie najgorszymi klubami powinny być Club Sol de América oraz Sportivo San Lorenzo.
Baraż o uniknięcie bezpośredniego spadku.
Klub Tembetary Ypané spadł do drugiej ligi, natomiast Sportivo Luqueño czekał jeszcze dodatkowy baraż o utrzymanie się w lidze z najlepszym klubem drugiej ligi.
Baraż o utrzymanie się w pierwszej lidze.
Klub Club Rubio Ñú awansował do pierwszej ligi, a Sportivo Luqueño spadł do drugiej ligi.

</doc>
<doc id="862223" url="https://pl.wikipedia.org/wiki?curid=862223" title="Zatonie (województwo zachodniopomorskie)">
Zatonie (województwo zachodniopomorskie)

Zatonie (niem. "Grünhof bei Güntherhagen") – osada w Polsce położona w województwie zachodniopomorskim, w powiecie drawskim, w gminie Złocieniec. W latach 1975–1998 miejscowość administracyjnie należała do województwa koszalińskiego. W roku 2006 osada liczyła 10 mieszkańców. Miejscowość wchodzi w skład sołectwa Lubieszewo. Najbardziej na południe położona miejscowość gminy.
Geografia.
Osada leży ok. 4 km na południowy wschód od Lubieszewa, nad jeziorem Lubie.

</doc>
<doc id="862224" url="https://pl.wikipedia.org/wiki?curid=862224" title="Anisette">
Anisette

Anisette - likier pochodzenia francuskiego o zawartości alkoholu 25-40%. Jest produkowany z likierów korzennych na bazie anyżu, oliwki anyżowej z dodatkiem aromatu kopru, goździków, bądź kolendry. Alkohol jest często używany z barach jako składnik koktajli.

</doc>
<doc id="862225" url="https://pl.wikipedia.org/wiki?curid=862225" title="Haemanthus">
Haemanthus



</doc>
<doc id="862226" url="https://pl.wikipedia.org/wiki?curid=862226" title="Jazzurekcja">
Jazzurekcja

Jazzurekcja – piąty album polskiego rapera i producenta muzycznego O.S.T.R.-a. Ukazał się 18 listopada 2004 roku nakładem wytwórni Asfalt Records. Na płycie znalazły się 22 utwory. W całości utrzymana w konwencji ego-tripping, jest drugą płytą tego autora zainspirowaną muzyką jazz. Nagrania dotarły do 5. miejsca listy OLiS. 
W 2004 roku album uzyskał nominację do nagrody polskiego przemysłu fonograficznego Fryderyka w kategorii "najlepszy album hip-hop/R&amp;B". 27 listopada 2009 roku ukazał się dwupłytowy album pt. "Jazzurekcja: Addendum". Na wydawnictwie znalazły się m.in. tzw. instrumentale oraz wersje demo piosenek z "Jazzurekcji".
Wydawnictwo uzyskało status złotej płyty.
Lista utworów.
Opracowano na podstawie materiału źródłowego.

</doc>
<doc id="862231" url="https://pl.wikipedia.org/wiki?curid=862231" title="Kontrola państwa portu">
Kontrola państwa portu

Kontrola państwa portu (port State control, PSC) – inspekcje na statkach konwencyjnych przeprowadzane przez administrację morską państwa, w porcie którego statek znajduje się w danej chwili, dla potwierdzenia kompetencji kapitana, oficerów oraz stanu technicznego jednostki. Inspektorzy PSC sprawdzają statek pod kątem wymagań konwencji takich jak SOLAS, MARPOL, STCW. Kontrole inspektorów PSC są niezaplanowane, w przeciwieństwie do kontroli sprawowanych przez towarzystwo klasyfikacyjne. Statek, na którym kontrola wykazała znaczne uchybienia, zostaje zatrzymany w porcie. Zatrzymania statków są publikowane w raportach opracowywanych przez "Paris Memorandum".

</doc>
<doc id="862232" url="https://pl.wikipedia.org/wiki?curid=862232" title="Mózg matrioszka">
Mózg matrioszka

Mózg matrioszka – hipotetyczny komputer o gigantycznych możliwościach obliczeniowych, zbudowany na wzór sfer Dysona, który do wykonywania obliczeń wykorzystywałby całą energię emitowaną przez gwiazdę. Nazwa pomysłu nawiązuje do lalek matrioszek.
Konstrukcja opiera się na idei wielu (co najmniej dwóch) położonych koncentrycznie wokół gwiazdy sfer Dysona, zbudowanych z nanokomputerów. Każda część zasilana jest energią promieniowania o innej, właściwej sobie temperaturze, odwrotnie proporcjonalnej do odległości od gwiazdy centralnej. W takim układzie, najbardziej wewnętrzna, najmniejsza sfera przystosowana jest do pracy w najwyższej, bliskiej gwieździe temperaturze. Podczas tej pracy emitowane jest na zewnątrz promieniowanie o niższej energii, zasilając następną sferę. Pozostałe, następujące po sobie sfery działają w podobny sposób, wymagając do tego coraz mniejszych energii. Wreszcie ostatnia, najbardziej zewnętrzna sfera pracuje w temperaturze bliskiej promieniowaniu tła.
Konkretny mechanizm działania takiego komputera jest obecnie przedmiotem spekulacji, jednak sam pomysł jest zgodny ze znanymi prawami fizyki. Jego konstrukcja wymagałaby prawdopodobnie wykorzystania jako budulca materiału wszystkich planet w układzie.
Możliwości wykorzystania takiej mocy obliczeniowej są trudne do wyobrażenia. Spodziewanymi zastosowaniami mogłyby być emulacja umysłów wszystkich ludzi i symulacja idealnego środowiska wirtualnego bądź tworzenie i symulowanie rozwoju całych eksperymentalnych cywilizacji.
Według futurologa Raymonda Kurzweila, człowiek zbuduje komputer matrioszkę w 2800 roku, wykorzystując w tym celu osobliwość technologiczną. Ludzkość osiągnie tym samym poziom 2. na skali zaawansowania cywilizacyjnego.

</doc>
<doc id="862234" url="https://pl.wikipedia.org/wiki?curid=862234" title="Porażenie spastyczne">
Porażenie spastyczne



</doc>
<doc id="862235" url="https://pl.wikipedia.org/wiki?curid=862235" title="Aino-Kaisa Saarinen">
Aino-Kaisa Saarinen

Aino-Kaisa Saarinen (ur. 1 lutego 1979 w Hollola) – fińska biegaczka narciarska, pięciokrotna medalistka olimpijska i dziesięciokrotna medalistka mistrzostw świata.
Kariera.
Po raz pierwszy na arenie międzynarodowej Aino-Kaisa Saarinen pojawiła się 7 marca 1998 roku w Lahti podczas zawodów Pucharu Świata, zajmując 51. miejsce w biegu na 15 km techniką dowolną. Był to jej jedyny start pucharowy w sezonie 1997/1998 i wobec braku zdobytych punktów nie została uwzględniona w klasyfikacji generalnej. Taka sama sytuacja miała miejsce w kolejnym sezonie, w którym również wystąpiła jedynie w Lahti, zajmując miejsce w piątej dziesiątce. W lutym 1999 roku wystartowała na mistrzostwach świata juniorów w Saalfelden, gdzie zdobyła złoty medal w sztafecie, zajęła piętnaste miejsce w biegu na 5 km techniką klasyczną, a na dystansie 15 stylem dowolnym zajęła 23. miejsce. Pierwsze punkty Pucharu Świata zdobyła 3 marca 2000 roku w Lahti, gdzie była szesnasta w sprincie stylem dowolnym. Saarinen wystartowała jeszcze w trzech biegach sezonu 1999/2000, zdobywając punkty także 8 marca w Oslo, gdzie w sprincie klasykiem była dwudziesta. W klasyfikacji generalnej zajęła ostatecznie 49. miejsce.
Pierwszy raz w czołowej dziesiątce zawodów pucharowych znalazła się 4 lutego 2001 roku w Novym Měscie, gdzie zajęła szóstą pozycję w sprincie stylem dowolnym. W pozostałych jedenastu biegach PŚ, w których wystartowała w sezonie 2000/2001, siedmiokrotnie punktowała. W klasyfikacji generalnej zajęła 28. miejsce. W lutym 2001 roku brała także udział w mistrzostwach świata w Lahti, gdzie była jedenasta w sprincie stylem dowolnym. W kolejnym sezonie wypadła zdecydowanie słabiej, punktując tylko trzykrotnie. Najlepszy wynik osiągnęła 13 marca 2002 roku w Oslo, plasując się na 19. pozycji w sprincie klasykiem. Pozwoliło jej to zająć 62. miejsce w klasyfikacji generalnej. Nie znalazła się w kadrze Finlandii na igrzyska olimpijskie w Salt Lake City w 2002 roku.
W sezonie 2002/2003 tylko raz znalazła się w czołowej dziesiątce, ale jednocześnie pierwszy raz w karierze stanęła na podium: 8 marca 2003 roku w Oslo była trzecia na dystansie 30 km techniką klasyczną. W biegu tym wyprzedziły ją jedynie Norweżka Bente Skari oraz inna Finka, Annmari Viljanmaa. Poza tym punktowała jeszcze dziewięć razy i sezon ten ukończyła na 27. miejscu. Podczas mistrzostw świata w Val di Fiemme w 2003 roku wystartowała w trzech konkurencjach i w każdej plasowała się w trzeciej dziesiątce. Najlepszy wynik osiągnęła w biegu na 15 km stylem klasycznym, który zakończyła na 25. pozycji. W kalendarzu sezonu 2003/2004 brak było dużej międzynarodowej imprezy, więc Finka częściej pojawiała się w zawodach Pucharu Świata. W dwudziestu startach tylko dwa razy nie zdobyła punktów, a w pierwszej dziesiątce meldowała się siedmiokrotnie. Mimo to nie zdołała stanąć na podium - najlepszy wynik osiągnęła 26 lutego 2004 roku w Drammen, gdzie była czwarta w sprincie klasykiem, przegrywając walkę o podium ze swą rodaczką Eliną Hietamäki. W klasyfikacji generalnej była ostatecznie czternasta, a w klasyfikacji sprinterskiej zajęła siódmą pozycję. 
Z mistrzostw świata w Oberstdorfie w 2005 roku także wróciła bez medalu. Zajęła tam między innymi piąte miejsce w sztafecie, ósme w sprincie klasykiem, a na dystansie 30 km klasykiem zajęła czwarte miejsce - walkę o brąz przegrała z Rosjanką Natalją Baranową-Masałkiną o nieco ponad 5 sekund. Z dwudziestu zawodów PŚ w sezonie 2004/2005 jedne opuściła, a w pozostałych tylko raz nie zdobyła punktów. Dziewięciokrotnie zajmowała miejsce w czołowej dziesiątce, w tym raz stanęła na podium: 16 marca 2005 roku w Göteborgu była druga za Norweżką Marit Bjørgen w sprincie stylem klasycznym. W klasyfikacji generalnej dało jej to ósme miejsce, a wśród sprinterek była czwarta. Najważniejszym punktem sezonu 2005/2006 były igrzyska olimpijskie w Turynie. Już w swoim pierwszym olimpijskim starcie, sprincie drużynowym techniką klasyczną, wspólnie z Virpi Kuitunen wywalczyła brązowy medal. Była także siódma w sztafecie oraz biegu na 10 km klasykiem. Starty pucharowe rozpoczęła od zajęcia drugiego miejsca w sprincie stylem dowolnym 22 października 2005 roku w Düsseldorfie, jednak w żadnym z pozostałych biegów nie plasowała się wyżej niż na szóstym miejscu. W klasyfikacji generalnej wypadła nieco słabiej niż przed rokiem, zajmując dwunaste miejsce.
Kolejny medal zdobyła na rozgrywanych w 2007 roku mistrzostw świata w Sapporo, gdzie razem z Virpi Kuitunen, Riittą-Liisą Roponen i Pirjo Muranen zajęła pierwsze miejsce w biegu sztafetowym. Indywidualnie była szósta w biegu łączonym na 15 km oraz czwarta na dystansie 30 km, gdzie w walce o trzecie miejsce lepsza okazała się Therese Johaug z Norwegii. Dwa miesiące wcześniej brała udział w pierwszej edycji Tour de Ski, kończąc ten cykl na czwartej pozycji. Z sześciu etapów w piątym była druga (Val di Fiemme – 15 km klasykiem) i przed ostatnim była druga w klasyfikacji ogólnej. W ostatnim etapie uzyskała dopiero 24. wynik i spadła tuż za podium. Trzecia w cyklu Wałentyna Szewczenko z Ukrainy wyprzedziła ją o zaledwie 1 sekundę. W pozostałych startach pucharowych zawsze punktowała, czterokrotnie stając na podium. Najpierw była trzecia 13 grudnia 2006 roku w Cogne (10 km klasykiem), następnie trzecia 20 stycznia w Rybińsku (15 km stylem dowolnym) i 14 marca w Drammen (sprint klasykiem), a 17 marca 2007 roku w Oslo odniosła swe pierwsze zwycięstwo, wygrywając na dystansie 30 km klasykiem. W klasyfikacji generalnej sezonu 2006/2007 była piąta, a w klasyfikacji dystansowej trzecia za Virpi Kuitunen i Czeszką Kateřiną Neumannovą. W kolejnym sezonie także punktowała w każdym starcie, jedenastokrotnie znajdując się w czołowej dziesiątce. Na podium stanęła trzy razy: 8 grudnia 2007 roku w Davos (10 km klasykiem), 9 lutego w Otepää (10 km klasykiem) i 23 lutego 2008 roku w Falun (bieg łączony na 15 km), a drugą edycję Tour de Ski zakończyła na czternastym miejscu, mimo iż w pierwszym etapie (Nové Město - 3,3 km klasykiem) była druga, a etap piąty (Nové Město - 10 km klasykiem) wygrała. W klasyfikacji generalnej była dziewiąta, dystansowej ósma, a sprinterskiej szósta.
Najlepsze wyniki Finka osiągnęła w sezonie 2008/2009, który ukończyła na trzeciej pozycji w klasyfikacji generalnej, ustępując tylko Justynie Kowalczyk i Petrze Majdič ze Słowenii. Ponadto w klasyfikacji dystansowej była druga za Polką, a w klasyfikacji sprinterskiej zajęła piąte miejsce. Starty pucharowe zaczęła od trzeciego miejsca w biegu na 10 km stylem dowolnym w Gällivare i w większości pozostałych startów nie opuszczała pierwszej dziesiątki. Na podium plasowała się także 29 listopada w Ruce (1. - 10 km klasykiem), 6 grudnia w La Clusaz (2. - 15 km stylem dowolnym), 13 grudnia w Davos (2. - 10 km klasykiem), 24 i 25 stycznia w Otepää (2. - 10 km klasykiem i sprint klasykiem) oraz podczas trzeciej edycji TdS, którą ukończyła na drugim miejscu. Z siedmiu etapów TdS Saarinen zajęła drugie miejsce w trzecim i czwartym (Praga – sprint stylem dowolnym i Nové Město - 9 km klasykiem), a w piątym (Nové Město - sprint stylem dowolnym) i szóstym (Val di Fiemme - 10 km klasykiem) była trzecia. W klasyfikacji końcowej przegrała z Kuitunen o zaledwie 7,2 sekundy, a o ponad 27 sekund wyprzedziła trzecią Petrę Majdič. Zajęła także drugie miejsce w pierwszym etapie zawodów Finału PŚ (Sztokholm – sprint klasykiem), ale cały cykl ukończyła na szesnastej pozycji. W lutym 2009 roku wystąpiła na mistrzostwach świata w Libercu, gdzie zdobyła aż cztery medale: złote w sztafecie (razem z Pirjo Muranen, Virpi Kuitunen i Riittą-Liisą Roponen), złoto w sprincie drużynowym (wspólnie z Kuitunen), złoto w biegu na 10 km techniką klasyczną, oraz brąz w biegu łączonym na 15 km, w którym wyprzedziły ją tylko Justyna Kowalczyk i Kristin Størmer Steira z Norwegii. Dobrą passę kontynuowała w sezonie 2009/2010. Pięciokrotnie stawała na podium: 29 listopada w Ruce była pierwsza (10 km klasykiem), 13 grudnia w Davos była trzecia (sprint stylem dowolnym), 16 i 17 stycznia w Otepää była trzecia (10 km klasykiem i sprint klasykiem), a 11 marca 2010 roku była druga w Drammen (sprint klasykiem). Czwartą edycję TdS ukończyła na czwartym miejscu, w trzech etapach stając na podium: w drugim etapie (Oberhof – 10 km klasykiem) była druga, w trzecim etapie (Oberhof - sprint klasykiem) była trzecia i w szóstym etapie (Dobbiaco – 5 km klasykiem) ponownie zajęła drugie miejsce. Sezon zakończyła na czwartym miejscu w klasyfikacji generalnej i sprinterskiej oraz szóstym w dystansowej. Na igrzyskach olimpijskich w Vancouver w 2010 roku Finki w składzie: Pirjo Muranen, Virpi Kuitunen, Riitta-Liisa Roponen i Aino-Kaisa Saarinen zdobyły brąz w sztafecie. Ponadto Saarinen była również trzecia na dystansie 30 km klasykiem ulegając tylko Kowalczyk i Bjørgen.
Mistrzostwa świata w Oslo w 2011 roku przyniosły jej kolejne trzy medale: wspólnie z Kristą Lähteenmäki zdobyła srebrny medal w sprincie drużynowym techniką klasyczną, razem z Muranen, Roponen i Lähteenmäki zdobyła brąz w sztafecie, a indywidualnie trzecia była także w biegu na 10 km stylem klasycznym, ulegając tylko Bjørgen i Kowalczyk. W startach pucharowych tylko dwukrotnie stanęła na podium: 4 lutego w Rybińsku była trzecia w biegu łączonym na 10 km, a 19 lutego 2011 roku w Drammen była trzecia w sprincie klasykiem. W Tour de Ski 2010/2011 zajęła trzynaste miejsce, ani razu nie stając na podium etapów. W klasyfikacji generalnej sezonu 2010/2011 zajęła dziewiąte miejsce, a w dystansowej była siódma. W sezonie 2011/2012 startowała częściej niż w poprzednich latach, ale w żadnym z biegów nie stanęła na podium. Jej najlepszymi wynikami były trzy czwarte miejsca: 17 grudnia 2011 roku w Rogli (10 km klasykiem), 21 stycznia w Otepää (sprint klasykiem) oraz 2 lutego 2012 roku w Moskwie (sprint stylem dowolnym). Sezon ten ukończyła na ósmym miejscu w klasyfikacji generalnej i dystansowej oraz dwudziestym w sprinterskiej. W szóstej edycji TdS punktowała w ośmiu z dziewięciu etapów, również nie plasując się w pierwszej trójce. W klasyfikacji końcowej była dziewiąta.
W sezonie 2012/2013 startowała rzadziej, parokrotnie nie mieszcząc się w trzydziestce. Najlepsze wyniki osiągnęła 19 stycznia w La Clusaz i 10 marca 2013 roku w Lahti, gdzie zajmowała ósme miejsce w biegu na 10 km stylem klasycznym. Po raz pierwszy w karierze nie ukończyła Tour de Ski - wycofała się z rywalizacji przed ostatnim etapem siódmej edycji. Na rozgrywanych na przełomie lutego i marca 2013 roku mistrzostwach świata w Val di Fiemme wystąpiła tylko w biegu na 30 km stylem klasycznym, który ukończyła na siedemnastej pozycji. Startowała ponadto w zawodach FIS Marathon Cup, w których raz stanęła na podium - 13 stycznia 2013 roku była trzecia w czeskim maratonie Jizerská Padesátka. W biegu tym lepsze były tylko Wałentyna Szewczenko z Ukrainy i Seraina Boner ze Szwajcarii. W klasyfikacji generalnej sezonu 2012/2013 FIS Marathon Cup zajęła ostatecznie 19. miejsce.
W 2014 roku podczas Zimowych Igrzysk Olimpijskich w Soczi wywalczyła srebrny medal w sztafecie 4 x 5 km wraz z Anne Kyllönen, Kerttu Niskanen i Kristą Lähteenmäki, oraz srebrny medal w sprincie drużynowym stylem klasycznym wraz z Kerttu Niskanen. Poza tym była czwarta na 10 km techniką klasyczną, piąta na 15 km w biegu łączonym i dwudziesta pierwsza na 30 km stylem dowolnym.
Na mistrzostwach świata w narciarstwie klasycznym w Falun w 2015 roku Saarinen wraz z Riittą-Liisą Roponen, Kerttu Niskanen i Kristą Pärmäkoski zdobyła brązowy medal w sztafecie 4x5 km. Oprócz tego między innymi zajęła 7. miejsce na 30 km stylem klasycznym.

</doc>
<doc id="862236" url="https://pl.wikipedia.org/wiki?curid=862236" title="Wojska aeromobilne">
Wojska aeromobilne

Wojska aeromobilne – jeden z rodzajów wojsk wchodzących w skład wojsk lądowych. Łączą w sobie dotychczasowe wojska powietrznodesantowe, desantowo-szturmowe, kawalerię powietrzną i lotnictwo wojsk lądowych.
Charakterystyka.
Wojska te posiadają największe taktyczne i operacyjne możliwości manewrowe, rajdowe i specjalne. Ich zdolności przerzutu oraz możliwość rażenia środków opancerzonych przeciwnika czynią je szczególnie predysponowanymi do szybkiego działania. Jednostki te szkolą się i walczą jako zespoły połączone wraz z pododdziałami wsparcia we współdziałaniu z lotnictwem sił powietrznych. Są zdolne do prowadzenia działań głębokich, przecięcia dróg zaopatrzenia i ewakuacji, opanowania lotnisk, niszczenia elementów dowodzenia, blokowania jednostek wzmocnienia oraz uchwycenia kluczowych obiektów terenowych.
Wojska aeromobilne mogą działać w powiązaniu z innymi rodzajami sił zbrojnych, innymi rodzajami wojsk np. wojskami zmechanizowanymi lub samodzielnie.
Duże zagrożenie siłami i środkami wojsk aeromobilnych może spowodować osłabienie sił i środków przeciwnika przez zmuszenie go do wydzielenia większych sił i środków w celu ochrony kluczowych obiektów i terenów położonych na tyłach, które są poza zasięgiem wyłącznie piechoty atakujących wojsk lądowych.
Użycie takich wojsk umożliwia dowódcom szybką reakcję na całej szerokości i głębokości ich obszaru odpowiedzialności, a zatem pomaga w przejęciu inicjatywy i uzyskaniu swobody działania. Wojska aeromobilne są również odpowiednie do pełnienia roli wysoce mobilnego odwodu.
Mogą być zorganizowane jako:
Możliwości wojsk aeromobilnych:
W skład wojsk aeromobilnych wchodzą związki taktyczne, oddziały, pododdziały:
Doraźnie tworzone są elementy ugrupowania bojowego wykonujące zadania w wymiarze powietrzno-lądowym:

</doc>
<doc id="862237" url="https://pl.wikipedia.org/wiki?curid=862237" title="Aino Kaisa Saarinen">
Aino Kaisa Saarinen



</doc>
<doc id="862238" url="https://pl.wikipedia.org/wiki?curid=862238" title="Corona 43">
Corona 43

Corona 43 – amerykański satelita rozpoznawczy. Był piątym statkiem serii Keyhole-4 "ARGON" tajnego programu CORONA. Jego zadaniem miało być wykonanie wywiadowczych zdjęć Ziemi. Misja nie powiodła się – w trakcie przechwytywania w locie kapsuły powrotnej przez samolot, jeden z prętów służących do przechwytywania uderzył i rozerwał spadochron kapsuły. Kapsuła spadła z wysokości ponad 3,6 km do oceanu i zatonęła, zanim nurek mógł ją wyłowić, co oznaczało, że pływaki w jakie ją wyposażono uległy uszkodzeniu albo w trakcie uderzenia przez pręt samolotu, albo podczas uderzenia w powierzchnię wody.

</doc>
<doc id="862239" url="https://pl.wikipedia.org/wiki?curid=862239" title="Discoverer 43">
Discoverer 43



</doc>
<doc id="862240" url="https://pl.wikipedia.org/wiki?curid=862240" title="Anna Dydyńska-Paszkowska">
Anna Dydyńska-Paszkowska

Anna Dydyńska-Paszkowska (ur. 17 września 1902 w Warszawie, zm. 16 września 1997 tamże) – harcerka, instruktorka, naczelniczka Głównej Kwatery Żeńskiej Związku Harcerstwa Polskiego, lekarz pediatra.
Życiorys.
Była córką lekarza neurologa Ludwika Dydyńskiego (1868–1944) i Wacławy z Frąckiewiczów (1878–1908). Ukończyła Prywatną Żeńską Szkołę im. Cecylii Plater-Zyberkówny w Warszawie a następnie uniwersytetu im. Stefana Batorego. Z harcerstwem związana od 1916 roku, w latach 1928–1931 Naczelniczka Głównej Kwatery Żeńskiej ZHP. Od 1938 roku pracowała w Szpitalu Miejskim w Toruniu. W 1940 roku zaprzysiężona do Związku Walki Zbrojnej pod ps. Marta. Aresztowana w Toruniu 2 lipca 1942 roku razem z mężem (zginął w Stutthofie), więziona w Toruniu, Gdańsku Wrzeszczu i Starogardzie Gdańskim, ostatecznie osadzona w Stutthofie. Po ewakuacji obozu i wyzwoleniu pracowała jako lekarz w szpitalu dla byłych więźniów w Malmö. Po powrocie do Polski w listopadzie 1945 roku zamieszkała i pracowała w Otwocku, najpierw jako lekarz w Domu Matki i Dziecka, a następnie w sanatorium przeciwgruźliczym dla dzieci. W latach 1948–1966 była pracownikiem naukowym Działu Dziecięcego Instytutu Gruźlicy oraz Instytutu Doskonalenia Kadr Lekarskich.
Spoczywa na cmentarzu w Otwocku.

</doc>
<doc id="862241" url="https://pl.wikipedia.org/wiki?curid=862241" title="Lightbar">
Lightbar

Lightbar – para dodatkowych reflektorów wraz ze stelażem, montowanych po obu stronach głównego reflektora przedniego w motocyklu. Lightbary stosuje się głównie w motocyklach typu chopper i cruiser. Najczęściej są chromowane. Prawie zawsze oba reflektory boczne mają równą średnicę i ich średnica jest mniejsza od średnicy reflektora głównego. Lightbary wykorzystuje się jako światła drogowe (długie) motocykla.

</doc>
<doc id="862242" url="https://pl.wikipedia.org/wiki?curid=862242" title="I Liceum Ogólnokształcące im. Powstańców Śląskich w Rybniku">
I Liceum Ogólnokształcące im. Powstańców Śląskich w Rybniku

I Liceum Ogólnokształcące im. Powstańców Śląskich w Rybniku – publiczna szkoła średnia, najstarsza szkoła średnia na ziemi rybnickiej. Od kilkunastu lat szkoła jest członkiem Towarzystwa Szkół Twórczych.
Historia szkoły.
Królewskie Gimnazjum w Rybniku.
Pierwsze gimnazjum w Rybniku powstało w 1908 z działającej już wcześniej w mieście szkoły męskiej. Obecny budynek przy ul. Kościuszki wzniesiono w 1910. W tym okresie Rybnik liczył sobie prawie 12 tysięcy mieszkańców i dzięki rozwojowi przemysłu oraz górnictwa węgla kamiennego w regionie był prężnie rozwijającym się ośrodkiem miejskim. W 1914 przyznano szkole pełne prawa, zaś w 1917 ministerstwo oświaty zawarło umowę z władzami miasta w celu rozbudowy gimnazjum. W 1919 do programu nauczania jako przedmiot nadobowiązkowy został wprowadzony język polski, co świadczy o tym, że Niemcy poważnie liczyli się z opinią polską na Śląsku. Liczba uczniów wynosiła wówczas ok. 250.
Gimnazjum Polskie.
W czasie drugiego powstania śląskiego budynek szkoły został mocno zniszczony na skutek wysadzenia przez powstańców na rybnickim dworcu pociągu z amunicją. Eksplozja ta była tak silna, że w całym mieście popękały szyby.
W 1922 wraz z przejęciem przez Polskę terenów plebiscytowych rozpoczyna się nowy okres w historii szkoły. Z polecenia Wydziału Oświecenia Publicznego 5 lipca 1922 ks. Józef Okrent przejął szkołę od dotychczasowego dyrektora prof. Segersa. Pod koniec sierpnia 1922 szkołę przejął mianowany na stanowisko dyrektora ks. dr Stefan Siwiec. W roku szkolnym 1922/23 postanowiono w gimnazjum utworzyć klasy od I do VIII. Pierwsza polska matura odbyła się w czerwcu 1923, przystąpiło tylko dwóch abiturientów: Bolesław Kominek oraz Emil Otawa z Pszowa.
W latach 1935–1937 liczba uczniów wzrosła do ok. 700. Pociągnęło to za sobą konieczność powiększenia grona nauczycielskiego z 23 do 30 osób. W tym 1937 wprowadzono kodeks uczniowski, powstała biblioteka szkolna, drużyna harcerska oraz szkolne czasopisma „Zew Młodzieży” oraz „Jutrzenka”.
II wojna światowa.
W 1939 budynek szkoły został przekształcony w siedzibę policji, później otworzono w nim szkołę niemiecką. W 1945 urządzono w nim szpital wojskowy niemiecki. Po wyzwoleniu Rybnika umieszczono w nim radziecki obóz etapowy dla Ukraińców wracających z Niemiec. Budynek został ogołocony ze sprzętu i uległ znacznemu uszkodzeniu.
W czasie wojny ucierpieli też nauczyciele i wychowankowie szkoły. Wielu poległo na polach bitew lub zginęło w obozach śmierci. Ich pamięci poświęcona jest umieszczona wewnątrz szkoły marmurowa tablica.
Okres powojenny.
W roku szkolnym 1945/46 zmieniono status szkoły na liceum. Przyjęto także więcej uczniów, 978, w tym 256 dziewcząt. To sprawiło, że szkoła zaczęła się w szybkim tempie odradzać, by w 1947 doczekać się 25-lecia istnienia.
W 1952 kierownictwo szkoły objął dyrektor Jan Drozdowski. 10 listopada 1958, na wniosek prof. Wandy Różańskiej, liceum otrzymało imię Powstańców Śląskich. Po śmierci Jana Drozdowskiego, stanowisko dyrektora I Liceum Ogólnokształcącego objęła mgr Barbara Ostroga.
Lata siedemdziesiąte.
W dniach 19–21 października 1972 odbyły się uroczystości 50-lecia szkoły. W 1974 pojawiły się pierwsze powojenne egzemplarze szkolnego pisma „Jutrzenka”, redagowanego przez zespół uczniów koła historycznego prof. Tadeusza Kucharczaka.
Lata osiemdziesiąte.
23 stycznia 1981 z niewyjaśnionych dotąd przyczyn, wybuchł pożar na strychu szkolnym. Spalił się dach i pomieszczenia na trzeciej kondygnacji. Ewakuacja przebiegła sprawnie, nikt nie zginął. Do 27 czerwca młodzież uczyła się w drugim rybnickim liceum na drugą zmianę. Maturę pisemną 11–12 maja zdawano w salach Teatru Ziemi Rybnickiej, a ustne egzaminy przeprowadzono w odbudowanej części szkoły. W nowym roku szkolnym 1981/82 zajęcia odbywały się na dwie zmiany w wyremontowanych pomieszczeniach. Jednocześnie trwały prace budowlane.
14 października 1981 przechodząca na emeryturę mgr Barbara Ostroga przekazała stanowisko dyrektora liceum mgr Edycie Korepcie.
2 września 1985 szkoła przystąpiła do Krajowego Zespołu Szkół Twórczych, a następnie 13 października 1986 została włączona do Klubu Przodujących Szkół.
W 1987 mgr J. Wystub założyła Chór Muzyki Dawnej oraz kwartet akordeonowy, a mgr Lidia Marszolik – Chór Żeński „Bel Canto”.
Lata dziewięćdziesiąte.
Z końcem lipca 1991 przeszła na emeryturę dyrektor Korepta, a jej miejsce zajęła mgr Janina Wystub. Ważnym wydarzeniem w szkole był jej jubileusz 70-lecia obchodzony 26 września 1992, podczas którego poświęcona została szkolna biblioteka. Nadano jej imię profesora Alojzego Mańki. 31 sierpnia 1996, po 5 latach, zakończyła się kadencja dyrektor mgr Janiny Wystub i we wrześniu, jako 12. dyrektor, jej funkcję przejął na rok mgr Zbigniew Tomala. Od 1997 funkcję dyrektora pełni mgr Tadeusz Chrószcz.
Szkoła obecnie.
W 2002 szkoła znalazła się na 36 miejscu w kraju (4 w woj. śląskim). W ubiegłych latach szkoła także zajmowała miejsca w czołówce województwa śląskiego, a w ROW-ie ulegała tylko II LO w Rybniku. Według rankingu szkół średnich Perspektywy 2011 – I LO w Rybniku jest 6. szkołą w woj. śląskim i pierwszą w okręgu rybnickim.
Uczniowie bardzo dobrze zdają egzaminy dojrzałości – szkoła od lat zajmuje miejsca w czołówce pod względem wyników pisemnych egzaminów dojrzałości wśród szkół podległych Delegaturze Kuratorium Oświaty w Rybniku. Dzięki umowie z Politechniką Śląską istnieje możliwość zdawania egzaminu dojrzałości połączonego z egzaminem wstępnym na ww. uczelnię.
W szkole realizowany jest program DELF – zwiększona liczba godzin języka francuskiego oraz autorski program EWOK – Elementy Wiedzy o Kulturze. Szczególnie zdolni uczniowie objęci są Indywidualnym Tokiem Nauczania.
Znani absolwenci.
Duchowni
Muzycy
Pisarze
Inni
Polegli i zginęli w II wojnie światowej

</doc>
<doc id="862244" url="https://pl.wikipedia.org/wiki?curid=862244" title="Jazz w wolnych chwilach">
Jazz w wolnych chwilach

Jazz w wolnych chwilach – czwarty album polskiego rapera i producenta muzycznego O.S.T.R.-a. Ukazał się 5 grudnia 2003 roku. Jest to album dwupłytowy. Na pierwszym CD znalazło się 20, a na drugim 22 utwory, przy czym selekcji dokonano z ponad stu utworów. Płyta sprzedała się w ponad 10 000 egzemplarzach. 29 czerwca 2007 roku miała miejsce reedycja płyty. 
W 2004 roku nagrania dotarły do 21. miejsca listy OLiS. W kwietniu 2022 roku album osiągnął certyfikat platynowej płyty.
Lista utworów.
Opracowano na podstawie materiału źródłowego.

</doc>
<doc id="862245" url="https://pl.wikipedia.org/wiki?curid=862245" title="Plerin">
Plerin



</doc>
<doc id="862247" url="https://pl.wikipedia.org/wiki?curid=862247" title="Sissy bar">
Sissy bar

Sissy bar – oparcie pasażera lub kierowcy w motocyklu, którego konstrukcja umożliwia jego montaż. Instalowany jest głównie na motocyklach typu chopper i cruiser. Składa się ze stelaża zmontowanego ze stalowych rurek i oparcia obszytego skórą. Stelaże zazwyczaj są chromowane.

</doc>
<doc id="862250" url="https://pl.wikipedia.org/wiki?curid=862250" title="Poliklet Młodszy">
Poliklet Młodszy

Poliklet Młodszy (IV wiek p.n.e.) - grecki architekt
Zaprojektował w Epidauros najlepiej zachowany do dziś teatr grecki (ok. 330 p.n.e.) dla 14 000 widzów oraz tolos z kolumnadą dorycką (ok. 350 p.n.e.).

</doc>
<doc id="862251" url="https://pl.wikipedia.org/wiki?curid=862251" title="Uraz (województwo zachodniopomorskie)">
Uraz (województwo zachodniopomorskie)

Uraz (niem. "Kalenberg") – osada w Polsce położona w województwie zachodniopomorskim, w powiecie drawskim, w gminie Złocieniec. W latach 1975–1998 miejscowość administracyjnie należała do województwa koszalińskiego. W roku 2007 osada liczyła 9 mieszkańców. Miejscowość wchodzi w skład sołectwa Warniłęg. Najbardziej na wschód położona miejscowość gminy.
Geografia.
Osada leży ok. 3,5 km na północny wschód od Warniłęga, nad północnym brzegiem jeziora Drawsko.

</doc>
<doc id="862252" url="https://pl.wikipedia.org/wiki?curid=862252" title="Statek konwencyjny">
Statek konwencyjny

Statek konwencyjny – statek, który podlega wymaganiom konwencji SOLAS. Zasadniczo jest to statek uprawiający podróże międzynarodowe, którego pojemność brutto jest większa od 500 i jednocześnie nie jest:

</doc>
<doc id="862253" url="https://pl.wikipedia.org/wiki?curid=862253" title="Zespół Kawasakiego">
Zespół Kawasakiego



</doc>
<doc id="862257" url="https://pl.wikipedia.org/wiki?curid=862257" title="30 minut z życia">
30 minut z życia

30 minut z życia – drugi album polskiego rapera i producenta muzycznego O.S.T.R.-a. Ukazał się 8 kwietnia 2002 roku. Na płycie znalazło się 10 utworów.
Lista utworów.
Opracowano na podstawie materiału źródłowego.

</doc>
<doc id="862261" url="https://pl.wikipedia.org/wiki?curid=862261" title="Tetrigidae">
Tetrigidae



</doc>
<doc id="862272" url="https://pl.wikipedia.org/wiki?curid=862272" title="1963 NBA Draft">
1963 NBA Draft

W tym drafcie został wybrany z nr 3 Nate Thurmond, przyszły zawodnik NBA, jest on jednym z 4 zawodników w historii którzy zdobyli quadruple-double.

</doc>
<doc id="862273" url="https://pl.wikipedia.org/wiki?curid=862273" title="Masz to jak w banku">
Masz to jak w banku

Masz to jak w banku – pierwszy solowy album polskiego rapera i producenta muzycznego O.S.T.R.-a wydany 8 października 2001 roku. Promowany singlem "Ile jestem w stanie dać" zawiera 21 z 23 przygotowanych wcześniej utworów i do końca 2001 roku znalazł 2,5 tysiąca nabywców. Pochodzący z albumu utwór pt. „Kakofonia” znalazł się na 71. miejscu listy „120 najważniejszych polskich utworów hip-hopowych” według serwisu T-Mobile Music.
Lista utworów.
W skład albumu wchodzą:

</doc>
<doc id="862274" url="https://pl.wikipedia.org/wiki?curid=862274" title="Tele Tydzień">
Tele Tydzień

Tele Tydzień – ogólnopolski tygodnik telewizyjny (z programem telewizyjnym), wydawany przez wydawnictwo Bauer od 18 stycznia 1993 roku. 
Charakter czasopisma.
Zawiera tygodniowy ramowy program telewizyjny 123 stacji, w tym:
Ponadto, czasopismo zawiera programy stacji z kanałów naziemnych, satelitarnych, kablowych i cyfrowych. Oprócz treści dotyczących cotygodniowego repertuaru telewizyjnego zawiera również nowinki telewizyjno-filmowe oraz te dotyczące życia gwiazd. Łączy też elementy pisma poradniczego oraz rodzinnego. a także wywiady z gwiazdami związane z filmem, telewizją, estradą i ogólnie pojętym światem rozrywki. Zawiera felieton Lidii Stanisławskiej; w poprzednich latach na łamach tygodnika swoje felietony publikowali: Stefan Friedmann, Beata Tyszkiewicz, Ilona Łepkowska i Maria Szabłowska, a swoje rysunki publikowali Andrzej Mleczko i Julian Bohdanowicz.
Od 1998 tygodnik organizuje co roku plebiscyt Telekamery.

</doc>
<doc id="862276" url="https://pl.wikipedia.org/wiki?curid=862276" title="Prymasowskie Wyższe Seminarium Duchowne w Gnieźnie">
Prymasowskie Wyższe Seminarium Duchowne w Gnieźnie

Prymasowskie Wyższe Seminarium Duchowne w Gnieźnie – seminarium duchowne archidiecezji gnieźnieńskiej Kościoła rzymskokatolickiego w Gnieźnie, erygowane 26 listopada 1602 przez prymasa Stanisława Karnkowskiego w Łowiczu. Do 1998 roku stanowił część Papieskiego Wydziału Teologicznego w Poznaniu, obecnie jest sekcją zamiejscową Wydziału Teologicznego Uniwersytetu im. Adama Mickiewicza w Poznaniu. Jurysdykcję kanoniczną nad seminarium sprawuje arcybiskup gnieźnieński prymas Polski. Rektorem jest ks. dr Przemysław Kwiatkowski.
Historia.
Pierwszym seminarium duchownym w archidiecezji gnieźnieńskiej było seminarium duchowne utworzone w 1581 w Kaliszu przez prymasa Stanisława Karnkowskiego. Seminarium gnieźnieńskie zostało erygowane przez prymasa Stanisława Karnkowskiego w Łowiczu 26 listopada 1602, rok później dokument został zatwierdzony przez króla Zygmunta III Wazę, a w 1605 powołanie seminarium zatwierdziła Stolica Apostolska. Od tego momentu seminarium w Gnieźnie rozpoczęło właściwe funkcjonowanie. W 1621 seminarium kaliskie zostało przeniesione do Gniezna. Gmach seminarium, początkowo drewniany, przez brak systematycznych remontów popadał w ruinę i od 1700 nie nadawał się do zamieszkania. Ostatecznie w obecnym miejscu, nowy gmach stanął w 1783. Z tego czasu pochodzi część parteru obecnego budynku wraz z kaplicą Zwiastowania Najświętszej Maryi Panny. 
W czasach zaboru pruskiego władze wielokrotnie próbowały zamknąć seminarium, jednak dzięki staraniom kolejnych ordynariuszy instytucja pozostawała otwarta. W połowie XIX w. abp Marcin Dunin powołał do istnienia seminarium wspólne dla archidiecezji gnieźnieńskiej i diecezji poznańskiej. Przebieg studiów wyglądał w nim następująco: po trzyletnim przygotowaniu teoretycznym w seminarium poznańskim, alumni udawali się na kurs praktyczny do seminarium gnieźnieńskiego, które otrzymało nazwę "Seminarium Clericorum Practicum" – czyli "Seminarium Praktyczne" (taka sytuacja trwała aż do roku 1927). W okresie kulturkampfu rząd pruski zamknął obydwa seminaria. Gnieźnieńskie seminarium przerwało swoją działalność w 1875 roku. W tym czasie kandydaci do stanu duchownego udawali się na uniwersytety zagraniczne między innymi do Rzymu, Innsbrucku czy Monasteru. 
Po I wojnie światowej funkcjonowanie seminarium wyglądało podobnie jak u schyłku XIX wieku. W latach 1927–1939 dokonano znacznej rozbudowy budynku, przez dobudowanie drugiego i trzeciego piętra oraz skrzydeł. W roku rozpoczęcia II wojny światowej archidiecezja gnieźnieńska i archidiecezja poznańska posiadały dwa wspólne zakłady teologiczne w Gnieźnie i Poznaniu. W 1938 roku poczet alumnów wynosił w Gnieźnie 66 osób. Ostatnim przedwojennym rektorem był bł. Michał Kozal, późniejszy biskup włocławski. W latach 1940–1945 w seminarium w Gnieźnie nie prowadzono formacji dla przyszłych księży. Zajęty przez Niemców gmach uczelni służył początkowo jako szpital wojskowy, a następnie, przejęty przez Schutzpolizei, jako pierwsza w Kraju Warty szkoła policyjna dla volksdeutschów. Tu po przyśpieszonym czteromiesięcznym kursie wychodzili komendanci posterunków policyjnych. Cały gmach został przebudowany na wzór niemieckich koszar, przez co zniszczono zabytkowe elementy wnętrz. Do budowy placu ćwiczeń używany był gruz ze zburzonej w pierwszym tygodniu okupacji synagogi żydowskiej. Cały księgozbiór natomiast wywieziono do kościoła św. Michała w Poznaniu.
Od 1948 roku powrócono do przedwojennego modelu studiów filozoficznych w Gnieźnie i teologicznych w Poznaniu. W 1949 decyzją arcybiskupa Stefana Wyszyńskiego otwarte zostało w Gnieźnie Niższe Seminarium Duchowne, które mieściło się w konwikcie arcybiskupim, znajdującym się w pobliżu gmachu seminarium. Od 1953 roku rozdzielono seminaria gnieźnieńskie i poznańskie, obie diecezje uzyskały wtedy własne seminaria z pełnym cyklem formacji i studiów sześcioletnich. 7 września 1974 roku kardynał Wyszyński przekazał na własność seminarium kolegiacki kościół św. Jerzego na Zamku Gnieźnieńskim. W dniach 3–4 czerwca 1979 roku papież Jan Paweł II odwiedzając Gniezno, spotkał się także z profesorami i klerykami seminarium duchownego. W tym samym roku prymas Wyszyński wydał zgodę na budowę drugiego gmachu, mającego polepszyć warunki mieszkaniowe kleryków (dotychczasowy docelowo miał mieścić 120 kleryków, a ich liczba w latach 70. XX wieku sięgała 200). Kamień węgielny wmurowano 15 listopada 1982 roku, czego dokonał kardynał Józef Glemp oraz ówczesny rektor Bogdan Wojtuś, później emerytowany biskup pomocniczy archidiecezji gnieźnieńskiej. Budowę zakończono w 1990 roku. W nowym gmachu znalazły się m.in.: aula, sale wykładowe, kaplica pw. Jezusa Mistrza Apostołów, pokoje kleryckie i mieszkania profesorów. 
Do 1998 roku zajęcia w seminarium odbywały się w ramach Papieskiego Wydziału Teologicznego. Kiedy został on włączony do Wydziału Teologicznego UAM, Gniezno stało się sekcją zamiejscową tego wydziału. 16 listopada 2002 roku obchodzono 400-lecie istnienia seminarium w Gnieźnie. Wraz z rokiem akademickim 2016/2017 powołano do istnienia Centrum Edukacyjno-Formacyjne w nowym gmachu seminarium, natomiast całość pomieszczeń seminaryjnych przeniesiono do starego gmachu, po jego gruntownym wyremontowaniu.
Z dniem 2 lutego 2018 roku Prymas Polski zdecydował o rozszerzeniu formacji w seminarium o rok propedeutyczny, w myśl dokumentu Konferencji Episkopatu Polski z 2017 roku. Rok propedeutyczny rozpoczął funkcjonowanie wraz z rokiem akademickim 2019/2020, a alumni odbywają ten rok formacji w dawnym klasztorze oblatów w Markowicach.
Rektorzy Seminarium w ciągu dziejów.
W ciągu dziejów Prymasowskim Wyższym Seminarium Duchownym w Gnieźnie kierowali następujący rektorzy:
Pracownicy dydaktyczni.
W roku akademickim 2019/2020 w seminarium wykłada czternastu pracowników poznańskiego Wydziału Teologicznego, w tym czterech profesorów zwyczajnych, siedmiu profesorów uczelnianych i dwóch adiunktów. Ponadto seminarium zatrudnia dziewiętnastu innych pracowników dydaktycznych, jedenastu ze stopniem naukowym doktora, jednego doktoranta i dwóch lektorów języka angielskiego i niemieckiego.
Program dydaktyczny.
W ramach studiów stacjonarnych jednolitych magisterskich, zajęcia odbywają się dwutorowo – pierwsze dwa lata formacji to studia filozoficzne, kolejne cztery to studia teologiczne. Każde wyższe seminarium duchowne kształci na jednym kierunku i w jednej specjalizacji – teologia, specjalność kapłańska. Rok szósty kończy się złożeniem i obroną pracy magisterskiej z wybranego tematu teologii oraz uzyskaniem tytułu naukowego magistra teologii. 
W ramach praktyk duszpasterskich klerycy pomagają m.in. na oddziałach gnieźnieńskiego szpitala, w specjalnym ośrodku wychowawczym, zakładzie opieki leczniczej dla osób niepełnosprawnych, podgnieźnieńskim więzieniu czy domu pomocy społecznej w Mielżynie.
Gmach i otoczenie seminarium.
Prymasowskie Wyższe Seminarium Duchowne mieści się w Śródmieściu, u podnóża Wzgórza Lecha. Kompleks budynków stanowią: stary gmach (część zabytkowa z XVIII wieku, rozbudowana dwukrotnie przed 1939 rokiem oraz ponownie po II wojnie światowej), nowy gmach z lat 80. XX wieku, konwikt z pierwszej połowy XX wieku (obecnie siedziba Studium Muzyki Kościelnej), dawny dom zakonny sióstr elżbietanek (obecnie siedziba Caritas Archidiecezjalnego i fundacji Gaudentinum) oraz budynki gospodarcze. Od roku akademickiego 2016/2017 decyzją abp. Wojciecha Polaka seminarium mieści się w starym gmachu, natomiast nowy gmach przekształcono w Centrum Edukacyjno-Formacyjne. W starym gmachu, po gruntownym remoncie w latach 2015–2016, mieszczą się m.in. dwie kaplice – najstarsza, zabytkowa pw. Zwiastowania NMP oraz najmłodsza (z 2005 roku) – Błogosławionych Męczenników A. G. z II wojny światowej. Ponadto znajduje się tam biblioteka PWSD, posiadająca w swych zbiorach ponad 72 000 woluminów. Są także sale wykładowe, pomieszczenia administracyjne, kuchnia i jadalnie oraz pokoje kleryckie i mieszkania kapłańskie. Budynek jest przygotowany dla 55 kleryków. W nowym gmachu mieści się kaplica pw. Jezusa Chrystusa Mistrza Apostołów, wraz z mozaiką przedstawiającą Jezusa w gronie apostołów. Poza pokojami oraz mieszkaniami kapłanów, znajdują się też tam: nowoczesna aula, sale wykładowe i pomieszczenia biurowe. Pokoje mogą pomieścić 55 gości. Kompleks otoczony jest dużym ogrodem, w którym znajduje się także kilka obiektów sportowych.
Logo seminarium.
W 2016 roku wspólnota PWSD w Gnieźnie wraz z Anną Kwaśną przygotowała nową identyfikację wizualną jednostki. Wynikiem ich współpracy jest nowe logo seminarium. W nowoczesnym i minimalistycznym designie ukryto chrześcijańskie przesłanie oraz podkreślono wyjątkowy charakter gnieźnieńskiej uczelni, jakim jest jej prymasowskie pochodzenie. Logo ukrywa w sobie trzy podstawowe znaczenia:

</doc>
<doc id="862279" url="https://pl.wikipedia.org/wiki?curid=862279" title="Augustín Malár">
Augustín Malár

Augustín Malár (ur. 18 lipca 1894 w Reitern, Austria, zm. 1945 w Sachsenhausen) – słowacki generał.
Życiorys.
Syn Mihala i Eleny. Naukę rozpoczął w gimnazjum w Skalicy, później w Szoproniu na Węgrzech. W 1914 rozpoczął studia w Akademii Ewangelickiej w Bratysławie, ale przerwał je w roku 1915, kiedy wstąpił do wojska i rozpoczął służbę w 72 pułku piechoty w Bratysławie. W 1915 brał udział w walkach na froncie rosyjskim, w składzie 64. pułku piechoty. W 1916 walczył na froncie włoskim, gdzie dostał się do niewoli. Przebywał w obozie jenieckim w Matere, a następnie wstąpił do Legionu Czechosłowackiego we Włoszech.
W 1920 wstąpił do armii czechosłowackiej, służył jako oficer wywiadu. W latach 1921-1922 kształcił się w École Militaire Speciale w Paryżu. W roku 1931 awansował do stopnia majora a w roku 1936 do stopnia podpułkownika. W okresie kampanii wrześniowej w stopniu pułkownika, jako dowódca 3 Dywizji Piechoty (kryp. „Rázus”) w składzie zgrupowania "Bernolák" walczącej jako wojska sojusznicze po stronie Niemiec w agresji przeciwko Polsce. Dowodzone przez niego pułki współdziałały z niemieckim XVIII Korpusem Armijnym. Do roku 1941 dowódca wojsk słowackich ze sztabem w Spiskiej Nowej Wsi i Trenczynie, oraz dowódca Wyższej Szkoły Wojskowej w Bratysławie.
Od 1941 do 1942 dowódca słowackich wojsk ekspedycyjnych przeciwko Związkowi Radzieckiemu. Dnia 23 stycznia 1942 awansowany do stopnia generała majora, odznaczony Krzyżem Żelaznym. Od maja 1944 dowódca zgrupowania wojsk w Preszowie. W wyniku zbliżającej się do Słowacji Armii Czerwonej razem z gen. Čatlošem próbował prowadzić negocjacje z Niemcami i partyzantami, biorącymi udział w powstaniu narodowym mające na celu usunięcie Niemców ze Słowacji. W wyniku utraty zaufania został następnie zatrzymany w Preszowie przez organy bezpieczeństwa Rzeszy i wywieziony do Niemiec. Zmarł w obozie koncentracyjnym w Sachsenhausen, prawdopodobnie w lutym 1945.

</doc>
<doc id="862286" url="https://pl.wikipedia.org/wiki?curid=862286" title="Michał Piotrowski (tancerz)">
Michał Piotrowski (tancerz)

Michał Piotrowski (ur. w Tychach) – polski tancerz, wykonujący tańce irlandzkie.
Jest uczniem Anne-Marie Cunningham, wieloletniej tancerki przedstawiania Riverdance. Jako pierwszy Polak zakwalifikował się do kategorii Open (najwyżej kategorii zaawansowania w tańcu irlandzkim). W 2006, 2007, 2008 i 2009 roku zdobył tytuł solowego Mistrza Europy i wziął udział w Mistrzostwach Świata w Glasgow w 2007 roku, Belfast w 2008 roku i Filadelfii w 2009 roku. W 2010 roku dołączył do znanego na całym świecie widowiska tancecznego Michael Flatley's Lord of the Dance. Tańczy również razem z Dorotą Czajkowską w duecie Celtic Senses.

</doc>
<doc id="862288" url="https://pl.wikipedia.org/wiki?curid=862288" title="Dmitrij Jaroszenko">
Dmitrij Jaroszenko

Dmitrij Władimirowicz Jaroszenko (ros. Дмитрий Владимирович Ярошенко; ur. 4 listopada 1976 w Makarowie) – rosyjski biathlonista, dwukrotny złoty medalista mistrzostw świata w sztafecie oraz złoty medalista mistrzostw Europy w sztafecie. Zdobywca Małej Kryształowej Kuli za wygranie klasyfikacji biegu pościgowego w sezonie 2006/2007. Zajął drugie miejsce w klasyfikacji generalnej sezonu 2007/2008. Dziesięciokrotnie stawał na podium zawodów Pucharu Świata.
Życie prywatne.
Rodzice Jaroszenki byli lekarzami: ojciec – Władimir Wasiljewicz zajmował się chirurgią, zaś matka – Walentina Michajłowna była internistką. Rok po urodzeniu Dmitrij wraz z rodzicami przeprowadził się na Kamczatkę do miasta Jelizowo.
Jaroszenko z zawodu jest żołnierzem. W 2000 roku ukończył Dalekowschodnią Akademię Kultury Fizycznej, a siedem lat później Jugorskij gosudarstwiennyj uniwiersitiet. Jego żoną jest rosyjska biathlonistka Marina Jaroszenko (nazwisko rodowe Borczukowa), wicemistrzyni świata w biathlonie letnim. 16 stycznia 2009 urodził im się syn Jarosław. Mieszka w Nowosybirsku.
Kariera.
Dmitrij Jaroszenko zainteresował się biathlonem w wieku jedenastu lat dzięki koledze, który namówił go na wyjazd narciarski połączony ze strzelaniem z broni. Dmitrijowi bardzo spodobał się ten pomysł i kilka dni później zaczął się starać o przyjęcie do klubu sportowego okręgowej sekcji biathlonowej. W 1987 został przyjęty i zaczął trenować biathlon wyczynowo.
Jaroszenko osiągał bardzo dobre wyniki w swoim okręgu, ale dyscyplina ta nie była zbyt popularna na Kamczatce, gdzie mieszkał. Aby szybciej się rozwijać, potrzebował startów w zawodach wyższego szczebla, co było nierozerwalnie związane z przeprowadzką. W 1998 przeniósł się do Nowosybirska i zaczął startować na różnych krajowych zawodach. W 1999 dostał się do drugiej reprezentacji Rosji, jednak zaistniałe problemy finansowe przeszkodziły mu w startach w reprezentacji, a co za tym idzie również w zawodach Pucharu Świata.
Mistrzostwa Europy 2004 i 2005.
W 2002 ówczesny trener Jaroszenki Walerij Zakarow zgłosił podopiecznego do udziału w zawodach w barwach Chanty-Mansyjska. W 2003 po raz pierwszy wystąpił na międzynarodowej imprezie. Były to mistrzostwa Europy w Forni Avorti (Włochy). Udział w tych mistrzostwach nie był jednak dla Jaroszenki pomyślny. Zajął trzydzieste trzecie miejsce w sprincie oraz trzydzieste ósme w biegu pościgowym. Rok później, na mistrzostwach Europy w Mińsku zdobył swój pierwszy medal na poważnych zawodach. Zajął drugie miejsce w biegu indywidualnym, tracąc jedynie 12 sekund do Tomasza Sikory. Kolejna impreza tego cyklu - Mistrzostwa Europy w Biathlonie 2005 odbyły się w „jego” miejscowości – Nowosybirsku. Zajął tam siódme i szóste miejsca indywidualnie oraz wywalczył złoto w sztafecie. Na ostatniej zmianie musiał odrobić straty do reprezentacji Ukrainy, rywalizując ze swoim serdecznym kolegą Ołeksandrem Biłanenką. Na mistrzostwach Europy wystąpił jeszcze raz, w Lagdorf-Arbeesee 2006, nie odnosząc jednak większych sukcesów. W sezonie 2005/2006 zdobył Puchar Europy, co zagwarantowało mu miejsce w podstawowym składzie Rosji.
Puchar Świata 1999–2006.
Pierwszy raz w zawodach Pucharu Świata Jaroszenko startował w 1999 w Oslo/Holmenkollen, gdzie zajął sześćdziesiąte szóste miejsce w sprincie. Ponownie brał udział w zawodach międzynarodowych cztery lata później, pod koniec sezonu 2002/2003 w Östersund, jednak również nie zdobył punktów. Później startował także w Beitostølen, ponownie w Oslo, ale dopiero w 2005 w biegu na dochodzenie w Chanty-Mansyjsku ukończył zawody w czołowej trzydziestce. W kolejnym sezonie pojawiał się na zawodach coraz częściej, zdobywając punkty m.in. w Oberhofie, Pokljuce czy w startach kończących sezon 2005/2006 w Oslo.
Puchar Świata 2006/2007.
Dzięki dobrym startom w sezonie 2005/2006 oraz zdobyciu Pucharu Europy Jaroszenko dołączył do pierwszej reprezentacji Rosji. Pierwsze zawody w sezonie odbywały się w szwedzkim Östersund. Trener Władimir Alikin miał wybierać pomiędzy Jaroszenką a Andriejem Makowiejem. Postanowił, że na zawody pojedzie ten drugi, jednak Jaroszenko też znalazł się w kadrze dzięki decyzji Pawła Rostowcewa, który oświadczył, że nie jedzie do Szwecji i kończy karierę.
Jaroszenko zdobył dwa drugie miejsca w sprincie oraz biegu pościgowym, ustępując jedynie Norwegowi Ole Einarowi Bjørndalenowi. Dzięki dobrym startom stał się fundamentem rosyjskiej reprezentacji. Tydzień później w Hochfilzen ponownie zajął drugie miejsce w biegu pościgowym dzięki czemu przesunął się na trzecie miejsce w klasyfikacji generalnej, poza tym wspólnie z kolegami wygrał sztafetę.
Kolejne zawody miały odbyć się w słowackim Osrblie, jednak z powodu braku śniegu zostały przeniesione do Hochfilzen, gdzie Jaroszenko kolejny raz zajął drugie miejsce w sztafecie. W pierwszych zawodach w 2007. Rosjanie znowu wygrali sztafetę w Oberhofie oraz zajęli drugie miejsce w Ruhpolding, poza tym Jaroszenko dorzucił jeszcze swoją drugą pozycję w biegu pościgowym w Oberhofie, przegrywając jedynie z Nikołajem Krugłowem. W kolejny weekend biathloniści gościli w słoweńskiej Pokljuce, gdzie najlepszą pozycją Rosjanina była szósta lokata w biegu pościgowym.
Następnie odbyły się mistrzostwa świata w Antholz. Główna impreza sezonu nie była dla Jaroszenki zbyt udana, zajął dwudzieste ósme miejsce w sprincie, siódme w biegu pościgowym oraz dziewiąte w sztafecie mieszanej. Jedyną pociechą było zdobycie złotego medalu w sztafecie mężczyzn. W kolejnych zawodach sezonu Jaroszenko tylko jeszcze raz stanął na podium – zajął trzecie miejsce w biegu indywidualnym w Oslo/Holmenkollen. W klasyfikacji generalnej uplasował się na piątej pozycji. Na pocieszenie zdobył trzy „małe kryształowe kule” – za zwycięstwo w klasyfikacji biegu pościgowego oraz wspólnie z kolegami z drużyny za zwycięstwo w klasyfikacji sztafet, a także w pucharze narodów.
Puchar Świata 2007/2008.
W sezonie 2007/2008 Jaroszenko był czołową postacią rosyjskiego biathlonu. W pierwszych startach ustępował jedynie „królowi biathlonu” Ole Einarowi Bjørndalenowi. Po pierwszym fatalnym występie w biegu indywidualnym (82 pozycja) zajął drugie miejsce w sprincie oraz trzecie w biegu pościgowym.
Tydzień później podczas zawodów w austriackim Hochfilzen Jaroszenko trzykrotnie stawał na podium. Na początku wygrał swoje pierwsze zawody indywidualnie, zwyciężając w sprincie. Dzień później w biegu pościgowym zajął drugie miejsce, a następnie powtórzył swój wyczyn w sztafecie. Dzięki bardzo dobrej postawie Jaroszenko przesunął się w klasyfikacji generalnej PŚ na najwyższe w karierze, drugie miejsce.
Kolejnym startem był bieg indywidualny, który podobnie jak na początku sezonu nie zakończył się dla Rosjanina pomyślnie. Pięć razy nie trafił do tarczy i zajął odległe dwudzieste piąte miejsce. W sprincie było już lepiej, Dmitrij dobiegł do mety na drugim miejscu, a dzień później kolejny raz w karierze wygrał z kolegami sztafetę.
W następnych zawodach w niemieckim Oberhofie Jaroszenko zajął drugie miejsce w sztafecie oraz szóste w sprincie. W biegu masowym otarł się o podium zajmując czwarte miejsce.
Na zawodach w Ruhpolding oraz w Antholz, oprócz sztafety, w której zajął drugie miejsce, nie wiodło mu się najlepiej. Ani razu nie wszedł do czołowej piątki. Następnie odbyły się mistrzostwa świata w Östersund. W pierwszej konkurencji – sprincie – Dmitrij zajął dziesiąte miejsce. W biegu pościgowym powiodło mu się już lepiej, zajął czwarte miejsce, a do upragnionego podium zabrakło mu 7,8 s. W biegu indywidualnym pokazał kolejną obniżkę formy, trzy nietrafione strzały i jedenaste miejsce, ze stratą ponad dwóch minut do zwycięzcy Emila Hegle Svendsena. W pierwszej konkurencji drużynowej – sztafecie mieszanej – Jaroszenko zdobył swój drugi medal mistrzostw świata. Wywalczył brąz. Kilka dni później poszło mu jeszcze lepiej i do brązu dołożył jeszcze złoty krążek w sztafecie. Ostatnim startem na mistrzostwach był bieg masowy, w którym Rosjanin uplasował się na szóstym miejscu.
Podczas pierwszych zawodów po mistrzostwach świata w Pjongczangu Jaroszenko nie wykorzystał okazji, aby odrobić punkty do niegoszczącego w Korei lidera Pucharu Świata, Norwega Ole Einara Bjørndalena. Spisał się bardzo słabo, zajął siedemnaste i dziewiętnaste miejsce.
W kolejnych startach Rosjanin spisywał się niezbyt dobrze. W Chanty-Mansyjsku zajął piąte miejsce w sprincie oraz dziewiąte w biegu pościgowym i biegu masowym. W kończących sezon 2007/2008 startach Jaroszenko odnotował najgorszy wynik w sezonie. Zajął dziewięćdziesiąte szóste miejsce w sprincie, a dwa dni później był siedemnasty w biegu masowym. Pomimo gorszych ostatnich startów Dmitrij ukończył sezon na bardzo dobrym drugim miejscu w klasyfikacji generalnej, gromadząc 696 punktów i przegrywając jedynie z Ole Einarem Bjørndalenem.
Puchar Świata 2008/2009.
Sezon 2008/2009 Jaroszenko zaczął od fatalnych startów. W pierwszych zawodach w Östersund, biegu indywidualnym, Dmitrij sześć razy spudłował na strzelnicy i zajął odległe sześćdziesiąte-pierwsze miejsce. W sprincie i biegu pościgowym było niewiele lepiej – odpowiednio 23 i 20. miejsce. Kolejny tydzień nie przyniósł zwyżki formy. Jaroszenko oddał po dwa niecelne strzały w pozycji stojącej i leżącej co dokładając nie najlepszy bieg pozwoliło zająć mu dopiero 67. miejsce, wskutek czego nie awansował do biegu pościgowego. Fatalne występu spowodowały, że Jaroszenko nie znalazł się w składzie rosyjskiej drużyny, która dzień później wygrała sztafetę. Podczas kolejnego tygodnia w Hochfilzen (zawody odbywały się w zastępstwie startów w Pokljuce), Rosjanin zanotował znacznie lepsze występy. najpierw zajął 11. miejsce w biegu indywidualnym, a dwa dni później, pod nieobecność Norwegów: Svendsena oraz Bjørndalena, Jaroszenko strącił wszystkie krążki i uplasował się na trzeciej pozycji. Bieg sztafetowy nie był już jednak tak udany, Rosjanie zajęli dopiero piąte miejsce, na co duży wkład miał Dmitrij, który biegł karną rundę. Zawody inaugurujące nowy rok odbywały się w Oberhofie. Jaroszenko zajął tam drugie miejsce w sztafecie, a także szóste w sprincie oraz dziewiąte w biegu masowym. Tydzień później w Ruhpolding Rosjanin nie miał już tak pomyślnych startów. W sztafecie Rosjanie zajęli dopiero siódme miejsce, a w sprint Dima ukończył na odległej 45 pozycji. Bardzo słabe wyniki zadecydowały, że Jaroszenko nie wystąpił w biegu pościgowym, a także nie pojechał na występu do Anterselvy.
Doping.
4 lutego na rosyjskich stronach internetowych pojawiła się informacja o przyłapaniu na dopingu trójki rosyjskich biathlonistów. Kilka dni później podano nazwiska dopingowiczów i wśród nich znalazł się Jaroszenko. Międzynarodowa Unia Biathlonu na początku zawiesiła biathlonistów, a potem zdyskwalifikowała i anulowała wszystkie wyniki w bieżącym sezonie.
Osiągnięcia.
Puchar Świata.
Miejsca na podium chronologicznie.
Indywidualnie
Drużynowo

</doc>
<doc id="862303" url="https://pl.wikipedia.org/wiki?curid=862303" title="Aperol">
Aperol

Aperol – aperitif pochodzenia włoskiego o zawartości alkoholu 11%. 
Napój ma jasnoczerwony kolor. Jego podstawowymi składnikami są goryczka, gorzka pomarańcza, rabarbar. Alkohol sprzedawał od 1919 r. Giuseppe Barbieri. Obecnie trunek produkuje firma Campari Group.

</doc>
<doc id="862314" url="https://pl.wikipedia.org/wiki?curid=862314" title="Katrin Apel">
Katrin Apel

Katrin Apel (ur. 4 maja 1973 w Erfurcie) – biathlonistka niemiecka, czterokrotna medalistka igrzysk olimpijskich i wielokrotna medalistka mistrzostw świata.
Przebieg kariery sportowej.
Apel rozpoczęła karierę sportową od biegów narciarskich. W dyscyplinie tej zdobyła między innymi srebrny medal w sztafecie na mistrzostwach świata juniorów w Les Saises w 1990 roku oraz brązowy w biegu na 5 km techniką klasyczną podczas rozgrywanych trzy lata później mistrzostw świata juniorów w Harrachovie. Po tym jak nie wywalczyła miejsca w reprezentacji Niemiec na igrzyska olimpijskie w Lillehammer w 1994 roku zdecydowała się przejść do biatlonu.
Początkowo rywalizowała w zawodach Pucharu Europy. W Pucharze Świata zadebiutowała 7 grudnia 1995 roku w Östersund, zajmując 38. miejsce w biegu indywidualnym. Pierwsze punkty (w sezonach 1984/1985-1999/2000 punktowało 25. najlepszych zawodniczek) wywalczyła 14 grudnia 1995 roku w Oslo, gdzie zajęła 25. miejsce w tej samej konkurencji. Pierwszy raz na podium zawodów pucharowych stanęła 7 marca 1996 roku w Pokljuce, gdzie bieg indywidualny ukończyła na trzeciej pozycji. W zawodach tych wyprzedziły ją tylko Tetiana Wodopjanowa z Ukrainy i Białorusinka Natalja Piermiakowa. W kolejnych startach jeszcze 17 razy stanęła na podium, odnosząc przy tym 4 zwycięstwa: 14 marca 2002 roku w Lahti, 21 marca 2002 roku w Oslo i 16 marca 2005 roku w Chanty-Mansyjsku wygrywała sprinty, a 17 marca 2002 roku w Lahti była najlepsza w biegu pościgowym. Ponadto pięć razy stawała na drugim stopniu podium, a dziewięć – na trzecim. Najlepsze wyniki osiągnęła w sezonie 2001/2002, kiedy zajęła piąte miejsce w klasyfikacji generalnej. Łącznie w klasyfikacji generalnej Pucharu Świata 6-krotnie plasowała się w czołowej dziesiątce.
Pierwsze medale wywalczyła w 1996 roku zdobywając wspólnie z koleżankami złote medale w sztafecie i biegu drużynowym podczas mistrzostw świata w Ruhpolding. Zwycięstwa w sztafecie Niemki z Apel w składzie odniosły również na mistrzostwach świata w Osrblie w 1997 roku i rozgrywanych dwa lata później mistrzostwach świata w Oslo/Kontiolahti. Kolejne dwa medale zdobyła podczas mistrzostw świata w Oslo/Lahti w 2000 roku. Najpierw zajęła drugie miejsce w sprincie, rozdzielając na podium Norweżkę Liv Grete Skjelbreid i kolejną Niemkę - Martinę Zellner. Następnie wraz z koleżankami drugie miejsce zajęła też w sztafecie. Na tej samej imprezie była także czwarta w biegu pościgowym, przegrywając walkę o podium z Francuzką Florence Baverel-Robert. Najlepszym indywidualnym rezultatem na mistrzostwach świata w Pokljuce w 2001 roku było czwarte miejsce w sprincie, w którym walkę o medal przegrała ze Skjelbreid. Zdobyła tam za to kolejny srebrny medal w sztafecie. Ostatni medal indywidualny zdobyła na mistrzostwach świata w Oberhofie w 2004 roku, gdzie była druga w biegu masowym. Uplasowała się tam między Skjelbreid (po mężu Poirée) a Francuzką Sandrine Bailly. Zajęła tam również trzecie miejsce w sztafecie. Ponadto razem z koleżankami wywalczyła srebrny medal podczas mistrzostw świata w Hochfilzen w 2005 roku.
W 1998 roku wystartowała na igrzyskach olimpijskich w Nagano, sięgając po brąz w sprincie. Uległa tam jedynie Rosjance Galinie Kuklewej i rodaczce Uschi Disl. Jednocześnie razem z Disl, Zellner i Petrą Behle zwyciężyła w sztafecie. Na rozgrywanych cztery lata później igrzyskach w Salt Lake City była osiemnasta w biegu indywidualnym, dwunasta w sprincie, siódma w biegu pościgowym oraz ponownie najlepsza w sztafecie (w składzie: Katrin Apel, Uschi Disl, Andrea Henkel i Kati Wilhelm). Brała też udział w igrzyskach olimpijskich w Turynie w 2006 roku, gdzie w sztafecie zdobyła medal srebrny, zajmując ponadto 22. miejsce w biegu indywidualnym i 11. w sprincie.
W czasie kariery sportowej broniła barw klubu SV Eintracht Frankenhain, łącząc starty z zawodową służbą wojskową.

</doc>
<doc id="862315" url="https://pl.wikipedia.org/wiki?curid=862315" title="Liv Grete Poiree">
Liv Grete Poiree



</doc>
<doc id="862319" url="https://pl.wikipedia.org/wiki?curid=862319" title="Synagoga w Sokołowie Podlaskim">
Synagoga w Sokołowie Podlaskim

Synagoga w Sokołowie Podlaskim – synagoga znajdująca się w Sokołowie Podlaskim przy ulicy Długiej 29 (w drugiej połowie lat 30 ulica nosiła nazwę Bronisława Pierackiego).
Synagoga została zbudowana w 1845 roku. Podczas II wojny światowej, po wkroczeniu wojsk niemieckich do Sokołowa Podlaskiego w 1941 roku, wnętrze synagogi zostało zdewastowane. Po zakończeniu wojny budynek został przebudowany przez Spółdzielnię Samopomoc
Chłopska na sklep, który mieści się w nim do dnia dzisiejszego.
11 kwietnia 2005 roku na mocy ustawy z 1997 roku o restytucji mienia żydowskiego, za budynek synagogi Gminie Wyznaniowej Żydowskiej w Warszawie przyznane zostało odszkodowanie w wysokości 103 800 złotych, ponieważ stan prawny uniemożliwiał zwrot nieruchomości w naturze.
Murowany i orientowany budynek synagogi wzniesiono na planie prostokąta, z kwadratową dobudówką od północy, w której pierwotnie mieścił się cheder. Pierwotnie we wschodniej części znajdowała się główna sala modlitewna do której wchodziło się przez przedsionek, nad którym, na piętrze znajdował się babiniec.

</doc>
<doc id="862320" url="https://pl.wikipedia.org/wiki?curid=862320" title="ETOM">
ETOM



</doc>
<doc id="862321" url="https://pl.wikipedia.org/wiki?curid=862321" title="Katedra św. Mikołaja Biskupa w Kaliszu">
Katedra św. Mikołaja Biskupa w Kaliszu

Katedra św. Mikołaja Biskupa w Kaliszu – zabytkowy kościół, którego budowę w stylu gotyckim rozpoczęto przed 1257 rokiem, rozbudowano w XIV i XVII wieku. W XIX wieku nadbudowano wieżę. Od 1992 r. katedra diecezji kaliskiej.
Historia i architektura.
Kościół rozpoczęto budować przed 1257 rokiem, a jego fundatorem był książę kaliski Bolesław Pobożny wraz z żoną, księżną Jolentą. Za życia Bolesława Pobożnego zbudowano częściowo prezbiterium, dwuprzęsłową zakrystię i płaską przybudówkę empory dla księcia. Prezbiterium i zakrystię dokończył pod koniec XIII wieku warsztat czeski, przypuszczalnie za życia kolejnego księcia Przemysła II.
W połowie XIV wieku zbudowano od zachodu gotycką wieżę, a po jej ukończeniu zbudowano trójnawowy korpus kościoła w postaci gotyckiej hali z czterema przęsłami. Przypuszczalnie była to inicjatywa króla Kazimierza Wielkiego, który oddał kościół pod opiekę kanoników laterańskich (przebywali w Kaliszu do 1810 roku). W 1441 arcybiskup gnieźnieński Wincenty Kot wyniósł kościół do godności kolegiaty zakonnej. W 1448 roku kanonicy laterańscy wznieśli stojący przy kościele gotycki budynek pełniący funkcję klasztoru, połączony w latach 1538-1822 z kościołem krytym przejściem.
W 1609 roku kościół się spalił, w związku z czym odbudowano go w latach 1612-1639 pod kierunkiem architekta Albina Fontany, który nadbudował mury i założył nowe sklepienia kolebkowe z dekoracją stiukową w typie lubelsko-kaliskim. Ołtarz główny barokowy zbudowano w w 1662. W 1706 roku spalił się dach i w wyniku pożaru zawaliła się wyniosła wieża kościelna. W 1822 r. świątynia stała się na powrót kościołem diecezjalnym. W latach 1869-1876 dokonano renowacji kościoła oraz zbudowano nowe zwieńczenie wieży w stylu neogotyckim wg projektu Franciszka Tournella. Do wieży dostawiono także w tym okresie neogotycką kaplicę grobową.
Około 1895 roku w dawnej zakrystii i kapitularzu urządzono kaplicę Matki Boskiej Pocieszenia, zwanej też "Pod Orłami". W 1909 roku witraże i polichromię w tej kaplicy wykonał Włodzimierz Tetmajer. Ściany zdobią piastowskie orły i postacie polskich świętych i błogosławionych. Z kolei witraże przedstawiają m.in. Matkę Bożą Częstochowską oraz Matką Bożą Ostrobramską. Obraz w kaplicy to "Alegoria Umarłej Polski" i scena z księżną Jolantą i Bolesławem Pobożnym. Wystrój kaplicy na żądanie rosyjskich zaborców został częściowo zamalowany, lecz odtworzono go w 1932 roku po odzyskaniu przez Polskę niepodległości.
Prezbiterium dekorowane jest malowidłami Włodzimierza Tetmajera i jest on również autorem witraży w nawie głównej. Pozostała część malowideł z 1905 roku w prezbiterium to dzieło S.Rudzińskiego, S.Jasińskiego i B.Wiśniewskiego.
Ingres pierwszego biskupa kaliskiego Andrzeja Wołłowicza do kościoła św. Mikołaja Biskupa w Kaliszu odbył się 4 lipca 1819.
W 1973 roku z kościoła zaginął obraz "Zdjęcie z krzyża" Petera Paula Rubensa, zakupiony w pracowni malarza w Antwerpii w 1620 i sprowadzony do Kalisza w 1621 przez posła królewskiego i starostę kaliskiego Piotra Żeromskiego. Według oficjalnej, wówczas przyjętej wersji, obraz spłonął podczas pożaru w nocy z 13 na 14 grudnia. Według innych źródeł pożar mógł zostać wzniecony dla zatarcia śladów kradzieży.
W katedrze pochowany jest m.in. Stanisław Kobierzycki.
W kościele ochrzczeni zostali m.in. Adam Asnyk i Mieczysław Smorawiński, a ślub wzięła Maria Konopnicka.
W 1992 kościół podniesiony przez Jana Pawła II do rangi katedry diecezji kaliskiej.
W 2016 w Niedzielę Miłosierdzia Bożego do katedry sprowadzono relikwie św. Faustyny Kowalskiej.
Na dziedzińcu kościelnym zachował się zbudowany w 1448 roku budynek dawnego konwentu kanoników laterańskich, który do 2014 roku był siedzibą biskupa diecezjalnego.

</doc>
<doc id="862324" url="https://pl.wikipedia.org/wiki?curid=862324" title="Jan Andersson (żużlowiec)">
Jan Andersson (żużlowiec)

Jan Andersson (ur. 7 maja 1955 w Alingsås) – szwedzki żużlowiec, brat Björna Anderssona, również żużlowca.
Pierwszy złoty medal mistrzostw Szwecji na żużlu wywalczył w roku 1974, zwyciężając w Gislaved w mistrzostwach kraju juniorów. Od połowy lat 70. do końca 80. należał do ścisłej czołówki szwedzkich żużlowców, zdobywając 9 medali w mistrzostwach kraju seniorów: 4 złote (1979, 1980, 1981, 1984), 3 srebrne (1983, 1986, 1987) i 2 brązowe (1982, 1985). W okresie tym należał do szerokiej światowej czołówki, sześciokrotnie występując w finałach indywidualnych mistrzostw świata. Do siódmego finału IMŚ zakwalifikował się w roku 1986, ale w turnieju rozegranym w Chorzowie był zawodnikiem rezerwowym i ani razu nie pojawił się na torze. Pięciokrotnie reprezentował Szwecję w finałowych turniejach o mistrzostwo świata par oraz trzykrotnie o drużynowe mistrzostwo świata.
Po zakończeniu kariery zawodniczej zajął się tuningiem motocykli żużlowych, m.in. w roku 2006 był mechanikiem polskiej reprezentacji podczas drużynowego Pucharu Świata w Reading.
Osiągnięcia.
Indywidualne mistrzostwa świata
Drużynowe mistrzostwa świata
Mistrzostwa świata par
Indywidualne mistrzostwa Szwecji
Młodzieżowe indywidualne mistrzostwa Szwecji

</doc>
<doc id="862325" url="https://pl.wikipedia.org/wiki?curid=862325" title="Computerland">
Computerland



</doc>
<doc id="862331" url="https://pl.wikipedia.org/wiki?curid=862331" title="Apricot Brandy">
Apricot Brandy

Apricot Brandy - likier morelowy o zawartości alkoholu 25-35%. Jego podstawowe składniki to morele i winiak. Jest produkowany we Francji i Holandii.

</doc>
<doc id="862332" url="https://pl.wikipedia.org/wiki?curid=862332" title="Synagoga w Sokołowie Podlaskim (ul. Magistracka 4)">
Synagoga w Sokołowie Podlaskim (ul. Magistracka 4)

Synagoga w Sokołowie Podlaskim – synagoga znajdująca się w Sokołowie Podlaskim przy ulicy Magistrackiej 4.
Synagoga została zbudowana pod koniec XIX wieku. Podczas II wojny światowej hitlerowcy zdewastowali synagogę. Od czasu zakończenia wojny w synagodze znajdują się biura, mieszkanie oraz magazyny.
Murowany i orientowany budynek synagogi wzniesiono na planie prostokąta. We wschodniej części znajdowała się główna sala modlitewna, do której wchodziło się przez mały przedsionek. Obecnie zachowały się jedynie układ i kształt okien oraz płytkie ryzality na skrajach elewacji południowej.

</doc>
<doc id="862337" url="https://pl.wikipedia.org/wiki?curid=862337" title="Śnieżyczka">
Śnieżyczka

Śnieżyczka ("Galanthus" L.) – rodzaj roślin z rodziny amarylkowatych. Należy tu od 14 do 17 gatunków bylin występujących naturalnie w strefie klimatu umiarkowanego w Eurazji (głównie w południowej Europie i południowo-zachodniej Azji). Gatunkiem typowym i zarazem jedynym rodzimym przedstawicielem we florze Polski jest śnieżyczka przebiśnieg ("Galanthus nivalis"). Ze względu na wczesne zakwitanie roślin na przełomie zimy i wiosny, szereg gatunków i mieszańców między nimi jest popularnie uprawianych jako rośliny ozdobne w strefie klimatu umiarkowanego. Gatunki uprawiane nierzadko dziczeją i jako takie spotykane są też m.in. w Ameryce Północnej.
Morfologia.
Niewielkie, biało kwitnące geofity cebulowe o charakterystycznej budowie kwiatów. Większe są białe płatki zewnętrznego okółka, podczas gdy w okółku wewnętrznym płatki są mniejsze i zielono oznaczone. Większość gatunków rozpoznawalna jest tylko w okresie kwitnienia. Organem trwałym jest podziemna cebula otoczona brunatna tuniką łuskowatych liści i często cebulkami potomnymi. Liście 2 (rzadko 3) wyrastają z cebuli. U nasady pochwowate, białawe tworzą rurkę, przez którą przechodzi w czasie kwitnienia głąbik zakończony kwiatem. Blaszki liściowe początkowo wyprostowane, później łukowato odgięte, szaro- lub modrozielone, równowąskie. Głąbik wyprostowany podczas kwitnienia, pokłada się podczas owocowania. Na szczycie głąbika zwykle jeden, rzadko 2 kwiaty. U nasady krótkiej szypułki kwiatowej wyrastają dwie błoniaste podsadki. Kwiaty pachnące z okwiatem do 2,5 cm długości. Owocem jest mięsista, zielona, owalna i mięsista torebka zawierająca od 18 do 36 nasion. 
Systematyka.
"Acrocorion" Adans., "Chianthemum" O. Kuntze, "Galactanthus" Lemaire in A. C. V. D. Orbigny
Rodzaj należy do grupy (plemię/podrodzina) "Galantheae" Salisbury (synonimy: "Galanthaceae" G. Meyer, "Leucojaceae" Batsch) tworzącej klad z trzema innymi grupami euroazjatyckimi ("Lycoridae + Pancratieae + Narcisseae") w obrębie rodziny amarylkowatych "Amaryllidaceae" J. Saint-Hilaire z rzędu szparagowców "Asparagales". 
Gromada okrytonasienne "Magnoliophyta", podgromada "Magnoliophytina", klasa jednoliścienne "Liliopsida", podklasa liliowe "Liliidae", nadrząd "Lilianae" Takht., rząd amarylkowce "Amaryllidales", rodzina amarylkowate "Amaryllidaceae", podrodzina "Galanthoideae" Herb., plemię "Galantheae" (Herb.) Parl., podplemię "Galanthinae" Pax in Engl. &amp; Prantl, rodzaj śnieżyczka ("Galanthus" L.).
Zastosowanie.
Szereg gatunków oraz mieszańce uprawiane są w celach ozdobnych. W przypadku gatunku "Galanthus elwesii" tylko z jednego kraju – Turcji eksportowanych jest rocznie do 30 mln cebulek.
Ochrona.
Ze względu na niszczenie naturalnych siedlisk oraz zagrożenie pozyskaniem roślin do handlu ze stanowisk naturalnych, wszystkie gatunki w obrębie rodzaju wymienione są w załączniku II Konwencji Waszyngtońskiej CITES wprowadzającej ograniczenie w obrocie handlowym. W Polsce ścisłą ochroną gatunkową objęty jest jedyny naturalnie występujący gatunek – śnieżyczka przebiśnieg.

</doc>
<doc id="862340" url="https://pl.wikipedia.org/wiki?curid=862340" title="Trisomia 13">
Trisomia 13



</doc>
<doc id="862344" url="https://pl.wikipedia.org/wiki?curid=862344" title="Galanthus">
Galanthus



</doc>
<doc id="862346" url="https://pl.wikipedia.org/wiki?curid=862346" title="Michał Kaczorowski">
Michał Kaczorowski

Michał Kaczorowski (ur. 27 września 1897 w Częstochowie, zm. 15 marca 1975 w Warszawie) – polski ekonomista, urbanista, architekt i polityk. Minister odbudowy w latach 1945–1949, poseł do Krajowej Rady Narodowej i na Sejm Ustawodawczy.
Życiorys.
Syn Leonarda i Marii. W 1915 ukończył szkołę średnią w Warszawie. Od 1915 studiował na Wydziale Ekonomicznym Cesarskiego Uniwersytetu Warszawskiego, który ukończył w 1918. W 1924 ukończył studia na Wydziale Prawa Uniwersytetu Warszawskiego. Był specjalistą w dziedzinie planowania przestrzennego i budownictwa. 
W 1918 wstąpił do Wojska Polskiego, uczestniczył w II i III powstaniu śląskim.
Do 1939 pracował w Ministerstwie Pracy i Opieki Społecznej, Ministerstwa Przemysłu i Handlu i w Ministerstwie Skarbu. W 1930 podjął pracę w Biurze Ekonomicznym Prezesa Rady Ministrów, był redaktorem tygodnika „Polska Gospodarka”.
Podczas II wojny światowej był wykładowcą na Tajnej Wszechnicy Polskiej. Od 1947 był profesorem na Wydziale Architektury Politechniki Warszawskiej. Był wiceprzewodniczącym Komisji Planowania Regionalnego Warszawy i współorganizatorem Towarzystwa Osiedli Robotniczych. 
W 1939 uczestniczył w obronie Warszawy, a następnie – do 1944 – był członkiem Konspiracyjnej Komisji Urbanistycznej. Był pracownikiem Biura Planu Regionalnego i Biura Planu Krajowego. W 1944 był kierownikiem Biura Planowania i Odbudowy przy Polskim Komitecie Wyzwolenia Narodowego. Od 11 czerwca 1945 do 1 kwietnia 1949 był ministrem odbudowy kraju w Rządzie Tymczasowym, Tymczasowym Rządzie Jedności Narodowej i pierwszym rządzie Józefa Cyrankiewicza. W 1948 był inicjatorem utworzenia Instytutu Budownictwa Mieszkaniowego, a w latach 1949–1971 był jego dyrektorem. Od 1955 do 1959 był również dyrektorem Instytutu Urbanistyki i Architektury. Pełnił mandat poselski do Krajowej Rady Narodowej i na Sejm Ustawodawczy. W latach 1946–1949 prezes Głównego Urzędu Planowania Przestrzennego.
W 1939 przystąpił do Polskiej Partii Socjalistycznej, w latach 1945–1948 zasiadał w radzie naczelnej „lubelskiej” PPS. Od 1948 należał do Polskiej Zjednoczonej Partii Robotniczej. Członek honorowy Towarzystwa Urbanistów Polskich. Był autorem licznych prac z zakresu zagadnień mieszkaniowych, polityki terenowej, odbudowy i planowania miast w tym Warszawy i jej rejonu. Spoczywa na cmentarzu Powązkowskim w Warszawie (kwatera 162-4-23/24).

</doc>
<doc id="862351" url="https://pl.wikipedia.org/wiki?curid=862351" title="Pierścień Nibelunga">
Pierścień Nibelunga

Pierścień Nibelunga (niem. "Der Ring des Nibelungen") – czteroczęściowy dramat muzyczny autorstwa Richarda Wagnera. Utwór zainspirowany został przez średniowieczny epos niemiecki "Pieśń o Nibelungach". Składają się nań następujące utwory: Złoto Renu (niem. "Das Rheingold"), Walkiria (niem. "Die Walküre"), Zygfryd (niem. "Siegfried") i Zmierzch bogów (niem. "Götterdämmerung").
Tetralogia, dzieło życia Wagnera, powstawała pomiędzy 1853 a 1874 rokiem. Autor, nim skomponował muzykę, najpierw napisał (i opublikował) cztery dramaty literackie oparte na starogermańskim micie o nadreńskich karłach – Nibelungach. Dramat ten, monumentalne dzieło trwające około 14 godzin, jest przeznaczony do wystawiania przez trzy dni ("Złoto Renu" odgrywa rolę prologu). Premiera całości "Pierścienia Nibelunga" miała miejsce w dniach 13–17 sierpnia 1876 roku w specjalnie na potrzeby twórczości Wagnera wzniesionym teatrze operowym w Bayreuth.
Kompozycja tekstu.
Treść.
W dużym skrócie: akcja rozgrywa się wokół magicznego pierścienia, wykutego ze Złota Renu, który może przynieść właścicielowi władzę nad światem. Nad pierścieniem ciąży jednak klątwa karła Alberyka ("Alberich"), któremu odebrano pierścień w „Złocie Renu”. Pierścień trafia do rąk złych i dobrych bohaterów (jakkolwiek w tetralogii mało kto jest całkiem zły albo całkiem dobry, wyłączając może protagonistę Zygfryda i antagonistę Hagena); w końcu Brunhilda, zanim rzuci się na stos pogrzebowy Zygfryda, oddaje pierścień córkom Renu i historia zatacza koło, aczkolwiek nadszedł zmierzch bogów i już nic nie będzie takie samo.
Inspiracje.
Źródła Pierścienia Nibelunga leżą w mitologii nordyckiej i średniowiecznych sagach: Eddzie poetyckiej oraz w Pieśni o Nibelungach.
Kompozycja muzyki.
W Pierścieniu Nibelunga Wagner posługuje się swoim systemem motywów przewodnich ("Leitmotiv"). Są motywy danych osób (np. Zygmunta albo Fryki), ale też ważnych przedmiotów (jak miecz Notung czy sam pierścień), uczuć i ogólnych pojęć (miłość Zygfryda, wierność, braterstwo krwi) itd. Motywy splatają się ze sobą i pojawiają w różnych miejscach tetralogii (np. motyw klątwy Alberyka ze „Złota Renu” możemy usłyszeć, gdy jego syn Hagen wita Zygfryda w „Zmierzchu bogów”). Jednym z ciekawszych motywów jest motyw zbawienia (zwany także przez Wagnera „gloryfikacją Brunhildy”), który słyszymy tylko dwa razy: w III akcie „Walkirii”, kiedy Brunhilda mówi Zyglindzie, że urodzi syna Zygmunta – wielkiego bohatera i w finale „Zmierzchu bogów” (wtedy motyw powtarza się kilka razy).

</doc>
<doc id="862354" url="https://pl.wikipedia.org/wiki?curid=862354" title="Leonard Roberts">
Leonard Roberts

Leonard Roberts (ur. 17 listopada 1972 w St. Louis) – amerykański aktor telewizyjny i filmowy.
Życiorys.
Urodził się w St. Louis w Missouri. Ukończył szkołę teatralną przy Uniwersytecie DePaul w Chicago w stanie Illinois, otrzymując tytuł magistra sztuki aktorskiej.
Po raz pierwszy na szklanym ekranie wystąpił w serialu kanadyjskim "Na południe" ("Due South", 1996).
Na kinowym ekranie debiutował w dwóch filmach – dramacie kryminalnym "Gangster" ("Hoodlum", 1997) z Laurence'em Fishburne'em i Andym Garcíą oraz melodramacie "Miłość od trzeciego spojrzenia" ("Love Jones", 1997).
Zagrał potem w serialach: ' ("Buffy the Vampire Slayer", 1999–2000), "JAG – Wojskowe Biuro Śledcze" ("JAG", 2001), "24 godziny" ("24", 2003), ' ("CSI: Miami", 2004) i "Tajemnice Smallville" ("Smallville", 2005–2006).
W telewizyjnym filmie biograficznym "Joe i Max" ("Joe and Max", 2002) wystąpił w roli boksera Joego Louisa, na ekranie partnerując Tilowi Schweigerowi.
W 2007 otrzymał nagrodę Future Classic Award za rolę D.L. Hawkinsa w serialu NBC "Herosi" (2006–2007).

</doc>
<doc id="862358" url="https://pl.wikipedia.org/wiki?curid=862358" title="Kate Maberly">
Kate Maberly

Kate Elizabeth Cameron Maberly (ur. 14 marca 1982 w miasteczku Reigate, w hrabstwie Surrey w Południowej Anglii), brytyjska aktorka. 
Mając 8 lat, Kate, zainspirowana przykładem starszej siostry-aktorki (Polly Maberly), wystąpiła w kilku brytyjskich produkcjach telewizyjnych. Dopiero nieoczekiwane zwycięstwo w castingu do głównej roli w "Tajemniczym ogrodzie" Agnieszki Holland zaznaczyło jej debiut na srebrnym ekranie i przyniosło uznanie krytyków. Niedługo potem miała znaczące występy w filmach takich jak "The Langoliers". W dalszych latach studia muzyczne i nauka stanęły dla niej na pierwszym planie, więc role filmowe skurczyły się do pomniejszych występów. Ostatnim jej filmem przed ukończeniem studiów (jesienią 2004) był "Finding Neverland" (Marzyciel).

</doc>
<doc id="862363" url="https://pl.wikipedia.org/wiki?curid=862363" title="Line Printer Daemon">
Line Printer Daemon

Line Printer Daemon (LPD), Line Printer Remote (LPR) lub Berkeley Printing System – zbiór programów do obsługi drukarek, oferujących również usługi serwera wydruku, przeznaczony dla systemów operacyjnych klasy Unix. Najpopularniejsze implementacje LPD to BSD i LPRng. Popularny w Linuksach CUPS ma wiele zapożyczeń z LPD.

</doc>
<doc id="862364" url="https://pl.wikipedia.org/wiki?curid=862364" title="Florian Zebrzydowski">
Florian Zebrzydowski

Florian Zebrzydowski herbu Radwan (zm. w 1566 roku) – hetman nadworny w latach 1552-1562, hetman polskich wojsk zaciężnych w kampanii 1561-1562 (dowodził 3700 żołnierzy), kasztelan lubelski w latach 1563-1566, kasztelan oświęcimski i burgrabia krakowski w latach 1552-1553, referendarz litewski w latach 1546-1551, referendarz podlaski w 1550 roku, przełożony dworu królewskiego od 1550 roku, sekretarz królewski w 1548 roku, dworzanin konny Zygmunta II Augusta od 1543 roku, dworzanin Zygmunta I Starego od 1538 roku, starosta sądecki w latach 1561-1566, starosta tyszowiecki w latach 1562-1566, rotmistrz jazdy w latach 1561-1562.
Zaliczany do najważniejszych renesansowych teoretyków wojskowości. Przykładał w swoich pracach dużą wagę do znaczenia piechoty i fortyfikacji bastionowych. Prawdopodobnie jego pierwszy kontakt z armią miał miejsce w roku 1538, kiedy otrzymał list przypowiedni na oddział piechoty, która stacjonowała na Podolu. Dalsze doświadczenia zdobywał w wojskach nadwornych. Już w 1539 roku zostaje dworzaninem króla Zygmunta I Starego, a dziewięć lat później Zygmunt II August wykorzystuje Zebrzydowskiego, by ten na czele 200-osobowej chorągwi witał na granicy z Litwą w Łosicach Barbarę Radziwiłłównę. Bardzo dobre relacje pomiędzy Zebrzydowskim a Mikołajem Radziwiłłem „Czarnym” i Mikołajem Radziwiłłem „Rudym” widoczne są od 1547 roku. W konsekwencji w 1549 roku hetman wielki litewski zwrócił się do króla z prośbą o przesłanie Floriana na Litwę, co argumentował chęcią wykorzystania jego doświadczenia. W 1552 roku Zebrzydowski został również burgrabim krakowskim, w związku z czym sprawował rządy nad piechotą strzegącą Wawelu. Zebrzydowski wziął udział w wyprawie pozwolskiej. Następnie otrzymał tytuł hetmana wojsk zaciężnych i wyruszył z polskimi chorągwiami do Inﬂant, gdzie wziął udział w walkach w latach 1561–1562.
Sprawował obowiązki referendarza dworu polskiego Zygmunta II Augusta w Wilnie.
Został pochowany w Lublinie.

</doc>
<doc id="862367" url="https://pl.wikipedia.org/wiki?curid=862367" title="Robaszew">
Robaszew

Robaszew – wieś w Polsce położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość administracyjnie należała do województwa sieradzkiego.

</doc>
<doc id="862374" url="https://pl.wikipedia.org/wiki?curid=862374" title="Konkatedra Najświętszej Maryi Panny Matki Kościoła w Gołdapi">
Konkatedra Najświętszej Maryi Panny Matki Kościoła w Gołdapi

Konkatedra pod wezwaniem Najświętszej Maryi Panny Matki Kościoła w Gołdapi – rzymskokatolicki kościół parafialny należący do dekanatu Gołdap diecezji ełckiej. 
Historia.
Początkowo kościół ewangelicki (do roku 1945). W czasie działań wojennych (1944-1945) został prawie całkowicie zniszczony i dopiero w latach 1981-1984 został odbudowany i przeznaczony do kultu religijnego. Konsekrowany w dniu 11 czerwca 1984 roku W dniu 26 sierpnia 1984 roku przy świątyni została utworzona parafia pw. Najświętszej Maryi Panny Matki Kościoła. W 1992 roku kościół został ustanowiony przez papieża Jana Pawła II konkatedrą diecezji ełckiej. W 1989 roku przy świątyni została reaktywowana przez biskupa Edmunda Piszcza Sambijska Kapituła Kolegiacka (od 1992 roku pod nazwą Sambijska Kapituła Konkatedralna).
Architektura.
Kościół został zbudowany poza obrębem miasta w stylu gotyckim w drugiej połowie XVI wieku (ok. 1570-1580) jako świątynia halowa z cegły, posiadająca boczną kruchtę i masywną wieżę od strony zachodniej, jej mury mają 3 metry grubości. W wyniku częstych renowacji świątyni zatraciła większość stylowych elementów dekoracyjnych. Około 1700 roku w świątyni został zamontowany ołtarz w stylu barokowym.

</doc>
<doc id="862376" url="https://pl.wikipedia.org/wiki?curid=862376" title="Jarmila Wolfe">
Jarmila Wolfe

Jarmila Wolfe, z domu Gajdošová, w latach 2009-2011 Groth (ur. 26 kwietnia 1987 w Bratysławie) – tenisistka reprezentująca Australię, a do 2009 roku grająca dla Słowacji, mistrzyni Australian Open z 2013 roku w grze mieszanej.
Kariera tenisowa.
W 2001 roku rozpoczęła występy w turniejach ITF. Startowała również do turnieju tenisowego piątej kategorii w Bratysławie. Po raz pierwszy udało się jej przejść kwalifikacje do zawodowego turnieju w Budapeszcie w 2003 roku. Dotarła tam aż do ćwierćfinału, pokonana przez Alicię Molik. Zadebiutowała w Pucharze Federacji dla drużyny słowackiej. Tylko raz na jedenaście startów w kwalifikacjach do imprez zawodowych zagrała w turnieju głównym w roku 2004. Miało to miejsce w Memphis, gdzie przegrała w pierwszej rundzie z Giselą Dulko.
Przełomowy w jej karierze okazał się sezon 2006. W czasie dwunastu miesięcy znalazła się wśród stu najlepszych tenisistek świata w rankingu tenisowym oraz wygrała turniej gry podwójnej. Osiągnęła ćwierćfinał turnieju w Portorožu (przegrany z Émilie Loit). Zadebiutowała we wszystkich turniejach wielkoszlemowych, osiągając kolejno pierwszą rundę Australian Open, drugą rundę French Open, ponownie pierwszą rundę Wimbledonu oraz trzecią rundę US Open (porażka z Dinarą Safiną). Razem z Evą Birnerovą wygrały turniej deblistek w Sztokholmie, pokonując w finale faworytki Yan Zi i Zheng Jie. Razem z Bryanne Stewart osiągnęła dwa półfinały turniejowe. W tym sezonie sięgnęła też po swoje pierwsze triumfy w turniejach ITF.
W pierwszej rundzie Australian Open 2007 przegrała z Milagros Sequerą. Osiągnęła półfinał gry podwójnej w Pattaya razem z Jeleną Kostanić Tošić, a wkrótce także finał w Memphis z Akiko Morigami. W maju osiągnęła singlowy ćwierćfinał w Pradze, przegrywając z Francuzką Marion Bartoli. Do końca sezonu przeszła pierwszą rundę jedynie w Kolkacie.
W grudniu 2007 Jarmila oznajmiła, że zdecydowała się na zmianę barw narodowych, o czym myślała już od wielu sezonów. Od stycznia 2008, począwszy od imprezy w Gold Coast, została reprezentantką Australii. Pierwszy sukces w nowych barwach odniosła, pokonując rodaczkę Monique Adamczak w walce o dziką kartę do wspomnianego turnieju w Gold Coast.
W styczniu 2013 roku Gajdošová wywalczyła razem z Matthew Ebdenem tytuł mistrzowski podczas wielkoszlemowego Australian Open w grze mieszanej. Para australijska grała w zawodach z dziką kartą, a w finale pokonali 6:3, 7:5 Lucie Hradecką i Františka Čermáka.
11 stycznia 2017 wydała za pomocą "Instagrama" oświadczenie, w którym napisała, że zdecydowała się zakończyć swoją karierę tenisową ze skutkiem natychmiastowym. Jako przyczynę podała niemożność wyleczenia się z kolejnej kontuzji i przewlekły uraz pleców. Ponadto nie otrzymała dzikiej karty do Australian Open 2017.
Życie prywatne.
W lutym 2009 poślubiła australijskiego tenisistę Sama Grotha. Podczas wielkoszlemowego Australian Open 2009 wyjaśniła nieporozumienie wokół jej osoby dotyczące reprezentowanego przez nią państwa. Sama tenisistka deklaruje, że gra dla Australii, ale nie wszyscy organizatorzy turniejów to uwzględniają, umieszczając przy jej nazwisku Słowację. Pod koniec kwietnia 2011 rozwiodła się i powróciła do nazwiska Gajdošová.
1 listopada 2015 wzięła ślub z Adamem Wolfem i przyjęła nazwisko męża. 28 marca 2017 ogłosiła, że spodziewa się narodzin swojego pierwszego dziecka.
11 listopada 2017 urodziła córkę, Natalię.

</doc>
<doc id="862377" url="https://pl.wikipedia.org/wiki?curid=862377" title="Zapowiednik (województwo łódzkie)">
Zapowiednik (województwo łódzkie)

Zapowiednik – wieś w Polsce położona w województwie łódzkim, w powiecie sieradzkim, w gminie Złoczew.
W latach 1975–1998 miejscowość administracyjnie należała do województwa sieradzkiego.

</doc>
<doc id="862385" url="https://pl.wikipedia.org/wiki?curid=862385" title="Wielkie Księstwo Hesji">
Wielkie Księstwo Hesji

Wielkie Księstwo Hesji (niem. "Großherzogtum Hessen") – państwo niemieckie powstałe w 1806 roku po likwidacji Świętego Cesarstwa Rzymskiego. Ludwik I był landgrafem Hesji-Darmstadt w latach 1790–1806 (jako Ludwik X), a następnie wielkim księciem Hesji-Darmstadt od 1806 do swej śmierci w 1830 roku.
Państwo to powstało na skutek akcji podjętej przez Napoleona, który podniósł dawne hrabstwo krajowe Hesji-Darmstadt do rangi Wielkiego Księstwa. Stąd Wielkie Księstwo uznaje się często za kontynuację państwowości Hesji-Darmstadt i tak też często bywa nazywane.
Historia.
Ponieważ Hesja-Darmstadt była członkiem stworzonego przez Napoleona Związku Reńskiego, decyzją kongresu wiedeńskiego z 1815 roku zmuszona została do oddania znaczącej części swego terytorium. Terytorium księstwa Westfalii, które Hesja-Darmstadt otrzymała po reorganizacji ziem Cesarstwa Niemieckiego w 1803 roku (tzw. "Reichsdeputationshauptschluss"), zostało wcielone do Prus. Częściową rekompensatą tych strat było włączenie do Wielkiego Księstwa ziem na zachodnim brzegu Renu wraz z Moguncją. Na kongresie wiedeńskim postanowiono, że musi je oddać, ale jako rekompensatę dano mu tereny tzw. "Rheinhessen" (Hesja Reńska), z miastem Moguncja.
W 1867 roku północna część Wielkiego Księstwa ("Oberhessen", tzn. Górna Hesja) stała się częścią Związku Północnoniemieckiego ("Norddeutscher Bund"), podczas gdy druga połowa Wielkiego Księstwa, leżąca na południe od rzeki Men (Starkenburg i Hesja Reńska zwana "Rheinhessen") pozostały poza tym związkiem. W 1871 roku Wielkie Księstwo Hesji stało się częścią Cesarstwa Niemieckiego.
Ostatni wielki książę Ernest Ludwik (wnuk królowej Anglii Wiktorii i brat cesarzowej Rosji Aleksandry) został zmuszony do opuszczenia swego tronu w końcu I wojny światowej, a księstwo, nad którym panował, zmieniło nazwę na "Volksstaat Hessen" (Ludowa Republika Hesji).
Po II wojnie światowej większość terenów Wielkiego Księstwa wraz z Frankfurtem nad Menem i obszarem Waldeck utworzyły wraz z byłą pruską prowincją Hesja-Nassau kraj związkowy o nazwie Hesja. Wyjątkiem był okręg Montabaur, który poprzednio stanowił część Hesji-Nassau, a także leżąca na lewym brzegu Renu Hesja Reńska, które weszły w skład Nadrenii-Palatynatu. Wimpfen, które stanowiło enklawę Hesji-Darmstadt, weszło w skład Badenii-Wirtembergii.
Prowincje Wielkiego Księstwa Hesji.
Wielkie Księstwo Hesji podzielone było na trzy prowincje:

</doc>
<doc id="862388" url="https://pl.wikipedia.org/wiki?curid=862388" title="Akademia Wychowania Fizycznego w Gdańsku">
Akademia Wychowania Fizycznego w Gdańsku



</doc>
<doc id="862389" url="https://pl.wikipedia.org/wiki?curid=862389" title="Łagiewniki (powiat sieradzki)">
Łagiewniki (powiat sieradzki)

Łagiewniki – wieś w Polsce, położona w województwie łódzkim, w powiecie sieradzkim, w gminie Złoczew. Wchodzi w skład sołectwa Grójec Mały.
W latach 1975–1998 miejscowość administracyjnie należała do województwa sieradzkiego.
Nazwa.
Nazwa miejscowości pochodzi od nazwy wczesnośredniowiecznego zawodu łagiewnika polegającego na wyrabianiu drewnianych lub glinianych naczyń.

</doc>
<doc id="862390" url="https://pl.wikipedia.org/wiki?curid=862390" title="AWFiS">
AWFiS



</doc>
<doc id="862393" url="https://pl.wikipedia.org/wiki?curid=862393" title="Cucha">
Cucha



</doc>
<doc id="862396" url="https://pl.wikipedia.org/wiki?curid=862396" title="Joan Hickson">
Joan Hickson

Joan Hickson (ur. 5 sierpnia 1906 w Kingsthorpe, zm. 17 października 1998) – angielska aktorka komediowa: teatralna, filmowa i telewizyjna. Sławę przyniosła jej rola panny Marple w serialu telewizyjnym BBC: Miss Marple.

</doc>
<doc id="862399" url="https://pl.wikipedia.org/wiki?curid=862399" title="Sound Blaster X-Fi">
Sound Blaster X-Fi

Sound Blaster X-Fi – linia kart dźwiękowych Sound Blaster stworzona przez firmę Creative Labs, wyposażona w procesor dźwiękowy X-Fi CA20K1. Procesor ten, wykonany w technologii fotolitografii 130 nm, pracuje z częstotliwością 400 MHz i zawiera 51 milionów tranzystorów, a jego moc obliczeniowa wynosi około 10.000 MIPS. 
Procesor X-Fi jako pierwszy obsługuje rozszerzenie EAX Advanced HD 5.0 i potrafi przetwarzać jednocześnie do 128 źródeł dźwięku 3D.

</doc>
<doc id="862400" url="https://pl.wikipedia.org/wiki?curid=862400" title="Gunia">
Gunia

Gunia (czasem zdrobniale: guńka) – męskie odzienie wierzchnie górali karpackich, w tym m.in. górali śląskich, czadeckich, żywieckich, babiogórskich i orawskich. Na wschód od doliny Dunajca (m.in. u Łemków, Bojków czy Hucułów) analogiczny element męskiego ubioru nosi nazwę "czuha" lub "cuha". U Podhalan gunia nazywana jest czasem „burą cuhą”.
Gunia posiada formę obszernego płaszcza z szerokimi rękawami, o kroju poncza poprzecznego. Wykonywana jest z grubego, spilśnionego w foluszu i prawie nieprzemakalnego sukna samodziałowego koloru ciemnobrunatnego (tzw. "czornego") lub z domieszką wełny białej (tzw. "siwego"). Na gunię potrzeba „siągę” sukna, tj. tyle, ile wynosi zasięg rozłożonych rąk przyszłego użytkownika. Wykrawa się ją z prostokątnego płata sukna, którego szerokość (od 112 do 132 cm) wynika z szerokości góralskiego warsztatu tkackiego i decyduje o długości okrycia. Krój guni jest jednym z najbardziej archaicznych spośród wszystkich europejskich ubiorów, jakie dotrwały do XX w.
Najprostszy krój występuje u górali śląskich: jedyne szwy krawieckie w śląskiej guni znajdują się wzdłuż rękawów i w poprzek piersi. Z powodu tak prostego kroju dość sztywna gunia ubrana w rękawy źle leży na ciele i utrudnia ruchy rąk. Gunie górali Beskidu Śląskiego nie posiadają kołnierza. Krawędzie wycięcia pod szyję przechodzą w kraje przednich skrzydeł guni, wskutek czego przody schodzą się z sobą jedynie u dołu odzienia. Gunie śląskie są dość długie, sięgają zwykle do kolan, czasem nawet niżej.
Czym dalej na wschód tym krój guni bardziej się udoskonala. Na Żywiecczyźnie kliny sukienne wszyte przy szyi sprawiają, że gunia lepiej leży na ramionach. Jej rękawy zwężają się też nieco ku dołowi. U górali babiogórskich gunia ma już zalążek kołnierza, a na Orawie na południowych stokach Babiej Góry – wysoki, stojący kołnierz, doszyty z osobnego pasa materiału. W tych regionach również (np. w Zawoi), gdzie pracowały węższe warsztaty tkackie, w celu zachowania kroju poncza poprzecznego, a jednocześnie uzyskania odpowiedniej długości okrycia bez sztukowania sukna, stosowano zmodyfikowany krój guni, z dwoma doszywanymi płatami materiału na piersiach.
Gunie nie mają żadnego zapięcia – wiązano je pod szyją na rzemyk lub zapinano ozdobną mosiężną spinką. Jedyną ozdobę guni stanowią obszycia, zwane też "lemką", biegnące wzdłuż brzegów ubioru. Są one wykonywane ze skręconych „we czworo” kolorowych sznurków, zwanych "wójkami" lub "włóczkami". Ilość sznurków obszycia waha się od 2 (pierwotnie np. w Istebnej i Brennej) przez 4-6 w okolicach Jeleśni do 10 (po I wojnie światowej; Istebna, Wisła). „"Dawniej płaciło się krawcowi od roboty guni tyle" szóstek, "tyle razy po 20 halerzy" (...), "ile sznurków kazał sobie chłop naszyć na guni"” (S. Udziela). Znacznie bardziej rozbudowane obszycia, zwłaszcza wokół szyi, występowały np. w Zawoi, a najbogatsze – na Orawie. Również dobór tradycyjnych barw był różny: pozwalał on identyfikować stroje z różnych regionów, a nawet z poszczególnych wsi.
Guni nie wdziewano w rękawy: noszono ją zwykle zarzuconą na ramiona, a w cieplejsze dni – przerzuconą przez jedno ramię. Ponieważ odzież góralska nie była zaopatrzona w kieszenie, często jeden lub oba rękawy guni były zaszyte lub związane sznurkiem i pełniły rolę schowków na fajkę, mieszek z tabaką itp. Nową gunię noszono najpierw przez 10 lat od „święta” (do kościoła, na wesela, jarmarki itp.), a następnie dopiero jako strój „na co dzień”. Podniszczone (i znacznie „miększe”) gunie służyły jako wierzchni ubiór roboczy, zwłaszcza zimą w czasie zwózki drewna. Tylko wówczas górale wkładali ręce w rękawy guni („nawlekali gunię”) i przepasywali ją rzemieniem, za który – celem uzyskania większej swobody ruchów – zatykali poły odzienia.Gunia miała wszechstronne zastosowanie. Chroniła przed chłodem i przed deszczem. W czasie deszczowej pogody często zakładano gunię „na ręby” (lewą stroną na wierzch), w celu ochrony licowej, zdobionej strony odzienia. Przykrywano się nią również podczas snu, zwłaszcza kiedy sypiano na ławie lub na piecu, a także w szałasie.

</doc>
<doc id="862402" url="https://pl.wikipedia.org/wiki?curid=862402" title="Michel Siffre">
Michel Siffre

Michel Siffre (ur. 3 stycznia 1939 w Nicei) – francuski grotołaz i geolog. Uczestniczył w dwóch eksperymentach chronobioogicznych.
Życiorys.
Od 18 lipca do 14 września 1962 spędził dwa miesiące w jaskini we francuskich Alpach Nadmorskich na wysokości ok. 2 tys. m n.p.m., odcięty od zegarów i wszelkich zewnętrznych synchronizatorów ("dawców czasu") takich jak naturalny cykl światło/ciemność. Miał z pozostającymi na powierzchni współpracującymi z nim kolegami jedynie łączność telefoniczną, przy czym nie informowali go o tym, która jest godzina, ani jaka jest aktualna data. W ciągu tych dwóch miesięcy jego prawdziwy cykl biologiczny pozostawał na stabilnym poziomie 24,5 godziny, ale wydawało mu się, że funkcjonuje w cyklu około piętnastogodzinnym, że czas biegnie szybciej, że śpi i je zbyt często. Spowodowało to, że zakończenie eksperymentu zaskoczyło go: był przekonany, że do upływu ustalonych dwóch miesięcy zostało mu jeszcze 25 dni. Doświadczenie to przeprowadzone zostało w jaskini Scarasson, ponad sto metrów pod powierzchnią ziemi. Zalegający tam podziemny lodowiec powodował, że temperatura powietrza wynosiła około minus pół stopnia Celsjusza, a wilgotność około 98%. Warunki te spowodowały, że temperatura ciała Michela Siffre’a spadła do około 34 °C. Fizycznie był wyczerpany i osłabiony tak bardzo, że z trudem udało się go wydobyć na powierzchnię, nie był bowiem niemal w stanie współpracować z ratownikami.
W 1972 eksperyment został powtórzony, przy współpracy z NASA, tym razem spędził w jaskini w Teksasie 6 miesięcy. Kiedy się budził, naukowcy włączali światło, jeśli zasypiał, gasili. Jadł i spał kiedy tylko chciał. Na początku jego cykl spania/czuwania był bardzo nieregularny, ale ustabilizował się w końcu do dość regularnego wzorca, pomiędzy 25 a 30 godzin, czyli był trochę dłuższy niż doba.

</doc>
<doc id="862408" url="https://pl.wikipedia.org/wiki?curid=862408" title="Doppelkorn">
Doppelkorn

Doppelkorn (kornbrand, edelkorn) – wódka pochodzenia niemieckiego, o zawartości alkoholu 38-42%.
Alkohol ten wynaleziono w XV w. w północnych Niemczech, destylując zacier zbożowy. Od 1909 r. produkuje się go z pszenicy, żyta, owsa, gryki i jęczmienia. Zacier wyrabia się z wody i słodu pszenicznego. Dodaje się drożdże, aby zamienić cukier w alkohol i dwutlenek węgla. Po sfermentowaniu zacier jest poddawany procesowi destylacji. Trunek jest przechowywany w pojemnikach ze szlachetnej stali, czasem w dębowych beczkach.

</doc>
<doc id="862409" url="https://pl.wikipedia.org/wiki?curid=862409" title="Pieczyska (powiat sieradzki)">
Pieczyska (powiat sieradzki)

Pieczyska – wieś w Polsce położona w województwie łódzkim, w powiecie sieradzkim, w gminie Złoczew. Miejscowość wchodzi w skład sołectwa Kamasze.
W latach 1975–1998 miejscowość administracyjnie należała do województwa sieradzkiego.
Zobacz też: Pieczyska

</doc>
<doc id="862412" url="https://pl.wikipedia.org/wiki?curid=862412" title="Śnieżyca (roślina)">
Śnieżyca (roślina)

Śnieżyca ("Leucojum" L.) – rodzaj roślin z rodziny amarylkowatych. Do rodzaju należą dwa gatunki. Ich zasięg obejmuje Europę i zachodnią Azję – od Wysp Brytyjskich poprzez środkową i południową część Europy po rejon Kaukazu i Iran. Śnieżyca wiosenna "L. vernum" występuje jako gatunek rodzimy w Polsce, śnieżyca letnia "L. aestivum" jest efemerofitem – przejściowo dziczejącym z upraw.
Oba gatunki są uprawiane jako ozdobne. Śnieżyca letnia wykorzystywana jest także jako źródło galantaminy wykorzystywanej m.in. w przypadku choroby Alzheimera.
Morfologia.
Rośliny cebulowe o dzwonkowatych, zwisających kwiatach zbudowanych z 6 listków okwiatu. Kwiaty wyrastają po 2 lub 3 na wierzchołkach cienkich pędów kwiatowych o wysokości do 60 cm. Liście trawiaste, wąskie.
Systematyka.
Rodzaj należy do grupy (plemię/podrodzina) "Galantheae" Salisbury (synonimy: "Galanthaceae" G. Meyer, "Leucojaceae" Batsch) tworzącej klad z trzema innymi grupami euroazjatyckimi ("Lycoridae + Pancratieae + Narcisseae") w obrębie rodziny amarylkowatych "Amaryllidaceae" J. Saint-Hilaire z rzędu szparagowców "Asparagales".
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd "Lilianae" Takht., rząd amarylkowce ("Amaryllidales" Bromhead), rodzina amarylkowate ("Amaryllidaceae" J. St.-Hil.), rodzaj śnieżyca ("Leucojum" L.).

</doc>
<doc id="862414" url="https://pl.wikipedia.org/wiki?curid=862414" title="Samodział">
Samodział

Samodział – tkana na ręcznym krośnie tkanina; jest to materiał wykonany z szorstkiego, elastycznego, porowatego wełnianego lub lnianego włókna, z połyskiem o diagonalnej strukturze. Może to być także splot płócienny z przędzy zgrzebnej, niebarwionej, co daje wygląd ręcznie tkanego. Materiał jest wykorzystywany na sportową odzież, marynarki, garnitury, płaszcze, i damskie kostiumy.

</doc>
<doc id="862419" url="https://pl.wikipedia.org/wiki?curid=862419" title="Wilkołek Unikowski">
Wilkołek Unikowski

Wilkołek Unikowski – wieś w Polsce położona w województwie łódzkim, w powiecie sieradzkim, w gminie Złoczew. Miejscowość wchodzi w skład sołectwa Kamasze.
W latach 1975–1998 miejscowość administracyjnie należała do województwa sieradzkiego.

</doc>
<doc id="862421" url="https://pl.wikipedia.org/wiki?curid=862421" title="Leucojum">
Leucojum



</doc>
<doc id="862423" url="https://pl.wikipedia.org/wiki?curid=862423" title="Śmiertelne maski">
Śmiertelne maski

Śmiertelne maski – piąty tom cyklu detektywistyczno-fantasy Akta Harry’ego Dresdena stworzonego przez amerykańskiego pisarza Jima Butchera. 
Akcja rozpoczyna się w lutym, 8 miesięcy po Przesileniu Letnim (kończącym akcję tomu poprzedniego) w studiu telewizyjnym na nagraniu programu "Larry Fowler Show". Spotykają się tam: Harry Dresden, Mortimer Lindquist – ektomanta, mający zdolność rozmawiania z duchami, wsławiony wzywaniem zmarłych, Paolo Ortega – profesor Uniwersytetu Brazylijskiego, znany ze swej negującej postawy w stosunku do wydarzeń nadprzyrodzonych oraz ojciec Vincent z Watykanu, który bada wszelkiego rodzaju magiczne sprawy dla Kościoła. 
W trakcie nagrania okazuje się, iż każdy z gości życzy sobie porozmawiać z Dresdenem – Mortimer ma dla niego informacje dot. Susan Rodriguez (podobno przebywa ona obecnie w Peru), diuk Ortega, wampir z Czerwonego Dworu, chce pojedynku w zamian za zaprzestanie wojny pomiędzy Dworem a Białą Radą, zaś wielebny z Europy potrzebuje pomocy Harry’ego w sprawie Całunu Turyńskiego, który został właśnie skradziony (podobno przez kogoś z Chicago).
W trakcie prowadzenia śledztwa Dresden natrafia na trupa, w którym ciele znaleziono zarazki wielu chorób zakaźnych, w tym czarnej ospy. Co dziwniejsze, jego klatka piersiowa została pocięta w drobną kratkę, a ciało pozbawiono głowy i dłoni (by uniemożliwić identyfikację). Harry’ego atakuje również Ursiel, śmiertelnie niebezpieczny przeciwnik, jeden z Denarian, na szczęście w porę zjawiają się Rycerze Krzyża, Shiro, Sania oraz Michael, którzy ratują maga od śmierci.
Poszukując Całunu, Harry zwraca się o pomoc do Ulsharavas – istoty z Nigdynigdy, sprzymierzonej z duchem wyroczni. Ta kieruje go na łódź w porcie. Na „Wędrowcu” mag znajduje Całun, jednak dochodzi do walki pomiędzy nim a dwiema złodziejkami zwanymi Kościelnymi Myszami, Anną Valmont i Franciscą Garcią. Do walki wplątuje się również Lasciel – Denarianka o włosach przypominających długie brzytwy. Francisca ginie, zaś Anna ucieka ze zdobyczą, a Harry znów zostaje z niczym.
Po tym wydarzeniu Dresdena odwiedza Susan, rozwiewając wątpliwości dot. jej domniemanego, nowego chłopaka. Dziewczyna informuje go także o swojej nowej pracy w Peru, gdzie będzie działać przeciwko Czerwonemu Dworowi. Z racji zbliżającego się spotkania z rozjemcą – dziewczynką Archiwą w planowanym pojedynku z Ortegą, Harry chce zaproponować Michaelowi, by został jego sekundantem. Nieobecność przyjaciela powoduje, iż rolę tę przyjmuje inny Rycerz Krzyża, mieszkający z Carpenterami Azjata, Shiro. Spotkanie odbywa się wieczorem w tawernie McAnnaly. Na miejscu okazuje się, że sekundantem Ortegi został członek Dworu Białego, Thomas Raith.
Tego samego wieczoru odbywa się aukcja, na której prawdopodobnie zostanie zlicytowany Całun. Harry idzie na imprezę z Susan, jednak cała akcja kończy się spotkaniem z trzema Denarianami: Nicodemusem – Andurielem, jego córką Deirdre – Lasciel (poznaną już na łodzi) oraz wężopodobnym Quintusem Cassiusem – Salurielem. Po dłuższej walce dziewczynie i złodziejce udaje się zbiec, zaś Dresden zostaje uwięziony w Podmieściu. Z pomocą przychodzi mu Shiro, który dobija targu z Nicodemusem i ofiaruje siebie w zamian za więźnia.
Harry ucieka wraz z ukochaną, ukrywają się w jego mieszkaniu, gdzie dziewczyna zaczyna tracić nad sobą kontrolę i musi zostać spętana magiczną liną z włosów jednorożca. Między parą dochodzi do zbliżenia. 
Rozmowa z ojcem Forthillem u Michaela następnego dnia uświadamia magowi, iż ojciec Vincent to trup z kostnicy, a ciało wielebnego przybrał Quintus Cassius, który w obliczu dwóch Rycerzy Krzyża, oddaje dobrowolnie monetę.
Wieczorem na stadionie Wrigley odbywa się pojedynek między Dresdenem a Ortegą. Rolę sekundanta Harry’ego przyjmuje Susan. Przy pomocy siły woli muszą przesuwać mordit (kamień śmierci) przesuwają w stronę przeciwnika. Pojedynek przeradza się w bitwę z udziałem Kincaida, mordita i ukrytego snajpera (Martina), a zranionemu wampirowi udaje się zbiec.
Akcja następnie przenosi się na lotnisko O’Hare, gdzie Harry z Michaelem i Sanią chcą powstrzymać Nicodemusa przed rzuceniem klątwy. Niestety przybywają za późno. Umierający Shiro (jak się później okazuje śmiertelnie chory na raka) kieruje ich do pociągu jadącego do St. Louis (na międzynarodowe lotnisko), którym ucieka Denarianin z córką. W pojeździe dochodzi do dość dramatycznej walki, ostatecznie Nicodemus i Deirdre uciekają, Marcone znika z Całunem, a Dresden i Rycerze wychodzą z całej sytuacji bez większych obrażeń.
Ostatecznie Harry odnajduje Marcone'a z Całunem. Święte płótno było potrzebne, by pomóc wybudzić się ze śpiączki tajemniczej, młodej dziewczynie. Zaś w 
sprawie Ortegi okazuje się, że na jego posiadłość spadł stary rosyjski satelita i nikt nie przeżył wypadku.

</doc>
<doc id="862425" url="https://pl.wikipedia.org/wiki?curid=862425" title="Flagrum">
Flagrum

Flagrum – rodzaj bicza, stosowanego przez starożytnych Rzymian podczas kary chłosty. Bicz ten, opatrzony rękojeścią (zazwyczaj drewnianą), składał się z trzech dość długich rzemieni, zakończonych metalowymi haczykami, które przy każdym uderzeniu wyrywały cząsteczki ciała i unosiły je ze sobą. Końcówki biczów zawijały się i raniły również przód ciała, choć używano go do chłostania pleców i pośladków skazańca.

</doc>
<doc id="862427" url="https://pl.wikipedia.org/wiki?curid=862427" title="Nagorzyce">
Nagorzyce

Nagorzyce – wieś w Polsce, położony w województwie świętokrzyskim, w powiecie ostrowieckim, w gminie Waśniów.
W latach 1975–1998 przysiółek administracyjnie należał do województwa kieleckiego.
Przed 2023 r. miejscowość była przysiółkiem wsi Roztylice.
W Nagorzycach znajduje się kościół pw. Matki Bożej Matki Kościoła i Świętego Stanisława Kostki wzniesiony w latach 1977–1981 oraz Sala Królestwa miejscowego zboru Świadków Jehowy.
Położenie.
Wieś położona jest u stóp Pasma Jeleniowskiego Gór Świętokrzyskich. Przez miejscowość przepływa rzeczka Dobruchna, prawy dopływ Pokrzywianki.
Historia.
W średniowieczu według Długosza, Liber beneficiorum II,474, wieś była własnością Nagórskiego herbu Ostoja. W drugiej połowie XIX wieku jak podaje Słownik geograficzny Królestwa Polskiego z roku 1885 wieś Nagorzyce przestała istnieć, pozostał tylko folwark Nagorzyce w roku 1870 oddzielony od dóbr Witosławice.
Do 2005 r. funkcjonowała tu publiczna szkoła podstawowa.

</doc>
<doc id="862430" url="https://pl.wikipedia.org/wiki?curid=862430" title="Mariaposching">
Mariaposching

Mariaposching – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Schwarzach. Leży w Lesie Bawarskim, około 18 km na południowy wschód od Straubingu, nad Dunajem.
Dzielnice.
W skład gminy wchodzą następujące dzielnice: Mariaposching Loham, Hundldorf, Breitenhausen i Fahrndorf.
Oświata.
W gminie znajduje się 50 miejsc przedszkolnych (51 dzieci).

</doc>
<doc id="862431" url="https://pl.wikipedia.org/wiki?curid=862431" title="Sobczak">
Sobczak

Osoby o tym nazwisku:

</doc>
<doc id="862434" url="https://pl.wikipedia.org/wiki?curid=862434" title="Fender Precision Bass">
Fender Precision Bass

Fender Precision Bass (znany także jako P-Bass lub precel) jest najprostszym i zarazem najstarszym typem elektrycznej gitary basowej, opatentowanej na początku lat 50. przez Leo Fendera. Instrument ten został zaprojektowany z myślą o kontrabasistach, których problemem było zbyt słabe nagłośnienie kontrabasu oraz jego duża masa. P-Bass szybko znalazł swoje miejsce wśród sprzętu muzycznego, po który sięgały grupy artystów grających rock and rolla, wówczas debiutującego na scenie.
Historia.
Gitara basowa Precision zadebiutowała na rynku muzycznym w roku 1951, a jej wygląd dość znacząco odbiegał od dzisiejszej sylwetki tegoż instrumentu. Kształt oraz detale ówczesnego modelu były inspirowane gitarą Telecaster. Do wyposażenia P-Bassu należał jeden przetwornik typu single coil umieszczony w środkowej pozycji oraz mostek z dwoma siodełkami, który teoretycznie umożliwiał precyzyjną regulację menzury i wysokości zawieszenia strun (stąd nazwa basu – Precision). Jednak już w 1957 roku podjęto się próby odświeżenia wyglądu instrumentu, tym razem wzorując się na bestsellerze firmy – Fenderze Stratocasterze. Nowy wygląd, czterosiodełkowy mostek oraz przetwornik split coil nie spowodowały straty popularności P-Bassu, wręcz przeciwnie – produkty Fendera zyskiwały jeszcze więcej nabywców. Droższe modele gitary posiadały maskownicę, która była wykonana z anodyzowanego aluminium, zamiast z tworzyw sztucznych. We wszystkich standardowych odmianach Precision Bass posiadał dwa potencjometry – do regulacji głośności (volume) oraz brzmienia (tone). Przystawka split coil, zaprojektowana przez Setha Lovera pracuje jako humbucker, generując tony o bogatym dolnym paśmie, bez wyrazistej góry, w przeciwieństwie do modelu Jazz Bass. To sprawia, że bas ten bardzo rzadko jest wykorzystywany do gry solowej, za to idealnie sprawdza się jako instrument sekcyjny.
W roku 1968 zaprezentowano model Telecaster Bass, który wyglądem i specyfikacjami przypominał pierwszy typ P-Bassu.
Wersje specjalne.
Przez pół wieku Fender wyprodukował wiele wersji P-Bassu, m.in. z 20, 21 lub 22 progami oraz w limitowanych edycjach, które dostępne były tylko przez pewien okres. Począwszy od lat 70. niektóre odmiany Precision były dostępne w wersji z bezprogową, palisandrową lub klonową podstrunnicą, dzięki której brzmienie gitary było bliższe kontrabasowi. W 1980 roku zaprezentowano wersję Special – pierwszy model tego instrumentu z aktywną elektroniką (preamp), wprowadzającą regulację tonów wysokich (treble) i niskich (bass). Trzy lata później powstała seria Elite charakteryzująca się nowym wyglądem przystawek i Elite II z drugą parą przystawek split coil przy mostku. W latach 1989–1992 produkowane były gitary basowe w edycjach Plus oraz Deluxe Plus, zaopatrzone w nowoczesne przystawki firmy Lace Sensor (w układzie PJ), w wariantach z pasywną bądź aktywną elektroniką. Pod koniec lat 90. zaprezentowano instrumenty z serii Deluxe posiadające dodatkową przystawkę typu single coil lub humbucker (w zależności od kraju, z którego pochodzi gitara), montowaną przy mostku. Oprócz aktywnych przystawek i trzech potencjometrów odpowiedzialnych za ustawienia equalizera (treble, middle i bass) oraz dziewięcio lub osiemnastowoltowego przedwzmacniacza, Precision Bass w edycji American Deluxe charakteryzował się głębszym wycięciem, które pozwalało na łatwiejszy dostęp do wyższych pozycji na podstrunnicy. Odmiany pięciostrunowe zadebiutowały na początku XXI wieku. W 2003 roku gitary z serii American Series otrzymały system typu Greasebucket, który umożliwiał zmianę połączenia z szeregowego na równoległe i odwrotnie za pomocą przycisku S-1. Gdy przycisk był wciśnięty, brzmienie Precision Bassu upodabniało się do tonu gitary Jazz Bass. Linia Highway One przedstawiona również w 2003 roku była wyposażona w mostek typu BadAss II oraz stylizowana na wygląd gitar z lat 60. (głównie za sprawą zastosowania lakieru nitrocelulozowego), kilka lat później została zastąpiona odpowiednio seriami Classic i Road Worn. W 2008 roku seria American Series została zastąpiona linią American Standard, wnosząc do modelu Precision solidniejszy mostek, klucze Hipshot oraz cieńszą warstwę lakieru.

</doc>
<doc id="862435" url="https://pl.wikipedia.org/wiki?curid=862435" title="Mandy Capristo">
Mandy Capristo

Mandy Grace Capristo (ur. 21 marca 1990) – niemiecka piosenkarka, była członkini tria Monrose.
Artystka ma włoskie korzenie, lecz dorastała w Mannheim. W wieku 11 lat wygrała dziecięcy konkurs muzyczny. W zdobyciu tej nagrody pomógł jej utwór zespołu No Angels, który nosił tytuł "Ich wünsche mir einen Bankomat". W 2007 w plebiscycie 100 najseksowniejszych kobiet świata przeprowadzonym przez miesięcznik "For Him Magazine" artystka zajęła 10 miejsce, a w 2009 zdobyła 1 miejsce. W 2012 roku rozpoczęła solową karierę, pierwszy jej solowy singiel jest zatytułowany "The Way I Like It". 27.04.2012 w Niemczech miała miejsce premiera jej solowego albumu zatytułowanego "Grace".
W 2013 roku zaczęła spotykać się z niemieckim piłkarzem pochodzenia tureckiego grającym w Arsenalu Mesutem Özilem. 
Pod koniec 2014 roku rozstali się ze sobą, lecz w listopadzie 2015 roku (dokładnie podczas ceremonii Bambi 2015 w Berlinie) ogłosili, że znów są parą.
Dyskografia.
Wokalistka wydała cztery albumy z zespołem Monrose.
Kariera solowa.
ALBUMY
SINGLE

</doc>
<doc id="862440" url="https://pl.wikipedia.org/wiki?curid=862440" title="Robak (film 2007)">
Robak (film 2007)

Robak (in. tytuł Fobia; ang. "Bug") – film z 2007 r., horror, thriller, wyreżyserowany przez Williama Friedkina.

</doc>
<doc id="862444" url="https://pl.wikipedia.org/wiki?curid=862444" title="Niederwinkling">
Niederwinkling

Niederwinkling – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Schwarzach. Leży około 15 km na wschód od Straubingu, przy autostradzie A3.
Oświata.
W gminie znajduje się 68 miejsc przedszkolnych (65 dzieci) oraz szkoła podstawowa (9 nauczycieli, 157 uczniów).

</doc>
<doc id="862446" url="https://pl.wikipedia.org/wiki?curid=862446" title="Regresja morska">
Regresja morska



</doc>
<doc id="862447" url="https://pl.wikipedia.org/wiki?curid=862447" title="The Fall of Every Season">
The Fall of Every Season

The Fall of Every Season jest norweskim zespołem grającym mieszankę doom metalu, metalu progresywnego i death metalu, założonym przez Mariusa Stranda, który jest kompozytorem, wokalistą, gitarzystą, perkusistą i klawiszowcem grupy.
Życiorys.
Jesienią 2004 r. ruszył projekt The Fall of Every Season. Pierwszy utwór projektu - "Her Withering Petals" - został rozprzestrzeniony w internecie, zdobywając zainteresowanie autorem kompozycji. W 2006 r. wytwórnia Aftermath Music zainteresowała się projektem, czego wynikiem było wydanie w 2007 r. debiutanckiego albumu - "From Below".

</doc>
<doc id="862449" url="https://pl.wikipedia.org/wiki?curid=862449" title="Perasdorf">
Perasdorf

Perasdorf – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Schwarzach. Leży w Lesie Bawarskim, około 18 km na północny wschód od Straubingu.

</doc>
<doc id="862462" url="https://pl.wikipedia.org/wiki?curid=862462" title="Stanisław Kazimierz Cikowski">
Stanisław Kazimierz Cikowski

Stanisław Kazimierz Cikowski (ur. 14 lutego 1899 w Czarnym Dunajcu, zm. 2 grudnia 1959 w Krakowie) – polski piłkarz, środkowy pomocnik. Olimpijczyk. Długoletni zawodnik Cracovii.
Życiorys.
Młodość i edukacja.
Urodził się 14 lutego 1899 w Czarnym Dunajcu w wielodzietniej rodzinie Ferdynanda urzędnika skarbowego i Florentyny z Suwadów. W latach 1905-1909 chodził do szkoły powszechnej w rodzinnej miejscowości. Naukę kontynuował w krakowskim III Gimnazjum im Króla Jana III Sobieskiego. W 1917 roku dostał świadectwo dojrzałości i rozpoczął studia na Wydziale Lekarskim Uniwersytetu Jagiellońskiego. W 1925 otrzymał tytuł doktora medycyny. W trakcie studiów zgłosił się na ochotnika do Wojska Polskiego. Do lutego 1919 pełnił służbę wartowniczą w krakowskim baonie akademickim, a następnie podoficera sanitarnego. W latach 1920-1921 pełnił funkcję adiutanta Dowództwa Okręgu Garnizonu w Krakowie. W czerwcu 1921 został podporucznikiem rezerwy.
Kariera piłkarska.
Piłkę nożną uprawiał od lat gimnazjalnych. W 1912 został członkiem Cracovii. W czerwcu 1916 został zawodnikiem pierwszego zespołu. Do połowy 1925 rozegrał 226 spotkań. W 1921 został mistrzem kraju. Zagrał w historycznym, pierwszym meczu międzypaństwowym polskiej kadry – 18 grudnia 1921 Polska przegrała w Budapeszcie z Węgrami 0:1. W reprezentacji rozegrał 9 spotkań. Brał udział w igrzyskach olimpijskich w Paryżu . Dwunastokrotnie wystąpił w reprezentacji Krakowa w meczach międzynarodowych i międzyokręgowych. W 1925 zakończył karierę piłkarską. We wrześniu 1939 był lekarzem w szpitalu wojskowym nr 1003 w Przemyślu. Po powrocie do Krakowa udzielał pomocy medycznej piłkarzom działającym w ruchu konspiracyjnym w Krakowie.
Po wojnie.
Po zakończeniu wojny włączył się do pracy społecznej w Cracovii. W 1946 został członkiem sądu honorowego Klubu Sportowego Cracovia. W 1956 wchodził w skład komitetu organizacyjnego jubileuszu 50-lecia Cracovii. pracował także w społecznej służbie zdrowia. Od 1948 był zatrudniony w Wydziale Prezydium Miejskiej Rady Narodowej. Zmarł 2 grudnia 1959 w Krakowie i został pochowany na Cmentarzu Rakowickim (kwatera FD-płn.-5).
Ukończył studia na wydziale medycyny Uniwersytetu Jagiellońskiego, pracował jako ginekolog-położnik.

</doc>
<doc id="862469" url="https://pl.wikipedia.org/wiki?curid=862469" title="Aiterhofen">
Aiterhofen

Aiterhofen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, siedziba wspólnoty administracyjnej Aiterhofen. Leży około 5 km na południowy wschód od Straubingu, przy drodze B20 i B8.
Dzielnice.
W skład gminy wchodzą następujące dzielnice: Aiterhofen, Amselfing, Geltolfing, Niederharthausen
Współpraca.
Miejscowości partnerskie:

</doc>
<doc id="862473" url="https://pl.wikipedia.org/wiki?curid=862473" title="Wojciech Sowiński">
Wojciech Sowiński

Wojciech Albert Sowiński (ur. 1805 we wsi Łukaszówka, pow. hajsyński na Podolu, zm. 5 marca 1880 w Paryżu) – polski pianista, kompozytor i publicysta muzyczny. Stryj poety Leonarda Sowińskiego.
Życiorys.
Uczył się w Wiedniu pod kierunkiem Carla Czernego (fortepian), A. Jiroveca i Leidesdorfa (kompozycja). W 1828 wyjechał na dalsze studia do Włoch, następnie przeniósł się do Paryża gdzie pracował jako nauczyciel muzyki.
Twórczość.
Główną zasługą Sowińskiego były starania o zaznajomienie cudzoziemców ze skarbami melodii narodowych i dziejami sztuki polskiej.
Utwory:
Prace teoretyczne:

</doc>
<doc id="862477" url="https://pl.wikipedia.org/wiki?curid=862477" title="Salching">
Salching

Salching – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Aiterhofen. Leży około 8 km na południe od Straubingu.
Dzielnice.
W skład gminy wchodzą następujące dzielnice: Salching, Oberpiebing, Aufham, Aumühle, Außerhienthal, Kienoden, Kirchmatting, Maierhof, Matting, Niederpiebing, Pfaffenpoint i Piering.
Oświata.
W gminie znajduje się 50 miejsc przedszkolnych (81 dzieci) oraz szkoła podstawowa (7 nauczycieli, 137 uczniów).

</doc>
<doc id="862478" url="https://pl.wikipedia.org/wiki?curid=862478" title="Kornbrand">
Kornbrand



</doc>
<doc id="862482" url="https://pl.wikipedia.org/wiki?curid=862482" title="Edelkorn">
Edelkorn



</doc>
<doc id="862487" url="https://pl.wikipedia.org/wiki?curid=862487" title="Hunderdorf">
Hunderdorf

Hunderdorf – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, siedziba wspólnoty administracyjnej Hunderdorf. Leży w Lesie Bawarskim, około 12 km na północny wschód od Straubingu, przy autostradzie A3 i linii kolejowej Cham – Straubing.
Dzielnice.
W skład gminy wchodzą następujące dzielnice: Au vorm Wald, Gaishausen, Hunderdorf i Steinburg.
Oświata.
W gminie znajduje się 100 miejsc przedszkolnych (84 dzieci) oraz szkoła podstawowa (25 nauczycieli, 442 uczniów).

</doc>
<doc id="862489" url="https://pl.wikipedia.org/wiki?curid=862489" title="Chrusty (Wieluń)">
Chrusty (Wieluń)

Chrusty – dzielnica Wielunia. Wieś całkowicie włączona do Wielunia w 1988 roku, składa się na nią kilka ulic, z których najistotniejszą jest ulica Jagiełły.

</doc>
<doc id="862490" url="https://pl.wikipedia.org/wiki?curid=862490" title="ISDN">
ISDN



</doc>
<doc id="862492" url="https://pl.wikipedia.org/wiki?curid=862492" title="PSTN">
PSTN



</doc>
<doc id="862495" url="https://pl.wikipedia.org/wiki?curid=862495" title="Neukirchen (powiat Straubing-Bogen)">
Neukirchen (powiat Straubing-Bogen)

 
Neukirchen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Hunderdorf. Leży w Lesie Bawarskim, około 18 km na północny wschód od Straubingu.
Dzielnice.
W skład gminy wchodzą następujące dzielnice: Pürgl, Obermühlbach, Steinburg, Neukirchen i Obermühlbach
Oświata.
W gminie znajduje się 50 miejsc przedszkolnych (62 dzieci) oraz szkoła podstawowa (4 nauczycieli, 79 uczniów).

</doc>
<doc id="862496" url="https://pl.wikipedia.org/wiki?curid=862496" title="City of Caterpillar">
City of Caterpillar

City of Caterpillar – amerykański zespół, założony w Richmond w 2000. Muzyka zespołu łączy elementy emo, screamo oraz post hardcore/rocka. Obecnie wiele zespołów czerpie inspiracje ze stworzonych przez grupę schematów, na przykład „A Day in Black and White”, „Welcome the Plague Year”, czy „Circle Takes the Square”.
Muzyka zespołu w ciągu kilku sekund zmienia się od szybkiej technicznej do łagodnej i opanowanej, często ukazując zdolności perkusisty. City of Caterpillar koncentruje się szczególnie na dynamice, używając standardowych emo formuł (jednak znacznie rozszerzonych), zapoczątkowanych przez m.in. „Indian Summer”, a także podniosłych, melancholijnych melodii, jak „Portraits of Past” czy „Maximillian Colby”. Podobnie jak w wymienionych zespołach, często wszyscy członkowie grupy grają crescendo aż do osiągnięcia punktu kulminacyjnego, zważywszy że dynamika „Indian Summer” często biegła równolegle z szeptem/krzykiem wokalu. W podobny sposób zaczęło grać wiele zespołów emo.
Brzmienie grupy przedstawia styl, który był inspirowany dokonaniami zespołów jak Godspeed You! Black Emperor oraz Mogwai w większym stopniu niż starszych grup emo, a także ukazywał dwie natury. Długie i wolne piękne partie instrumentalne przeradzały się w chaotyczny krzyk i emocjonujący śpiew. Ich zaprzyjaźniony japoński zespół Envy także używa podobnych schematów, planowano nawet odbyć wspólną trasę koncertową po USA, jednak Envy przyjechało do Stanów dopiero w styczniu 2005.
Zespół natomiast rozpadł się w grudniu 2003 w wyniku osobistych nieporozumień oraz konfliktów podczas komponowania.
Członkowie.
City of Caterpillar dzieliło członków z takimi zespołami jak pg. 99, Darkest Hour, Stop it!!, Enemy Soil, Kilara, później także Majority Rule. Po rozpadzie Jeff i Kevin założyli Malady oraz Verse En Coma, natomiast Brandon i Pat założyli Ghastly City Sleep.

</doc>
<doc id="862503" url="https://pl.wikipedia.org/wiki?curid=862503" title="Bugaj (Wieluń)">
Bugaj (Wieluń)

Bugaj ("osiedle Bugaj") – zachodnia dzielnica Wielunia położona pomiędzy ulicami: Sieradzką, Sikorskiego, Młodzieżową, Traugutta. Jest to osiedle wzniesione w latach 1977–1984 na terenie dawnej wsi Bugaj włączonej w granice Wielunia w 1934 roku.
W końcu 1997 r. zamieszkiwało je 1148 osób. Na osiedlu znajduje się 7 bloków mieszkalnych (4 bloki o 200 mieszkaniach zbudowane ze środków Wieluńskiej Spółdzielni Mieszkaniowej i 3 bloki o 150 mieszkaniach, których budowę sfinansowały Zakłady Urządzeń Galwanicznych i Lakierniczych "ZUGiL" S.A.). Osiedle dysponuje w sumie 350 mieszkaniami o łącznej powierzchni użytkowej 15 697 m². Ponadto na jego terenie mieści się w jednym budynku pawilon handlowy „Sezam” oraz supermarket Biedronka, a także kilka innych punktów sprzedaży detalicznej, m.in. apteka „Kwiaty Polskie”. 

</doc>
<doc id="862505" url="https://pl.wikipedia.org/wiki?curid=862505" title="Wincenty Baranowski">
Wincenty Baranowski

Wincenty Baranowski (ur. 22 stycznia 1877 w Wydrzynie, zm. 5 lutego 1957 w Warszawie) – polski rymarz i polityk ruchu ludowego. W latach 1947–1952 minister, poseł na Sejm Ustawodawczy (1919–1922), na Sejm II RP I i II kadencji, do Krajowej Rady Narodowej, na Sejm Ustawodawczy (1947–1952) oraz na Sejm PRL I kadencji.
Życiorys.
Był synem Piotra i Józefy Wojewódki, miał dwoje rodzeństwa. Poślubił Ludwikę Wojtasik, z którą miał córkę Janinę i syna Tadeusza. Ukończył szkołę elementarną w Wydrzynie, a do 1892 uczył się w gimnazjum im. Joachima Lelewela w Warszawie. Następnie rozpoczął naukę w szkole handlowej w Warszawie, którą jednak przerwał.
Sympatyzował z ruchem robotniczym i w 1894 został aresztowany za udział w konspiracyjnym zebraniu w Warszawie, następnie został deportowany do Wizny, gdzie przez 3 lata pracował przy budowie fortyfikacji. Po powrocie do Wydrzyna przejął gospodarstwo rolne po ojcu i równocześnie pracował jako siodlarz. W tym czasie utrzymywał kontakty z działaczami Polskiej Partii Socjalistycznej i Socjaldemokracji Królestwa Polskiego i Litwy. W 1901 aresztowany z powodu udziału w demonstracji 1 maja i więziony w Łomży. W 1906 powrócił do rodzinnej wsi, podejmując pracę na odziedziczonym po ojcu gospodarstwie. Udzielał się też społecznie: był członkiem rady gminnej i powiatowej, prezesem Kasy Pożyczkowo-Oszczędnościowej oraz sekretarzem kółka rolniczego i Czytelni Młodzieży w Wydrzynie. W 1916 założył w Wydrzynie koło Polskiego Stronnictwa Ludowego w Królestwie Polskim. Uczestnik zjazdu partii w Warszawie w 1918 (kiedy przyjęła ona nazwę PSL „Wyzwolenie”), w okresie 1920–1923 oraz 1925–1931 członek Zarządu Głównego PSL „Wyzwolenie”. W latach 1919–1930 poseł na Sejm Ustawodawczy oraz na Sejm I i II kadencji z listy tego stronnictwa, w 1930 kandydował z ramienia Centrolewu. W 1931 wstąpił do Stronnictwa Ludowego, członek Rady Naczelnej w latach 1931–1935 oraz w latach 1931–1933 prezes Zarządu Powiatowego SL w Wieluniu. W 1933 i 1937 współorganizował strajki chłopskie, w 1933 w związku z tym aresztowany i więziony w Wieluniu przez 6 tygodni. W 1938 został wybrany na wójta Wydrzyna.
W okresie okupacji niemieckiej, wysiedlony z gospodarstwa, pracował jako robotnik u osadników niemieckich, należał do konspiracyjnego SL „Roch”. Po wyzwoleniu w 1945 mianowany wicestarostą wieluńskim. Pełnił mandat poselski do Krajowej Rady Narodowej, na Sejm Ustawodawczy oraz na Sejm PRL I kadencji. W latach 1947–1952 minister w pierwszym rządzie Józefa Cyrankiewicza. W listopadzie 1949 został członkiem Ogólnokrajowego Komitetu Obchodu 70-lecia urodzin Józefa Stalina.
Od września 1945 do listopada 1949 był prezesem Naczelnego Komitetu Wykonawczego Stronnictwa Ludowego, satelickiego wobec Polskiej Partii Robotniczej. Od 1949 w Zjednoczonym Stronnictwie Ludowym, gdzie do 1954 był wiceprzewodniczącym Naczelnego Komitetu Wykonawczego, następnie prezesem Rady Naczelnej, a od 1956 do 1957 przewodniczącym Głównej Komisji Rewizyjnej.
Autor artykułów w prasie ludowej i członek grupy Zaranie.
W 1949 odznaczony Krzyżem Komandorskim z Gwiazdą Orderu Odrodzenia Polski, w 1954 Krzyżem Wielkim OOP, a w 1956 Orderem Sztandaru Pracy I klasy.
Zmarł 5 lutego 1957 przed objęciem mandatu posła II kadencji Sejmu. Został pochowany w Alei Zasłużonych na Cmentarzu Wojskowym w Warszawie (kw. A 28 rz. Tuje m. 6).

</doc>
<doc id="862507" url="https://pl.wikipedia.org/wiki?curid=862507" title="JFS2">
JFS2



</doc>
<doc id="862508" url="https://pl.wikipedia.org/wiki?curid=862508" title="Cmentarz żydowski w Łodzi">
Cmentarz żydowski w Łodzi



</doc>
<doc id="862510" url="https://pl.wikipedia.org/wiki?curid=862510" title="Stary Cmentarz Żydowski w Łodzi">
Stary Cmentarz Żydowski w Łodzi



</doc>
<doc id="862511" url="https://pl.wikipedia.org/wiki?curid=862511" title="Zdzisław Styczeń">
Zdzisław Styczeń

Zdzisław Witold Styczeń (ur. 16 października 1894 w Przemyślu, zm. 20 grudnia 1978 w Krakowie) – polski piłkarz, środkowy pomocnik. Olimpijczyk. 
W reprezentacji rozegrał 5 spotkań. Zagrał w historycznym, pierwszym meczu międzypaństwowym polskiej kadry – 18 grudnia 1921 Polska przegrała w Budapeszcie z Węgrami 0:1. Brał udział w igrzyskach olimpijskich w Paryżu. W latach 1911–1923 był graczem Cracovii. Z klubem tym zdobył mistrzostwo Polski w 1921, odszedł po konflikcie z działaczami i został piłkarzem lokalnego rywala – Wisły, gdzie grał w latach 1924–1926.
Był z wykształcenia architektem, ukończył Wyższą Szkołę Przemysłową. Pochowany na Cmentarzu Salwatorskim w Krakowie (sektor SC3-1-15).

</doc>
<doc id="862515" url="https://pl.wikipedia.org/wiki?curid=862515" title="City Of Caterpillar">
City Of Caterpillar



</doc>
<doc id="862516" url="https://pl.wikipedia.org/wiki?curid=862516" title="Windberg (Bawaria)">
Windberg (Bawaria)

Windberg – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Hunderdorf. Leży w Lesie Bawarskim, około 15 km na północny wschód od Straubingu, przy autostradzie A3.
W Windbergu znajduje się klasztor norbertanów w randze opactwa.
Oświata.
W gminie znajduje się 25 miejsc przedszkolnych (24 dzieci).

</doc>
<doc id="862521" url="https://pl.wikipedia.org/wiki?curid=862521" title="City of caterpillar">
City of caterpillar



</doc>
<doc id="862522" url="https://pl.wikipedia.org/wiki?curid=862522" title="Zbigniew Stypułkowski">
Zbigniew Stypułkowski

Zbigniew Franciszek Stypułkowski, ps. „Sobota”, „Zbyszek” (ur. 26 marca 1904 w Warszawie, zm. 30 marca 1979 w Londynie) – polski polityk, adwokat, poseł na Sejm III kadencji w II RP, z ramienia Stronnictwa Narodowego.
Życiorys.
W 1910 rozpoczął naukę w warszawskim Gimnazjum gen. Pawła Chrzanowskiego. W listopadzie 1918 jako gimnazjalista uczestniczył w rozbrajaniu Niemców w Warszawie. W lipcu 1920, w obliczu najazdu Armii Czerwonej na Polskę zgłosił się na ochotnika do Wojska Polskiego, walczył jako żołnierz pociągu pancernego Lb.16 Mściciel.
W 1921 zdał maturę i rozpoczął studia na Wydziale Prawa i Nauk Politycznych Uniwersytetu Warszawskiego, który ukończył w 1925. Członek, a później prezes korporacji Aquilonia, a następnie prezes Związku Filistrów Aquilonii. W 1925 wybrany na Zjeździe Narodowego Związku Polskiej Młodzieży Akademickiej wiceprezesem Naczelnego Komitetu Akademickiego, od wiosny 1927 pełnił obowiązki prezesa NKA.
Działacz akademicki: wiceprezes Koła Prawników Stud. UW w latach 1922–1924, delegat na zjazdy ogólnopolskiego ZNPMA w 1923 i 1925; wieloletni członek władz Koła Warszawskiego Związku Akademickiego „Młodzież Wszechpolska”; działacz Stronnictwa Narodowego.
Związał się z tworzonym przez Romana Dmowskiego Obozem Wielkiej Polski.
Po ukończeniu studiów zdał egzamin sędziowski i adwokacki. W 1930 został wybrany posłem na Sejm RP z listy Stronnictwa Narodowego. Był najmłodszym posłem polskiego Sejmu. Mandat poselski wykonywał do 1935. Po 1935 prowadził praktykę adwokacką. Był między innymi obrońcą Adama Doboszyńskiego w czasie jego procesu we Lwowie. W latach 1930–1937 prezes Zarządu Okręgowego Stronnictwa Narodowego na Podlasiu i członek Rady Naczelnej Stronnictwa. W 1937 po spotkaniu z marszałkiem Edwardem Rydzem-Śmigłym na komersie korporacji akademickiej Arconia został usunięty z władz stronnictwa i zawieszony w prawach członka SN.
Po agresji Niemiec na Polskę we wrześniu 1939 zgłosił się na ochotnika do wojska. W walkach nie uczestniczył. Jego oddział został wzięty do niewoli przez Armię Czerwoną na Wołyniu po agresji sowieckiej 17 września 1939. Został wywieziony do obozu jenieckiego w Talicy, gdzie przebywali żołnierze różnych stopni (w tym gen. Mieczysław Smorawiński i kontradmirał Xawery Czernicki). Będąc podchorążym podał się za plutonowego, dzięki czemu uniknął selekcji NKWD do obozu w Kozielsku i losu swych współtowarzyszy – ofiar zbrodni katyńskiej.
W listopadzie 1939 został wraz z innymi szeregowymi żołnierzami pochodzącymi z terenu okupacji niemieckiej wydany przez władze sowieckie Niemcom. Trafił do stalagu IV B w Mühlbergu, później do stalagu VII A w Moosburg an der Isar niedaleko Monachium, zwolniony z niewoli wiosną 1940.
Po powrocie do Warszawy na krótko aresztowany przez Gestapo, po uwolnieniu wobec rozpoczętych masowych aresztowań polskich polityków (Akcja AB) przeszedł na stopę nielegalną, przez całą wojnę ukrywając się na fałszywych dokumentach. Pomimo przyjętych środków ostrożności (m.in. fikcyjny rozwód (separacja kanoniczna) z żoną) po zaostrzeniu terroru okupanta w 1943 cała jego rodzina (żona Aleksandra Stypułkowska, matka) została aresztowana i wywieziona do obozów koncentracyjnych w Rzeszy.
Od 1942 członek Tymczasowej Komisji Rządzącej, następnie Wojennego Zarządu Głównego Stronnictwa Narodowego. Był przeciwny sposobowi, w jaki kierownictwo stronnictwa przystąpiło do Armii Krajowej. Wyszedł z częścią Narodowej Organizacji Wojskowej i założył wespół z ONR Narodowe Siły Zbrojne. W latach 1943–1944 sekretarz generalny Tymczasowej Narodowej Rady Politycznej. Nie przestał politycznie uważać się za członka SN. Po dwóch latach (w marcu 1944) zawarł własną umowę scaleniową Narodowych Sił Zbrojnych (NSZ) z Armią Krajową, rozszedł się z ONR, powrócił do SN, wziął udział w powstaniu warszawskim (za zasługi podczas powstania został odznaczony Złotym Krzyżem Zasługi). W listopadzie 1944 współzałożyciel Narodowego Zjednoczenia Wojskowego.
28 marca 1945 wraz z innymi przywódcami polskiego państwa podziemnego zwabiony w Pruszkowie przez Iwana Sierowa pod pretekstem rozmów w sprawie wykonania postanowień konferencji jałtańskiej, aresztowany przez NKWD i wywieziony na moskiewską Łubiankę. W śledztwie jako jedyny odmówił nawet formalnie przyznania się do „winy”.
Sądzony w pokazowym procesie szesnastu w Moskwie w czerwcu 1945, został skazany na cztery miesiące więzienia. W sierpniu 1945 powrócił do Polski. Zagrożony aresztowaniem 30 listopada 1945 opuścił kraj, wywieziony przez oficerów 1 Dywizji Pancernej w konwoju UNRRA. W kilka godzin po wyjeździe UB było w jego warszawskim mieszkaniu.
Z Niemiec wyjechał do Włoch, gdzie wstąpił do 2 Korpusu. Wraz z jego żołnierzami ewakuował się w 1946 do Wielkiej Brytanii, łącząc się z rodziną (matka i żona przeżyły wojnę, syn wyjechał wraz z nim z Polski). Działacz Stronnictwa Narodowego na uchodźstwie. W latach 1954–1966 członek Egzekutywy Zjednoczenia Narodowego – władz wykonawczych Rady Jedności Narodowej – emigracyjnego substytutu parlamentu. Po śmierci ambasadora Józefa Lipskiego, który był nieoficjalnym przedstawicielem Egzekutywy w Waszyngtonie, w latach 1959–1970 Zbigniew Stypułkowski był jego następcą.
Autor wspomnień "W zawierusze dziejowej" (1951) (wyd. II rozszerzone pt. "Zaproszenie do Moskwy"). (trzy wydania angielskie i amerykańskie, wydanie francuskie, portugalskie, hiszpańskie i arabskie). Książka jest barwnym opisem wojennych przeżyć autora i bardzo cenną analizą metod śledczych NKWD stosowanych wobec aresztowanych członków władz polskich (a w konsekwencji także wobec innych ofiar procesów pokazowych w ZSRR i innych krajach komunistycznych doby stalinizmu). Wydanie angielskie poprzedził przedmową Hugh Trevor-Roper.
Rodzina.
Był synem Franciszka Antoniego Stypułkowskiego i Anny Janiny Olgi z domu von Probst-Wassman. Ojciec Andrzeja Stypułkowskiego.

</doc>
<doc id="862523" url="https://pl.wikipedia.org/wiki?curid=862523" title="Haruka">
Haruka

 – imię japońskie, noszone częściej przez kobiety niż przez mężczyzn.
Możliwa pisownia.
Haruka można zapisać używając wielu różnych znaków kanji i może znaczyć m.in.:

</doc>
<doc id="862525" url="https://pl.wikipedia.org/wiki?curid=862525" title="Cream Sherry">
Cream Sherry

Cream sherry (milk sherry) - słodka odmiana sherry pochodzenia hiszpańskiego o zawartości alkoholu 18-20%. Jest to mieszanka win Oloroso, Amontillado i PX. Napój powstał w XVI w. w Andaluzji (Hiszpania).

</doc>
<doc id="862526" url="https://pl.wikipedia.org/wiki?curid=862526" title="Milk sherry">
Milk sherry



</doc>
<doc id="862527" url="https://pl.wikipedia.org/wiki?curid=862527" title="Kodan Armada">
Kodan Armada



</doc>
<doc id="862528" url="https://pl.wikipedia.org/wiki?curid=862528" title="Year of the Dragon (singel Machine Head)">
Year of the Dragon (singel Machine Head)

Year of the Dragon – singel zespołu Machine Head wydany w 1999 roku. Utwory 2-4 nagrane 15 września 1999 roku w Webster Hall, Hartford.

</doc>
<doc id="862529" url="https://pl.wikipedia.org/wiki?curid=862529" title="Chorthippus pullus">
Chorthippus pullus



</doc>
<doc id="862532" url="https://pl.wikipedia.org/wiki?curid=862532" title="Masahiko Nishi">
Masahiko Nishi

 – japoński historyk, tłumacz i krytyk literatury, komparatysta, polonista, japonista, profesor Uniwersytetu Ritsumeikan w Kioto. 
Profesor Nishi jest najwybitniejszym w Japonii znawcą pisarstwa Witolda Gombrowicza, autorem wielu poświęconych mu prac. W 2004 przełożył na język japoński "Trans-Atlantyk". Jest także autorem pracy: "Jidysz. Migracja literatury" (wyd. 1995). Od lat zajmuje się badaniem historii literatury w języku jidysz.

</doc>
<doc id="862533" url="https://pl.wikipedia.org/wiki?curid=862533" title="Cynar">
Cynar

Cynar (czyt. "czi'nar") – aperitif pochodzenia włoskiego o zawartości alkoholu 16%. Nazwa napoju pochodzi od łacińskiego określenia "Cynara Scolymus", co znaczy karczoch. Alkohol jest produkowany od początku lat 50. XX w. W jego skład wchodzą ekstrakty z roślin i alkoholu oraz sok z karczocha.

</doc>
<doc id="862534" url="https://pl.wikipedia.org/wiki?curid=862534" title="Teodor Piotrowski">
Teodor Piotrowski

Teodor Jan Piotrowski (ur. 8 listopada 1892, zm. 18 lipca 1975) – działacz spółdzielczy, polityk.
Życiorys.
Od 5 grudnia 1944 do 31 grudnia 1944 był kierownikiem resortu aprowizacji i handlu PKWN. Następnie – do 7 kwietnia 1945 – był ministrem aprowizacji i handlu w rządzie Edwarda Osóbki-Morawskiego.
Był działaczem spółdzielczym. W 1945 był przewodniczącym Zarządu Związku Gospodarczego Spółdzielni RP "Społem".
Od 1944 do 1947 był posłem do KRN.
Od 1921 należał do PPS, a od 1948 – do PZPR.
Pochowany na cmentarzu Powązki Wojskowe w Warszawie (kwatera D33-1-5).

</doc>
<doc id="862537" url="https://pl.wikipedia.org/wiki?curid=862537" title="George Washington Carver National Monument">
George Washington Carver National Monument

Pomnik Narodowy George'a Washingtona Carvera znajduje się w Diamond, małym miasteczku hrabstwa Newton na południowym zachodzie stanu Missouri. Obejmuje dom dzieciństwa botanika i wynalazcy – G.W. Carvera, miejsca w których się bawił (wzgórza, lasy, preria) oraz cmentarz. Całkowita powierzchnia wynosi 210 akrów. Możliwość zwiedzania w godz. 9.00-17.00.
14 lipca 1943 roku ogłoszony narodowym pomnikiem USA przez prezydenta Franklina Delano Roosevelta.
Zarządzany jest przez National Park Service.

</doc>
<doc id="862539" url="https://pl.wikipedia.org/wiki?curid=862539" title="Dubonnet">
Dubonnet

Dubonnet - aperitify pochodzenia francuskiego o zawartości alkoholu 14,8%.
Dubonnet powstał pod koniec XIX w., nazywano go wtedy quinquina dubonnet. Podstawowym składnikiem napojów jest wyciąg z chinaryndyny. Nazywa się je winami china, ponieważ zawierają chininę. Aperitif występuje w dwóch odmianach: z białego i z czerwonego wina.
Rodzaje:

</doc>
<doc id="862540" url="https://pl.wikipedia.org/wiki?curid=862540" title="Quinqiuna Dubonnet">
Quinqiuna Dubonnet



</doc>
<doc id="862541" url="https://pl.wikipedia.org/wiki?curid=862541" title="WHATWG">
WHATWG



</doc>
<doc id="862544" url="https://pl.wikipedia.org/wiki?curid=862544" title="Cmentarz Wielowyznaniowy w Sosnowcu">
Cmentarz Wielowyznaniowy w Sosnowcu

Cmentarz Wielowyznaniowy w Sosnowcu – zespół cmentarzy w Sosnowcu przy ulicach Gospodarczej, Smutnej oraz Al. Mireckiego, w którego skład wchodzą:

</doc>
<doc id="862545" url="https://pl.wikipedia.org/wiki?curid=862545" title="Wina China">
Wina China



</doc>
<doc id="862547" url="https://pl.wikipedia.org/wiki?curid=862547" title="WAI">
WAI



</doc>
<doc id="862550" url="https://pl.wikipedia.org/wiki?curid=862550" title="VAN">
VAN



</doc>
<doc id="862551" url="https://pl.wikipedia.org/wiki?curid=862551" title="Będzitówek">
Będzitówek

Będzitówek – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
Podział administracyjny.
W latach 1975–1998 miejscowość administracyjnie należała do województwa bydgoskiego.
Demografia.
Według danych Urzędu Gminy Złotniki Kujawskie (XII 2013 r.) wieś liczyła 108 mieszkańców.

</doc>
<doc id="862559" url="https://pl.wikipedia.org/wiki?curid=862559" title="Cecil Taylor">
Cecil Taylor

Cecil Percival Taylor (ur. 25 marca 1929 w Nowym Jorku, zm. 5 kwietnia 2018 tamże) – amerykański pianista i poeta, jeden z twórców free jazzu. Wykładał na University of Wisconsin, Antioch College i innych uczelniach. Laureat NEA Jazz Masters Award 1990.
Biografia artystyczna.
Cecil Perceval Taylor urodził się w Long Island City, przedmieściu Queens, dzielnicy Nowego Jorku 25 marca 1929.
Początki – kształtowanie się stylu.
Jego matka była skrzypaczką, tancerką, aktorką i przyjaciółką perkusisty Sonny’ego Greera. Ojciec, z zawodu kucharz, śpiewał bluesa. Jego wujek grał na pianinie, perkusji i skrzypcach.
Cecil studiował grę na pianinie i perkusji od 5 roku życia. Nieco później grał nawet jako perkusista, „ale nigdy na profesjonalnym poziomie”.
Dorastał słuchając Louisa Armstronga, Bessie Smith, Billie Holiday, Elli Fitzgerald, Errolla Garnera. Wśród jego wczesnych fascynacji znajdowali się Duke Ellington i Fats Waller. Jego nieco późniejszymi idolami stali się Bud Powell, Charles Mingus, Thelonious Monk i Horace Silver.
Za początek jego kariery pianistycznej uważa się 1948.
Pod koniec lat 40. XX w. słuchał w Nowym Jorku orkiestr Counta Basiego, Jimmiego Lunceforda i Duke’a Ellingtona. Szczególne wrażenie wywarła na niego muzyka Ellingtona, jednak ponad wszystko przedkładał grę dwóch pianistów: Dave’a Brubecka i Lenniego Tristano. Obaj ci muzycy – podobnie jak i Taylor – próbowali zmodyfikować harmoniczne i formalne aspekty jazzu poprzez włączenie do swojego stylu pewnych „europejskich” elementów stylistycznych. Różnili się od Taylora swoistą sterylnością emocjonalną. Brubeck i Tristano byli także swoimi przeciwieństwami, co pomogło Taylorowi w dokonaniu syntezy ich przeciwieństw. Brubeckowska „gęstość harmoniczna” i Tristanowskie ciągi nut z niewielkimi odniesieniami do tonalności (lub nawet czasami bez żadnych odniesień), stały się głównymi wyróżnikami muzyki Taylora.
W latach 1951–1955 Cecil uczęszczał do „New England Conservatory od Music” w Bostonie. Wtedy także odkrył twórczość takich atonalistów jak Arnold Schönberg, Alban Berg, Anton Webern, Igor Strawinski i Béla Bartók. Jednak Strawinski i Bartók wywarli na niego dużo większy wpływ niż mistrzowie 12-tonowej techniki szkoły wiedeńskiej.
W Bostonie także zaczął na niego oddziaływać jazz. Mieszkali tam wówczas wybitni jazzmeni, tacy jak pianiści Jackie Byard i Dick Twardzik, trębacz Joe Gordon i grupa saksofonistów: Gigi Gryce, Charlie Mariano, Sam Rivers i Serge Chaloff. Taylor słuchał ich wszystkich podczas występów w klubach i w czasie sesji nagraniowych. Jako gość zaczął występować z muzykami bebopowymi: Dizzym Gillespiem, Charliem Parkerem i Budem Powellem.
Obok zsyntetyzowania elementów stylów Brubecka i Tristano, Taylor integrował elementy europejskiej muzyki awangardowej do jazzowego kontekstu. W wywiadzie udzielonym A.B. Spellmanowi, autorowi książki „Four Lives in the Bebop Business” (1967) Taylor powiedział, „iż jego problemem było nieustanne świadome używanie energii i technik europejskich kompozytorów, aby je zmieszać z tradycyjną muzyką Afroamerykanów i w ten sposób stworzyć nową energię”.
Ostatecznym elementem, który ukształtował jego styl, było odrzucenie stylu Brubecka i Tristana. Stało się to po koncercie w „Birdland”, podczas którego zobaczył, że Brubeck był naśladowcą Horace'a Silvera, a następnie Charlie Parker, Percy Heath i Milt Jakson „całkowicie go zniszczyli”
Lata 50..
W połowie lat 50. XX wieku Taylor prowadził małe grupy jazzowe. Jedną z nich był zespół Cecil Taylor Unit, w którym grali Steve Lacy (saksofon sopranowy), Buell Neidlinger (kontrabas) i Denis Charles (perkusja). Z tą grupą nagrał swoje pierwsze albumy, m.in. "Jazz Advance" w 1956 r. Steve Lacy był jednym z dłużej współpracujących z Taylorem muzyków.
W 1957 wystąpił na Newport Jazz Festival, który odbywał się wówczas w stanie Rhode Island. Za album "Jazz Advance" Taylor otrzymał nawet pozytywne recenzje. Jednak po jego występie w Newport zapanowała cisza. Prawie nie występował i pracował jako dostawca, handlarz płytami, pomywacz i kucharz.
W 1958 trio Taylora (Sylvester Gandi – kontrabas, Denis Charles – perkusja) wystąpiło na „Great South Bay Jazz Festival” w Nowym Jorku.
W październiku tego samego roku kwintet Taylora (Cecil Taylor – pianino, John Coltrane – saksofon tenorowy, Kenny Dorham – trąbka, Chuck Israels – kontrabas, Louis Hayes – perkusja) nagrał album "Hard Driving Jazz". Następny – 1959 rok – to okres działalności Cecil Taylor Quintet.
Lata 60..
W 1964 Cecil Taylor oraz trębacz Bill Dixon założyli „Jazz Composers Guild”, organizację, której jednym z zadań było propagowanie „nowej muzyki”. W tym samym roku działał nonet pod nazwą Cecil Taylor Group, w składzie: Cecil Taylor – pianino, Bill Dixon – trąbka, Roswell Rudd – puzon, Albert Ayler – saksofon sopranowy, Jimmy Lyons – saksofon altowy, Carla Bley – pianino, Paul Bley – pianino, Gary Peacock – kontrabas i Sunny Murray – perkusja.
W 1966 firma Blue Note Records wydała dwa przełomowe albumy Taylora: "Unit Structures" i "Conquistador!".
Od połowy lat 60. XX wieku do początku lat 70. XX wieku na skutek zmieniającego się rynku muzycznego, niechęci firm nagraniowych i krytyków amerykańskich, Cecil Taylor z trudnością mógł występować i nagrywać w Stanach Zjednoczonych. Zaczął bywać często w Europie, gdzie jego recepcja była dużo lepsza.
W październiku (17, 18 lub 19) 1968 Cecil Taylor wystąpił solo po raz pierwszy w Polsce z koncertem w Sali Kongresowej Pałacu Kultury i Sztuki w Warszawie w ramach Jazz Jamboree.
W następnym roku działał głównie w Europie ze swoją grupą Cecil Taylor Quartet (Jimmy Lyons – saksofon altowy, Sam Rivers – saksofony: sopranowy i tenorowy, Andrew Cyrille – perkusja) oraz w ramach Jazz Composers Orchestra Mike’a Mantlera.
Lata 70..
W 1970 kwartet Taylora działał pod nazwą Cecil Taylor Unit.
W 1973 Taylor koncertował w Japonii, USA i Europie ze swoim triem Cecil Taylor Unit (bez Sama Riversa). To trio kontynuowało działalność także w następnym roku. Jednak najważniejszym wydarzeniem 1974 był występ Taylora w Carnegie Hall w Nowym Jorku z 30-osobową orkiestrą Cecil Taylor Unit Core Ensemble. Taylor otrzymał Stypendium Guggenheima.
Rok 1975 Taylor spędził koncertując w Europie ze swoim Cecil Taylor Unit, zarówno w formie tria jak i kwartetu.
W 1976 Cecil Taylor Unit stał się kwintetem w składzie: Cecil Taylor – pianino, Jimmy Lyons – saksofon altowy, Raphé Malik – trąbka, David S. Ware – saksofon tenorowy, Marc Edwards – perkusja. Występował w Europie – także jako solista.
W 1977 w jego kwintecie perkusista Edwards został zastąpiony przez Beavera Harrisa. Oprócz koncertów z tym składem Cecil Taylor Unit, Taylor występował także jako solista.
W 1978 Cecil Taylor Unit rozrósł się do sekstetu: obok Taylora, Lyonsa i Malika grali w nim: Ramsey Ameen (Amin) – skrzypce, Sirone – kontrabas, Ronald Shannon Jackson – perkusja. Sekstet działał przez jakiś z czas ze zmienionymi perkusistami: Steve’em McCallem i następnie Kenem Taylerem. 18 czerwca Cecil Taylor wystąpił jako solowy artysta w Białym Domu w Waszyngtonie.
W 1979 Cecil Taylor Unit koncertował zarówno jako kwartet, kwintet i sekstet (z Alanem Silvą na kontrabasie i Thulani Davis jako wokalistką). Taylor jako solista wystąpił na 26 Festwalu Jazzowym Newport w Nowym Jorku. W grudniu rozpoczął serię występów w duetach z perkusistami; pierwszym był duet z Tonym Williamsem.
Lata 80..
W 1980 działał w duecie z perkusistą Maksem Roachem oraz z sekstetem Cecil Taylor Unit, w którym było aż dwóch perkusistów: Sunny Murray i Jerome Cooper. Koncertował także z Cecil Taylor Quartet (z Jimmym Lyonsem, Williamem Parkerem na kontrabasie i Rashidem Bakrem na perkusji). Ten zespół działał także w 1981 i 1982.
W 1982 działał także z większymi zespołami: 14-osobowym Large Ensemble oraz z Cecil Taylor Big Band, który liczył od 12 do 15 muzyków zależnie od koncertu. Cecil Taylor Unit działał jak sekstet.
W 1983 Cecil Taylor Unit był zasadniczo sekstetem, jednak poprzez inkorporację do zespołu tancerzy był oktetem pod nazwą Cecil Taylor Unit + Afrodancers.
1984 rozpoczął jako solista, następnie koncertował jako Cecil Taylor-Max Roach Duo (lipiec) i Steve Lacy-Cecil Taylor Duo (lipiec). 14 października odbył się koncert „Music for Two Continents” w Carnegie Hall w Nowym Jorku. W 12-osobowym big bandzie znajdował się Tomasz Stańko. Ta sama grupa wystąpiła także 15 i 18 na Praskim Festiwalu Jazzowym w Pradze w Czechosłowacji, Szwajcarii i 26 października w Warszawie w Sali Kongresowej. 30 października Cecil Taylor wystąpił wspólnie z Art Ensemble of Chicago w Paryżu.
W 1985 koncertował ze swoim Cecil Taylor Unit.
W 1986 Talor występował solo, z Cecil Taylor Unit oraz w Berlinie z septetem, w skład którego wchodził m.in. Peter Brötzmann. Współpracował także z 12-osobowym „Euro-American Big Band”. 28 maja wraz z 18-osobową orkiestrą wystąpił na pogrzebie swojego długoletniego współpracownika Jimmy’ego Lyonsa w St. Peter’s Church w Nowym Jorku.
1987 rozpoczął jako solista, następnie koncertował z Cecil Taylor Quintet, a pod koniec roku z Cecil Taylor Unit.
W następnym roku w Cecil Taylor Unit na trąbce zaczął grać Leo Smith znany później jako Wadada Leo Smith. W lipcu dał koncert z European Orchestra, w skład której wchodzili Tomasz Stańko i Peter Brötzmann. Po występach jako solista występował w „Cecil Taylor–Tony Oxley Duo” oraz utworzył nową grupę Cecil Taylor Feel Trio z Williamem Parkerem na kontrabasie i Tonym Oxleyem na perkusji.
W 1989 odnowił współpracę z perkusistą Maksem Roachem (Cecil Taylor–Max Roach Duo). Występował także z Cecil Taylor Unit oraz Cecil Taylor Corona Ensemble, z którym odbył kilka koncertów w słynnym klubie Knitting Factory w Nowym Jorku.
Lata 90..
W 1990 koncertował zarówno z Cecil Taylor Feel Trio jak i Cecil Taylor Unit.
W 1991 działało Cecil Taylor Trio; pianista ponownie współpracował Tonym Oxleyem w Cecil Taylor–Tony Oxley Duo. Występował także w Cecil Taylor &amp; Rada (nonet) i Cecil Taylor Quintet. Otrzymał duży grant z MacArthur Foundation, który zabezpieczył go finansowo, w dużo większym stopniu niż sprzedaż płyt z jego szerokiego katalogu.
Rok 1992 to występy Taylora przeważnie w duetach: Cecil Taylor–Bill Dixon Duo, Cecil Taylor–Min Tanaka Duo (tancerz „butō”) w Japonii. Jednak znalazł także czas na występy solowe oraz jako Cecil Taylor Tentet.
W 1993 występował w Europie pod szyldem Cecil Taylor Ensemble (oktet), następnie Cecil Taylor Septet, Cecil Taylor Trio w nowym składzie z Markiem Heliasem – kontrabas i Rashidem Bakrem – perkusja. Pod koniec roku znów ze swoim sekstetem.
Rok 1994 zaznaczył się solowymi występami pianisty.
W 1995 koncertował ze swoim kwartetem: Lisle Ellis – kontrabas, instrumenty perkusyjne, Thurman Baker – marakasy, instrumenty perkusyjne, Rashid Bakr – perkusja, instrumenty perkusyjne. Cecil dał się poznać także jako wokalista i recytator swojej poezji. Następnie działał w Cecil Taylor-Thurman Baker Duo. Nieco później poprowadził Cecil Taylor Orchestra, a po występach solowych Cecil Taylor Quartet.
W 1996 występował solowo, a następnie jako Cecil Taylor Orchestra (smyczkowa). Później działał jak Cecil Taylor-Sunny Murray Duo z ośmioma wokalistami. Pod koniec roku koncertował z nonetem Cecil Taylor Unit.
1997 to występy solowe oraz Cecil Taylor Trio w nowym składzie: Dominic Duval – kontrabas, Jackson Krall – perkusja.
1998 to działalność Cecil Taylor Trio, Cecil Taylor Quartet (plus Harri Sjöström), solowe występy oraz Cecil Taylor Quartet.
W 1999 nastąpiła reaktywacja: Cecil Taylor Feel Trio, Cecil Taylor-Max Roach Duo, Cecil Taylor Corona Enxemble (występy w Knitting Factory).
Lata 2000..
Rok 2000 odznaczył się głównie duetami artysty: Cecil Taylor–Joe Locke Duo, Cecil Taylor–Max Roach Duo, Cecil Taylor–Amiri Baraka (recytacja poezji), Cecil Taylor–Derek Bailey Duo. W połowie roku działało Cecil Taylor Trio. Pod koniec roku Cecil występował solowo oraz w Cecil Taylor Ensemble.
Rok 2001 Taylor rozpoczął występami swojego Ensemble'u; jego druga edycja liczyła ponad 40 muzyków. Następnie reaktywował się duet Cecil Taylor–Tony Oxley. Pod koniec roku występował Cecil Taylor–Elvin Jones Duo.
W 2002 pianista występował solowo, a następnie z Italian Instabile Orchestra. Potem w Cecil Taylor and Bang on a Can. Następnie znów w duecie Cecil Taylor–Tony Oxley. 20 i 21 czerwca wystąpił w Knitting Factory pod szyldem Cecil Taylor &amp; the Sound Vision Orchestra. Z tą samą orkiestrą udał się później do Europy.
2003 to Cecil Taylor–Tony Oxley Duo, Cecil Taylor Trio, ponowne występy z Italian Instabile Orchestra, Cecil Taylor Quintet i występy solowe, a rok zakończyły występy duetu Cecil Taylor–Tony Oxley.
2004 Cecil Taylor–Tony Oxley Duo, pomiędzy 23 a 28 marca odbyła się seria koncertów z okazji 75 rocznicy urodzin Cecila Taylora. Następnie działał Cecil Taylor Humane (Ubuntu) Big Band (15-osobowy) oraz Cecil Taylor Trio (Albey Balgochian – kontrabas, Jackson Krall – perkusja. W końcu ponownie Cecil Taylor–Tony Oxley Duo i Bill Dixon Trio.
2006 Taylor rozpoczął występami solowymi, a następnie z Cecil Taylor Trio (Henry Grimes – kontrabas, Pheeroan ak Laff – perkusja.
2007 Cecil Taylor Trio, występy solowe i w Europie Cecil Taylor Trio z Anthonym Braxtonem. Wiosną wystąpił na tym samym koncercie z innym stypendystą Mac Arthur Foundation, awangardowym saksofonistą i kompozytorem Johnem Zornem w konserwatywnym centrum Jazz at Lincoln Center, prowadzonym przez Wyntona Marsalisa. Taylor wystąpił w Cecil Taylor AHA Trio (Henry Grimes – kontrabas, Pheeroan ak Laff – perkusja), a John Zorn z grupą Masada. Centrum to powstało w 1988 r., ale ani Miles Davis, ani Ornette Coleman nigdy nie zostali do niego zaproszeni. Wynton Marsalis był nieobecny na koncercie Taylora i Zorna.
Cechy stylu Cecila Taylora.
Taylor był wykształconym klasycznie pianistą. Na jego styl złożyły się elementy zaczerpnięte z klasycznej pianistyki, z europejskiej muzyki awangardowej i z elementów muzyki afroamerykańskiej, w tym jazzu. Wszystko to zostało jednak przez Taylora gruntownie przemodelowane według jego własnych koncepcji. Jego rozwój stylistyczny w latach 60. XX w. wywołał porównania do modernistycznej, awangardowej tradycji zarówno europejskiej jak i amerykańskiej. Pierwszy zwrócił na to uwagę Gunther Schuller w artykule opublikowanym w „Jazz Review” ze stycznia 1959.
Głównym elementem jego stylu pianistycznego jest to, co zaczerpnął z muzyki afroamerykańskiej – perkusyjny, napędzający i dominujący nad wszystkim rytm.
Taylor zmienił także całkowicie sposób gry na pianinie. Gra w sposób niezwykle energiczny (fizycznie) i dynamiczny; jest zarówno głośniejszy jak i cichszy, brutalniejszy i łagodniejszy, szybszy i wolniejszy od innych pianistów. Charakterystycznie przeciwstawia asonanse dysonansom. Cechuje go także repetycyjność.
Przy całym intelektualizmie jego muzyki, jest on w stanie wyrazić wszelkie niuanse emocjonalne. Jego wychodzące z intelektu zanegowanie tradycyjnego rozumienia melodii, konstrukcji utworu, harmonii, instrumentalizacji, orkiestracji ma równocześnie cechy dziecięcej niewinności.
Między jego nagraniami a koncertami jest wyraźna różnica. Zwykle nagrywając album stosuje progresję akordów i utrzymuje dość stały rytm utworów. Nie stosuje tego podczas koncertów, które są zauważalnie bardziej „free” i nie trzymają się żadnych powszechnie przyjętych kanonów.
Recepcja.
Cecil Taylor był jednym z największych rewolucjonistów w historii muzyki jazzowej, obok Charliego Parkera, Milesa Davisa czy Ornette’a Colemana. Tak jak i oni, ale w swoim stylu czerpał swobodnie z zasobów sztuki i kultury, zarówno popularnej jak i ezoterycznej, łączył afrykańskie i europejskie tradycje, aby wyrażały jego zrozumienie dźwięku i muzyki w ogóle.
W momencie, gdy Ameryka zaczęła być opanowywana przez korporacyjnie kreowaną kulturę: przeboje (listy przebojów), popularne filmy, komercjalną telewizję i wszelkiego rodzaju „badania rynku”, Cecil (tak jak i Davis i Coleman) zaproponował alternatywną kulturę. Wyniosło go to po jakimś czasie z mało znanej subkultury na szersze, bardziej widoczne rejony.
Do jego złej recepcji w latach 50. XX wieku przyczyniła się prasa, która opisywała go posługując się nieustannie takimi określeniami jak: „trudny”, „gniewny”, „denerwujący”, „wymagający”. Przymiotniki te odnoszono zarówno do jego muzyki jak i osobowości.
W 2004 firma Columbia/Legacy wydała 3-dyskowy zestaw „Happy Birthday Newport! 50 Swinging Years”. Nie ma tam nagrań Taylora, który co najmniej 2-krotnie wystąpił na festiwalu. W 2001 r. telewizja publiczna wyemitowała 19-godzinną serię dokumentalną Kena Burnsa „Jazz”. Tylko wspomniano o Taylorze.
Taylor – „epikurejski arystokrata pianina” – był traktowany przez krytyków amerykańskich, „jedynie słusznych twórców obowiązującego kanonu”, jakby był markizem de Sade'em, bo ośmielił się stworzyć własne kanony bez pytania o zgodę. Taylor był wychowywany jako muzyczny geniusz, dano mu akces do afroamerykańskiej elity kulturalnej i zapewniono elitarne i odpowiednie wykształcenie muzyczne w „New England Conservatory”. Jego ostra i przenikliwa inteligencja i bezkompromisowe oddanie swoim koncepcjom i trwanie przy nich, dały w rezultacie radykalną restrukturyzację instrumentu, kompozycji, solowych i zbiorowych improwizacji, praktyk wykonawczych i wszelkich standardów związanych z muzyką.
Do krytyków atakujących Taylora (jak i Davisa i Colemana) dołączyli także muzycy, między innymi Charles Mingus i Max Roach. Muzycy ci uważali się za elitę, awangardę stojącą na samej krawędzi muzyki, która została zaakceptowana przez krytyków jak i publiczność, gdy nagle pojawiła się grupka muzyków, która śmiało przekroczyła ustalone przez nich granice i penetrowała nowe, nieznane przestrzenie muzyczne całkowicie na swój rachunek. Max Roach dość szybko przekonał się do błędu i często współpracował później z Taylorem. Billy Eckstine powiedział o jego muzyce "To jest tylko wiele hałasu. Ona brzmi jakby ktoś próbował nastroić fortepian – lub go porąbać". Najbardziej dziwi stanowisko niektórych dzisiejszych muzyków, na czele z Branfordem Marsalisem, który o Taylorze wyraził się krótko – „bullshit”.
Mimo tego, muzyka Taylora (tak jak Davisa i Colemana) potrafiła zainspirować artystów parających się różnymi dziedzinami sztuki, takich jak reżyser Louis Malle, kompozytor i dyrygent Leonard Bernstein, malarz i grafik Robert Rauschenberg, powieściopisarz Thomas Pynchon, tancerz Michaił Barysznikow ("Tetra Stomp: Eatin' Rain in Space" – wspólny ich występ w Chicago's Opera House), performerka Laurie Anderson, protopunkowy rockman Lou Reed i Captain Beefheart, twórca awangardowego zespołu Captain Beefheart and His Magic Band.
Taylor był najbardziej trudnym do zaakceptowania i kontrowersyjnym z tej trójki. Kroczył zawsze mocno wytyczoną przez siebie drogą, która oznaczała całkowitą zmianę koncepcji muzyki, melodii, harmonii, instrumentacji, orkiestracji. Nikt w tym nie posunął się dalej niż on. W momencie walki o prawa obywatelskie był oskarżany o to, że jego muzyka była bardziej podobna do współczesnej muzyki europejskiej (czyli „białej”), niż do muzyki „czarnej”, reprezentowanej np. przez Marvina Gaye'a (którego Taylor uwielbiał) i Charlesa Mingusa (którego Taylor nie lubił). Był to w ogóle problem muzyków nowego jazzu („Nowej Rzeczy”) – zobacz: muzyka kreatywna. Tworzyli oni awangardę, nową kulturę dla młodych Afroamerykanów, lecz zostali przez nich całkowicie odrzuceni. Młodzi Afroamerykanie wybrali rhythm and blues i soul.
Paradoksalnie ich muzyka, jak i muzyka Taylora, została całkowicie zaakceptowana przez młodych białych intelektualistów. Taylor sprzeciwiał się zawsze rasowym stereotypom i nieustannie podkreślał swoje pochodzenie od Indian amerykańskich i przodków szkocko-irlandzkich, obok afrykańskich. Również wychwalał takich białych muzyków jak Lennie Tristano i Dave Brubeck (na równi z muzykami czarnymi, którzy na niego wpłynęli).
Taylor zainspirował cały szereg europejskich muzyków, którzy pod jego wpływem stali się mniej europocentryczni i którzy obdarzyli go niebywałym szacunkiem.
W 2013 roku został laureatem Nagrody Kioto w dziedzinie sztuki i filozofii.

</doc>
<doc id="862560" url="https://pl.wikipedia.org/wiki?curid=862560" title="Mirogonowice">
Mirogonowice

Mirogonowice – wieś w Polsce, położony w województwie świętokrzyskim, w powiecie ostrowieckim, w gminie Waśniów.
Jest częścią składową sołectwa Wronów.
W latach 1975–1998 przysiółek administracyjnie należał do województwa kieleckiego.
Przed 2023 r. miejscowość była przysiółkiem wsi Wronów.
Historia.
Nazwa miejscowości - w dawnych wariantach (1470) "Myrogonyowieże", potem także "Mirogonice" lub "Mirogoniewice" - jest nazwą patronimiczną i pochodzi od staropolskiego imienia męskiego Mirogniew. Słownik geograficzny Królestwa Polskiego podaje, iż Mirogonowice były folwarkiem i osadą leśną w powiecie opatowskim, gminie Boksyce, parafii Waśniów. Leżały w odległości 19 wiorst od Opatowa.
W XV w. z łanów kmiecych w Mirogonowicach dziesięcinę oddawano biskupowi krakowskiemu, a z łanów dworskich proboszczowi w Waśniowie. Pod koniec XIX wieku folwark miał 9 domów, 108 mieszkańców i 471 mórg ziemi, osada leśna z kolei 1 dom, 8 mieszkańców i 156 mórg ziemi.
Do 1886 Mirogonowice oraz wieś Wronów tworzyły folwark o powierzchni 882 mórg, z czego 595 mórg stanowiły grunty orne i ogrody, 55 mórg – łąki, 1 morgę – pastwiska, 150 mórg – lasy, a 21 mórg – nieużytki i place. W folwarku był wówczas 1 budynek murowany oraz 37 drewnianych. Stosowano płodozmian 16-polowy.
Ostatnim właścicielem miejscowości był Wincenty Sebastian Reklewski (1875–1939) herbu Gozdawa, zamordowany 27 grudnia w czasie napadu rabunkowego na plebanię w Waśniowie, niosąc pomoc ówczesnemu proboszczowi.
W czerwcu 1944 w rejonie Mirogonowic i Wronowa rozpoczęła się koncentracja oddziałów Narodowych Sił Zbrojnych z okręgów: Częstochowa, Lublin, oraz powiatów: Stopnica, Kielce, Opatów, Pińczów i Jędrzejów, w wyniku której 18 czerwca 1944 doszło do utworzenia 204. Pułku Piechoty pod dowództwem majora Eugeniusza Kernera „Kazimierza”, przekształconej 11 sierpnia 1944 w większą jednostkę taktyczną pod nazwą Brygada Świętokrzyska.
W okresie PRL, w latach 1958–1992, w Mirogonowicach funkcjonowało „Państwowe Gospodarstwo Rolne Mirogonowice”.
Zabytki.
Do rejestru zabytków nieruchomych zostały wpisane pozostałości zespołu dworskiego – lamus oraz park (nr rej.: A.623/1-2 z.11.12.1957 i z 21.06.1967).

</doc>
<doc id="862561" url="https://pl.wikipedia.org/wiki?curid=862561" title="Jacek Wangin">
Jacek Wangin

Jacek Wangin (ur. 1969 w Lidzbarku Warmińskim) − poeta, prozaik, absolwent filologii polskiej Uniwersytetu Gdańskiego.
Życiorys.
Publikował m.in. w „Autografie”, „Frazie”, „FA-arcie”, „Opcjach”, „Studium”, „Pograniczach”. Debiutował w 2003 roku zbiorem opowiadań "Gdy wrony zawrócą". W 2007 ukazała się jego powieść "Lucka rzecz".
Mieszka i pracuje w Gdańsku.

</doc>
<doc id="862562" url="https://pl.wikipedia.org/wiki?curid=862562" title="Barlinek (przedsiębiorstwo)">
Barlinek (przedsiębiorstwo)

Barlinek SA – polski producent warstwowych podłóg drewnianych o potencjale produkcji ponad 12 mln m2 rocznie. Głównym, a zarazem najważniejszym oferowanym produktem jest Deska Barlinecka, w Europie określana również mianem deski wielowarstwowej bądź „engineered wood”. Deski podłogowe Barlinka produkowane są z gatunków drewna rodzimego i egzotycznego.
Sprzedaż podłóg prowadzona jest do 75 krajów na 6 kontynentach. Firma oferuje ponadto gamę akcesoriów do montażu i pielęgnacji podłóg, listwy przypodłogowe oraz biopaliwa drzewne: pellet drzewny i brykiet kominkowy.
Historia.
Swoimi tradycjami firma sięga XIX wieku, w którym na terenie Barlinka istniało kilka tartaków, a przy jednym z nich znajdowała się także wytwórnia mebli i stolarnia.
Po zakończeniu II wojny światowej wszystko zostało połączone w nowe przedsiębiorstwo: Zakłady Drzewne Lasów Państwowych w Barlinku. Początkowo, oprócz tarcicy liściastej i iglastej, produkowane tu były m.in. meble na potrzeby szkół i instytucji oraz płoty zapobiegające nawiewaniu śniegu. W 1947 roku oferta przedsiębiorstwa została wzbogacona o krzesła oraz elementy stolarskie do otworów i wyroby drewniane. Produkcja była ukierunkowana na zaspokojenie potrzeb budownictwa, a po roku 1950 produkty były przeznaczane także dla zwykłych odbiorców.
W ciągu dalszych lat swojego istnienia przedsiębiorstwo zmieniało nazwy: 1 stycznia 1959 roku na Barlineckie Zakłady Przemysłu Drzewnego w Barlinku, a w 1975 roku na Barlineckie Przedsiębiorstwo Przemysłu Drzewnego.
1 czerwca 1999 roku, w wyniku decyzji podjętej przez wojewodę zachodniopomorskiego, przedsiębiorstwo zostało sprywatyzowane i jako aport weszło w skład spółki „Barlinek” SA. Dzięki tym działaniom nastąpiło dokapitalizowanie spółki co spowodowało kilkudziesięcioprocentowy wzrost produkcji i sprzedaży.
22 września 2005 roku spółka zadebiutowała na warszawskiej Giełdzie Papierów Wartościowych z ceną emisyjną wynoszącą 7,30 zł i kursem otwarcia równym 8,25 zł.
W 2006 roku siedzibę spółki przeniesiono z Barlinka do Kielc.
W 2014 roku wycofano spółkę z giełdy – Zarząd Giełdy wykluczył spółkę z obrotu giełdowego z dniem 21 marca 2014 roku z powodu zniesienia dematerializacji akcji.
Struktura organizacyjna.
W skład Grupy Barlinek wchodzi kilka spółek zależnych:
Akcjonariat.
Według danych z grudnia 2009 roku największym akcjonariuszem spółki był Michał Sołowow, posiadający 68,81% akcji i głosów na WZA. Pozostali akcjonariusze posiadali 31,19% akcji i głosów.
Od 2019 roku jedynym akcjonariuszem jest luksemburski fundusz inwestycyjny Michała Sołowowa Black Forest SICAV-SIF Societe Anonyme.

</doc>
<doc id="862563" url="https://pl.wikipedia.org/wiki?curid=862563" title="Grand Marnier">
Grand Marnier

Grand Marnier – likier owocowy pochodzenia francuskiego o zawartości alkoholu 38-40%. Procedura produkcji została opracowana w 1880 roku przez Aleksandra Marnier-Lapostolle’a. Należy do grupy nazywanej "triple sec" i jest wytwarzany z wyselekcjonowanych koniaków i esencji gorzkich pomarańczy ("Citrus bigaradia") z wybranych plantacji regionu Karaibów. Proces produkcji zaczyna się od umieszczenia skórek pomarańczy w koniaku, by przesiąknął ich zapachem. Następnie dodaje się mieszankę ziół i całość poddaje się destylacji.

</doc>
<doc id="862564" url="https://pl.wikipedia.org/wiki?curid=862564" title="Krężoły (województwo kujawsko-pomorskie)">
Krężoły (województwo kujawsko-pomorskie)

Krężoły – wieś w Polsce położona w województwie kujawsko-pomorskim, w powiecie inowrocławskim, w gminie Złotniki Kujawskie.
W latach 1975–1998 miejscowość administracyjnie należała do województwa bydgoskiego.

</doc>
<doc id="862567" url="https://pl.wikipedia.org/wiki?curid=862567" title="Sędziwój z Szubina">
Sędziwój z Szubina



</doc>
<doc id="862569" url="https://pl.wikipedia.org/wiki?curid=862569" title="Młody Adam">
Młody Adam



</doc>
<doc id="862572" url="https://pl.wikipedia.org/wiki?curid=862572" title="Basen (film 2003)">
Basen (film 2003)

Basen (ang. "Swimming Pool") – francusko-brytyjski dramat filmowy z 2003 roku w reżyserii François Ozona.
Thriller psychologiczno-erotyczny opowiadający historię autorki kryminałów, która udaje się na wakacje do Francji, gdzie poznaje córkę swojego wydawcy. Nietypowe zachowanie młodej dziewczyny staje się inspiracją do stworzenia nowej książki.
Obraz miał swoją światową premierę w konkursie głównym na 56. MFF w Cannes. Zdobył Europejską Nagrodę Filmową dla najlepszej aktorki za rolę Charlotte Rampling.

</doc>
<doc id="862577" url="https://pl.wikipedia.org/wiki?curid=862577" title="Sędziwoj z Szubina">
Sędziwoj z Szubina



</doc>
<doc id="862578" url="https://pl.wikipedia.org/wiki?curid=862578" title="Ortodoksyjny menedżer plików">
Ortodoksyjny menedżer plików

Ortodoksyjny menedżer plików ( – OFM) – menedżer plików wzorowany na interfejsie programu Norton Commander, stąd zwany też „menedżerem typu Commander”.
Cechy, jakie musi spełniać menedżer plików, aby zaliczyć go do klasy ortodoksyjnych:
Obok cech wymienionych wyżej często mają inne:
Wszystkie ortodoksyjne menedżery plików mają podobne interfejsy użytkownika. Programy tego typu mają dwa okna nazywane "panelami", jedno z nich jest aktywne, drugie jest nieaktywne. Według założeń operacje na plikach odbywają się pomiędzy aktywnym lub nieaktywnym "panelem" lub tylko wewnątrz aktywnego.
Użytkownik ma możliwość używania tylko klawiatury co znacznie przyśpiesza obsługę programu. Każdy "panel" wyświetla informacje o ścieżce, informacje o plikach wyświetlane są w kolumnach zawierających informacje które zdefiniował użytkownik lub które zostały zdefiniowane domyślnie. "Panele" można przełączać przy pomocy klawisza Tab.
Główne elementy interfejsu użytkownika:
Większość funkcji jest dostępna przy użyciu skrótów klawiszowych. Wprowadzenie interfejsów opartych o karty umożliwia wykonywanie więcej niż jednej operacji w danej chwili. Często używaną funkcją jest synchronizacja, w której wiele ścieżek jest uaktualnianych z jednego źródła. Obsługa wielu formatów archiwów, systemów plików i możliwość operowania na zdalnym systemie plików sprawia, że ortodoksyjne menedżery plików są najpopularniejsze w kręgach administratorów. Ujednolicony interfejs umożliwia łatwą przesiadkę między systemami operacyjnymi bez dyskomfortu i pogorszeniu wydajności pracy.

</doc>
<doc id="862579" url="https://pl.wikipedia.org/wiki?curid=862579" title="Diego Milito">
Diego Milito

Diego Alberto Milito (ur. 12 czerwca 1979 w Bernal) – argentyński piłkarz, który występował na pozycji napastnika. Były reprezentant Argentyny. Jego ostatnim klubem w karierze piłkarskiej był argentyński klub
Racing Club w lidze Primera División. Nosił pseudonim "El Principe" (pol. Książę) na cześć Enzo Francescoliego, którego przypomina wyglądem.
Kariera klubowa.
Racing Avellaneda.
Profesjonalną karierę klubową rozpoczynał w Racing Club de Avellaneda, w którego barwach zadebiutował 11 grudnia 1999 r. podczas meczu z Unionem Santa Fe (3:3). Występował wówczas na pozycji cofniętego napastnika. W roku 2001 wygrał Aperturę. W tym czasie jego młodszy brat Gabriel Milito, w którego cieniu znajdował się bardzo długo, występował w zespole największego rywala Racingu – Independiente. 9 marca 2003 r. w meczu derbowym w obecności rodziny doszło między nimi do starcia w którym musiał ich rozdzielać sędzia Hector Elizondo, który uczył ich wuefu w szkole i już tam miał z nimi kłopoty. Dla Racingu zdobył 34 gole w 147 meczach ligowych.
Genoa.
Pierwszym europejskim klubem była włoska Genoa CFC do której przeszedł z wolnego transferu. 22 maja 2004 strzelił hat-tricka w starciu z Cagliari Calcio. 25 września 2004 zdobył dwie bramki w meczu z Salernitaną. 11 czerwca 2005 dwukrotnie trafił do bramki w meczu z FBC Unione Wenecja. Dzięki 21 bramkom strzelonym w sezonie 2004/05 zajął 2. miejsce w klasyfikacji króla strzelców Serie B. W zespole tym grał w latach 2004-2005. Rozegrał w nim 59 spotkań i strzelił 33 gole. We Włoszech stał się wysuniętym napastnikiem.
Saragossa.
W lipcu 2005 r. za 2 mln euro odszedł na wypożyczenie z Genui, gdyż klub ten został karnie zdegradowany do Serie C1 za ustawianie meczów. Debiut "El Principe" dla "Blanquillos" przypadł na ligowe starcie z Valencią 11 września 2005 r. Pierwszy gol Milito strzelił Osasunie 21 września. 15 stycznia 2006 trafił dwie bramki w spotkaniu z RCD Mallorca. 5 lutego ponownie dwukrotnie trafił do bramki, tym razem Betisu. Przez dwa lata występował w Saragossie razem z bratem – Gabrielem Milito, lecz ten przeniósł się w 2007 roku do Barcelony. W półfinale Pucharu Króla 8 lutego 2006 r. strzelił 4 bramki Realowi Madryt (6:1). W listopadzie 2006 r. Saragossa podjęła decyzję o wykupieniu Milito z Genoy za dalsze 5 mln euro. Po odejściu brata został nawet kapitanem zespołu. 9 czerwca 2007 zdobył dwie bramki w meczu z Realem. Poza tym dublety ustrzelił w starciach z: Sociedadem (15 października 2006), Betisem (21 października 2006), Mallorcą (13 stycznia 2008), Murcją (20 stycznia 2008). Sezon 2006/07 zakończył z 23 ligowymi bramkami, co było drugim osiągnięciem w lidze, a także dało 3. miejsce w rywalizacji o Złotego Buta. W sierpniu 2007 przedłużył o cztery lata kontrakt z klubem. Łącznie przez 3 sezony zagrał w 108 spotkaniach i strzelił 53 gole dla Saragossy.
Powrót do Genui.
Latem 2008 roku mimo wielu ofert z mocnych i uznanych klubów Diego Milito powrócił do Genoi, aby wspomóc swoją dawną drużynę w walce w Serie A. Genoa wyłożyła na transfer Argentyńczyka 12 mln euro. Milito przybył ze spadającej do Segunda División Saragossy do Genoy odrzucając kilka lukratywnych ofert. 14 września 2008 r. zagrał ponownie w barwach "Il Griffone" w meczu z AC Milan, w którym zaliczył asystę i bramkę. 9 listopada 2008 r. strzelił hat-tricka w spotkaniu z Regginą. 3 maja 2009 r. jako jedyny gracz w historii derbów Genui strzelił w nich 3 bramki. Dwukrotnie pokonywał bramkarzy: AS Roma (24 września), Torino FC (24 maja) i US Lecce (31 maja). Sezon zakończył z dorobkiem 24 trafień, co dało mu trzecie miejsce w walce o koronę króla strzelców. Ogółem dla "Rossoblu" zdobył 60 goli w 94 meczach ligowych.
Inter.
Od sezonu 2009/2010 Milito jest graczem Interu Mediolan, do którego przeniósł się wraz ze swoim klubowym kolegą z Genoi – Thiago Mottą po długich i żmudnych negocjacjach. "Nerazzurri" zapłacili za niego ok. 25 mln euro (Inter oddał Genoi Roberta Aquafresce, Riccardo Meggioriniego, Leonardo Bonucciego, Francesco Bolzoniego, Ivana Faticia oraz dołożył resztę gotówki). Podpisany 29 czerwca kontrakt związał go z Interem do czerwca 2013 i pozwalał mu na zarobki w kwocie 3,5 mln euro rocznie. Transfer ten został uznany przez Goal.com za najlepszy w 2009 r. w Serie A. Debiut Argentyńczyka miał miejsce w meczu o Superpuchar Włoch z S.S. Lazio rozegranym 8 sierpnia 2009 r. Pierwszy mecz w Serie A w barwach "Nerazzurrich" miał miejsce 23 sierpnia. W Interze Milito stworzył doskonały duet ze Sneijderem. Dla „The Special One” Argentyńczyk był postacią pierwszoplanową. By „Il Principe” mógł grać na szpicy, Mourinho był gotów przemianować Samuela Eto’o na skrzydłowego. 29 sierpnia w derbach Mediolanu wygranych przez Inter 4:0 zaliczył dwie asysty oraz zdobył gola z rzutu karnego, który był dla niego pierwszym w barwach "Nerazzurrich". 20 września 2009 dwukrotnie zdobył bramkę w starciu z Cagliari Calcio. W debiutanckim sezonie w 35 występach w Serie A strzelił 22 gole i został wicekrólem strzelców ligi. Zdobył między innymi zwycięską bramkę w ostatnim meczu ligowych rozgrywek ze Sieną (1:0), która zapewniła Interowi mistrzostwo Włoch. Wcześniej strzelił zwycięską bramkę w finale Pucharu Włoch z Romą (1:0) rozegranym 5 maja.
W Lidze Mistrzów w sezonie 2009/10 zdobył swą debiutancką bramkę dającą "Nerazzurrim" remis w spotkaniu z Dynamem Kijów (2:1), która przywróciła nadzieję na awans do fazy pucharowej. 24 lutego strzelił gola na 1:0 podczas pierwszego meczu 1/8 LM z Chelsea F.C. W pierwszym spotkaniu ćwierćfinałowym z CSKA Moskwa zdobył jedyną bramką (1:0). W półfinałowym starciu z FC Barceloną ustalił wynik meczu na 3:1.
W finale Ligi Mistrzów sezonu 2009/2010, odbywającym się na Estadio Bernabéu w Madrycie, strzelił Bayernowi Monachium dwa gole, zapewniając Interowi Mediolan Puchar Starego Kontynentu, a jemu samemu nagrodę dla najlepszego piłkarza Ligi Mistrzów w sezonie 2009/10. Goal.com uznał Milito za najlepszego napastnika i piłkarza Serie A w sezonie 2009/10, a także znalazł się w jedenastce LM.
9 lipca 2010 r. podpisał nowy, czteroletni kontrakt wiążący go z Interem do czerwca 2014 r. Pomimo zdobycia z klubem w grudniu 2010 r. Klubowego Mistrzostwa Świata nie został nominowany do Złotej Piłki. W drugim sezonie Milito nie nawiązał do swych wcześniejszych dokonań, co wiązało się z kontuzjami jakie odnosił w okresie od lipca do kwietnia 2011 r. 22 września 2010 zdobył dwa gole w meczu z AS Bari. 29 maja 2011 r. strzelił bramkę w finałowym spotkaniu Pucharu Włoch z US Palermo zakończonym rezultatem 3:1. 11 grudnia 2011 r. otrzymał Bidone d'Oro przyznawany największemu rozczarowaniu roku. Strzelecką formę "El Principe" odzyskał w sezonie 2011/12 w którym zdobył ogółem 26 bramek, w tym 24 w lidze, które dały mu drugie miejsce w klasyfikacji najlepszych strzelców. Warte przytoczenia są: dwa gole i asysta w potyczce z FC Parma (7 stycznia), trafienie w derbowym spotkaniu z Milanem (15 stycznia 2012), cztery gole w starciu z Palermo (1 lutego), hat-trick w dniu 1 kwietnia 2012 r. w meczu z Genoą (1 kwietnia) oraz hat-trick i asysta w drugim spotkaniu derbowym z Milanem (6 maja). 3 listopada 2012 r. zdobył dwie bramki w spotkaniu z Juventusem (3:1), które spowodowały, że zakończyła się 49 meczowa passa spotkań Juve bez porażki. Rok 2012 zakończył z dorobkiem 28 bramek w lidze, co było najlepszym osiągnięciem w Serie A. 14 lutego 2013 r. zerwał wiązadła krzyżowe podczas meczu z CFR Cluj, co wykluczyło go z gry do końca sezonu. Do gry w pierwszej drużynie powrócił 22 września 2013 w meczu z US Sassuolo i od razu, grając tylko przez 30 minut, zdobył dwa gole i raz asystował.
Z Interem miał ważny kontrakt do czerwca 2014 r. na mocy którego otrzymywał 4,5 mln euro rocznie wynagrodzenia.
Kariera reprezentacyjna.
Debiut Diega Milito w reprezentacji nastąpił 30 stycznia 2003 r. w spotkaniu z Hondurasem. 16 lipca "El Principe" strzelił dwie bramki w meczu z Urugwajem. W 2007 r. wystąpił na Copa America 2007 jako zmiennik Hernana Crespa. Był także uczestnikiem Mistrzostw Świata rozgrywanych w 2010 r. w RPA. W reprezentacji Argentyny dotychczas wystąpił w 25 spotkaniach i strzelił 4 gole.
Życie prywatne.
Diego Milito ze związku małżeńskiego ze Aną Sofią doczekał się dwójki dzieci: Leandra (ur. w październiku 2007 r.) i Agustiny (ur. 21 marca 2010 r.). Z powodu włoskiego pochodzenia jego przodków (dziadkowie Salvatore Milito i Caterina Borelli wyemigrowali z kalabryjskiej miejscowości Terranova da Sibari) otrzymał włoskie obywatelstwo. 7 listopada 2011 r. odwiedził tę miejscowość i mieszkającą tam rodzinę oraz otrzymał honorowe obywatelstwo miasta. Jego młodszym bratem jest Gabriel Milito. Ma także siostrę Natalię. Rodzicami Diega są Jorge i Mirta Milito. Jest człowiekiem rodzinnym.
Statystyki.
Reprezentacyjne.
Bramki

</doc>
<doc id="862580" url="https://pl.wikipedia.org/wiki?curid=862580" title="IX Liceum Ogólnokształcące im. Klementyny Hoffmanowej w Warszawie">
IX Liceum Ogólnokształcące im. Klementyny Hoffmanowej w Warszawie

IX Liceum Ogólnokształcące im. Klementyny Hoffmanowej – publiczne liceum ogólnokształcące w Warszawie założone w 1874. Jest najstarszym warszawskim liceum.
Historia szkoły.
Początki szkoły sięgają 1874, kiedy to powstała prywatna pensja dla dziewcząt Izabeli Smolikowskiej. W 1896 pensja przeszła na własność Pauliny Hewelke, która prowadziła ją aż do upaństwowienia. Na przełomie XIX i XX wieku, pensja Pauliny Hewelke była jedną z pierwszych, w których lekcje prowadzono po polsku. Wśród ówczesnych nauczycieli byli między innymi polonista Adam Kryński, współautor wielkiego Słownika Języka Polskiego, czy geograf Wacław Nałkowski.
W tamtych latach w gimnazjum nauki pobierała autorka "Nocy i dni" Maria Dąbrowska. Istnieje bardzo prawdopodobne przypuszczenie, iż pensja p. Hewelke służyła Bolesławowi Prusowi za pierwowzór pensji pani Latter z "Emancypantek". Pensja mieściła się wtedy na rogu ulic Marszałkowskiej i Sienkiewicza, a Prus pracował naprzeciwko, w gmachu Gebethnera i Wolffa.
Po upaństwowieniu w 1919 szkoła otrzymała imię, które nosi do dziś. Dyrekcję objęła p. Helena Goska i prowadziła gimnazjum do 1933, kiedy to dyrektorką została dr Władysława Hoszowska, kierująca szkołą do 1944.
W latach międzywojennych w Państwowym Gimnazjum i Liceum im. Klementyny z Tańskich Hoffmanowej nie tylko uczono sztuki zdobywania wiedzy, ale dbano także o wyrobienie postaw moralnych i obywatelskich uczennic, rozbudzenie i ugruntowanie ich osobistych zainteresowań i talentów. Z grona uczennic Liceum Hoffmanowej wyszły znane artystki – między innymi znakomita skrzypaczka Eugenia Umińska, a także aktorki: Barbara Drapińska i Irena Kwiatkowska.
Przez cały okres okupacji hitlerowskiej szkoła nie przerwała pracy. W 1939 naukę podjęto z jednomiesięcznym opóźnieniem, 5 października 1939 w lokalu przy ul. Mazowieckiej, a półtora miesiąca potem powrócono do własnego budynku. Po zamknięciu przez Niemców polskich szkół średnich, grono pedagogiczne pod kierownictwem dr Hoszowskiej natychmiast przystąpiło do organizowania tajnych kompletów. Zaczęły one działalność 1 grudnia 1939 i nie przerwały jej aż do wybuchu powstania warszawskiego. Szkoła funkcjonowała pod różnymi oficjalnymi szyldami, które miały odwrócić uwagę Niemców od jej właściwej działalności: Ognisko Świetlicowe przy Wydziale Zarządu Miejskiego, Szkoła Gospodarstwa Domowego, Szkoła Modniarsko-Czapnicza, Szkoła Farbiarsko-Gorseciarska.
W szkole, pomimo zagrożenia ze strony okupanta, przerabiano program licealny, odbywały się tajne egzaminy dojrzałości, wydawano matury. W mieszkaniu dyrektorki, dr Hoszowskiej, miał siedzibę tajny Departament Oświaty, kierowany przez późniejszego – już po wyzwoleniu – wiceministra oświaty, znanego matematyka, prof. Wacława Schayera. Wiele uczennic brało czynny udział w walce podziemnej. Szczególnie wyróżniały się harcerki z działającej jeszcze od 1914 Pomarańczowej Drużyny. Powstanie przerwało działalność szkoły.
Po odzyskaniu niepodległości, na polecenie władz szkolnych, Liceum Hoffmanowej na nowo zorganizowała jedna z jego nauczycielek, dr fizyki Agnieszka Podjed, która kierowała szkołą do 1960. Wobec zniszczenia w czasie walk dawnego budynku przy ul. Marszałkowskiej, gimnazjum umieszczono w gmachu przy ul. Polnej 46a. Stąd w 1961 zostało przeniesione do nowej siedziby przy ul. Emilii Plater 29, wzniesionej na terenie dawnego Ogrodu Pomologicznego. Modernistyczny zespół budynków został zaprojektowany przez Jerzego Baumillera i Jana Zdanowicza.
Od września 2013 roku, IX Liceum Ogólnokształcące wraz z Gimnazjum nr 43 stanowi Zespół Szkół nr 125, z siedzibą przy ulicy Hożej 88. Wejście do liceum znajduje się od ulicy Wspólnej.
Absolwenci.
Absolwentami liceum są m.in.: Irena Kwiatkowska, Piotr Kraśko, Krystyna Kubicka, Olaf Lubaszenko, Krzysztof Stanowski, Katarzyna Chałasińska-Macukow, Dorota Sumińska, Małgorzata Kidawa-Błońska, Maria Dąbrowska, Eugenia Umińska, Barbara Drapińska, Ewa Podleś, Krystyna Wańkowicz i Tomasz Jakubiak.
Rankingi.
Miejsce w rankingu "Licea warszawskie" miesięcznika "Perspektywy":

</doc>
<doc id="862581" url="https://pl.wikipedia.org/wiki?curid=862581" title="I liga paragwajska w piłce nożnej (1962)">
I liga paragwajska w piłce nożnej (1962)

Mistrzem Paragwaju został klub Club Olimpia, natomiast wicemistrzem Paragwaju został klub Club Nacional.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do turniejów międzynarodowych zakwalifikowały się następujące kluby:
Nikt nie spadł, ani nikt z drugiej ligi nie awansował.
Primera División.
Tabela końcowa sezonu 1962.
Baraż o utrzymanie się w pierwszej lidze.
Klub Club Sol de América pozostał w pierwszej lidze, a General Caballero Asunción w drugiej.

</doc>
<doc id="862588" url="https://pl.wikipedia.org/wiki?curid=862588" title="Berlin (zespół muzyczny)">
Berlin (zespół muzyczny)

Berlin – amerykańska grupa muzyczna z nurtu "new wave", której liderem oraz wokalistką jest Terri Nunn. Zespół został założony w 1979 w hrabstwie Orange w Kalifornii.
Pierwszy singel grupy, "„A Matter of Time”" został wydany w roku 1980 przez wytwórnię I.R.S. Records. Singel ten zrealizowano wraz z piosenkarką Virginii Macolino, gdyż Terri Nunn tymczasowo opuściła zespół w celu rozpoczęcia kariery filmowej. Ich pierwszym znaczącym hitem była kontrowersyjna piosenka "„Sex (I'm A...)”" (1982), której emisji zakazały niektóre amerykańskie stacje radiowe.
Prawdziwą sławę przyniosła zespołowi nastrojowa piosenka „Take My Breath Away”, która pochodzi z filmu Top Gun (1986). Za tę piosenkę grupa zdobyła Oscara 1986 za najlepszą piosenkę. Singel z tą piosenką (1986) jest do dziś najlepiej sprzedającym się singlem zespołu, a sama piosenka stała się ogromnym międzynarodowym przebojem. Poza tym zespół wylansował dwa duże hity: "„The Metro”" i "„No More Words”".
Dyskografia.
Single.
W Wielkiej Brytanii singel "„Take My Breath Away”" był wydany dwukrotnie: w 1988 oraz w 1990 roku.

</doc>
<doc id="862591" url="https://pl.wikipedia.org/wiki?curid=862591" title="Lichnowski">
Lichnowski



</doc>
<doc id="862592" url="https://pl.wikipedia.org/wiki?curid=862592" title="Larisch">
Larisch



</doc>
<doc id="862593" url="https://pl.wikipedia.org/wiki?curid=862593" title="Kuncewicz">
Kuncewicz



</doc>
<doc id="862594" url="https://pl.wikipedia.org/wiki?curid=862594" title="Midori (alkohol)">
Midori (alkohol)

 – japoński likier melonowy, o mocnym, zielonym kolorze i zawartości alkoholu ok. 23%. Trunek ten, produkowany przez firmę japońską Suntory Liquors Limited, jest dostępny obecnie na całym świecie. Słowo "midori" oznacza w języku japońskim kolor zielony, zieleń.
Likier Midori został zaprezentowany przez firmę Suntory po raz pierwszy w legendarnym, nowojorskim klubie Studio 54 w 1978 roku.
Od tamtego momentu stał się głównym składnikiem cocktailu "The Universe", który zdobył pierwszą nagrodę w US Bartender Guild Annual Competition oraz stał się składnikiem wielu cocktaili.
Trunek ten jest wytwarzany z dwóch rodzajów melonów: "yūbari" i "musk". Yūbari jest unikalną odmianą hodowaną wyłącznie w Japonii, w mieście Yūbari na Hokkaido. 
Firma Suntory została założona przez Shinjirō Torii (1879–1962) w 1899 roku. Zajmowała się początkowo produkcją i sprzedażą win. Z biegiem lat rozszerzyła swoją ofertę o piwo, whisky, soki, napoje energetyzujące i inne, bezalkoholowe.

</doc>
<doc id="862595" url="https://pl.wikipedia.org/wiki?curid=862595" title="Ossiach">
Ossiach

Ossiach (słoweń. "Osoje") – gmina w Austrii, w kraju związkowym Karyntia. w powiecie Feldkirchen. Liczy 719 mieszkańców (1 stycznia 2015). Jest usytuowana nad jeziorem Ossiacher See.
Znana jest przede wszystkim z opactwa benedyktynów, powstałego ok. 1000 r. z fundacji komesa Ozziusa. W opactwie tym - według miejscowej legendy - miał spocząć król Polski Bolesław II Szczodry. Badania wykonane w latach 50. XX wieku pod kierownictwem Karoliny Lanckorońskiej udowodniły jednak ahistoryczność tej legendy: w grobowcu uważanym za miejsce spoczynku Bolesława znaleziono resztki zwłok Irinburgi, żony fundatora opactwa.

</doc>
<doc id="862596" url="https://pl.wikipedia.org/wiki?curid=862596" title="Kirchroth">
Kirchroth

Kirchroth – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży w Lesie Bawarskim, około 9 km na północ od Straubingu, nad Dunajem, przy autostradzie A3.
Dzielnice.
W skład gminy wchodzą następujące dzielnice: Kirchroth, Kößnach, Niederachdorf, Obermiethnach, Oberzeitldorn, Pillnach, Pittrich, Pondorf i Stadldorf.
Oświata.
W gminie znajduje się 100 miejsc przedszkolnych (118 dzieci) oraz szkoła podstawowa (20 nauczycieli, 376 uczniów).

</doc>
<doc id="862600" url="https://pl.wikipedia.org/wiki?curid=862600" title="Fred R. Harris">
Fred R. Harris

Fred Roy Harris (ur. 13 listopada 1930) – amerykański polityk, pisarz i akademik, który w latach 1964-1973 reprezentował rodzinny stan Oklahoma w Senacie Stanów Zjednoczonych. Ponadto pełnił funkcję przewodniczącego Krajowego Komitetu Partii oraz był kandydatem do jej nominacji na prezydenta w wyborach 1972 i 1976 (za drugim razem należał do ścisłego grona faworytów).
Urodzony w Cotton County w południowej Oklahomie Harris ukończył University of Oklahoma w 1952, a następnie wydział prawa tamże w 1954. Uczelnię kończył z odznaczeniem wyróżniającego się studenta. Przyjęto go do palestry w tymże roku i rozpoczął praktykę adwokacką w Lawton w Oklahomie.
W 1956 wybrano go na członka stanowego senatu. Miał wtedy zaledwie 26 lat i był jednym z najmłodszych jego członków. Zasiadał w izbie wyższej legislatury Oklahomy do 1964. W 1962 bez powodzenia ubiegał się o stanowisko gubernatora, ale przeprowadzona przez niego kampania uczyniła go znanym w całym stanie, co okazało się, mimo porażki, bardzo pomocne dla jego dalszej kariery.
Kiedy zmarł jeden z senatorów federalnych z Oklahomy, także demokrata Robert S. Kerr, Harris zgłosił swoją kandydaturę w wyborach uzupełniających. Zdobył wówczas zarówno nominację, jak i wygrał wybory właściwe.
W Senacie zasiadł 4 listopada 1964 i był także najmłodszym senatorem federalnym w swoim czasie. Miał niespełna 34 lata.
Aczkolwiek Oklahoma cieszy się zasłużoną opinią jednego z najbardziej konserwatywnych stanów Ameryki, a senator Harris reprezentował poglądy zdecydowanie liberalne, nie przeszkodziło mu to, jako mimo wszystko popularnej figurze politycznej, w wyborze na pełną, sześcioletnią kadencję w 1966.
Kandydat Partii Demokratycznej w wyborach prezydenckich w 1968 Hubert Humphrey rozważał dwóch senatorów jako swego kandydata na wiceprezydenta. Byli nim Harris i Edmund Muskie z Maine, decydując się na tego drugiego, aczkolwiek Harris był zatem w ścisłej, dwuosobowej czołówce kandydatów.
Mając zaledwie 42 lata Harris nie ubiegał się o ponowny wybór do Senatu w 1972 i zgłosił swoją kandydaturę do nominacji prezydenckiej demokratów. Sondaże i specjaliści nie dawali mu większych szans na wybranie wyborów, a nawet prawyborów, ze względu na jego „zbyt liberalne” stanowisko polityczne. Nominację zdobył wówczas jednak jeszcze bardziej lewicowy, choć bardziej znany i bardziej wpływowy od Harrisa, senator George McGovern z Dakoty Południowej, który wysoko przegrał z urzędującym prezydentem Richardem Nixonem.
Mimo tej porażki kandydował ponownie w 1976 i tym razem był w ścisłym gronie faworytów. Harris prowadził niespotykaną kampanię wyborczą. Podróżował po kraju i zatrzymywał się w prywatnych domach, oferując swoim gospodarzom kartę wstępu do Białego Domu na całą noc, kiedy tylko zostanie prezydentem.
Zabiegał też bardzo o głosy Indian. Oklahoma, dawniej będąca „Terytorium Indiańskim”, posiada liczący się elektorat rdzennych amerykanów. Notabene żona Harrisa, LaDonna Harris, sama była Indianką.
Harris, podobnie jak inny z faworytów, kongresmen Morris Udall z Arizony, reprezentował poglądy bardzo liberalne, co spowodowało obawy kierownictwa partii, iż może powtórzyć się historia z McGovernem, który przegrał w 29 na 50 stanów. Obawiano się, że nawet bardzo, gdyż mimo swej pozycji politycznej i inteligencji Harris miał o wiele mniejszy współczynnik charyzmy niż McGovern. Prawybory wygrał niespodziewanie były gubernator Georgii Jimmy Carter, który kandydował jako umiarkowany, dzięki czemu następnie zdobył też Biały Dom.
Po tej porażce, w wieku 46 lat, Harris wycofał się z czynnej polityki. Wykłada na uniwersytecie oraz jest autorem serii książek (zob. bibliografia poniżej). Mimo iż nie zajmuje żadnych funkcji, dalej popiera lewe skrzydło partii i zabiera głos w bieżących sprawach. Obecnie jest emerytowanym profesorem nauk politycznych na Uniwersytecie stanu Nowy Meksyk oraz adiunktem na Uniwersytecie Oklahomy. Jest też autorem trzech powieści.
Jego była żona LaDonna była kandydatką na wiceprezydenta z ramienia małej Partii Obywatelskiej (ang. "Citizen Party") w 1980.

</doc>
<doc id="862601" url="https://pl.wikipedia.org/wiki?curid=862601" title="Steinach (Bawaria)">
Steinach (Bawaria)

Steinach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży w Lesie Bawarskim, około 9 km na północ od Straubinga, przy autostradzie A3 i drodze B20.
Współpraca.
Miejscowość partnerska:
Oświata.
W gminie znajduje się szkoła podstawowa.

</doc>
<doc id="862603" url="https://pl.wikipedia.org/wiki?curid=862603" title="Radiowe Centrum Kultury Ludowej">
Radiowe Centrum Kultury Ludowej

Radiowe Centrum Kultury Ludowej – jednostka organizacyjna Polskiego Radia istniejąca od 1994 roku.
Historia.
Radiowe Centrum Kultury Ludowej powstało w 1994 roku, a jego główną rolą są działania na rzecz ochrony, popularyzacji i dokumentacji kultury tradycyjnej, promowanie nowych, powstających obecnie zjawisk oraz informowanie o wydarzeniach z dziedziny szeroko pojętej kultury ludowej polskiej i świata. Autorzy i uczestnicy Radiowego Centrum Kultury Ludowej nadają cykliczne audycje, takie jak: „Źródła – magazyn kultury ludowej” czy „Kiermasz pod kogutkiem”, gdzie są prezentowane etnograficzne reportaże, nagrania wiejskich muzyków oraz publicystyka antropologiczna. Centrum przygotowuje cykliczne audycje radiowe na antenie Pierwszego i Drugiego Programu PR oraz Polskiego Radia Dzieciom, cykl płytowy "Muzyka Źródeł", a także coroczny Festiwal Folkowy Polskiego Radia „Nowa Tradycja”. 
Dziennikarze związani z centrum zorganizowali wyprawy etnograficzne (Litwa, Kazachstan, Bukowina w Rumunii, Brazylia, Argentyna).
Personel.
Radiowe Centrum Kultury Ludowej tworzyli i tworzą następujący dziennikarze:

</doc>
<doc id="862604" url="https://pl.wikipedia.org/wiki?curid=862604" title="Parkstetten">
Parkstetten

Parkstetten – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 5 km na północ od Straubinga, nad Dunajem.
Dzielnice.
W skład gminy wchodzą dwie dzielnice: Parkstetten i Reibersdorf.
Oświata.
W gminie znajduje się 75 miejsc przedszkolnych (96 dzieci) oraz szkoła podstawowa (25 nauczycieli, 372 uczniów).

</doc>
<doc id="862606" url="https://pl.wikipedia.org/wiki?curid=862606" title="Pete V. Domenici">
Pete V. Domenici



</doc>
<doc id="862608" url="https://pl.wikipedia.org/wiki?curid=862608" title="Wiesenfelden">
Wiesenfelden

Wiesenfelden – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży w Lesie Bawarskim, około 18 km na północ od Straubinga.
Dzielnice.
W skład gminy wchodzą następujące dzielnice: Geraszell, Heilbrunn, Höhenberg, Saulburg, Utzenzell, Waxenberg, Wiesenfelden, Zinzenzell.
Oświata.
W gminie znajduje się 95 miejsc przedszkolnych (110 dzieci) oraz szkoła podstawowa (15 nauczycieli, 289 uczniów).

</doc>
<doc id="862610" url="https://pl.wikipedia.org/wiki?curid=862610" title="Álex Ubago">
Álex Ubago

Álex Ubago, właściwie Alejandro Martínez de Ubago Rodríguez) (ur. 29 stycznia 1981, San Sebastián) – hiszpańsko-baskijski piosenkarz pop i autor tekstów.
Jako piosenkarz stał się znany w 2001 po gościnnym występie w programie telewizyjnym Operación Triunfo – hiszpańskiej wersji Idola. Jest jednym z niewielu artystów, którzy osiągają sukcesy po opadnięciu emocji wokół Operación Triunfo, kiedy to goście tego programu zdominowali hiszpańskie rankingi popularności. Ubago sam nie był uczestnikiem programu.
Jego droga do sławy była powolna i stopniowa. Jego debiutancki album nie osiągnął wielkiego sukcesu. Álex objeżdżał wszystkie ogólnokrajowe stacje radiowe ze swoją gitarą, licząc na wywiad i możliwość zaśpiewania swoich piosenek na żywo – podobnie, jak to robiło wielu piosenkarzy amerykańskich. Strategia ta zadziałała, a jego album w końcu znalazł się na top-listach.

</doc>
<doc id="862612" url="https://pl.wikipedia.org/wiki?curid=862612" title="Lechia/Polonia Gdańsk">
Lechia/Polonia Gdańsk

Lechia/Polonia Gdańsk - nieistniejący już klub piłkarski z siedzibą w Gdańsku, który powstał w wyniku fuzji dwóch klubów: II-ligowej Polonii Gdańsk oraz III-ligowej Lechii Gdańsk w 1998 roku. Głównym sponsorem nowego klubu zostało Centrum Handlowe Ptak. Po dwóch latach firmę Antoniego Ptaka w roli sponsora zastąpiło Pomorskie Towarzystwo Leasingowe.
Klub rozegrał 3 sezony w II lidze: 
37 punktów w 26 meczach, 
11 zwycięstw, 4 remisy, 11 porażek, 
bramki 32:33.
61 punktów w 46 meczach, 
16 zwycięstw, 13 remisów, 17 porażek, 
bramki 55:63.
34 punkty w 38 meczach,
8 zwycięstw, 10 remisów, 20 porażek, 
bramki 36:57,
spadek do III ligi.
Po trzech latach występów w II lidze, w 2001 roku, klub spadł do III ligi. W 2001 powstał nowy klub piłkarski Ośrodek Szkolenia Piłkarskiego Lechia Gdańsk, jako kontynuator tradycji BKS Lechii Gdańsk, który wystartował w rozgrywkach A-klasy.
39 punktów w 36 meczach,
11 zwycięstw, 6 remisów, 19 porażek,
bramki, 42:66.
spadek do IV ligi.
W sezonie 2002/2003 klub rozwiązano.
W 2001 Lechia wystąpiła z klubu Lechia/Polonia Gdańsk i rozpoczęła rozgrywki od A klasy (VI ligi) jako nowy klub „Ośrodek Szkolenia Piłkarskiego Lechia Gdańsk” będący kontynuatorem tradycji BKS Lechia Gdańsk, która to drużyna corocznie awansując doszła do II ligi w 2005.

</doc>
<doc id="862614" url="https://pl.wikipedia.org/wiki?curid=862614" title="Southern Comfort">
Southern Comfort

Southern Comfort – likier pochodzenia amerykańskiego o zawartości alkoholu 35-50%. Alkohol pochodzi z Nowego Orleanu. Jego składnikami są burbon, brzoskwinie, pomarańcze i zioła.
Trunek został stworzony w 1874 przez nowoorleańskiego barmana Martina Wilkesa Herona i obecnie należy do firmy Sazerac Company. W 2010 zaprezentowano nową butelkę wraz z etykietą przedstawiającą plantację Woodland w Luizjanie, autorstwa firmy Cue z Minneapolis.
Linki zewnętrzne.
Strona producenta w j. ang.

</doc>
<doc id="862617" url="https://pl.wikipedia.org/wiki?curid=862617" title="Jan Rubczak">
Jan Rubczak

Jan Rubczak (ur. 18 stycznia 1884 w Stanisławowie, zm. 27 maja 1942 w KL Auschwitz) – polski malarz i grafik.
Życiorys.
W latach 1904–1911 studiował w Akademii Sztuk Pięknych w Krakowie pod kierunkiem Floriana Cynka i Józefa Pankiewicza, później w akademii sztuk graficznych w Lipsku i Académie Colarossi w Paryżu. W 1911 zamieszkał w Paryżu. Od 1917 prowadził w Paryżu własną szkołę graficzną, a od 1924 w Krakowie rozpoczął pracę pedagogiczną w Wolnej Szkole Malarstwa i Rysunku Ludwiki Mehofferowej. W latach 1931–1932 pełnił funkcję asystenta w katedrze grafiki ASP pod kierownictwem Jana Wojnarskiego. W 1925 był współzałożycielem Cechu Artystów Plastyków „Jednoróg”.
Twórczość Rubczaka pozostawała pod wpływem francuskiego postimpresjonizmu.
Był członkiem Towarzystwa Artystów Polskich w Paryżu, od 1915 był członkiem Polskiego Towarzystwa Literacko-Artystycznego. Aresztowano go w Domu Plastyków w Krakowie przy ulicy Łobzowskiej. Stamtąd przewieziono do więzienia przy ulicy Montelupich, a potem przetransportowano do obozu w Auschwitz-Birkenau. Tam został rozstrzelany 27 maja 1942 roku.

</doc>
<doc id="862618" url="https://pl.wikipedia.org/wiki?curid=862618" title="Złote dziecko">
Złote dziecko

Złote dziecko – amerykański film z 1986 roku W reżyserii Michaela Ritchiego.
Fabuła.
W tybetańskiej świątyni, mnisi oddają cześć małemu chłopcu obdarzonemu magiczną mocą. Zostają zabici, a dziecko porwane. Tymczasem, mieszkający w Los Angeles Chandler Jarrell (Eddie Murphy) zajmuje się poszukiwaniem zaginionych dzieci. Spotyka młodą Azjatkę (Charlotte Lewis), która zleca mu odnalezienie chłopca. Problem w tym, że Tybet "to nie jego rewir". Ale on "został wybrany". W miarę rozwoju poszukiwań szesnastoletniej Cheryll Mosley, doszedł do wniosku, że jej zaginięcie ma wiele wspólnego ze Złotym Dzieckiem. Dalej nie wierzył w zjawiska paranormalne, dopóki diabeł we własnej osobie nie złożył mu oferty wymiany.

</doc>
<doc id="862621" url="https://pl.wikipedia.org/wiki?curid=862621" title="Strega">
Strega

Strega (włos. "czarownica") – ziołowy likier pochodzenia włoskiego o zawartości alkoholu 40%. Produkuje się go z 70 różnych ziół i aromatów.

</doc>
<doc id="862625" url="https://pl.wikipedia.org/wiki?curid=862625" title="Pałac Przebendowskich w Warszawie">
Pałac Przebendowskich w Warszawie

Pałac Przebendowskich, także pałac Radziwiłłów, pałac Zawiszów – późnobarokowy pałac w Warszawie, znajdujący się przy al. „Solidarności” 62, pomiędzy jezdniami ulicy. Od 1990 siedziba główna Muzeum Niepodległości.
Historia.
Pałac został przebudowany w 1728 dla podskarbiego koronnego Jana Jerzego Przebendowskiego. Jego projektantem był prawdopodobnie Jan Zygmunt Deybel. Po śmierci Przebendowskiego w 1729 pałac odziedziczyła jego córka Dorota Henrietta, a następnie Piotr Jerzy Przebendowski. Po nim cały majątek odziedziczył Ignacy Przebendowski, który wynajął pałac dyplomacie i posłowi hiszpańskiemu przy dworze Augusta III Pedro Pablo de Bolea, który urządzał w nim huczne przyjęcia. Ignacy Przebendowski sprzedał pałac w 1766 Annie z Łubieńskich Łętowskiej i Konstancji z Łubieńskich Kossowskiej, a w 1768 całość praw nabył do niego mąż Konstancji podskarbi koronny Roch Kossowski.
W I poł. XIX wieku pałac podupadł i zaczął pełnić funkcje kamienicy dochodowej. Mieściły się tam m.in. gabinet figur woskowych, zajazd, kawiarnia i drukarnia „Gazety Teatralnej”, a także restauracja Gąsiorowskiego, Urząd Kontroli Służących i Trybunał Handlowy. W latach 1818−1830 mieszkańcem pałacu był komendant miasta Michaił Lewicki.
Od 1863 nieruchomość należała do Jana Zawiszy. W latach 1863–1864 pałac został odrestaurowany pod kierunkiem Wojciecha Bobińskiego. Nowy właściciel zgromadził w nim bogate zbiory archeologiczne. Po śmierci Zawiszy pałac stał się własnością jego żony Elżbiety oraz córki Marii. 
W 1912 pałac nabył książę Janusz Franciszek Radziwiłł, ordynat na Ołyce i właściciel Nieborowa.
Budynek został zniszczony w 1944 w czasie powstania warszawskiego w ok. 70%. Został odbudowany w latach 1948–1949 pod kierunkiem Brunona Zborowskiego w czasie budowy Trasy W-Z. Pierwotnie przebieg Trasy wyznaczono na południe od pałacu, co wymagało zburzenia oficyny spalonego gmachu Banku Polskiego. Z powodu sprzeciwu użytkującego ją Ministerstwa Finansów zaproponowano zburzenie pałacu, na co z kolei nie zgodzili się konserwatorzy. Orędownikiem zachowania zabytku był Jan Zachwatowicz. W wyniku dyskusji znaleziono kompromisowe rozwiązanie polegające na budowie jezdni Trasy W-Z zarówno po północnej, jak i po południowej stronie budynku. W wyniku tej decyzji w czasie odbudowy nie odtworzono jednak skrzydeł bocznych i oficyn pałacu, w miejscu których znalazły się torowiska tramwajowe. Odnalezione w ruinach rzeźby przedstawiające personifikacje czterech pór roku, które zdobiły wychodzący na wschód taras ogrodowy pałacu, trafiły do Muzeum Historycznego m.st. Warszawy (zostały przekazane Muzeum Niepodległości w 2015).
Po odbudowie pałac zmienił adres (pierwotnie znajdował się przy ul. Bielańskiej 14). Był użytkowany przez ośrodek szkoleniowy Centralnej Rady Związków Zawodowych. W latach 1950–1989 w budynku mieściło się Muzeum Lenina. Od 1990 budynek stał się siedzibą nowo utworzonego Muzeum Historii Polskich Ruchów Niepodległościowych i Społecznych, które od 1991 funkcjonuje pod nazwą Muzeum Niepodległości.
W latach 2000–2009 w pałacu działało kino „Paradiso”. 
W 2019 zakończył się kompleksowy remont budynku, którą objął zarówno elewacje, jak i wnętrza. Elewacjom przywrócono piaskowy kolor, ustalony w wyniku badań. Wymieniono m.in. pokrycie dachu na miedziane, a przed dawną elewacją ogrodową ustawiono kilka nowych waz i rzeźb alegorycznych. Odgruzowano zasypane od 1944 podziemia i urządzono w nich salę multimedialną na ok. 100 miejsc oraz salę konferencyjną. Dawną salę kinową przebudowano na reprezentacyjną salę z wyjściem do ogrodu.
Architektura.
Pałac jest budynkiem trzykondygnacyjnym, 11-osiowym. Posiada cztery narożne alkierze.

</doc>
<doc id="862627" url="https://pl.wikipedia.org/wiki?curid=862627" title="Tia Maria">
Tia Maria

Tia Maria - likier kawowy pochodzenia jamajskiego o zawartości alkoholu poniżej 27%, z dodatkiem przypraw i ziół.
Historia.
Trunek wynaleziono w XVII w. Legenda głosi, że recepturę otrzymała niewolnica za pomoc w ucieczce hiszpańskim właścicielom przed angielskimi najeźdźcami. Niewolnica nazywała się Tia Maria (ciocia Maria) i przybyła na Jamajkę. 
Masową produkcję zaczęto dopiero w II połowie XX wieku. Do wyrobu używa się leżakowanego rumu (przynajmniej pięcioletniego), ziaren kawy (odmiany 'Blue Mountain'), przypraw (w tym wanilii) i ziół.
Sposób serwowania.
Tia Maria jest serwowana jako digestif (z lodem), polewa deserów bazujących na czekoladzie i dodatek aromatyzujący do kawy. Likier jest także podstawą niektórych koktajli, np. "Black Russian" i "Sunburn". Jako jeden z nielicznych likierów dobrze komponuje się z colą.

</doc>
<doc id="862628" url="https://pl.wikipedia.org/wiki?curid=862628" title="Jewgienij Kaspierski">
Jewgienij Kaspierski

Jewgienij Walentinowicz Kaspierski (Kasperski) (, ur. 4 października 1965 w Noworosyjsku) – rosyjski ekspert w dziedzinie bezpieczeństwa informatycznego. Stoi na czele globalnej firmy z branży bezpieczeństwa IT, Kaspersky Lab, którą założył wraz z grupą współpracowników w 1997 roku jako owoc prac nad rozwojem technologii antywirusowych, które prowadził w latach 80. XX wieku. Obecnie Kaspersky Lab działa w niemal 200 krajach i posiada ponad 30 biur regionalnych i krajowych na całym świecie.
Edukacja.
Kaspierski zainteresował się matematyką już jako nastolatek. Będąc jeszcze w szkole uczęszczał na ponadprogramowe zajęcia z zaawansowanej matematyki i fizyki na specjalnym kursie zorganizowanym przez Moskiewski Instytut Fizyki i Technologii. Następnie, po wygraniu konkursu matematycznego znalazł się w gronie osób przyjętych do specjalnej szkoły technicznej – Specjalnego Centrum Edukacyjno-Naukowego Kołmogorowa Uniwersytetu Moskiewskiego, gdzie kontynuował studia w zakresie fizyki i zaawansowanej matematyki.
W roku 1987 Kaspierski ukończył studia na Wydziale Matematyki Wyższej Szkoły KGB (która w 1992 r. zmieniła nazwę na Instytut Kryptografii, Telekomunikacji i Informatyki Akademii Federalnej Służby Bezpieczeństwa Federacji Rosyjskiej) w Moskwie, gdzie zgłębiał tajniki matematyki, kryptografii i technologii komputerowej, specjalizując się w inżynierii matematycznej.
Kariera.
Po ukończeniu studiów Kaspierski rozpoczął pracę w wielodyscyplinarnym obronnym instytucie badawczym. To tutaj zaczął badać wirusy komputerowe, po tym jak w 1989 r. wykrył wirusa Cascade. Po dokonaniu analizy tego programu Kaspierski opracował narzędzie leczące infekcję – pierwsze z wielu, jakie później stworzył. Cascade był pierwszym szkodliwym programem, który został włączony do bazy antywirusowej Kaspersky Lab, która obecnie liczy ponad 100 milionów próbek szkodliwego oprogramowania.
W 1991 r. Kaspierski został przyjęty do Centrum technologii informatycznych KAMI, gdzie kierował niewielkim zespołem zajmującym się rozwojem Anti-Virus Toolkit Pro (AVP) – prototypu pierwszej wersji programu Kaspersky Anti-Virus, który pojawił się kilka lat później. To właśnie dzięki Jewgienijowi AVP stał się pierwszym oprogramowaniem antywirusowym na świecie, w którym oprogramowanie jest oddzielone od antywirusowej bazy danych – dzisiaj stanowi to już standard w branży. Kaspierski wpadł również na pomysł wyposażenia AVP w pierwszy na świecie graficzny interfejs oprogramowania antywirusowego.
W listopadzie 1992 r. zespół udostępnił swój pierwszy w pełni funkcjonalny produkt – AVP 1.0. W 1994 r. produkt ten znalazł się na pierwszym miejscu w teście porównawczym przeprowadzonym przez laboratorium testowe Uniwersytetu w Hamburgu, w którym wykazał wyższe współczynniki wykrywania i neutralizacji wirusów niż większość popularnych programów antywirusowych w tym czasie. To niespodziewane zwycięstwo przyniosło AVP szerokie międzynarodowe uznanie.
W tym samym czasie zespół zaczął licencjonować swoje know-how zagranicznym firmom IT – praktyka ta trwa do dziś (ponad 80 firm licencjonuje technologie od Kaspersky Lab).
W 1997 r. Kaspierski i jego współpracownicy podjęci decyzję o utworzeniu niezależnej firmy i zostali założycielami Kaspersky Lab. Na początku Jewgienij nie chciał wykorzystywać swojego nazwiska w nazwie, w końcu jednak przekonała go do tego jego ówczesna żona Natalja Kaspierska – jedna ze współzałożycieli. W listopadzie 2000 r. AVP zmienił nazwę na Kaspersky Anti-Virus”.
Od założenia firmy do 2007 roku Jewgienij Kaspierski kierował badaniami antywirusowymi. W 2007 roku został dyrektorem generalnym Kaspersky Lab.
Obecnie Kaspierski koncentruje się na zarządzaniu strategicznym firmą, w ramach czego często podróżuje po całym świecie – przemawia na konferencjach, targach i wystawach, bierze udział w międzynarodowych spotkaniach i konferencjach partnerskich oraz udziela wywiadów dla prasy.
Życie prywatne.
Jewgienij mieszka ze swoją trzecią żoną i jest ojcem trojga dzieci. Jeden z jego synów, Iwan, został porwany w 2011 r. i uwolniony po trzech dniach.
Prywatny majątek Kaspierskiego został wyceniony na 800 milionów dolarów w 2011 r. Za sprawą jego zamiłowania do wyścigów w 2010 r. Kaspersky Lab został sponsorem włoskiego zespołu wyścigowego Ferrari AF Corse; w następnym roku zaczął sponsorować zespół wyścigowy Formuły 1 Scuderia Ferrari, co trwa do dzisiaj. W 2013 roku Kaspersky Lab podpisał pięcioletnią umowę z Ferrari, w ramach której zapewnia tej włoskiej firmie motoryzacyjnej pełną ochronę IT punktów końcowych.
Ze względu na charakter swojej pracy Kaspierski często wyjeżdża w podróże służbowe, regularnie pisuje na swoim blogu o odwiedzanych miejscach (poza tematami dotyczącymi bezpieczeństwa). Regularnie zwiedza też egzotyczne miejsca, spośród których jako ulubione wymienia wulkaniczny półwysep Kamczatka, na który wracał kilka razy.
Wyróżnienia.
W 2012 r. Jewgienij Kaspierski został uhonorowany tytułem doktora honoris causa w dziedzinie nauki przez Uniwersytet w Plymouth. W tym samym roku znalazł się na liście 25 największych innowatorów roku według CRN.
Inne istotne wyróżnienia:
Kontrowersje.
Od kilku lat Jewgienij Kaspierski publicznie wyraża obawy dotyczące potencjalnie „katastrofalnego” cyberataku na infrastrukturę krytyczną. Jest zwolennikiem idei włączenia cyberbroni w zakres Układu o nierozprzestrzenianiu broni jądrowej, twierdząc, że eskalacja cyberwojen powinna być „impulsem do działania” międzynarodowej społeczności.
Kaspierski podróżuje po całym świecie, mówiąc w swoich regularnych wystąpieniach o zagrożeniach związanych z cyberwojną i potrzebie podjęcia działań na skalę globalną w zakresie zwalczania coraz większej liczby zagrożeń bezpieczeństwa. Według niego, kluczem do pokonania cyberwyzwań jest edukacja w kwestiach dotyczących cyberbezpieczeństwa – zarówno zwykłych użytkowników komputerów, jak i – w szczególności – personelu zajmującego się bezpieczeństwem IT, który często posiada niewystarczające kwalifikacje.
Kaspierski jest zwolennikiem identyfikatorów internetowych dla istotnych operacji: głosowanie w wyborach, bankowość online, interakcja z oficjalnymi organami itd.
W artykule opublikowanym w Wired w 2012 r. dziennikarz Noah Shachtman napisał, że Kaspierski posiada związki z Kremlem. Ten zaprzecza tym informacjom.
Kaspierski jest członkiem Międzynarodowej Komisji Doradczej Wielostronnego Partnerstwa Na Rzecz Walki z Cyberzagrożeniami (ang. "International Multilateral Partnership Against Cyber Threats").
W marcu 2013 po spotkaniu, w którym uczestniczył Jewgienij Kaspierski, Ronald Noble (sekretarz generalny Interpolu) oraz Noboru Nakatani (dyrektor wykonawczy Globalnego Ośrodka Innowacji INTERPOLu – ang. INTERPOL Global Complex for Innovations, IGCI), Kaspersky Lab formalnie zgodził się na ścisłą współpracę z IGCI mającą na celu lepsze zabezpieczenie internetu.
W marcu 2015, agencja prasowa Bloomberg oskarżyła Kaspierskiego o bliskie związki z rosyjskim wojskiem i wywiadem. Kaspierski nazwał artykuł „sensacjonalistycznym” i winnym „wykorzystywania paranoi” by „zwiększyć czytelnictwo”, lecz nie odniósł się wprost do tego, czy oskarżenia te są prawdziwe, czy nie.
Publikacje.
Autor następujących pozycji:

</doc>
<doc id="862632" url="https://pl.wikipedia.org/wiki?curid=862632" title="Mottling">
Mottling

Mottling (od – cętkowany, marmurkowy) – rodzaj błędu pojawiający się w druku apli, polegający na nierównomiernym kryciu powierzchni, na skutek czego powstają ciemniejsze plamy.
Przyczyną mottlingu w druku offsetowym może być:

</doc>
<doc id="862634" url="https://pl.wikipedia.org/wiki?curid=862634" title="Kino „Paradiso”">
Kino „Paradiso”

Kino „Paradiso” – nieistniejące warszawskie kino, mieszczące się w budynku pałacu Przebendowskich przy alei „Solidarności”. Jego właścicielem był dystrybutor filmów „Solopan”. 
Opis.
Nazwa kina nawiązywała do tytułu filmu "Kino Paradiso" (1988), którego reżyserem był Giuseppe Tornatore. W zamyśle twórców kino miało prezentować filmy ambitne i niekomercyjne o dużym znaczeniu artystycznym.
Kino „Paradiso” zakończyło działalność 1 lipca 2009, w związku z planowanym remontem sali kinowej przez Muzeum Niepodległości, obejmującym likwidację sali na projektor filmowy.

</doc>
<doc id="862635" url="https://pl.wikipedia.org/wiki?curid=862635" title="Dekanter">
Dekanter

Dekanter – naczynie szklane służące do dekantacji wina, tzn. zlewania płynu winnego znad osadu tworzącego się w butelce, bądź służące przygotowaniu do spożycia win czerwonych. 
Najczęściej dekanter ma kształt szerokiej u podstawy karafki i może pełnić podobną do niej funkcję. Jego forma umożliwia, by wino miało jak największy kontakt z powietrzem: poszerzony korpus (brzusiec) naczynia rozprowadza wino na większej powierzchni, wspomagając jego napowietrzanie. Ku górze dekanter przechodzi w zwężoną i wydłużoną szyjkę, a jej sporej wielkości otwór ułatwia przelanie wina z butelki do naczynia.

</doc>
<doc id="862637" url="https://pl.wikipedia.org/wiki?curid=862637" title="Przegląd Młodych Dyrygentów im. Witolda Lutosławskiego">
Przegląd Młodych Dyrygentów im. Witolda Lutosławskiego



</doc>
<doc id="862638" url="https://pl.wikipedia.org/wiki?curid=862638" title="Life of Agony">
Life of Agony

Life of Agony (lub LoA) – amerykański zespół hardrockowy założony w 1989 na Brooklynie w Nowym Jorku.
Życiorys.
Zespół został założony latem 1989 przez wokalistę Keitha Caputo (Mina Caputo), basistę Alana Roberta oraz gitarzystę Joeya Z. Po graniu z kilkoma perkusistami, w końcu przed nagraniem debiutanckiej płyty "River Runs Red" dla Roadrunner Records zwerbowali Sala Abruscato, perkusistę Type O Negative.
Drugim albumem był bardziej emocjonalny "Ugly" wydany w 1995. Po trasie promocyjnej z zespołu odszedł Abruscato, a na jego miejsce przyszedł Dan Richardson z Pro-Pain.
Wokalista Keith Caputo (Mina Caputo) opuścił zespół wraz z wydaniem "Soul Searching Sun" w 1997 twierdząc że jego serce już nie czuje muzyki granej przez LoA. Opuszczony zespół zagrał trasę z Whitfieldem Cranem, byłym wokalistą Ugly Kid Joe, a następnie wszedł do studia, ale członkowie doszli do wniosku, że nie chcą kontynuować kariery jako Life of Agony. W 1999 postanowili się rozwiązać. W 2000 wydano koncertowy album z występem na Lowlands Festival w 1997.
3 i 4 stycznia 2003 oryginalny skład ponownie połączył się aby zagrać wyprzedane koncerty w Irving Plaza w Nowym Jorku. Oba występy zostały nagrane i wydane na CD/DVD w tym samym roku. Zejście się poskutkowało kilkoma innymi koncertami i występami na europejskich festiwalach, a także nagraniem "Broken Valley" w 2005, pierwszym nowym materiałem zespołu od 1997.
Life of Agony występowało także wraz z Megadeth, Dream Theater, Fear Factory i innymi w czasie Gigantour w 2005.

</doc>
<doc id="862639" url="https://pl.wikipedia.org/wiki?curid=862639" title="Life of agony">
Life of agony



</doc>
<doc id="862640" url="https://pl.wikipedia.org/wiki?curid=862640" title="Georges Cadoudal">
Georges Cadoudal

Georges Cadoudal (ur. 1 stycznia 1771 w Kerléano-en-Brech koło Auray, na południu Morbihan, zm. 25 czerwca 1804 w Paryżu) – przywódca szuanerii. Stał na jej czele w latach 1800-1803, kiedy to szuanie po raz wtóry zbuntowali się przeciwko Napoleonowi. Zwany przez swych towarzyszy „Gedeonem”.
Życiorys.
Był synem Ludwika Cadoudala. Szkołę podstawową ukończył w Auray i dalszą naukę podjął w kolegium Saint-Yves w Vannes, które opuścił w 1791 roku. Po opuszczeniu kolegium, pracował jako kancelista u notariusza w Auray. Po egzekucji Ludwika XVI w styczniu 1793 roku oraz gdy w wyniku ogłoszenia poboru do wojska, w marcu 1793 roku wybuchło powstanie w Wandei, wstąpił do armii powstańczej, otwarcie występując przeciw Rewolucji. Zaciągnął się do uzbrojonej grupy Szuanów w okolicach swej rodzinnej wioski. Po klęsce jego oddziału, próbującego opanować Auray, w wyniku denuncjacji został ujęty, siłą wcielony do armii republikańskiej i wysłany do walki z wandejskimi powstańcami. Zbiegł z armii republikańskiej aby przyłączyć się do powstańców. Trafił do oddziału Bonchampsa, z którym przeszedł szlak bojowy powstania z 1793 roku. 
Walczył m.in. pod Cholet i Savenay, skąd cudem udało mu się wydostać po całkowitej klęsce armii powstańczej. W początkach 1794 roku rozpoczął, wraz z przyjacielem, Piotrem Mercierem budowanie własnego oddziału powstańczego. Wiosną tego roku poznał siostrę Merciera - Lukrecję, z którą związał się głębokim uczuciem. W czerwcu 1794 roku, w wyniku ponownej denuncjacji wraz z rodzicami, bratem, stryjem i Piotrem Mercierem, został ujęty i uwięziony w Auray, a następnie trafił do twierdzy w Breście. W więzieniu tym zmarła jego matka i stryj. Na początku 1795 roku wraz z Mercierem zbiegł z więzienia w Breście i powrócił do Kerléano. Kontynuował tworzenie swego oddziału, który szybko powiększał się, prowadził walkę partyzancką i z biegiem czasu coraz odważniej występował przeciw patrolom, a później polowym garnizonom republikańskim. Na wiosnę 1795 roku rozpoczęły się pertraktacje rozejmowe pomiędzy Konwentem a powstańcami, podczas których doszło do demonstracyjnego opuszczenia obrad przez Cadoudala, Saint-Régenta i Guillemota. W czerwcu tegoż roku dokonano desantu sił emigrantów rojalistowskich z Anglii, na półwyspie Quiberon, połączenia się tych sił z powstańcami bretońskimi i wspólnego marszu na Rennes. 
W wyniku walk armia powstańcza poniosła klęskę i ostatecznie została pokonana w lipcu 1795 roku. Wyjątkowe zasługi i niezwykły talent militarny Cadoudala, jaki objawił on w czasie tych walk doprowadziły do powierzenia mu przez zebranych w zamku Grandchamps dowódców rojalistowskich Morbihan, 21 sierpnia 1795 roku, stanowiska szefa sztabu głównego armii powstańczej. W październiku 1795 roku, w wieku 24 lat został jedną z najważniejszych postaci powstania. 26 października 1795 roku powstał Dyrektoriat. Nowa władza początkowo zajęła się umacnianiem swych struktur, co siłą rzeczy spowodowało, iż w kraju zapanował względny spokój. Cadoudal wykorzystał ten okres na odpoczynek, doszkolenie i dozbrojenie swych oddziałów. W tym także czasie doszedł do wniosku, iż jedyna droga do osiągnięcia ostatecznego celu, jakim miała być restauracja monarchii, prowadzi poprzez zjednoczenie wszystkich sił powstańczych pod jednym dowództwem księcia królewskiej krwi, wywodzącego się z rodziny Burbonów. Osobą najlepiej odpowiadającą planom Cadoudala był, przebywający na emigracji w Anglii, Karol hrabia d’Artois. Przyjęto jednak inny plan, a sam d’Artois i Ludwik XVIII zalecili swym poddanym chwilowe wstrzymanie działań wojennych, widząc szansę przywrócenia monarchii w wyborach do izb parlamentarnych. 
Wybory odbyły się w marcu i kwietniu 1797 roku i w ich wyniku rojaliści odnieśli zdecydowane zwycięstwo. W odpowiedzi na to Dyrektoriat dokonał wojskowego zamach stanu, gwałcąc obowiązującą konstytucję. Efektem zamachu stanu były nasilające się antyszuańskie represje, co było jedna z przyczyn wyjazdu Cadoudala do Anglii. W czasie pobytu w Londynie otrzymał awans generalski oraz najwyższe burbońskie odznaczenie - kawalerski Order Świętego Ludwika. Powrócił do Bretanii w czerwcu 1798 roku. Zajął się reorganizacją, szkoleniem i uzbrojeniem swej armii. Sformował oddział kawalerii, kompanię artylerii i służby sanitarne. Podzielił kontrolowny przez siebie obszar na dziewięć okręgów. W wyniku tych działań do połowy 1799 roku przygotował swą armię do ponownego wystąpienia przeciwko Rewolucji. 14 września 1799 roku na wielkim spotkaniu dowódców szuanerii zebrano się, aby podjąć decyzję. Przegłosowano wybuch wielkiego powstania, które rozpoczęło się 15 października 1799 roku, poprzedzone wysłaniem do Paryża ultimatum. W ciągu trzech tygodni powstanie objęło całą Bretanię.
9-10 listopada 1799 roku w Paryżu nastąpił kolejny zamach stanu. Napoleon Bonaparte obalił Dyrektoriat, wprowadzając Konsulat, stając na jego czele jako Pierwszy Konsul Republiki. Cadoudal zaangażował się wtedy w plan porwania Pierwszego Konsula. Plany spiskowców zostały jednak ujawnione dzięki aresztowaniom i przesłuchaniom uczestników, lecz także nieostrożności przywódców. 
Ujęty w 1804 roku, po procesie, 10 czerwca skazany na śmierć i 25 czerwca tegoż roku zgilotynowany wraz z 11 towarzyszami. Egzekucja odbyła się na placu Grève w Paryżu.

</doc>
<doc id="862641" url="https://pl.wikipedia.org/wiki?curid=862641" title="Torque">
Torque



</doc>
<doc id="862645" url="https://pl.wikipedia.org/wiki?curid=862645" title="Torkwes">
Torkwes

 
Torkwes (łac. "torquēs", gr. στρεπτός) – w kulturach starożytnych krągły, sztywny (nieelastyczny), otwarty naszyjnik bądź obręcz na szyję o pogrubionych zdobnych zakończeniach. 
Najczęściej skręcany (tordowany) z metalowej wstęgi lub drutu (czasem odlewany), przeważnie wykonywany z brązu lub złota, rzadziej ze srebra, niekiedy żelazny. W epoce żelaza (1000 p.n.e.–300 n.e.) torkwesy noszone były m.in. przez europejskich Celtów, przez azjatyckich Scytów i Persów. 
U Celtów naszyjniki te weszły w użycie od połowy V wieku p.n.e. jako zapożyczone ze Wschodu (prawdopodobnie z Persji) w wyniku zwiększonych kontaktów na gruncie wojskowym (wyprawy łupieżcze) i handlowym. Wykonywano je z zakrzywionego metalowego pręta bądź rurki (rzadziej ze skręcanego drutu), a najwspanialsze egzemplarze ze złota pochodzą z wczesnego okresu lateńskiego (poł. V–kon. IV wieku p.n.e.), znajdowane wyłącznie w grobach kobiecych i w bogatych pochówkach wojowników.
W cywilizacji celtyckiej torkwes odgrywał szczególną rolę w symbolice społeczno-religijnej. Był atrybutem bóstw, władców, bohaterów i wojowników. Przypuszczalnie należał do niezbędnego wyposażenia arystokracji wojskowej (wojownicy stawali do walki nago, lecz w naszyjniku), co jako obiekt egzotyczny (pierścień naszyjny) wcześnie zwracało uwagę starożytnych Rzymian. U Celtów (Galów) początkowo był oznaką dostojeństwa i ozdobą kobiet, później (od ok. III wieku p.n.e.) stał się typowym militarnym elementem męskim symbolizującym zapewne siłę i męstwo. W okresie galorzymskim (I-V wiek n.e.) zdobiono nim niemal wszystkie wyobrażenia bogów.
Rzymianie przejęli go potem jako odznakę męstwa w boju przyznawaną prostym żołnierzom, zaliczaną do pomniejszych nagród wojskowych ("dona militaria minora"). Precedens w IV w. p.n.e. stworzył być może konsul Tytus Manliusz, który wyzwał Celta na pojedynek, a po zwycięstwie zabrał jego naszyjnik, odtąd nosząc go stale, co zyskało mu przydomek "Torquatus" – zamieniony później w dziedziczne miano Torkwatusów, gałęzi rodu "gens Manlia".
Najbardziej znanym ikonograficznym poświadczeniem tej charakterystycznej ozdoby jest ukazanie jej w hellenistycznym wyobrażeniu umierającego galijskiego wojownika oraz w rzeźbie tzw. wojownika z Hirschlanden; w nazewnictwie klasycznym świadectwem jest wspomniana antroponimiczna geneza nazwy własnej rodu Torkwatusów.

</doc>
<doc id="862650" url="https://pl.wikipedia.org/wiki?curid=862650" title="Stefan Niewczyk">
Stefan Niewczyk

Stefan Niewczyk (ur. 7 sierpnia 1925 w Bydgoszczy, zm. 11 marca 2007 w Poznaniu) – polski lutnik, współzałożyciel Stowarzyszenia Polskich Artystów Lutników, założyciel Cechu Budowniczych Instrumentów Muzycznych.
Życiorys.
Na świat przyszedł w Bydgoszczy, jako syn Stanisława Niewczyka szefa tamtejszej filii Pierwszej Krajowej Fabryki Instrumentów Muzycznych, założonej przez dziada Stefana Niewczyka, Franciszka w 1885 r. Miał dwóch braci: Antoniego i Mariana. Gry na skrzypcach nauczył się w wieku sześciu lat. Karierę lutniczą rozpoczął u boku ojca w 1939 r., wykonując już rok później swoje pierwsze skrzypce. W czasie II wojny światowej nauczył się grać na fortepianie, a w pracowni ukrywał wspólnie z ojcem sztandar Cechu Instrumentariuszy Muzycznych, który po zakończeniu działań wojennych przekazał prawowitemu właścicielowi. 
Tytuł czeladniczy uzyskał w 1945 r., tytuł mistrzowski z lutnictwa w 1948 r., a następnie z wyrobu instrumentów dętych i akordeonów. Jako muzyk Niewczyk był w tym okresie związany z orkiestrą symfoniczną Dyrekcji Lasów Państwowych, a potem orkiestrą Urzędu Finansowego. Nielegalnie wykonywał gitary elektryczne, w czasie swojej kariery wykonał około 200 skrzypiec. Był cenionym i znanym w całej Polsce ekspertem. W 1954 r. był jednym z inicjatorów powstania Stowarzyszenia Polskich Artystów Lutników. W swojej poznańskiej pracowni zajmował się między innymi skrzypcami muzyków startujących we wszystkich powojennych Międzynarodowych Konkursach Skrzypcowych im. Henryka Wieniawskiego. O skandalicznych warunkach w jakich zmuszona była pracować rodzina Niewczyków pisał (oskarżając o zaniedbania władze miejskie) na łamach "Polityki" w latach 70. XX wieku, znany muzykolog Jerzy Waldorff. Efektem interwencji Waldorffa było przeniesienie warsztatu lutniczego Niewczyków w 1978 r., na ul. Woźną w Poznaniu. Od 2005 r., pracownię prowadzi syn Stefana, Benedykt Niewczyk. 
Pochowany na cmentarzu przy ul. Lubowskiej w Poznaniu.

</doc>
<doc id="862655" url="https://pl.wikipedia.org/wiki?curid=862655" title="I liga paragwajska w piłce nożnej (1961)">
I liga paragwajska w piłce nożnej (1961)

Mistrzem Paragwaju został klub Cerro Porteño, natomiast wicemistrzem Paragwaju został klub Club Olimpia.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do turniejów międzynarodowych zakwalifikowały się następujące kluby:
Z ligi nikt nie spadł, ani nikt do niej nie awansował.
Primera División.
Tabela końcowa sezonu 1961.
Baraż o ostatnie miejsce w tabeli
Ostatnie miejsce w tabeli zajął klub Tembetary Ypané, co oznaczało konieczność rozegrania barażu z najlepszym klubem drugiej ligi o utrzymanie się w pierwszej lidze.
Baraż o utrzymanie się w pierwszej lidze.
Klub Tembetary Ypané pozostał w pierwszej lidze, a Club Rubio Ñú w drugiej.
Baraż o mistrzostwo Paragwaju 1961.
Przyczyną barażu była równa liczba punktów zdobytych przez trzy najlepsze w tabeli kluby.

</doc>
<doc id="862656" url="https://pl.wikipedia.org/wiki?curid=862656" title="Sambórz (województwo łódzkie)">
Sambórz (województwo łódzkie)

Sambórz – wieś w Polsce położona w województwie łódzkim, w powiecie sieradzkim, w gminie Burzenin.
W latach 1975–1998 miejscowość należała administracyjnie do województwa sieradzkiego.
Zobacz też: Sambórz

</doc>
<doc id="862660" url="https://pl.wikipedia.org/wiki?curid=862660" title="Sambórz">
Sambórz

2 miejscowości w Polsce: 
Hydronim:
Zobacz też: Samborz

</doc>
<doc id="862661" url="https://pl.wikipedia.org/wiki?curid=862661" title="Niewczyk">
Niewczyk



</doc>
<doc id="862662" url="https://pl.wikipedia.org/wiki?curid=862662" title="Niewczykowie">
Niewczykowie



</doc>
<doc id="862665" url="https://pl.wikipedia.org/wiki?curid=862665" title="Karol Stryja">
Karol Stryja

Karol Stryja (ur. 2 lutego 1915 w Cieszynie, zm. 31 stycznia 1998 w Katowicach) – polski dyrygent, profesor i pedagog. Inicjator (1979) Międzynarodowego Konkursu Dyrygenckiego im. Grzegorza Fitelberga w Katowicach. Prowadził jego wszystkie edycje, aż do śmierci. Zapoczątkował również (1980) Międzynarodowy Konkurs Skrzypcowy im. Carla Augusta Nielsena w Odense.
Życiorys.
Był synem Jana, krawca. W Cieszynie ukończył kolejno szkołę podstawową, gimnazjum i Seminarium Nauczycielskie. Od 1934 roku pracował jako nauczyciel, a jednocześnie studiował w Śląskim Konserwatorium Muzycznym w Katowicach. W 1939 roku ukończył tam Wydział Pedagogiczny, a w 1951 studia w zakresie dyrygentury. Od 1984 roku profesor nadzwyczajny.
Nagrał wiele płyt muzycznych. Przykładowa płyta to „Lehar-Fragmenty z operetek” wyd. MUZA nr X0316, w której nagraniu współuczestniczył dyrygent Rachoń Stefan.
Karierę dyrygenta rozpoczął w 1937, w chórze „Echo” w Łaziskach Górnych. Następnie pracował w Filharmonii Śląskiej w Katowicach. W lutym 1990 r. na Jubileuszowym Koncercie z okazji 75 rocznicy urodzin dyrygował Orkiestrą Filharmonii Śląskiej, która wykonała między innymi IX Symfonię Ludwiga van Beethovena z Odą do Radości.
W 1969 roku otrzymał Nagrodę Ministra Kultury i Sztuki II stopnia, a w 1998 (pośmiertnie) Nagrodę im. Wojciecha Korfantego nadaną przez Związek Górnośląski.
Miejsce pochówku.
Jest pochowany na cmentarzu ewangelickim w Cieszynie.

</doc>
<doc id="862666" url="https://pl.wikipedia.org/wiki?curid=862666" title="Ghaleb Majadleh">
Ghaleb Majadleh



</doc>
<doc id="862667" url="https://pl.wikipedia.org/wiki?curid=862667" title="E17 (trasa europejska)">
E17 (trasa europejska)

E17 – trasa europejska pośrednia północ-południe.
E17 zaczyna się w Antwerpii w północnej Belgii, kończy się w Beaune, w pobliżu Dijon w środkowo-zachodniej Francji.
Stary system numeracji.
Do 1985 obowiązywał poprzedni system numeracji, według którego oznaczenie E17 dotyczyło trasy Chagny – Salzburg o naastępującym przebiegu: Chagny – Dijon – Belfort – Bazylea – Olten – Zurych – Winterthur – St. Gallen – St. Margarethen – Innsbruck – Wörgl – Salzburg. Arteria E17 była wtedy zaliczana do kategorii „A”, w której znajdowały się główne trasy europejskie.
Drogi w ciągu dawnej E17.
"Lista dróg opracowana na podstawie materiału źródłowego"

</doc>
<doc id="862669" url="https://pl.wikipedia.org/wiki?curid=862669" title="Ła-200">
Ła-200

Ła-200 (ros. Ла-200, właściwie: samolot „200”) – radziecki odrzutowy myśliwiec przechwytujący, skonstruowany pod koniec lat 40. w biurze konstrukcyjnym Ławoczkina, który pozostał w stadium prototypu. 
Historia.
W marcu 1947 Rada Ministrów ZSRR zleciła trzem biurom konstrukcyjnym, w tym Ławoczkina, zaprojektowanie dwumiejscowego myśliwca przechwytującego wyposażonego w hermetyzowaną kabinę i stację radiolokacyjną. W celu zapewnienia odpowiednich osiągów Ławoczkin zdecydował w samolocie oznaczonym fabrycznie „200” użyć dwóch silników odrzutowych RD-45F (radziecka kopia Rolls-Royce Nene), następnie ich mocniejszej wersji pochodnej Klimow WK-1. Z powodu dużej średnicy silników ze sprężarką odśrodkową, uniemożliwiającej umieszczenie ich w kadłubie obok siebie, zdecydowano umieścić je jeden za drugim. W przeciwieństwie do konkurencyjnych Su-15 Suchoja i I-320 biura MiG, mających również dwa silniki jeden za drugim, w dwóch poziomach, w układzie redanowym z wyraźnym uskokiem pod kadłubem, Ławoczkin zastosował kadłub o okrągłym przekroju, w którym przedni silnik umieszczony był pod większym kątem, a jego dysza wystawała pod kadłubem, osłonięta niewielką owiewką. W odróżnieniu od pozostałych, stacja radiolokacyjna Torij była umieszczona w nim w centralnym nieruchomym stożku we wlocie powietrza z przodu kadłuba.
Pierwszy prototyp samolotu „200” oblatano 9 września 1949, najpóźniej z konkurentów. Od 12 kwietnia 1950 prowadzono jego badania państwowe. Podczas badań wynikły drobne problemy, które jednak usunięto. Samolot wykazywał dobre charakterystyki lotne, był nieco szybszy, niż zakładano (1062 km/h), a jego własności pilotażowe były podobne do myśliwców jednomiejscowych. Mniejszy, niż wymagany (1500 km) był natomiast zasięg 1025 km. Stacja radiolokacyjna Torij jednak była niedopracowana i nie przeszła badań państwowych. Zdecydowano więc wyposażyć samolot w nowo rozwijany radar Korszun.
W styczniu 1951 ukończono zmodernizowany prototyp, ze stacją radiolokacyjną Korszun, z przebudowanym nosem kadłuba z anteną w osłonie w górnej części wlotu powietrza (podobnie, jak Su-15 i I-320), wprowadzono też inne drobniejsze zmiany. Badania państwowe samolot ukończył pozytywnie i został w 1951 zarekomendowany do produkcji seryjnej (równolegle rozwijany I-320 został oceniony jako niezadowalający). Radar Korszun jednak również nie był jeszcze dopracowany, lecz dopuszczono wyposażenie samolotu w radar Izumrud. Ła-200 stał się w ten sposób pierwszym radzieckim myśliwcem przechwytującym, który ukończył pozytywnie próby i był gotowy do produkcji. Planowano produkcję seryjną samolotu pod oznaczeniem Ła-17 (użytym później dla celu latającego Ła-17). 
Produkcja samolotu nie została jednak uruchomiona, gdyż radzieckie władze państwowe, ze Stalinem na czele, pod wrażeniem techniki rakietowej, zrezygnowały w 1951 z myśliwca przechwytującego obrony punktowej. Zlecono za to biuru Jakowlewa skonstruowanie nowego myśliwca przechwytującego obrony obszaru, o dużym zasięgu, wyposażonego w nowy radar Sokoł, przeznaczonego do operowania nad Syberią i Dalekim Wschodem, gdzie sieć rakiet przeciwlotniczych nie była rozwijana. Samo biuro Ławoczkina w tym okresie zajęło się głównie tematyką rakietową, lecz mimo to, z inicjatywy części pracowników, otrzymało zlecenie w listopadzie 1951 na modyfikację Ła-200 na myśliwiec przechwytujący obrony obszaru, z radarem Sokoł i niekierowanymi pociskami rakietowymi powietrze-powietrze. W tym celu, przebudowano prototyp, który otrzymał oznaczenie „200B”. Przewidywana wersja docelowa o zwiększonym zasięgu miała otrzymać nowe skrzydła mieszczące 1000-litrowe zbiorniki paliwa i być oznaczona „200BF”. 
Znacznemu przeprojektowaniu uległ nos samolotu, gdyż osłona radaru Sokoł o dużej średnicy anteny zajęła prawie cały przód i musiano zastosować trzy chwyty powietrza w formie kieszeni naokoło. Wzrosła masa samolotu i pogorszeniu uległy charakterystyki lotne, a w celu zrównoważenia cięższego radaru Sokoł zastosowano balast w ogonie o masie 300 kg. W samolocie „200BF” przewidywano zrównoważenie mas przez przesunięcie nieco skrzydeł do przodu, a nadto poprawę osiągów przez zastosowanie tylnego silnika z dopalaniem WK-1F. 
Ulepszony prototyp „200B” oblatano 6 lipca 1952. Prędkość maksymalna spadła do 1030 km/h, zasięg bez dodatkowych zbiorników do 960 km. Osiągi te były słabsze, niż specjalnie zaprojektowanego pod nowe wymagania myśliwca Jak-120. Prace nad radarem Sokoł przeciągały się i dopiero na początku 1953 prototyp „200B” go otrzymał, po czym posłużył jako stanowisko testowe do rozwoju, a następnie badań państwowych tego radaru. Dzięki temu, dopracowano konstrukcję radaru Sokoł, jednakże na tym rozwój samolotu „200” zakończono, a do produkcji skierowano Jak-120 wyposażony w radar Sokoł, pod oznaczeniem Jak-25M.
Opis konstrukcji.
Dwusilnikowy średniopłat o konstrukcji całkowicie metalowej i skośnych skrzydłach, w układzie klasycznym. Skrzydła o kącie skosu 40°, wyposażone w klapy i lotki. Na każdym ze skrzydeł dwie kierownice strug powietrza. Usterzenie klasyczne, skośne; usterzenie poziome zamocowane powyżej połowy wysokości statecznika. 
Kadłub o konstrukcji półskorupowej. Z przodu początkowo okrągły wlot powietrza do silników, z centralną stożkową osłoną radaru Torij, następnie zamocowaną w górnej części wlotu osłoną radaru Korszun. Ostatecznie z przodu duża osłona radaru Sokoł z niewielkim wlotem powietrza pod nią i dwoma kieszeniowymi wlotami po bokach. Kabina załogi hermetyzowana, w środkowej części kadłuba, z dwoma miejscami obok siebie, zakryta oszkloną kilkuczęściową osłoną z płaską przednią szybą. Pierwszy silnik odrzutowy umieszczony w przedniej części kadłuba, odchylony w dół od osi kadłuba, z dyszą pod środkową częścią kadłuba, osłoniętą owiewką. Drugi silnik w tylnej części kadłuba, równolegle do osi kadłuba, z dyszą na końcu kadłuba. Podwozie samolotu trójpodporowe, chowane do kadłuba, początkowo podwozie główne z podwójnymi kołami, później pojedynczymi. 
Napęd: 2 silniki turboodrzutowe ze sprężarką odśrodkową WK-1 o ciągu 2700 kg. 
Uzbrojenie: 3 działka 37 mm, w dolnej przedniej części kadłuba. Stacja radiolokacyjna Torij, następnie Korszun, ostatecznie Sokoł w przedniej części kadłuba. Samolot był wyposażony w radiostację RSIU-3, radiokompas ARK-5, urządzenie zapytujące Magnij-M i odpowiadające Barij-M systemu identyfikacji "swój-obcy", radiowysokościomierz RW-2.
Zobacz też.
Porównywalne samoloty:
Ciąg oznaczeń::

</doc>
<doc id="862672" url="https://pl.wikipedia.org/wiki?curid=862672" title="Stanisław Niewczyk">
Stanisław Niewczyk

Stanisław Niewczyk (ur. 1890, zm. 1969) – polski artysta lutnik, współzałożyciel Stowarzyszenia Polskich Artystów Lutników.
Życiorys.
Urodził się 27 sierpnia 1890 r. w Poznaniu. Był synem Franciszka Niewczyka, który zakład lutniczy założył w 1885 r. w Poznaniu, a od 1907 r. posiadał Pierwszą Krajową Fabrykę Instrumentów Muzycznych we Lwowie przy ul. Gródeckiej. Egzamin czeladniczy zdał we Lwowie i w firmie swego ojca pracował do 1922 r. 
W tym roku przeprowadził się do Bydgoszczy, a w 1925 r. zdał egzamin mistrzowski w Poznaniu. W latach 1922-1935 był szefem filii fabryki w Bydgoszczy, posiadając zakład przy ul. Gdańskiej 46. Od 1935 r., prowadził pracownie w Poznaniu, a od 1938 r. zamieszkał na stałe w tym mieście. W czasie II wojny światowej za działalność konspiracyjną przez siedem tygodni był więziony przez poznańskie gestapo.
Uchodził za jednego z najwybitniejszych lutników polskich. W jego warsztacie wytwarzano instrumenty dęte blaszane i drewniane, serbskie instrumenty szarpane, opracowane na podstawie katalogu oraz gitary, mandoliny, bałałajki. Specjalnością zakładu były instrumenty smyczkowe, a przede wszystkim skrzypce. Prowadził też naprawę i korekcję wszelkich instrumentów muzycznych oraz stroił fortepiany. Na Powszechnej Wystawie Krajowej w 1929 r. w Poznaniu za swoje prace otrzymał srebrny medal, a w latach 1949 i 1950 na Międzynarodowych Targach Poznańskich złote medale. W Muzeum Narodowym w Poznaniu w 1949 r. wystawił skrzypce z 1928 r., a na wystawie „Skrzypce w Polsce” w 1952 r. pokazał dwa okazy skrzypiec z 1933 i 1952 r. Udzielał się społecznie: był wieloletnim Starszym Cechu w Poznaniu, przewodniczącym Komisji Egzaminacyjnej dla mistrzów, jednym z inicjatorów powstania Stowarzyszenia Polskich Artystów Lutników w 1954 r. 
Był także nauczycielem wielu lutników. W jego bydgoskiej pracowni naukę ukończyło około 12 czeladników. W tym fachu wykształcił także swoich synów: Jana Mariana (ur. 1924) i Stefana (ur. 1925) oraz wnuka (Benedykt, syn Stefana). 
Zmarł 26 lipca 1969 r. w Poznaniu. Został pochowany na cmentarzu Górczyńskim (kwatera IIP-26-34).

</doc>
<doc id="862681" url="https://pl.wikipedia.org/wiki?curid=862681" title="Franciszek Niewczyk">
Franciszek Niewczyk

Franciszek Niewczyk (ur. 1859 – zm. 1944 we Lwowie) – polski artysta lutnik, działacz organizacji patriotycznych i niepodległościowych. 
W 1885 r., założył pracownię lutniczą w Poznaniu (Pracownia Lutnicza Niewczyk &amp; Synowie), skąd został wydalony w 1905 r., za przewóz pieniędzy zebranych przez Polaków z zaboru pruskiego na budowę Pomnika Grunwaldzkiego do Krakowa. Władze pruskie nakazały mu opuszczenie miasta w ciągu 24 godzin, do czego się dostosował wyjeżdżając do Lwowa gdzie założył Pierwszą Krajową Fabrykę Instrumentów Muzycznych, wykonującą między innymi wysokiej jakości skrzypce. Był synem Ignacego (muzyka weselnego) i ojcem Stanisława Niewczyka, którego również przeszkolił do zawodu lutnika i który przejął po nim pracownię. Założony przez F. Niewczyka zakład istnieje do dzisiaj, w 2005 r., obchodził 120-lecie istnienia. 

</doc>
<doc id="862682" url="https://pl.wikipedia.org/wiki?curid=862682" title="Karnalit">
Karnalit

Karnalit – uwodniony podwójny chlorek potasu i magnezu o wzorze KCl·MgCl2·6H2O, krystalizujący w układzie rombowym.
Tworzy zbite drobnokrystaliczne skupienia, twardość wynosi 2–2,9, jest bezbarwny lub zabarwiony na czerwono, żółto lub brunatno. Połysk szklisty, ale kryształy dzięki dużej higroskopijności łatwo matowieją na powietrzu, a niezabezpieczone szybko się rozpuszczają. W smaku gorzki.

</doc>
<doc id="862683" url="https://pl.wikipedia.org/wiki?curid=862683" title="Wielki Kanał (Chiny)">
Wielki Kanał (Chiny)

Wielki Kanał – najdłuższy na świecie sztuczny kanał transportowy, budowany w Chinach od V w. p.n.e. Zaczyna się w Hangzhou i dociera do Pekinu. Liczy ok. 1800 km długości i 20–350 m szerokości. Przecina pięć większych rzek: Jangcy, Rzekę Żółtą, Hai He, Huai He i Qiantang Jiang. Na kanale są 24 śluzy. W 2014 został wpisany na listę światowego dziedzictwa UNESCO.
Historia.
Pierwszy odcinek kanału, liczący 85 kilometrów, został przekopany w 495 p.n.e. i połączył Suzhou z Jangcy. Dziewięć lat później przekopano następny odcinek, który przebiegał przez Yangzhou i kończył się Huai’an nad Huai He. 
Właściwe roboty przy Wielkim Kanale rozpoczęły się dopiero za czasów dynastii Sui. W 605 cesarz Yangdi nakazał przekopać nowy odcinek kanału, łączący ówczesną stolicę Luoyang z dotychczasowym końcem kanału w Huai He. Według źródeł chińskich do robót zaangażowano milion osób. Ten etap prac zakończono w 611. Wkrótce Yangdi dla usprawnienia manewrów podczas wojen z Koreą nakazał przekopać kolejny odcinek, łączący Luoyang przez Linqing i Dezhou z terenami dzisiejszego Pekinu. Po robotach za czasów Yangdi długość kanału wynosiła łącznie 2700 kilometrów.
W okresie dynastii Yuan przekopano 70-kilometrowy odcinek z Jining do Dongpingu, a także 125-kilometrowy odcinek z Dongpingu do Linging. W ten sposób drogę z Pekinu do Hangzhou skrócono o prawie 1000 kilometrów. Mongołowie nie wykorzystywali jednak w pełni Wielkiego Kanału, ponieważ preferowali zaopatrywanie Pekinu drogą morską. Ważność kanałowi przywrócili cesarze dynastii Ming i Qing.
W 1855 na skutek zmiany biegu rzeki Huang He część kanału przebiegająca przez prowincję Shandong stała się bezużyteczna. W 1981 roku rząd Chińskiej Republiki Ludowej podjął decyzję o rekonstrukcji kanału na długości od Hangzhou do Jiningu.

</doc>
<doc id="862684" url="https://pl.wikipedia.org/wiki?curid=862684" title="Eurocities">
Eurocities

Eurocities – stowarzyszenie dużych miast europejskich, głównie z państw UE zrzeszające ponad 140 miast z 39 krajów. Stowarzyszenie zostało utworzone w 1986 przez burmistrzów sześciu dużych europejskich miast: Barcelony, Birmingham, Frankfurtu, Lyonu, Mediolanu, Rotterdamu.
Członkami Eurocities mogą być liczące ponad 250 tys. mieszkańców miasta lub obszary metropolitalne położone w państwach członkowskich Unii Europejskiej lub Europejskiego Obszaru Gospodarczego. Miasta spoza Unii Europejskiej i Europejskiego Obszaru Gospodarczego (EOG) mogą zostać członkami stowarzyszonymi.

</doc>
<doc id="862685" url="https://pl.wikipedia.org/wiki?curid=862685" title="Trygram">
Trygram



</doc>
<doc id="862686" url="https://pl.wikipedia.org/wiki?curid=862686" title="Rooikat">
Rooikat

Rooikat (afrik. "karakal") – opancerzony samochód rozpoznawczy opracowany i produkowany w Południowej Afryce. Pojazd został opracowany z myślą o działaniu w trudnych warunkach pustynnych.
Prototyp pojazdu który stał się podstawą do opracowania nowego wozu rozpoznawczego dla południowoafrykańskiej armii powstał w 1976. Rooikat został opracowany z wykorzystaniem doświadczeń konfliktów lokalnych toczonych w Afryce, w tym wojny w Angoli. Państwowy koncern Armscor opracował pojazd którego dostawy do armii RPA rozpoczęły się w 1983.
Głównym zadaniem pojazdu Rooikat jest prowadzenie rozpoznania na polu walki. Do drugorzędnych zadań przewidziano wsparcie walczących wojsk, zwalczanie pojazdów opancerzonych i działania przeciwpartyzanckie. Misje te wymagają od pojazdu dużej autonomiczności i zdolności do działania w warunkach pustynnych i stepowych.
Pancerz Rooikata chroni przed pociskami z działek małokalibrowych stosowanych w dużych ilościach przez wiele afrykańskich państw-potencjalnych przeciwników RPA.

</doc>
<doc id="862687" url="https://pl.wikipedia.org/wiki?curid=862687" title="I liga paragwajska w piłce nożnej (1960)">
I liga paragwajska w piłce nożnej (1960)

Mistrzem Paragwaju został klub Club Olimpia, natomiast wicemistrzem Paragwaju został klub Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do turniejów międzynarodowych zakwalifikowały się następujące kluby:
Z ligi spadł klub General Caballero Asunción, a na jego miejsce awansował klub Club Presidente Hayes.

</doc>
<doc id="862688" url="https://pl.wikipedia.org/wiki?curid=862688" title="Jan Zemełka">
Jan Zemełka

Jan Zemełka (ur. 1539 w Kurowie koło Konina, zm. 27 grudnia 1607 w Koninie) – polski lekarz i filozof, działacz społeczny.
Był synem Anny i Macieja Zemełków (ojciec był sołtysem Kurowa). Jego mieszczańska rodzina wzbogaciła się dzięki udzielaniu kredytów kapitałowych. Ojciec zakupił place w Koninie, folusz na Borzętowie i sołectwo w Kurowie, wsi miejskiej Konina. Rozpoczął budowę pierwszej murowanej kamienicy w konińskim rynku („domu Zemełki”).
Jan Zemełka w 1560 r. podjął studia na Akademii Krakowskiej na Wydziale Sztuk Wyzwolonych, które ukończył w 1569 roku ze stopniem mistrza ("magister atrium"). Później w latach 1570–1571 przebywał w Krakowie odpracowując – zgodnie ze zwyczajem – dwa lata w charakterze pomocnika profesora. Następnie kontynuował studia na słynnym uniwersytecie w Padwie na wydziale medyko-filozoficznym uzyskując w 1575 r. tytuł doktora medycyny i filozofii.
Po powrocie do kraju i krótkim pobycie w Koninie Zemełka przeniósł się do Kalisza, w którym spędził kolejne lata, podczas których aż 11 razy pełnił funkcje urzędowe (burmistrza, wójta, rajcy) oraz prowadził praktykę lekarską. Ożenił się z córką złotnika Marcina Rożka z Koła. Podczas zarazy w 1588 r. Zemełka tajemniczo zniknął z Kalisza z miejską kasą.
Uposażył w 1599 r. kolegium mansjonarskie w Koninie, zapisując 12 713 florenów, sprzęty i szaty liturgiczne, kamienicę oraz księgozbiór. Gdy zmarł bezpotomnie, uposażył szpitale w Koninie i w Kaliszu, utworzył fundację stypendialną dla niezamożnych synów mieszczan z Konina, Koła i Kalisza. Darował 600 florenów Koninowi i zapisał 100 florenów na studia włoskie z teologii. Został pochowany w podziemiach konińskiej kaplicy św. Jana Chrzciciela (Zemeliańskiej), którą sam ufundował.
Swojej Alma Mater, Uniwersytetowi Jagiellońskiemu, w 1602 r. ufundował pierwszą w Polsce katedrę anatomii i botaniki lekarskiej. 
W Koninie z jego imieniem wiążą się: „dom Zemełki”, pierwszy murowany dom w Koninie, „kaplica Zemełki” przy farze św. Bartłomieja, Osiedle Jana Zemełki.

</doc>
<doc id="862689" url="https://pl.wikipedia.org/wiki?curid=862689" title="Poland (grupa muzyczna)">
Poland (grupa muzyczna)



</doc>
<doc id="862690" url="https://pl.wikipedia.org/wiki?curid=862690" title="Culhuacán">
Culhuacán

Culhuacán – jedna z szesnastu miejscowości w meksykańskiej delegacji Iztapalapa. Jest umieszczona na zachodnim zboczu Wzgórza Gwiazdy (Cerro de la Estrella). Od północy graniczy z miejscowością Iztapalapa de Cuitláhuac, a od południa z San Andrés i Santa María Tomatlán.
Dzielnice.
Culhuacán jest podzielona na osiem dzielnic. Niektóre z nich mają pochodzenie prehiszpańskie.
W Culhuacán jakiś czas mieszkali Aztekowie po przybyciu do Kotliny Meksykańskiej, a przed założeniem Tenochtitlánu.

</doc>
<doc id="862691" url="https://pl.wikipedia.org/wiki?curid=862691" title="Pánuco">
Pánuco

Pánuco – meksykańska rzeka, która rozpoczyna się na Płaskowyżu Meksykańskim (hiszp. "Altiplanicie Mexicana") i jest częścią systemu hydrologicznego znanego jako Tula-Moctezuma-Pánuco.
Pánuco jest jedną z najbogatszych (w wodę) rzek w Meksyku. Wpadają do niej inne, mniejsze rzeki, jak na przykład Tamesí. Pánuco ma długość około 120 kilometrów, lecz cały system wraz z rzekami Moctezuma i Tula osiąga 510 kilometrów. Rzeka uchodzi do Zatoki Meksykańskiej.

</doc>
<doc id="862692" url="https://pl.wikipedia.org/wiki?curid=862692" title="Woskownica europejska">
Woskownica europejska

Woskownica europejska ("Myrica gale" L.) – gatunek krzewu należący do rodziny woskownicowatych. Rośnie w miejscach podmokłych w Ameryce Północnej, Azji i w Europie. W Polsce jest rośliną zagrożoną wymarciem i ściśle chronioną prawnie, spotykaną tylko w pasie wybrzeża bałtyckiego. Woskownica jest rośliną aromatyczną, w okresie wczesnośredniowiecznym w Europie północno-zachodniej powszechnie stosowaną w piwowarstwie. Była też wykorzystywana jako repelent oraz w garbarstwie, a także do celów leczniczych.
Rozmieszczenie geograficzne.
Gatunek jest dość szeroko rozpowszechniony na półkuli północnej, ale ma też duże przerwy w zasięgu i występuje przeważnie tylko na nadmorskich nizinach. Jedynie na obszarach pod silnym wpływem klimatu morskiego notowany jest w wyższych położeniach (np. w Szkocji do 520 m n.p.m.). Woskownica europejska w Europie rośnie wzdłuż wybrzeży północnej i zachodniej części kontynentu; od północno-zachodniej Hiszpanii po północną Norwegię. Z dala od wybrzeży notowana jest w południowo-wschodnich Niemczech i w środkowej Francji.
W Ameryce Północnej woskownica rośnie w rozproszeniu w północnej części kontynentu, najdalej na południe sięgając Wirginii. Częściej spotykana jest na wybrzeżach atlantyckich w północno-wschodniej części kontynentu i w pasie sięgającym rejonu Wielkich Jezior. Na Alasce i pacyficznych wybrzeżach (na południu po stan Waszyngton) występuje odmiana "tomentosa". Ta sama odmiana spotykana jest w Azji, gdzie rośnie w północnej Japonii, na Sachalinie i wzdłuż wybrzeży od nasady Półwyspu Koreańskiego po zachodnie brzegi Morza Ochockiego oraz na Kamczatce.
W Polsce gatunek znany jest z rozproszonych stanowisk wzdłuż Pobrzeża Południowobałtyckiego, z liczniejszymi stanowiskami w rejonie ujścia Odry i Zalewu Szczecińskiego oraz we wschodniej części Pobrzeża Koszalińskiego. W sumie rośnie na ok. 50 stanowiskach. Poza wybrzeżem podawana była z pojedynczych stanowisk w okolicach Gubina i Lubska w województwie lubuskim.
Biologia.
Rozwój.
Nanofanerofit rozmnażający się głównie za pomocą odrośli – siewki są rzadko spotykane w naturze. Kwitnienie przypada w zależności od warunków klimatycznych na okres od kwietnia do czerwca (w Europie środkowej rośliny kwitną w maju i czerwcu). Kwiaty są wiatropylne. Pędy wegetatywne rozpoczynają rozwój w końcu maja lub w czerwcu. Silniej rozwijają się i większe liście mają pędy odroślowe niż pędy ubiegłoroczne. Młode liście są silnie aromatyczne, po czym wydzielanie olejków lotnych spada w okresie od maja do września, by w końcu tego miesiąca ponownie wzrosnąć. Owoce dojrzewają we wrześniu i październiku, pozostając często na roślinie macierzystej przez okres zimowy. Rozprzestrzeniają się za pomocą wody. Gąbczaste przysadki przyrośnięte do owocu umożliwiają im unoszenie się na powierzchni wody. Kiełkowaniu sprzyja schłodzenie nasion oraz przebywanie w zimnej wodzie (5°C) przez kilka tygodni. Warunkiem do skiełkowania jest w końcu ekspozycja na światło. Nasiona przechowywane przez 6 lat zachowywały zdolność do kiełkowania. Kiełkowanie jest epigeiczne. Siewki po pierwszym roku osiągają ok. 10 cm wysokości.
Właściwości fizyko-chemiczne.
Największy udział (w przedziale 10-15%) w składzie charakterystycznego dla woskownicy olejku lotnego mają: b-elemonen, α-pinen, germacren, 1,8-cyneol. Z udziałem wynoszącym 3-5% występują w nim nerolidol i kadinen, a z udziałem w przedziale od 1 do 3%: β-pinen, limonen, mircen, p-Cymen. Pozostałe składniki występują z udziałem poniżej 1%. Najwięcej olejku zawierają kwiatostany, w których świeżej masie stanowi ok. 1%. Jego udział w świeżych liściach wynosi poniżej 0,3%.
Ważnym składnikiem owoców ze względu na różne zastosowania i właściwości lecznicze jest myrigalon A, B i C.
Genetyka.
W fazie diploidalnej komórki woskownicy europejskiej zawierają 48 chromosomów, co wobec ich podstawowej liczby w rodzinie wynoszącej 8 świadczy o tym, że gatunek jest heksaploidem.
Ekologia.
Siedlisko.
Woskownica europejska rośnie na obszarach znajdujących się pod wpływem klimatu oceanicznego, cechujących się wysokimi opadami sięgającymi w skali roku do 2000 mm. Jest rośliną światłolubną, ale też utrzymuje się w miejscach zacienionych. Rośliny rosnące w cieniu mają liście nieco dłuższe i szersze o barwie sinozielonej, podczas gdy rośliny ze stanowisk nasłonecznionych mają blaszki odpowiednio krótsze i węższe oraz barwy żółtozielonej. Woskownica rośnie w miejscach stale wilgotnych na różnego rodzaju torfowiskach oraz na ich obrzeżach, zwykle na glebach bagiennych. Spotykana jest także na brzegach strumieni i jezior. Im miejsce bardziej wilgotne, tym większe wyrastają krzewy woskownicy. Ze względu na zdolność wiązania azotu za sprawą symbiotycznych promieniowców rozwija się na glebach ubogich w ten pierwiastek. Preferuje niskie zasolenie, ale znosi także silne.
Oddziaływania międzygatunkowe.
Zarośla woskownicy w przypadku zgryzania przez roślinożerców są niskie, sięgając do 0,5 m (woskownica jest zgryzana przez kozy, owce i zająca bielaka). Na gatunku tym rozwija się wiele patogenów grzybowych i owadów, przy czym czynnikiem chroniącym przed nadmierną presją roślinożernych bezkręgowców jest olejek lotny, działający na nie szkodliwie w przypadku spożycia. Spośród wielu gatunków owadów żerujących lub w różny sposób związanych z woskownicą, krzew ten jest szczególnie istotny dla utrzymania rzadkich i ginących motyli takich jak: "Eugraphe subrosea", "Eurois occulta" i kosternika palemona ("Carterocephalus palaemon"). Zarośla woskownicy są też ważnym siedliskiem dla cietrzewia.
Silnie rozrastające się odroślowo zarośla woskownicy mogą powodować spadek różnorodności gatunkowej towarzyszących roślin z powodu silnego zacienienia.
Fitosocjologia.
W klasyfikacji zbiorowisk roślinnych gatunek charakterystyczny dla Cl/O/All. "Alnetea glutinosae" i Ass. "Myrico-Salicetum auritae" – zarośli woskownicy z kruszyną pospolitą, wierzbą uszatą, płożącą i rokitą. Rośnie poza tym w szuwarach z kłocią wiechowatą oraz w lądowych szuwarach trzciny pospolitej z goryszem błotnym, lokalnie tworząc gęste zarośla i utrzymując się przy sukcesji prowadzącej do kształtowania się na takich siedliskach zbiorowisk brzeziny bagiennej z trzęślicą modrą, w których się także utrzymuje. Woskownica spotykana jest na mszarach torfowcowych, zwykle w zbiorowiskach z przygiełką białą, turzycą dzióbkowatą lub nitkowatą. Buduje także zbiorowiska z udziałem takich gatunków jak: sit ostrokwiatowy i tępokwiatowy, turzyca dwupienna, marzyca czarniawa. Częsta jest w zbiorowiskach z wrzoścem bagiennym i wełnianeczką darniową, turzycą prosowatą i czarcikęsem łąkowym.
Systematyka.
Gatunek reprezentuje monotypowy podgatunek "Gale" w obrębie rodzaju, taksonomicznie izolowany od pozostałych ok. 60 przedstawicieli rodzaju "Myrica". Tłumaczy to też brak stwierdzeń mieszańców tego gatunku z innymi. Ponieważ "Myrica gale" jest gatunkiem typowym rodzaju "Myrica", w przypadku jego wąskiego ujęcia, pozostałe gatunki tego rodzaju przenoszone są pod nazwę "Morella" Loureiro, Fl. Cochinch. 537, 548. Sep 1790. W obrębie wąsko ujmowanego rodzaju "Myrica" poza "M. gale" pozostaje tylko jeden gatunek siostrzany – "Myrica hartwegii"). Gatunek ten jest endemitem Kalifornii, różni się od "M. gale" owłosionymi, a nie nagimi przysadkami w kwiatostanach męskich i silniej piłkowanymi liśćmi (z 4–12 parami ząbków).
Pochodzenie.
Analizę danych kopalnych utrudnia znaczne podobieństwo pyłku woskownicy do leszczynowego, a pędów do korzeni brzóz. Dobrze zachowują się jednak odporne na rozkład liście woskownicy, znane m.in. z osadów średniowiecznego Gdańska. Szczątki roślin z rodzaju "Myrica" znane są z neogenu.
Nazewnictwo.
Naukowa nazwa rodzajowa "Myrica" pochodzi od greckiego słowa "myron" oznaczającego perfumy, balsam, maść. W starożytnej Grecji nazwa "myrike" oznaczała tamaryszek (m.in. u Homera). Karol Linneusz użył tego określenia dla rodzaju woskownica ze względu na aromatyczne liście. Pochodzenie nazwy gatunkowej "gale" jest nieznane. Użyta została po raz pierwszy przez Jeana Bauhina i wywodzona jest z celtyckiego słowa "gal" znaczącego "maść, balsam", utrwalonego też w języku angielskim ("gale") i flamandzkim "gagel".
Polska nazwa zwyczajowa „woskownica” pochodzi od złotawego wosku okrywającego od zewnątrz owoce.
Zagrożenia i ochrona.
Ze względu na przywiązanie do siedlisk wilgotnych i bagiennych podstawowym zagrożeniem dla tego gatunku jest osuszanie takich terenów. Eutrofizacja wód, w tym zalewanie wodami podczas piętrzeń powodującymi erozję gleb, przyczynia się do zaniku osobników wydających kwiaty żeńskie i owoce. Zmniejsza się także ilość kwiatów. Bezpośrednio czynnikiem negatywnie wpływającym na kwitnienie i owocowanie jest zwiększanie się udziału azotu i potasu w wodach zasilających siedliska woskownicy. Zagrożeniem dla woskownicy jest też eksploatacja (koszenie) trzciny w miejscach wspólnego występowania obu gatunków – krzewy skoszone wykazują obniżoną żywotność, wypłonione pędy odroślowe zagłuszane są przez trzciny.
W Polsce roślina umieszczona została na Czerwonej liście roślin i grzybów (2006) w grupie gatunków wymierających, silnie zagrożonych wymarciem na izolowanych stanowiskach, poza głównym obszarem występowania (kategoria zagrożenia [E]). W wydaniu z 2016 roku otrzymała kategorię VU (narażony).
Gatunek objęty jest w Polsce ścisłą ochroną prawną od 1983 roku. Jego populacje chronione są także w rezerwatach przyrody (np. Białogóra, Łazy, Piaśnickie Łąki i Czarnocin) oraz w Słowińskim i Wolińskim Parku Narodowym.
W wydanych w Polsce poradnikach identyfikujących siedliska przyrodnicze wymagające ochrony w sieci Natura 2000, zarośla woskownicy zostały wskazane jako jeden z podtypów (oznaczony kodem 2190-6) siedliska o nazwie „wilgotne zagłębienia międzywydmowe”. Jednak przewodnik europejski nie wymienia roślinności zaroślowej wśród wskaźnikowej dla tego siedliska, a poradnik dobrych praktyk dla siedliska 2190 wprost wyklucza ekosystemy zaroślowe z jego zakresu.

</doc>
<doc id="862693" url="https://pl.wikipedia.org/wiki?curid=862693" title="Myrica gale">
Myrica gale



</doc>
<doc id="862696" url="https://pl.wikipedia.org/wiki?curid=862696" title="Australia Zoo">
Australia Zoo

Australia Zoo, zwane Domem Łowcy Krokodyli – ogród zoologiczny znajdujący się w Sunshine Coast w południowo-wschodniej części stanu Queensland.
Australia Zoo należy do najsławniejszych na świecie, z powodu bogatej kolekcji gadów, pokazów na żywo z krokodylami oraz realizacji wielu odcinków serialu dokumentalnego "Łowca krokodyli". Obecnie jest własnością Terri Irwin, wdowy po prowadzącym program.
Zostało zaliczone do najważniejszych atrakcji turystycznych na kontynencie, wygrywając miano najlepszej w konkursie Australian Tourism Awards 2003-2004.
Większa część pozostałych okazów, to gatunki typowo australijskie, np. koale, wombaty, diabły tasmańskie. Z innych części świata, m.in. słonie, tygrysy, gepardy, warany z Komodo. Zmarła 23 czerwca 2006 żółwica z Galapagos Harriet była najstarszym żółwiem, którego wiek został dobrze udokumentowany. Należała do ulubionych zwierząt Steve'a Irwina.
Historia.
Zostało założone przez Lynn i Boba Irwinów w 1970 pod nazwą "Park Gadów Beerwah". Bob Irwin jest sławnym herpetologiem, pionierem ratowania i hodowli gadów, a Lynn Irwin była działaczką na rzecz ochrony zniszczonej przyrody w tej części kraju.
Przekazali miłość do zwierząt swoim dzieciom. Steve Irwin pomagał przenosić lub chwytać te, które stanowiły zagrożenie, bądź budziły niechęć ludzi. Tak powiększała się kolekcja Parku.
Dekadę później nazwę zmieniono na Park Gadów i Fauny Stanu Queensland. Po zakupie czterech akrów, jego powierzchnia podwoiła się. W 1987 Crocodile Environmental Park rozpoczął program ochrony krokodyla różańcowego. Popularność wzmogły pokazy na żywo z karmienia krokodyli.
W 1991 Steve Irwin został jego dyrektorem. Rok później nazwę zmieniono na Australia Zoo. Aktualnie Zoo opiekuje się ponad tysiącem zwierząt i zatrudnia 550 pracowników.
Rozwój.
Zoo powiększyło się o 72 akry. Planowane jest 500. Pojawiła się konieczność małych autobusów "Prom Safari Steve'a". Znajduje się tutaj stadion o pojemności ok. 5.000 miejsc nazwany "Animal Planet Crocoseum", na którym odbywają się pokazy karmienia krokodyli i innych groźnych zwierząt. Możliwy jest udział publiczności przy mniej niebezpiecznych pokazach.
Wybieg dla kangurów, na których można spotkać koale. Kliniki ratunkowa dla zwierząt rannych spoza Zoo.
26 grudnia 2006 otwarto wybieg dla słoni, wciąż udoskonalany. Budowana jest sztuczna wyspa dla typowo wyspiarskich zwierząt jak żółwie, lemury. Planowana jest budowa sekcji dla Azji południowo-wschodniej (orangutany, warany z Komodo).

</doc>
<doc id="862701" url="https://pl.wikipedia.org/wiki?curid=862701" title="Woskownica">
Woskownica

Woskownica ("Myrica" L.) – rodzaj roślin należący do rodziny woskownicowatych ("Myricaceae"). W zależności od ujęcia systematycznego należą tu tylko dwa gatunki albo ok. 55. W wąskim ujęciu należy tu tylko woskownica europejska "M. gale" występująca w Ameryce Północnej, północnej Europie i północno-wschodniej Azji oraz "Myrica hartwegii" – endemit Kalifornii. Zasięg rodzaju w szerokim ujęciu obejmuje różne kontynenty z wyjątkiem Antarktydy i Australii, ale jest bardzo porozrywany i zwykle brak tych roślin na rozległych obszarach lądowych wewnątrz kontynentów o klimacie ciepłym. W Polsce spotykana jest w naturze tylko woskownica europejska.
Woskownica europejska stosowana była w piwowarstwie do aromatyzowania i zwiększenia pienienia się piwa. Była też wykorzystywana jako repelent, roślina barwierska, w garbarstwie i do celów leczniczych.
Z pozostałych gatunków część dostarcza jadalnych owoców ("M. esculenta", "M. rubra"). Wosk znajdujący się na owocach "M. cerifera" i "M. pensylvanica" był pozyskiwany po ich wygotowaniu i służył do wyrobu świec i mydeł. 
Systematyka.
Rodzaj z rodziny woskownicowate z rzędu bukowców. Rodzaj spokrewniony jest najbliżej z rodzajem komptonia "Comptonia", który czasem zresztą jest tu włączany. Niektóre analizy molekularne wskazują na to, że grupą siostrzaną "Comptonia" są tylko dwa gatunki z rodzaju "Myrica" – te które są tu zaliczane w jego wąskim ujęciu – woskownica europejska "M. gale" i "M. hartwegii". Pozostałe gatunki w konsekwencji przenoszone są rodzaju "Morella".

</doc>
<doc id="862704" url="https://pl.wikipedia.org/wiki?curid=862704" title="Myrica">
Myrica



</doc>
<doc id="862707" url="https://pl.wikipedia.org/wiki?curid=862707" title="Dziennik budowy">
Dziennik budowy

Dziennik budowy – urzędowy dokument przebiegu robót budowlanych oraz zdarzeń i okoliczności zachodzących w toku wykonywania robót (art. 47a ust. 1 Prawa budowlanego).
Źródła prawne.
Obowiązek założenia oraz zasady prowadzania dziennika budowy zostały określone w art. 47a i nast. Prawa budowlanego (), a doprecyzowane w przepisach wykonawczych – w "rozporządzeniu Ministra Rozwoju i Technologii z dnia 22 grudnia 2022 r. w sprawie dziennika budowy oraz systemu Elektroniczny Dziennik Budowy" (), wydanym na podstawie delegacji ustawowej (art. 47u Prawa budowlanego). Dziennik budowy prowadzi się także w przypadku rozbiórki i montażu. Przed 27 stycznia 2023 r. obowiązywało "rozporządzenie Ministra Rozwoju, Pracy i Technologii z dnia 6 września 2021 r. w sprawie sposobu prowadzenia dzienników budowy, montażu i rozbiórki" ().
Założenie dziennika budowy.
Dziennik budowy należy założyć przed rozpoczęciem robót budowlanych. Zazwyczaj dziennik budowy jest gotową książką formatu A4, z nadrukowanymi odpowiednimi (zgodnymi z wzorem określonym w rozporządzeniu) rubrykami, oświadczeniami, protokołami, oraz ponumerowanymi stronami, w dwóch egzemplarzach: oryginał i kopia (na kartach z perforowaną linią ułatwiającą wyrwanie kopii). Art. 47g PB określa, że właściwy organ wydaje odpłatnie dziennik budowy. W praktyce, kupuje się czysty zeszyt dziennika budowy i przekazuje Organowi do opieczętowania po uzyskaniu decyzji ostatecznej pozwolenia na budowę. Dokumenty składane do Nadzoru Budowlanego (PINB) w celu rozpoczęcia robót budowlanych na 7 dni przed ich rozpoczęciem:
Właściwy organ (administracji budowlanej) rejestruje dziennik budowy nadając mu numer i podbija każdą stronę pieczęcią urzędu po dacie uzyskania decyzji ostatecznej.
Osoby uprawnione do wpisów w dzienniku budowy.
W dzienniku budowy mogą dokonywać wpisów wyłącznie osoby wymienione w art. 47e ust. 1 PB, tj.:
Części dziennika budowy.
Dziennik budowy składa się z:
Dziennik budowy po zakończeniu robót.
Po zakończeniu robót budowlanych, dziennik budowy należy załączyć do zawiadomienia o zakończaniu robót i wniosku o wydanie pozwolenia na użytkowanie (jeśli wynika to z przepisów prawa). Załącza się jedynie oryginał dziennika, a więc należy z dziennika wyrwać strony oznaczone jako kopia. Skompletowaną kopię dziennika budowy należy załączyć do dokumentacji powykonawczej jako, że dziennik budowy stanowi integralną część dokumentacji budowy - utrzymywaną przez cały okres trwania obiektu (art. 3 pkt 13 PB), która z kolei wchodzi w skład dokumentacji powykonawczej (art. 3 pkt 14 PB). Dokumentacja powykonawcza przekazywana jest użytkownikowi obiektu, który zobowiązany jest przechowywać ją przez cały okres użytkowania obiektu (art. 60 PB).
Zgodnie z inną interpretacją prawną, oryginał dziennika budowy załącza się do wglądu podczas zgłoszenia organowi nadzoru budowlanego, który wykonuje dla siebie kopie. Sam dziennik budowy jako dokument techniczny budowy przechowuje użytkownik obiektu (administrator). Strony oznaczone jako kopie mogą posłużyć jako dokument np. kierownikowi budowy lub inspektorowi nadzoru inwestorskiego w przypadku jeśli nie jest pracownikiem inwestora.

</doc>
<doc id="862708" url="https://pl.wikipedia.org/wiki?curid=862708" title="Alexander Čunderlík">
Alexander Čunderlík

Alexander Čunderlík (właśc. Csunderlík; ur. 18 października 1878 w Motyčkach, zm. 21 października 1947 w Bańskiej Bystrzycy) – słowacki generał. 
Życiorys.
Podstawowe wykształcenie zdobył w węgierskim gimnazjum w Kremnicy. W sierpniu 1898 ukończył szkołę podchorążych piechoty w Budapeszcie. Do wybuchu I wojny światowej służył w wielu jednostkach jako dowódca pododdziałów, kwatermistrza, oficera mobilizacyjnego i kierownika brygadowej szkoły jeździeckiej. Następnie jako oficer walczył na kilku frontach I wojny światowej.
W 1919 dołączył do czechosłowackiego wojska i został przydzielony do służby w 9. pułku artylerii lekkiej w Bratysławie. Od 1923 był dowódcą tego pułku, w maju 1932 przeszedł na emeryturę w stopniu pułkownika artylerii. W 1938 został powołany do służby jako szef sztabu Gwardii Hlinki. Następnie powrócił do służby w wojsku i dołączył do armii Pierwszej Republiki Słowackiej, a w maju 1939 został awansowany do stopnia generała.
W okresie kampanii wrześniowej w randze generała brygady, od 5 września dowódca 2. Dywizji Piechoty (kryp. „Škultéty”) w składzie zgrupowania „Bernolak” walczącej jako wojska sojusznicze po stronie Niemiec w agresji przeciwko Polsce. Dowodzone przez niego pułki współdziałały z niemieckim XVIII Korpusem Armijnym, 8 września dowodzone przez niego jednostki zajęły Krynicę Zdrój, Tylicz, Białą Wodę. 16 września walczyły pomiędzy miastami Sanok i Dukla.
W listopadzie 1939 roku został mianowany generalnym inspektorem Słowackich Sił Zbrojnych. Na początku 1940 został mianowany zastępcą naczelnego wodza, a od października tego samego roku był dowódcą słowackich wojsk lądowych. W 1942 powrócił na stanowisko generalnego inspektora i został awansowany na stopień generała I klasy. Po 1942 podupadł na zdrowiu, a w kwietniu 1943 został przeniesiony do rezerwy. Z powodu braku kadry oficerskiej do sierpnia 1944 pracował jako doradca w Ministerstwie Obrony. Po zakończeniu II wojny światowej próbował dołączyć do armii czechosłowackiej, do której jednak go nie przyjęto. Nie przyznano mu także renty.
Linki zewnętrzne.
Agresja słowacka, artykuł, zdjęcia

</doc>
<doc id="862709" url="https://pl.wikipedia.org/wiki?curid=862709" title="Wałsnów (Grzegorzowice)">
Wałsnów (Grzegorzowice)

Wałsnów – przysiółek wsi Grzegorzowice w Polsce, położony w województwie świętokrzyskim, w powiecie ostrowieckim, w gminie Waśniów.
W latach 1975—1998 przysiółek administracyjnie należał do województwa kieleckiego.
Przez miejscowość przebiega droga wojewódzka nr 751 z Ostrowca Świętokrzyskiego do Suchedniowa. Przez wieś przechodzi czarny szlak turystyczny z Nowej Słupi do Piórkowa.
Historia.
W XVI w. wieś była własnością Mikołaja Kochowskiego. W źródle z 1508 r. zapisana jako "Welsznow". Nazwa może pochodzić od imienia pogańskiego bóstwa Welesa.

</doc>
<doc id="862710" url="https://pl.wikipedia.org/wiki?curid=862710" title="Wałsnów">
Wałsnów



</doc>
<doc id="862711" url="https://pl.wikipedia.org/wiki?curid=862711" title="Odpowiedź na Psalmy przyszłości">
Odpowiedź na Psalmy przyszłości

Odpowiedź na Psalmy przyszłości (Do autora trzech Psalmów) – poemat napisany przez Juliusza Słowackiego na przełomie lat 1845-1846. Został wydany bezimiennie, bez wiedzy poety, pod tytułem "Do autora trzech Psalmów" w 1848 roku, następnie ukazał się w pierwszym tomie "Pism pośmiertnych" wydanych we Lwowie w roku 1866. Do dziś dokładne okoliczności dostania się rękopisu do druku są nieznane; przypuszcza się, że mógł go przekazać Ryszard Berwiński lub E. Chojecki (niektórzy podejrzewali iż mógł to zrobić także Cyprian Kamil Norwid). 
Poemat ma charakter polemiczny wobec poglądów Zygmunta Krasińskiego zawartych w trzech z pięciu "Psalmów przyszłości" Krasińskiego (kolejne dwa: "Psalm żalu" i "Psalm dobrej woli" stanowią odpowiedź na utwór Słowackiego), dotyczących głównie rozwoju historii i roli narodowej poety. Słowacki krytykuje idealizowane postrzeganie szlachty przez Krasińskiego (uznając za skończone jej działanie historyczne), stawiając ją w opozycji do młodych przedstawicieli społeczeństwa, którzy mogą być jego zdaniem realizatorami woli boskiej. Według Krasińskiego bardzo ważnym środkiem do osiągnięcia wolności narodu jest połączenie sił ludu i szlachty; Słowacki zaś twierdził, że droga ta prowadzi poprzez rozbicie przestarzałych zasad politycznych i społecznych. Według Słowackiego, to, co może przynieść zmiany dla narodu polskiego, nie może opierać się na abstrakcyjnym pojęciu etycznym, lecz na konkretnym czynie prowadzącym do wolności i możliwości doskonalenia społeczeństwa, a jeśli to koniecznie – także krwawej ofierze, wynikającej z samego Ducha "Wiecznego Rewolucjonisty". Zadaniem poety jest zrozumienie spraw, dążeń i cierpień swego narodu, pojmowanie sensu jego dziejów historycznych jak również przyszłości. Powinien więc być swego rodzaju wieszczem, osobą przewodnią. Tylko poezja pisana przez takiego poetę może wspomóc przemianę narodu jak i jego doskonalenie, o którym jako o celu narodu pisał Krasiński.

</doc>
<doc id="862712" url="https://pl.wikipedia.org/wiki?curid=862712" title="Woskownicowate">
Woskownicowate

Woskownicowate ("Myricaceae" Blume) – rodzina roślin z rzędu bukowców. Obejmuje cztery rodzaje z 57 gatunkami. Występują na wszystkich kontynentach z wyjątkiem Antarktydy i Australii, przy czym zasięg rodziny jest bardzo porozrywany i zwykle brak jej przedstawicieli na rozległych obszarach lądowych wewnątrz kontynentów o klimacie ciepłym. W strefie tropikalnej rośliny te rosną na obszarach górskich. Do europejskiej i polskiej flory należy tylko jeden gatunek – woskownica europejska ("Myrica gale"). 
Woskownicowate to drzewa i krzewy, których cechą charakterystyczną jest obecność aromatycznych gruczołów na liściach (pojedynczych, rzadko klapowanych). Przedstawiciele rodziny (z wyjątkiem "Canacomyrica") tworzą symbiozę z bakteriami wiążącymi azot z rodzaju "Frankia", nie tworzą zaś mykoryzy. Rosną w różnych siedliskach – na torfowiskach, piaskach nadmorskich, suchych zboczach, skałach wulkanicznych i jako drzewa w lasach. Ich kwiaty rozwijają się zwykle przed lub razem z liśćmi i są wiatropylne.
Woskownica europejska stosowana była w piwowarstwie, jako repelent, roślina barwierska, w garbarstwie i do celów leczniczych. Niektóre gatunki dostarczają jadalnych owoców ("Myrica esculenta", "M. rubra"), ten drugi gatunek jest w Chinach uprawiany w odmianach wielkoowockowych i ma duże znaczenie komercyjne. Spożywane też bywają kwaskowate owoce "Myrica faya". Wosk znajdujący się na owocach "M. cerifera" i "M. pensylvanica" był pozyskiwany po ich wygotowaniu i służył do wyrobu świec i mydeł.
Systematyka.
Pozycja systematyczna rodziny jest dobrze poznana i dowiedziona analizami zarówno molekularnymi jak i morfologicznymi – wchodzi w skład kladu (rzędu) bukowców zajmując w nim pozycję siostrzaną dla rodziny orzechowatych. Kladem bazalnym w obrębie rodziny jest monotypowy rodzaj "Canacomyrica" z Nowej Kaledonii (gatunek znany jest ze skamieniałości także z Nowej Zelandii). Pozostałe gatunki są różnie dzielone lub łączone na szczeblu rodzajów, z reguły wyodrębniane są rodzaje komptonia "Comptonia" i woskownica "Myrica", czasem też "Morella". Ślady kopalne (pyłek) roślin z tej rodziny znajdowane są w skałach w górnej kredy (cenoman). Liczne ślady kopalne roślin przypominających dziś jedynego przedstawiciela rodzaju "Comptonia" znajdowane są w wielu miejscach na półkuli północnej z osadów datowanych na oligocen i miocen.
Jedna z rodzin rzędu bukowców należącego do kladu różowych w obrębie okrytonasiennych: 

</doc>
<doc id="862713" url="https://pl.wikipedia.org/wiki?curid=862713" title="OSCAR 2">
OSCAR 2

OSCAR 2 () – amerykański, amatorski sztuczny satelita Ziemi, drugi w historii po OSCAR 1.
OSCAR 2 został wystrzelony jako ładunek dodatkowy na rakiecie Thor Agena B, wraz z satelitą wywiadowczym CORONA 43. Rakieta i główny ładunek należały do Sił Powietrznych Stanów Zjednoczonych. OSCAR 2 był w budowie podobny do swojego poprzednika. Głównymi różnicami było:
Misja satelity trwała 18 dni. Liczba radioamatorów odbierających sygnały ze „swojego“ satelity była jeszcze większa niż w przypadku OSCARA 1.

</doc>
<doc id="862715" url="https://pl.wikipedia.org/wiki?curid=862715" title="Woskownicowce">
Woskownicowce

Woskownicowce ("Myricales") – monotypowy rząd wyróżniany w niektórych systemach klasyfikacyjnych roślin okrytonasiennych, zawierający jedną tylko rodzinę woskownicowatych ("Myricaceae").
Systematyka.
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa oczarowe ("Hamamelididae" Takht.), nadrząd "Juglandanae" Takht. ex Reveal, rząd woskownicowce ("Myricales" Engl. in Engl. &amp; Prantl), rodzina woskownicowate ("Myricaceae" Blume)
Rząd nie wyróżniony, rodzina woskownicowate zaliczona została do rzędu bukowców, należącego do kladu różowych w obrębie okrytonasiennych.

</doc>
<doc id="862717" url="https://pl.wikipedia.org/wiki?curid=862717" title="Myricales">
Myricales



</doc>
<doc id="862720" url="https://pl.wikipedia.org/wiki?curid=862720" title="Myricaceae">
Myricaceae



</doc>
<doc id="862721" url="https://pl.wikipedia.org/wiki?curid=862721" title="Grupa Szybka „Kalinčak”">
Grupa Szybka „Kalinčak”

Grupa Szybka Kalinčak (słow. "Rýchla Skupina „Kalinčak”") – jednostka wojskowa armii słowackiej, walcząca po stronie wojsk III Rzeszy podczas kampanii wrześniowej i operacji „Barbarossa”. 
Historia.
Jednostka została sformowana 5 września 1939 roku w miejscowości Vranov nad Topľou jako szwadron kawalerii zmotoryzowanej pod kryptonimem "Kalinčak", pierwszym dowódcą został ppłk Ján Imro (od 5 września 1939 do 8 lipca 1941 roku). W skład tej grupy wchodziły: I dywizjon kawalerii, II dywizjon kolarzy oraz III dywizjon zmotoryzowany. Jednostka była wyposażona w 13 czołgów typ LT-35, 6 wozów pancernych typ OA.wz. 30 oraz 6 armat przeciwpancernych kal. 37 mm wz. 37. 7 września w miejscowości Brekov została uzupełniona o pluton 6 czołgów. 
W okresie kampanii wrześniowej jednostka ta współdziałała z 2. Dywizją Piechoty (krypt. „Škultéty”) dowodzoną przez gen. II klasy Alexandra Čunderlíka w rejonie Poprad–Brezno oraz Stropkov–Svidník jako osłona prawego skrzydła niemieckiego XVIII Korpusu Armijnego. 16 września zabezpieczała tyły frontu między miastami Sanok i Dukla. Jednostka powróciła na Słowację 1 października 1939. 
Po agresji Niemiec na ZSRR na rozkaz według § 27 "branného zákona" gen. Čatloša z dnia 22 czerwca 1941 brała następnie udział jako Rýchla Skupina w przerwaniu Linii Mołotowa na Sanie koło Sanoka. W czerwcu 1941 roku wyposażona była w 30 czołgów LT-35, 10 czołgów LT-38 i 7 czołgów LT-40. Liczyła 59 oficerów, 27 podoficerów oraz 1824 żołnierzy. Od 8 lipca 1941 jako "Rýchla brigáda". 
Do bezpośrednich kontaktów z udziałem ludności polskiej i wojska słowackiego dochodziło od wiosny 1941. Przed uderzeniem Niemiec na ZSRR w czerwcu 1941 w Zagórzu, a następnie w Ustrzykach Dolnych stacjonowały liczne oddziały armii słowackiej. Miejscowa ludność nawiązywała z nimi wręcz przyjacielskie kontakty. Słowaccy żołnierze brali udział we wspólnych z Polakami mszach św. "Na nabożeństwa przychodzili żołnierze zgrupowani w dużych oddziałach. Ludność polska mieszała się w kościele z wojskiem i razem śpiewała pieśni nabożne, a zwłaszcza do Matki Boskiej. Melodie naszych pieśni oraz ich treść były bardzo podobne do słowackich. Tak się utarło, że myśmy zaczynali jedna zwrotkę, a Słowacy śpiewali drugą."; "Jak wiadomość o tych nabożeństwach rozeszła się wśród ludzi, to przychodziły takie tłumy, że kościół ani połowy nie mógł pomieścić. Ludzie stali wokół kościoła zwartym tłumem i wspólnie z wojskiem w podniosłym nastroju śpiewali nabożne pieśni. Punktem kulminacyjnym było zawsze zakończenie, gdy żołnierze słowaccy gromkim głosem śpiewali swój hymn narodowy. Melodia tego hymnu jest niemalże identyczna z polskim hymnem. Wszyscy wstawali wówczas na baczność." 

</doc>
<doc id="862726" url="https://pl.wikipedia.org/wiki?curid=862726" title="Natasha Klauss">
Natasha Klauss

Natasha Klauss, właściwie "Natasha Alejandra Rastapkavicius Arrondo" (ur. 25 czerwca 1975 roku w Barranquilla) – kolumbijska aktorka filmowa i telewizyjna litewskiego pochodzenia.
Kariera.
Początkowo chciała zrobić karierę tancerki, jednak poważny wypadek samochodowy pokrzyżował jej plany.
Zadebiutowała rolą lesbijki Sandry Guzmán w telenoweli produkcji amerykańsko-kolumbijskiej "Zemsta" z roku 2002.
Dużą popularność przyniosła jej także rola Sary "Sarity" Elizondo w telenoweli Gorzka zemsta.
W 2004 roku była nominowana do nagrody "Premio INTE - Premio de la Industria de la Television Espańola" jako najlepsza aktorka roku.
Życie prywatne.
W latach 1996-2001 była żoną Victora Gomeza, z którym ma córkę Isabel. W 2003 ponownie wyszła za mąż za Marcelo Greco, z którym ma córkę Palomę (ur. kwiecień 2009). Ma starszą siostrę Tatianę i starszego brata Petera, który również jest aktorem.

</doc>
<doc id="862727" url="https://pl.wikipedia.org/wiki?curid=862727" title="Tabulaty">
Tabulaty



</doc>
<doc id="862730" url="https://pl.wikipedia.org/wiki?curid=862730" title="Alex Ubago">
Alex Ubago



</doc>
<doc id="862731" url="https://pl.wikipedia.org/wiki?curid=862731" title="Szlak Appalachów">
Szlak Appalachów

Szlak Appalachów (pełna nazwa angielska "Appalachian National Scenic Trail", w skrócie "Appalachian Trail" lub po prostu "AT") jest pieszym szlakiem turystycznym we wschodniej części Stanów Zjednoczonych, biegnącym wzdłuż amerykańskiej części Appalachów. Dokładna długość szlaku jest trudna do ustalenia, ponieważ jego trasa ulega niekiedy zmianom, ale wynosi ona ponad 2175 mil (3500 km). Szlak rozciąga się od góry Springer Mountain w stanie Georgia na południu do góry Mount Katahdin w stanie Maine na północy. Pomiędzy Georgią (120 km) a Maine (452 km) szlak wiedzie również przez następujące stany (z południa na północ): Karolina Północna (142 km), Tennessee (472 km), Wirginia (885 km), Wirginia Zachodnia (6 km), Maryland (66 km), Pensylwania (369 km), New Jersey (116 km), New York (142 km), Connecticut (84 km), Massachusetts (145 km), Vermont (241 km) i New Hampshire (259 km).
Szlak powstał w latach 20. i 30. XX wieku. Gdy w 1968 roku Kongres Stanów Zjednoczonych ustanowił tzw. Narodowy System Szlaków (ang. "National Trails System"), szlak Appalachów został włączony do systemu jako jeden z dwóch pierwszych szlaków.
W kulturze.
Szlakiem zainteresował się zamieszkały w stanie Maine pisarz Bill Bryson – w latach 90. XX w. przeszedł znaczną część trasy pieszo. Swą przygodę opisał w książce "Piknik z niedźwiedziami" (1998), na bazie której powstał tak samo zatytułowany film z Robertem Redfordem (2015).

</doc>
<doc id="862737" url="https://pl.wikipedia.org/wiki?curid=862737" title="Ana Lucía Domínguez">
Ana Lucía Domínguez

Ana Lucía Domínguez (ur. 2 grudnia 1983 r. w Bogocie) – kolumbijska aktorka filmowa i telewizyjna.
Największą popularność w środowisku aktorskim przyniosła jej rola Libii Reyes Guerrero oraz Ruth Uribe Santos w telenoweli produkcji kolumbijskiej Gorzka zemsta.

</doc>
<doc id="862741" url="https://pl.wikipedia.org/wiki?curid=862741" title="Asocjacje wad wrodzonych">
Asocjacje wad wrodzonych

Asocjacja (skojarzenia wad wrodzonych, łac. "associatio", ang. association) – nielosowe połączenie wad wrodzonych, które występują razem częściej niż mogłyby występować przypadkowo. Poszczególne wady wchodzące w skład asocjacji (typowo pięć-sześć dużych wad) występują razem, ale obraz kliniczny nie jest na tyle stały, by można było mówić o zespole. Przykładowo, z sześciu wad A, B, C, D, E, F u jednego dziecka z asocjacją mogą wystąpić trzy wady A, C, E a u drugiego cztery B, C, D, F. Nazwy asocjacji zwykle są akronimami pochodzącymi od pierwszych liter angielskich nazw wad połączonych w asocjację. Przykłady asocjacji:

</doc>
<doc id="862742" url="https://pl.wikipedia.org/wiki?curid=862742" title="Ana Lucia Dominguez">
Ana Lucia Dominguez



</doc>
<doc id="862743" url="https://pl.wikipedia.org/wiki?curid=862743" title="Tabulata">
Tabulata



</doc>
<doc id="862744" url="https://pl.wikipedia.org/wiki?curid=862744" title="Alexandr Cunderlik">
Alexandr Cunderlik



</doc>
<doc id="862745" url="https://pl.wikipedia.org/wiki?curid=862745" title="Panuco">
Panuco



</doc>
<doc id="862746" url="https://pl.wikipedia.org/wiki?curid=862746" title="Culhuacan">
Culhuacan



</doc>
<doc id="862748" url="https://pl.wikipedia.org/wiki?curid=862748" title="Kowal (zawód)">
Kowal (zawód)



</doc>
<doc id="862750" url="https://pl.wikipedia.org/wiki?curid=862750" title="Józefowo (powiat złotowski)">
Józefowo (powiat złotowski)

Józefowo – wieś w Polsce położona w województwie wielkopolskim, w powiecie złotowskim, w gminie Złotów. 
W latach 1975–1998 miejscowość administracyjnie należała do województwa pilskiego.
Rodzaj miejscowości z "część wsi Radawnica" na "wieś" zmieniono 1.01.2021 r.

</doc>
<doc id="862752" url="https://pl.wikipedia.org/wiki?curid=862752" title="Kowal (nazwisko)">
Kowal (nazwisko)

Kowal – jedno z najstarszych polskich nazwisk, wzmiankowane już w 1387 roku, wywodzące się od wyrazu kowal, utworzonego ze staropolskiego słowa „kować” (czyli kuć). Pochodzi od niego wiele podobnych nazwisk, na przykład bardzo popularne Kowalski, Kowalczyk i Kowalewski
Osoby noszące to nazwisko:

</doc>
<doc id="862754" url="https://pl.wikipedia.org/wiki?curid=862754" title="Pieczyn">
Pieczyn

Pieczyn – kolonia krajeńska w Polsce położona w województwie wielkopolskim, w powiecie złotowskim, w gminie Złotów. Miejscowość wchodzi w skład sołectwa Górzna.
W latach 1975–1998 miejscowość administracyjnie należała do województwa pilskiego.

</doc>
<doc id="862758" url="https://pl.wikipedia.org/wiki?curid=862758" title="Nowiny (powiat złotowski)">
Nowiny (powiat złotowski)

Nowiny – osada krajeńska w Polsce położona w województwie wielkopolskim, w powiecie złotowskim, w gminie Złotów. 
W latach 1975–1998 miejscowość administracyjnie należała do województwa pilskiego.
Położenie.
Wieś położona 6 km na zachód od Złotowa, przy drodze wojewódzkiej nr Jastrowie - Nowiny - Złotów - Więcbork.
Zobacz też: Nowiny.

</doc>
<doc id="862759" url="https://pl.wikipedia.org/wiki?curid=862759" title="Łopienko">
Łopienko

Łopienko – osada krajeńska w Polsce położona w województwie wielkopolskim, w powiecie złotowskim, w gminie Złotów. Miejscowość wchodzi w skład sołectwa Dzierzążenko.
W latach 1975–1998 miejscowość administracyjnie należała do województwa pilskiego.

</doc>
<doc id="862762" url="https://pl.wikipedia.org/wiki?curid=862762" title="Asocjacja VACTERL">
Asocjacja VACTERL

Asocjacja VACTERL () – skojarzenie (asocjacja) wad wrodzonych; angielskie nazwy możliwych wad wchodzących w skład tej asocjacji tworzą akronim VACTERL i są to:
Asocjację VATER opisali pierwsi L. Quan i D.W. Smith w 1972 roku w artykule „The VATER association: vertebral defects, anal atresia, tracheoesophageal fistula with esophageal atresia, radial dysplasia”. Z czasem wprowadzono pojęcie asocjacji VACTERL i VACTERl-H (H od hydrocephalus – wodogłowie). Jak dotąd nie udało się wykryć jednoznacznego genetycznego podłoża tych skojarzeń wad.
Na rozpoznanie asocjacji VACTERL pozwala, według różnych autorów, wykrycie trzech lub czterech wad.
Epidemiologia.
Niemal wszystkie przypadki asocjacji VACTERL są sporadyczne, nie wykazano związku z wewnątrzmaciczną ekspozycją na teratogeny, chociaż sugerowano związek z matczyną cukrzycą. Przypadki rodzinnego występowania są bardzo rzadkie.

</doc>
<doc id="862763" url="https://pl.wikipedia.org/wiki?curid=862763" title="Wady serca">
Wady serca



</doc>
<doc id="862769" url="https://pl.wikipedia.org/wiki?curid=862769" title="Grodno (Krzywa Wieś)">
Grodno (Krzywa Wieś)

Grodno – część wsi Krzywa Wieś w Polsce, położona w województwie wielkopolskim, w powiecie złotowskim, w gminie Złotów.
Grodno wchodzi w skład sołectwa Krzywa Wieś.
W latach 1975–1998 Grodno administracyjnie należało do województwa pilskiego. 
W Grodnie znajduje się stary dwór – obecnie remontowany, domek kuźnia przeznaczony pod agroturystykę, stajnia z pensjonatem dla koni oraz siedziba Klubu Jeździeckiego Grodno – "Dwór".

</doc>
<doc id="862770" url="https://pl.wikipedia.org/wiki?curid=862770" title="Bill Chinnock">
Bill Chinnock

William Chinnock (ur. 12 listopada 1947 w Newark – zm. 7 marca 2007 w Yarmouth (Maine)) – amerykański kompozytor, klawiszowiec i gitarzysta, współzałożyciel grupy instrumentalnej The E Street Band, występującej w czasie koncertów i nagrań studyjnych u boku Bruce’a Springsteena.
W 1987 roku otrzymał nagrodę Emmy za solowy przebój "Somewhere In The Night". Zmarł śmiercią samobójczą. Muzyk zmagał się z chorobą z Lyme.

</doc>
<doc id="862771" url="https://pl.wikipedia.org/wiki?curid=862771" title="Dom (curling)">
Dom (curling)

Dom - strefa punktująca w curlingu. Składa się z trzech okręgów o promieniach 183 cm, 122 cm, 61 cm oraz "guzika" (promień 15 cm). Dom przecina linia środkowa oraz tee line a styczną do największego okręgu jest linia końcowa.
Okręgi na zawodach międzynarodowych zazwyczaj są malowane w kolorze niebieskim, białym i czerwonym (przy czym środek jest zawsze biały); w Kanadzie często spotykane są kolory sponsorów głównie dlatego, iż jedynie tam curling uprawiany jest zawodowo.

</doc>
<doc id="862772" url="https://pl.wikipedia.org/wiki?curid=862772" title="IX LO im. Klementyny Hoffmanowej">
IX LO im. Klementyny Hoffmanowej



</doc>
<doc id="862775" url="https://pl.wikipedia.org/wiki?curid=862775" title="Medycyna starożytna">
Medycyna starożytna

Medycyna starożytna – zbiór kierunków medycznych uprawianych w starożytności na Wschodzie, w Grecji i w Rzymie. Od najdawniejszych czasów ludzie starali się zapobiegać chorobom, leczyć rany po polowaniach i bitwach. Historię początków medycyny greckiej możemy poznać dzięki "Corpus Hippocrateum" – kolekcji greckich rozpraw medycznych zebranych przez Hipokratesa, oraz dziełu "O dawnej medycynie".
Początkiem uprawiania medycyny było powstrzymywanie się od szkodliwych pokarmów, które powodowały choroby. Na początku medycyna obracała się w sferze magii. Tym, kto uzdrawiał był kapłan lub szaman. Wraz ze wzrostem znaczenia świątyń, kapłani stali się pierwszymi "lekarzami".
Medycyna w Mezopotamii.
W Mezopotamii medycyna miała charakter sakralny – chorobom przypisywano nadnaturalne pochodzenie. Kapłani wykorzystywali swoją wiedzę do przeprowadzania prymitywnych operacji. Ich zabiegi były bardzo kosztowne, dlatego też niewielu obywateli decydowało się na leczenie. W Kodeksie Hammurabiego znajduje się ciekawy artykuł, traktujący o praktykach lekarskich: "Jeżeli lekarz wykona operację komuś nożem brązowym i go uleczy – należy zapłacić lekarzowi 10 sykli srebra. Jeżeli lekarz wykona operację komuś nożem brązowym i śmierć jego sprowadzi – należy ręce mu obciąć".
Medycyna w starożytnym Egipcie.
Medycyna rozwijała się w starożytnym Egipcie przez kilka tysięcy lat (od ok. 3200–3000 r. p.n.e. do ok. 305–30 p.n.e.). Miała częściowo charakter magiczno-religijny, a częściowo empiryczno-racjonalny. Wiedza medyczna spisywana była w księgach boga Thota (zob. ). Lekarze-kapłani byli zobowiązani postępować zgodnie z tymi księgami – w przeciwnym razie byli karani. Bogiem lekarzy był Imhotep – architekt piramidy schodkowej faraona Dżesera. Miejscem, w którym leczono były świątynie (tam również szkolono lekarzy i prowadzono poszukiwania skutecznych terapii). Kapłani-lekarze cieszyli się dużym szacunkiem. Na dworze władcy dokonała się specjalizacja zawodowa lekarzy (zob. ). Istniały takie specjalności jak „Strażnik oka króla” (zob. okulistyka) czy „Wielki opiekun królewskiego odbytu” (zob. proktologia, gastroenterologia). Znanym osiągnięciem Egipcjan było opracowanie metod zabezpieczania tkanek przed gniciem (zob. np. mumifikacja). Do odkrycia przyczyn tego procesu doszło dopiero w XIX wieku (zob. Pasteur, Semmelweis, Lister i in.). Dorobek starożytnej medycyny egipskiej był wykorzystywany przez lekarzy greckich i rzymskich.
Medycyna w Grecji i w Rzymie.
 Miejscem, w którym medycyna rozwinęła swoje skrzydła była Grecja. Lekarze skupiali się wokół świątyń Asklepiosa. Był on synem Appola i kobiety Koronis. Ciężarną matkę zabiła Artemida. Apollo wyjął z brzucha Koronis Asklepiosa i oddał go pod opiekę centaura Chirona. Lecznicze umiejętności Asklepiosa były tak duże, że wkrótce zabrakło zmarłych, którzy zapełniali zwykle podziemia Hadesu. Na wieść o tym Zeus uśmiercił półboga. Rozgniewany Apollo w zemście zabił kilku Zeusowych Tytanów. Bóg piorunów przywrócił do życia Asklepiosa, a ten założył ród kapłanów lekarzy. Dlatego też lekarzy w Grecji nazywano Asklepiadami – synami Asklepiosa. Świątynie Asklepiosa – Asklepiejony, były miejscami, do których przychodzili chorzy. Po złożeniu ofiary, obmywali swoje ciało i oddawali się pod opiekę kapłanów. Leczono snem, ziołami, przeprowadzana proste operacje. Usługi kapłanów były bezpłatne, jednak każdy wyleczony fundował dla świątyni tablicę wotywną.
Od V w. p.n.e. zaczęła rozwijać się medycyna świecka. Lekarzem mógł być każdy, kto uczył się filozofii, matematyki oraz odbył praktykę u innego lekarza. Anatomii uczono na świniach. Dokonywano też eksperymentów na zarodku kurzym. Odpowiednikiem dzisiejszej izby przyjęć były Jatreiony. Lekarze przeprowadzali również wizyty domowe. Wszyscy z rodu Asklepiadów leczyli bezpłatnie. W Sparcie, Likurg wprowadził zwyczaj zabierania lekarzy na wojnę.
Greckim lekarzem, którego imię jest dziś ogólnie znane – był Hipokrates z Kos. Nieznane są dokładne daty jego życia, wiemy jedynie, że żył w V w. p.n.e. Do jego największych osiągnięć, oprócz spisania historii medycyny, należy wprowadzenie reguły, która zakładała badanie pacjenta w całości, a nie jedynie chorego organu. Przysięga, zwana przysięgą Hipokratesa, nie jest bowiem jego autorstwa. Jej treść znana była już wcześniej w Egipcie.
Rozwój medycyny w III wieku dokonał się w Aleksandrii, głównie za sprawą biblioteki, w której znajdowało się wiele dzieł o tematyce medycznej. Pracowali nad nimi Herofilos i Erasistratos. Opierali oni swoją wiedzę głównie na doświadczeniu. Według Aulusa Corneliusa Celsusa, dokonywali oni eksperymentów na żywych więźniach dostarczanych im przez królów Egiptu. Praktyki te potwierdza również Tertulian. Przeprowadzanie doświadczeń na żywych ludziach nie było w starożytności ogólnie akceptowane. Medycy jednak uważali, że to jedyny sposób na poznanie funkcjonowania ludzkiego organizmu.
Medycyna w Rzymie nie była, tak jak w reszcie świata starożytnego, związana z rolą bogów. Od początków chorobom przypisywano naturalne pochodzenie. Jej rozwój zaczął się w II wieku, kiedy to z Grecji zaczęli napływać do Rzymu lekarze – m.in. Archegatos i Asklepiades z Bitynii. Z biegiem czasu lekarze uzyskiwali coraz więcej przywilejów. August zwolnił ich z podatków, Hadrian uwolnił ich od obowiązku służby wojskowej. Skrócenie czasu nauczania medycyny spowodowało spadek poziomu leczenia. Dlatego też Septymiusz Sewer wprowadził zakaz praktyk lekarskich bez państwowej zgody. Duży wkład w rozwój nauczania medycyny położył Aleksander Sewer, powołując specjalnych nauczycieli, mających kształcić młode pokolenia lekarzy.
Główne kierunki medycyny starożytnej.
Teoretycy (racjonaliści) to najstarszy i najważniejszy nurt medycyny greckiej; wyprowadzony już od Hipokratesa z Kos (ok. 460-367 przed Chr.). Przekonani byli, że można odkryć ukrytą przyczynę różnych zjawisk chorobowych, spotkanych w doświadczeniu, i że istotnym zadaniem sztuki medycznej jest odkrycie tej przyczyny. Hipokrates uważał, że przyczyną chorób jest zepsucie się temperamentu człowieka; o temperamencie decyduje szczególne wymieszanie ("krazis") czterech podstawowych płynów w organizmie: krwi, śluzu, żółci i czarnej żółci. Inni lekarze utrzymywali, że przyczyny chorób należy szukać w jakości krwi, inni przyczynę widzieli w złym krążenie płynu zwanego pneumą.
Metodycy to kierunek zapoczątkowany przez Temisona z Laodycei, a rozwijany przez Tessalos z Tralles i Soranosa z Efezu. Zmienili oni podejście metodologiczne właściwe lekarzom-teoretykom przez zakwestionowanie charakterystycznej dla nich mentalności etiologicznej. Metodycy utrzymywali, że o ukrytych przyczynach chorób nie można ani niczego zaprzeczać, ani niczego twierdzić. Trzymali się zjawisk i usiłowali wydobyć z nich to, co mogło być korzystne dla chorego, dając się prowadzić samym przymusem doznań. Lekarze metodycy według Sekstusa Empiryka nie mają dogmatów i słowami posługują się z obojętnością, tzn. bez domniemań dogmatycznych. 
Empirycy to kierunek zapoczątkowany przez Filinos z Kos, jego głównym inicjatorem był jednak Serapion z Aleksandrii. Kierunek ten najbardziej rozprzestrzenił się w okresie cesarstwa dzięki Menodotowi z Nikomedii. Empirycy zgadzali się z metodykami, ale odrzucali mentalność etiologiczną teoretyków. Doszli do stwierdzenia, że przyczyny chorób są niepoznawalne. W sposób uprzywilejowany traktowali zjawiska i doświadczenie. Lekarz empiryk miał uwzględniać także doświadczenia, które dotyczą szczególnych okoliczności i indywidualnych reakcji podmiotu (indiosynkrezja), i nigdy w żaden sposób nie powinien poświęcać szczegółu dla ogółu. Opierali swoją metodę na trzech krokach:

</doc>
<doc id="862777" url="https://pl.wikipedia.org/wiki?curid=862777" title="Asocjacja CHARGE">
Asocjacja CHARGE

Asocjacja CHARGE (zespół CHARGE, zespół Halla-Hittnera, ang. CHARGE association, CHARGE syndrome) – skojarzenie wad wrodzonych. CHARGE jest akronimem pochodzącym od angielskich nazw możliwych wad w tej asocjacji i oznacza:
Objawy i przebieg.
Kryteria rozpoznania asocjacji CHARGE:
Kryteria główne ("4C")
Kryteria mniejsze:
Kryteria dodatkowe:

</doc>
<doc id="862779" url="https://pl.wikipedia.org/wiki?curid=862779" title="Zespół CHARGE">
Zespół CHARGE



</doc>
<doc id="862780" url="https://pl.wikipedia.org/wiki?curid=862780" title="Pogoń Poznań">
Pogoń Poznań

 
KS Pogoń Poznań – wielosekcyjny klub sportowy z siedzibą w Poznaniu, założony w 1913. 
Piłka nożna.
Historia.
Klub powstał pod nazwą "Trytonia", ale jeszcze w tym samym roku zmienił nazwę na bardziej swojsko brzmiącą "Pogoń". Przed I wojną światową i w czasie jej trwania drużyna Pogoni rozgrywała towarzyskie spotkania z istniejącymi wtedy zespołami polskimi: Posnanią, Spartą, Unią i Wartą Poznań, Fervorem Kościan, Stellą Gniezno i innymi.
W 1919 roku Pogoń wzięła udział w pierwszych w wolnej Polsce mistrzostwach okręgu, w których zajęła ostatnie (5) miejsce ulegając Unii Poznań, Warcie Poznań, Posnanii Poznań i Ostrovii Ostrów Wielkopolski. Od 1921 roku uczestniczyła w rozgrywkach klasy A, zajmując przez kilka lat czołowe lokaty (2-5), by wreszcie w 1928 roku sięgnąć po tytuł mistrza. Dał on Pogoni prawo ubiegania się o wejście do I ligi, ale w rozgrywkach kwalifikacyjnych nie odniosła sukcesu. Do I ligi dokooptowano Cracovię, a eliminacje wygrał Śląsk Świętochłowice. W następnych latach grała z różnym powodzeniem w kl. A i kl. B. Dobre wyniki uzyskiwała Pogoń w meczach towarzyskich. Np. w 1922 uległa minimalnie ówczesnemu wicemistrzowi Polski - Polonii Warszawa 2-4 i zremisowała z Łódzkim Towarzystwem Sportowo-Gimnastycznym 1-1, w 1923 roku zremisowała z Warszawianką 4-4, a w 1925 roku pokonała dwie niemieckie drużyny "Ostmark" 4-0 i VF Leibesubungen 1-0 obie z Wolnego Miasta Gdańska, a w 1927 roku wygrała z trzecią drużyną w Polsce - miejscową Wartą 3-2. Wielu zawodników Pogoni występowało w reprezentacji miasta Poznania bądź okręgu poznańskiego, między innymi Kazimierz Śmiglak.
Po wznowieniu działalności sportowej w 1945 roku drużyna Pogoni nie odgrywała już większej roli, a w 1947 nastąpiła fuzja z Kolejorzem.
W 1946 roku 200. mecz w barwach Pogoni rozegrał Józef Walkowiak.
Pogoń w eliminacjach o awans do I ligi.
Finał : 1. Garbarnia Kraków, 2. ŁTS-G Łódź, 3. Polonia Przemyśl.

</doc>
<doc id="862781" url="https://pl.wikipedia.org/wiki?curid=862781" title="Asocjacja VATER">
Asocjacja VATER



</doc>
<doc id="862788" url="https://pl.wikipedia.org/wiki?curid=862788" title="Kościół św. Marcina w Żytniowie">
Kościół św. Marcina w Żytniowie

Kościół św. Marcina – drewniany, neogotycki, rzymskokatolicki, kościół parafialny w Żytniowie, należy do parafii św. Marcina w Żytniowie. Dnia 12 sierpnia 1949 roku, pod numerem 490-XIV-63, kościół został wpisany do rejestru zabytków województwa opolskiego.
Historia kościoła.
Pierwsza wzmianka o parafii znajduje się w opracowaniu "Liber Benefic" J.Łaskiego z 1312 r. Parafia św. Marcina w Żytniowie powstała z fundacji rycerza Marcina z Kuleszy. W centralnym punkcie wioski wzniesiono drewniany kościół parafialny, a na dziedzińcu kościoła wyznaczono cmentarz. Kościół ten przetrwał do XVIII wieku. W 1714 roku Maciej Wierusz Kowalski, dziedzic na jednej części Żytniowa, wraz z dziedzicem Krzesickim Szymonem Sętkowskim, na miejscu upadającego od starości kościoła, postawili nowy drewniany kościół, który w 1717 roku został konsekrowany przez biskupa pomocniczego kujawskiego Wojciecha Bardzińskiego. Drewniany kościół funkcjonował do 1803 roku, kiedy na skutek wielkiego pożaru we wsi spłonął wraz z plebanią. Przez następnych kilkanaście lat parafia funkcjonowała bez własnego kościoła. W 1817 roku Aniela z Jastrzębowskich Trzcińska, dziedziczka dóbr Trzcinica w powiecie ostrzeszowskim, podarowała parafii stary drewniany kościół, który nie był już wykorzystywany, bowiem został zastąpiony przez nowy kościół murowany. Drewnianą świątynię rozebrano, przewieziono do Żytniowa, a następnie została ona złożona przez cieślę Józefa Ośródkę. W czasie gdy proboszczem był ksiądz Mateusz Grzonkowski, kościół przyozdobiono, postawiono plebanię oraz budynki gospodarcze. W tym okresie zbudowano również krypty oraz podziemny korytarz łączący kościół z plebanią i parafialnym dworem. W kryptach tych pochowani są zmarli z rodziny Sieradzkich, dawnej żytniowskiej szlachty. 
W połowie XIX wieku dobudowano dzwonnicę, wyposażono kościół w barokowe ołtarze oraz obrazy z XVIII i XIX wieku. Najstarszy obraz przedstawiający św. Stanisława pochodzi z 1772 roku. Dalsza rozbudowa kościoła nastąpiła za czasów ks. Stanisława Ludwikiewicza. W roku 1907 roku dobudowano zachodnią część nawy oraz przebudowano kościół nadając sklepieniom, łukom okiennym i wejściom z kaplic do nawy charakter pseudogotycki. Podczas II wojny światowej kościół został zamknięty, obrabowany i zdewastowany. Niemcy zniszczyli m.in. zabytkową dzwonnicę, dzwony przetopili na działa, a świątynię wykorzystywali jako magazyn. Po wojnie, staraniem ks. Leona Izdebskiego oraz jego następcy ks. Mariana Krzyżanowskiego nastąpiła renowacja kościoła. W 1947 roku zbudowano nową dzwonnicę, wykonano nowe trzy dzwony, odnowiono polichromie oraz doposażono kościół w brakujące elementy dekoracyjne. Za czasów proboszcza ks. Henryka Danielewskiego na dziedzińcu kościoła została wzniesiona kopia Groty z Lourdes, w której umieszczono figurę św. Bernadety. W latach 70. XX wieku gościem parafii był kardynał Karol Wojtyła. W roku 1986 roku z terenu parafii żytniowskiej została erygowana parafia w Cieciułowie. Dalsza renowacja kościoła w Żytniowie nastąpiła w latach 1989–1995, kiedy proboszczem parafii został ks. Jan Batorski. Przeprowadzono wtedy prace konserwatorskie świątyni oraz plebanii, uporządkowano teren wokół kościoła, wycięto część starych, spróchniałych drzew rosnących wokół kościoła oraz uporządkowano teren cmentarza.

</doc>
<doc id="862790" url="https://pl.wikipedia.org/wiki?curid=862790" title="Rain (powiat Straubing-Bogen)">
Rain (powiat Straubing-Bogen)

Rain – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, siedziba wspólnoty administracyjnej Rain. Leży około 8 km na północny zachód od Straubingu, nad rzeką Kleine Laber, przy drodze B20.

</doc>
<doc id="862792" url="https://pl.wikipedia.org/wiki?curid=862792" title="Ucho Mozarta">
Ucho Mozarta

Ucho Mozarta – mała anomalia ucha zewnętrznego, polegająca na poszerzeniu i rozciągnięciu do tyłu górnej części małżowiny (zrośnięciu się grobelki ucha z obrąbkiem). Nie pociąga za sobą żadnych następstw i jako izolowana wada stanowi ledwo zauważalny defekt kosmetyczny.
Nazwa tej anomalii pochodzi od Wolfganga Amadeusa Mozarta, którego lewe ucho miało mieć taką właśnie wadę. Według badaczy życia kompozytora mogła to być tylko plotka mająca potwierdzić ojcostwo Mozarta względem jego syna, który też posiadał tę anomalię; niemniej, termin ucha Mozarta pozostaje w użyciu.

</doc>
<doc id="862793" url="https://pl.wikipedia.org/wiki?curid=862793" title="Rudolf Pilfousek">
Rudolf Pilfousek

Rudolf Pilfousek (ur. 2 stycznia 1899 w miejscowości Habartice, zm. prawdopodobnie w 1980) – czechosłowacki wojskowy (podpułkownik), następnie słowacki wojskowy (pułkownik), oficer 16 Dywizji Grenadierów Pancernych SS "Reichsführer SS", dowódca SS-Heimatschutz "Slowakei" pod koniec II wojny światowej.
Był Czechem pochodzenia niemieckiego. W okresie międzywojennym służył w armii czechosłowackiej, dochodząc do stopnia podpułkownika. Ostatnią funkcją, jaką pełnił, było szefostwo sztabu 6 Dywizji Piechoty. 8 października 1938 r. został zwolniony z armii czechosłowackiej, po czym wstąpił do nowo formowanej armii Państwa Słowackiego. Służył w 2 Dywizji Piechoty w Preszowie. We wrześniu 1939 r. brał udział w ataku na Polskę jako dowódca artylerii Armii Polowej "Bernolak". Latem 1940 r. w stopniu pułkownika został dowódcą 2 Dywizji Piechoty. 22 czerwca 1941 r., w dzień ataku wojsk niemieckich na ZSRR, objął dowództwo Zgrupowania Szybkiego, przeorganizowanego 7 lipca tego roku w Brygadę Szybką w składzie Słowackiego Korpusu Ekspedycyjnego. Oddziały słowackie 23 czerwca wkroczyły na terytorium ZSRR, przełamując punkty obrony sowieckiej na linii Mołotowa. Po rozwiązaniu Brygady Szybkiej 10 sierpnia 1942 r. został dowódcą przeciwpartyzanckiej Słowackiej Dywizji Bezpieczeństwa, przekształconej 1 sierpnia 1943 r. w 2 Dywizję Piechoty. Walczyła ona na Ukrainie w okolicach Lwowa, Kijowa, Rostowa nad Donem oraz na Kubaniu w składzie niemieckiej 17 Armii. Od kwietnia 1944 r. płk R. Pilfousek był komendantem 2 obszaru dywizyjnego na Słowacji. Następnie służył na froncie wschodnim w I Słowackim Korpusie Armijnym w składzie HGr "Nordukraine". W czerwcu 1944 r. korpus został rozbrojony przez Niemców. W październiku tego roku płk R. Pilfousek wstąpił do Waffen-SS jako obywatel Rzeszy, uzyskując stopień SS-Standartenführera. Służył w 16 SS-Panzergrenadier-Division "Reichsführer SS". Na pocz. 1945 r. objął dowództwo SS-Heimatschutz "Slowakei", składającego się z czeskich i słowackich volksdeutschów. Jego powojenne losy są nieznane. Zmarł prawdopodobnie w 1980 r.
Linki zewnętrzne.
Służba wojskowa Rudolfa Pilfouska (jęz. angielski)

</doc>
<doc id="862794" url="https://pl.wikipedia.org/wiki?curid=862794" title="Perkam">
Perkam

Perkam – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Rain. Leży około 10 km na zachód od Straubingu, nad rzeką Kleine Laber, przy linii kolejowej Straubing – Landshut.
Dzielnice.
W skład gminy wchodzą następujące dzielnice: Perkam, Pilling, Pilling-Siedlung i Radldorf.
Oświata.
W gminie znajduje się przedszkole oraz szkoła podstawowa (około 100 uczniów).

</doc>
<doc id="862796" url="https://pl.wikipedia.org/wiki?curid=862796" title="Atting">
Atting

Atting – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Rain. Leży około 5 km na zachód od Straubingu, przy drodze B8.
Oświata.
W gminie znajduje się 50 miejsc przedszkolnych (61 dzieci).

</doc>
<doc id="862800" url="https://pl.wikipedia.org/wiki?curid=862800" title="Aholfing">
Aholfing

Aholfing – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Rain. Leży około 10 km na północny zachód od Straubingu, nad Dunajem.
Dzielnice.
W skład gminy wchodzą trzy dzielnice: Aholfing, Niedermotzing, Obermotzing/
Oświata.
W gminie znajduje się 75 miejsc przedszkolnych (61 dzieci).

</doc>
<doc id="862802" url="https://pl.wikipedia.org/wiki?curid=862802" title="Miguel Ferrer">
Miguel Ferrer

Miguel José Ferrer (ur. 7 lutego 1955 w Santa Monica w stanie Kalifornia, zm. 19 stycznia 2017 w Los Angeles) – amerykański aktor i reżyser filmowy i telewizyjny.
Życiorys.
Wczesne lata.
Urodził się w 7 lutego 1955 roku Santa Monica w Kalifornii jako najstarszy z pięciu synów Rosemary Clooney (1928–2002), piosenkarki/aktorki, i José Ferrera (1909-1992), portorykańskiego aktora i reżysera, laureata Oscara za tytułową rolę w filmie "Cyrano de Bergerac" (1950). Jego rodzeństwo to Maria (ur. 1956), Gabriel Vicente (ur. 1 sierpnia 1957), Monsita (ur. 13 października 1958) i Rafael (ur. 23 marca 1960), który również został aktorem. Jego kuzynem jest aktor George Clooney. Dorastał w Hollywood i jako nastolatek jego zainteresowania szły w kierunku muzyki, grał na perkusji w zespole Keitha Moona na płycie „Two Sides of the Moon” (1975). Studiował aktorstwo w The Beverly Hills Playhouse.
Kariera.
W latach 1983–1984 występował w roli Petera w sztuce "Light up the Sky" Mossa Harta na scenie Coconut Grove Playhouse w Bay Heights, dzielnicy Miami na Florydzie. Po epizodycznych rolach w serialach CBS "Magnum" ("Magnum, P.I.", 1981) z Tomem Selleckiem i NBC "CHiPs" (1983) z Erikiem Estradą, pojawił się na dużym ekranie w melodramacie "Łamaczka serca" ("Heartbreaker", 1983) i czarnej komedii fantasy "Człowiek, którego nie było" ("The Man Who Wasn't There", 1983). Pojawił się w teledysku zespołu Barnes &amp; Barnes „Pizza Face” (1986) i grupy Nerf Herder „Sorry” (1996). Użyczył swojego głosu Shan-Yu, bohaterowi filmu animowanego "Mulan" (1998).
Życie prywatne.
W 1991 poślubił aktorkę Leilani Sarelle, z którą miał dwóch synów: Lukasa i Rafiego. W 2003 doszło do rozwodu. 2 września 2005 ożenił się z producentką Lori Weintraub. Zmarł 19 stycznia 2017 z powodu choroby nowotworowej głowy i szyi w wieku 61 lat.

</doc>
<doc id="862804" url="https://pl.wikipedia.org/wiki?curid=862804" title="Stallwang">
Stallwang

Stallwang – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, siedziba wspólnoty administracyjnej Stallwang. Leży w Lesie Bawarskim, około 20 km na północ od Straubingu, przy drodze B20.
Dzielnice.
W skład gminy wchodzą następujące dzielnice: Landorf, Schönstein, Stallwang, Wetzelsberg.
Oświata.
W gminie znajduje się 75 miejsc przedszkolnych (86 dzieci) oraz szkoła podstawowa (12 nauczycieli, 205 uczniów).

</doc>
<doc id="862808" url="https://pl.wikipedia.org/wiki?curid=862808" title="Rattiszell">
Rattiszell

Rattiszell – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Stallwang. Leży w Lesie Bawarskim, około 20 km na północ od Straubingu, przy drodze B20.
Dzielnice.
W skład gminy wchodzą następujące dzielnice: Eggerszell, Haunkenzell, Herrnfehlburg, Pilgramsberg i Rattiszell.
Oświata.
W gminie znajduje się szkoła podstawowa (3 nauczycieli, 66 uczniów).

</doc>
<doc id="862815" url="https://pl.wikipedia.org/wiki?curid=862815" title="Loitzendorf (Niemcy)">
Loitzendorf (Niemcy)

Loitzendorf – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Stallwang. Leży w Lesie Bawarskim, około 25 km na północ od Straubingu, przy drodze B20.
Dzielnice.
W skład gminy wchodzą następujące dzielnice: Kager, Rißmannsdorf, Rottensdorf, Höhenstadl, Streitberg i Gittensdorf.
Współpraca.
Miejscowość partnerska:

</doc>
<doc id="862816" url="https://pl.wikipedia.org/wiki?curid=862816" title="Warkocznica">
Warkocznica

Warkocznica, eukomis ("Eucomis" L'Hér) – rodzaj roślin z rodziny szparagowatych. Obejmuje 12 gatunków. Rośliny te rosną w stanie dzikim w południowej Afryce. Niektóre gatunki, także w Europie Środkowej, uprawiane są jako rośliny ozdobne.
Morfologia.
Warkocznice posiadają dużą cebulę bez tuniki, z niej wyrasta rozeta dużych, lancetowatych, jasnozielonych liści z wyraźnie zaznaczonym nerwem głównym i z purpurowymi punktami na spodniej stronie liści. Kwiaty promieniste, zielono-fioletowo-kremowe, zebrane w walcowaty kwiatostan z niewielką, drugą rozetką liści na szczycie. Rozeta liści osiąga 20-25 cm wysokości, a kwiatostan do 45 cm.
Systematyka.
Rodzaj z podplemienia "Massoniinae" z plemienia "Hyacintheae" z podrodziny "Scilloideae" z rodziny szparagowatych "Asparagaceae". W różnych systemach bywał zaliczany do rodziny hiacyntowatych "Hyacinthaceae" i liliowatych "Liliaceae".
Uprawa.
Nadaje się do terrarium tropikalnego. W sprzedaży znajdują się rośliny młode, które często nie zakwitają w pierwszym roku uprawy. Z wiekiem kwitnienie jest systematyczne, a wielkość kwiatostanu rośnie.
Aby cebula wydała kwiaty należy sadzić ją w miejscu jasnym, ciepłym o średniej lub wysokiej wilgotności powietrza. Gleba powinna być żyzna, lekka z dodatkiem torfu i piasku.
Cebule sadzi się na początku wiosny (wtedy są dostępne w centrach ogrodniczych) na głębokości 5-8 cm (piętką do dołu). Podlewać należy tak, by gleba była zawsze wilgotna, ale nie zalana. Nawozić należy co 3 tygodnie nawozem dla roślin kwitnących. Pod koniec października gdy liście zaczną lekko usychać należy wyjąć cebule z ziemi, ściąć łodygi i liście, a samą cebulę osuszyć i pozostawić w chłodnym i suchym miejscu aż do marca, kiedy to znów będzie można rozpocząć uprawę.
Przez oddzielenie cebul przybyszowych lub z nasion.

</doc>
<doc id="862817" url="https://pl.wikipedia.org/wiki?curid=862817" title="Eucomis regia">
Eucomis regia



</doc>
<doc id="862821" url="https://pl.wikipedia.org/wiki?curid=862821" title="Wojciech Wiśniewski (muzyk)">
Wojciech Wiśniewski (muzyk)

Wojciech Wiśniewski (ur. 19 kwietnia 1960 w Warszawie) – polski muzyk, autor tekstów.
Kariera artystyczna.
Debiut publiczny jako piosenkarz i autor własnych tekstów miał w 1981, w jednej z audycji III programu Polskiego Radia nagrywanej w warszawskim klubie „Kaprys”. Od 1982 związany ze Studiem Piosenki Klubu Park – kuźni talentów warszawskiego piosenkarskiego środowiska akademickiego początku lat 80. Z tego okresu wywodzą się między innymi Wiesław Tupaczewski, Ryszard Makowski, Magda Żuk i Antonina Krzysztoń). W 1983 śpiewając własne utwory został jednym z czterech laureatów „Warszawskiego Jarmarku Piosenki”, będącego eliminacją warszawską do Festiwalu Piosenki Studenckiej w Krakowie i występował w jego XIX edycji.
Pod koniec 1983 za sprawą Jarosława Gugały został zaproszony do grupy muzycznej o nazwie Zespół Reprezentacyjny, z którą nagrał dwie płyty. W latach od 1983 do końca 1985 zagrał z nią co najmniej 160 koncertów w całej Polsce, prezentując piosenki katalońskiego barda Lluisa Llacha i francuskiego piosenkarza Georges’a Brassensa. Na początku 1986 rozstał się z Zespołem Reprezentacyjnym i rozpoczął karierę solową.
W 1984 pod własnym nazwiskiem ponownie wygrał jedną z czterech nagród na „Warszawskiego Jarmarku Piosenki” i reprezentował Warszawę na XX Festiwalu Piosenki Studenckiej w Krakowie, gdzie otrzymał „wyróżnienie główne”. W 1984 otrzymał także za własną twórczość jedną z głównych nagród i nagrodę dziennikarzy na Świnoujskiej FAMIE, a także nagrodę na łódzkim festiwalu piosenki turystycznej Yapa.
W latach 1983–1987 corocznie uczestniczył w festiwalu młodzieży akademickiej FAMA w Świnoujściu jako piosenkarz, autor tekstów i animator koncertów. W 1986 reżyserował jeden z koncertów głównych festiwalu pod tytułem „Niech Pada Śnieg” – koncert piosenki studenckiej. W 1987 reżyserował także koncert inauguracyjny VIII Festiwalu Twórczości Akademickiej.
Od 1986 do 1988 wraz z pianistą jazzowym Krzysztofem Piątkiem z grupy Mit Leadera prezentował w całej Polsce swój własny recital pt. „W pojedynkę”, złożony w większości z autorskich piosenek.
W latach 1987 do początku 1989 z Wiesławem Tupaczewskim i Andrzejem Piekarczykiem występował w kabarecie OT.TO, między innymi w 1988 na Festiwalu w Opolu (opolskie debiuty, piosenka – „Śliczna higieniczna”). Jest autorem przepisu na „Zasmażkę” (fragment piosenki OT.TO).
W 1989 wyemigrował do Kanady (Toronto), gdzie przebywał do 1995, występując kilkakrotnie dla środowiska polonijnego. W 1993 zawiesił swoją 10-letnią działalność artystyczną i rozpoczął pracę w obszarze biznesowym, zgodnym ze swoim wykształceniem.
Dyskografia.
Pojedyncze piosenki ukazały się w następujących wydawnictwach:

</doc>
<doc id="862822" url="https://pl.wikipedia.org/wiki?curid=862822" title="Eucomis">
Eucomis



</doc>
<doc id="862823" url="https://pl.wikipedia.org/wiki?curid=862823" title="Bór (Kosobudy)">
Bór (Kosobudy)

Bór – osada wsi Kosobudy w Polsce, położona w województwie lubelskim, w powiecie zamojskim, w gminie Zwierzyniec.
Wraz z wsią Kosobudy stanowi sołectwo Kosobudy-Bór.
W latach 1975–1998 Bór administracyjnie należał do województwa zamojskiego.

</doc>
<doc id="862826" url="https://pl.wikipedia.org/wiki?curid=862826" title="Hyacinthus">
Hyacinthus



</doc>
<doc id="862829" url="https://pl.wikipedia.org/wiki?curid=862829" title="Kosobudy-Bór">
Kosobudy-Bór



</doc>
<doc id="862830" url="https://pl.wikipedia.org/wiki?curid=862830" title="James Tolkan">
James Tolkan

James Stewart Tolkan (ur. 20 czerwca 1931 w Calumet) – amerykański aktor filmowy. Odtwórca charakterystycznych ról drugoplanowych, słynący także ze swojej łysiny. Wciela się zwykle w role władczych i wpływowych, często negatywnych bohaterów.
Tolkan debiutował na dużym ekranie pod koniec lat 60. Pierwszym znaczącym filmem w jego karierze był "Serpico" (1973) w reżyserii Sidneya Lumeta. Później aktor pojawił się jeszcze w 2 produkcjach Lumeta. W filmie Woody’ego Allena "Miłość i śmierć" (1975) zagrał Napoleona Bonaparte. Popularność przyniosła mu m.in. rola dyrektora Stricklanda w filmowej trylogii "Powrót do przyszłości" Roberta Zemeckisa. W 1986 wystąpił w kasowym hicie Tony’ego Scotta "Top Gun".
Zagrał również jedną z głównych ról u boku Michaela Dudikoffa w popularnym w latach 90. w Polsce serialu sensacyjnym "Cobra" (1993–1994).
Filmografia.
Filmy:
Seriale telewizyjne:

</doc>
<doc id="862831" url="https://pl.wikipedia.org/wiki?curid=862831" title="Pistolet świetlny">
Pistolet świetlny

Pistolet świetlny () – urządzenie wskazujące stosowane w grach komputerowych. Umożliwia sterowanie oraz możliwy jest do oprogramowania w podobny sposób jak pióro świetlne.
Umożliwia grę, w której sterowaniu realistycznie oddano strzelanie, wymagane jest dokładne i szybkie celowanie, trudne do uzyskania zwykłym dżojstikiem.
Sama idea pistoletu świetlnego pochodzi z lat 30. XX wieku, np. gra z 1936 – Seeburg Ray-O-Lite. Był on wykorzystywany również w najstarszych konsolach, jak Odyssey od Magnavox.
Metod działania pistoletów świetlnych jest kilka, sama zasada opiera się na prostych fotodiodach zamontowanych w pistolecie. Po naciśnięciu spustu ekran jest wygaszany, następnie odpowiedni fragment ekranu na chwilę zmienia kolor na biały, pistolet może odczytać jasny punkt i w efekcie pokazuje (lub nie) trafienie. Z tego względu w niektórych grach można było oszukiwać, kierując kontroler w stronę źródła silnego światła, np. żarówki. Metoda ta jednak nie sprawdza się przy nowoczesnych ekranach plazmowych bądź LCD. Pistolety świetlne niektórych konsol, jak CD-I, zamiast na sygnale z TV, były oparte na zewnętrznym czujniku. Z kolei konsole takie jak Wii umożliwiają wykorzystanie kontrolerów ruchowych jako pistoletu świetlnego, z czego korzystają takie gry jak .

</doc>
<doc id="862832" url="https://pl.wikipedia.org/wiki?curid=862832" title="Emily Osment">
Emily Osment

Emily Osment (ur. 10 marca 1992 r. w Los Angeles w Kalifornii) – amerykańska aktorka filmowa, piosenkarka i autorka tekstów.
Życiorys.
Emily Jordan Osment urodziła się 10 marca 1992 roku w Los Angeles, w stanie Kalifornia. Jest córką amerykańskiego aktora Michaela Eugene Osmenta oraz Theresy Osment, która jest nauczycielką języka angielskiego. Jest młodszą siostrą Haleya Joela Osmenta, znanego z głównej roli w filmie „Szósty zmysł”.
Największą sławę przyniosła Emily rola w drugiej i trzeciej części „Małych agentów” oraz w telewizyjnym serialu „Hannah Montana”, gdzie wciela się w postać najlepszej przyjaciółki głównej bohaterki Miley Stewart, czyli Lilly Truscott i zabawnej przyjaciółki Hannah, Loli Luftnagle. Emily zagrała także w filmie „Hannah Montana: The movie”.
W sierpniu 2009 roku premierę miał teledysk do pierwszej piosenki „All The Way Up” z jej debiutanckiego minialbumu, który wydano w październiku. Rok później, na przełomie września i października 2010 roku ukazał się jej debiutancki album studyjny noszący tytuł "Fight Or Flight".
17 lipca 2011 roku na kanale telewizyjnym ABC Family swoją premierę miał film "Cyberbully" gdzie Emily zagrała główną rolę, wcielając się w Taylor Hillridge, dziewczynę która padła ofiarą internetowej przemocy. Trzy dni wcześniej, 14 lipca w Glendale w Kalifornii odbyło się spotkanie zorganizowane przez ABC Family pod nazwą „The Rally to Delete Digital Drama” na którym pojawiło się wiele sławnych osób. Podczas spotkania Emily Osment zaśpiewała między innymi utwór "Drift", który został użyty w filmie.

</doc>
<doc id="862834" url="https://pl.wikipedia.org/wiki?curid=862834" title="Legia Poznań">
Legia Poznań

KS Legia – polski klub piłkarski z Poznania, istniejący w latach 1922–1949. 
Historia.
Mistrz okręgu (Mistrz Wielkopolski) PZOPN w latach: 1927, 1929, 1930, 1931, 1932, 1933, 1934, 1934/1935, 1937/1938, 1938/1939.
Mimo że aż dziewięciokrotnie walczył w eliminacjach o awans do I ligi nigdy tego awansu nie udało się im wywalczyć. Najbliżej było w 1939 roku, kiedy to zawodnicy z Poznania zakwalifikowali się do ścisłego finału, wraz z Śląskiem Świętochłowice, Śmigłym Wilno i Junakiem Drohobycz. Dla czołowej trójki przewidziany był awans, ale udaremnił to wybuch wojny.
Okres po II wojnie światowej nie sprzyjał takim klubom jak Legia czy Warta. Za przyzwoleniem ówczesnych władz w siłę w Poznaniu rosły kluby „resortowe”: Milicyjny KS (późniejsza Olimpia Poznań) i KKS (dzisiejszy KKS Lech). Po wojnie Legia Poznań już nie odgrywała znaczącej roli – grając w A-klasie.
16 marca 1949 roku, sześć poznańskich klubów – Surma, Legia, Tramwajarz, Naprzód, Skarbowiec i Nurt – uległo odgórnie przeprowadzonej „komasacji”, w wyniku czego powstał Związkowy Klub Sportowy (ZKS) Ogniwo. Ogniwo, oparte głównie na piłkarzach Legii, w 1953 weszło do nowo powstałej ligi międzywojewódzkiej (III ligi). Po likwidacji „stalinowskich” zrzeszeń sportowych z Ogniwa wyłoniła się tylko Surma, a na bazie Legii powstał nowy klub KS Energetyk.
Legia w eliminacjach o awans do I ligi.
awans do finału i awans do I ligi: ŁTSG Łódź.
awans do I ligi: Lechia Lwów
awans do półfinału: ŁTSG Łódź
awans do półfinału: Polonia Warszawa (awansowała do I ligi)
półfinał: WKS Śmigły Wilno – Legia Poznań 2-0, 2-3
półfinał: Dąb Katowice – Legia Poznań 4-1, 0-2 (Dąb awansował do finału i dalej do I ligi)
Śląsk Świętochłowice awansował do finału (awans do I ligi wywalczyła Garbarnia Kraków)
Odbyły się tylko dwie kolejki spotkań. Rozgrywki przerwała II wojna światowa. Do I ligi awansować miały trzy drużyny.

</doc>
<doc id="862838" url="https://pl.wikipedia.org/wiki?curid=862838" title="Halina Sutarzewicz">
Halina Sutarzewicz

Halina Maria Sutarzewicz (ur. 13 września 1909 w Kaliszu, zm. 12 lipca 1991 tamże) – polska historyk literatury, publicystka, pedagog, działaczka społeczna.
Życiorys.
Była córką Tomasza i Gabrieli Eugenii z Nieżychowskich. W 1927 ukończyła Państwowe Żeńskie Gimnazjum im. Anny Jagiellonki w Kaliszu. W latach 1927–1932 studiowała filologię polską na Wydziale Filozoficznym Uniwersytetu Poznańskiego. W latach 1932–1939 była nauczycielem języka polskiego w gimnazjach i liceach w Kaliszu, Turku i Lesznie. Latem 1939 powróciła do Kalisza i tam przeżyła czas okupacji niemieckiej, nauczając na tajnych kompletach. 
W 1945 rozpoczęła pracę w Prywatnym Koedukacyjnym Gimnazjum i Liceum Handlowym Zgromadzenia Kupców m. Kalisza. W latach 1960–1969 była wykładowcą historii literatury polskiej i powszechnej w Studium Nauczycielskim im. Marii Konopnickiej w Kaliszu, gdzie współpracowała m.in. z Edwardem Polanowskim, wykładowcą studium w latach 1960–1972.
Była autorką hasła „Kalisz” w przewodniku encyklopedycznym "Literatura polska" (1984) oraz wielu publikacji dotyczących twórczości i biografii pisarzy związanych z Kaliszem (Adam Asnyk, Maria Konopnicka, Maria Dąbrowska i in.). Założycielka kaliskiego koła Towarzystwa im. Marii Konopnickiej, współorganizatorka sesji naukowych poświęconych Marii Konopnickiej i Marii Dąbrowskiej. Wielokrotnie nagradzana i odznaczana, w tym Odznaką Honorową Miasta Kalisza. 
W 1998 z inicjatywy Koła Absolwentów Szkół Ekonomicznych w Kaliszu została wydana monografia "Halina Maria Sutarzewicz : pisma rozproszone". W 2000 w Kaliszu założono Stowarzyszenie im. Haliny Sutarzewicz, którego członkowie kontynuują jej prace badawcze i popularyzatorskie.
Wykaz publikacji Haliny Sutarzewicz.
Wykaz publikacji sporządzono z wykorzystaniem bibliografii zamieszczonej w książce "Halina Maria Sutarzewicz. Pisma rozproszone", Kalisz 1998.

</doc>
<doc id="862840" url="https://pl.wikipedia.org/wiki?curid=862840" title="Asocjacja MURCS">
Asocjacja MURCS

Asocjacja MURCS (ang. MURCS association, Mullerian duct aplasia, unilateral renal aplasia, and cervicothoracic somite dysplasia) – rzadkie skojarzenie wad wrodzonych u dzieci. MURCS jest akronimem utworzonym od pierwszych liter angielskich nazw głównych wad spotykanych w tej asocjacji. Rozwinięcie akronimu wygląda następująco:
Asocjację opisał Duncan i wsp. w 1979 roku. Kolejne opisy potwierdziły istnienie tego wzorca wielowadzia. Wcześniej podobne przypadki opisywano jako zespół Mayera-Rokitansky’ego-Küstera-Hausera. W jednej pracy stwierdzono, że 4 z 25 pacjentów z MURCS miało cechy zespołu MRKH, co sugeruje związek między tymi dwiema jednostkami chorobowymi.

</doc>
<doc id="862843" url="https://pl.wikipedia.org/wiki?curid=862843" title="Jan Damascen Lubieniecki">
Jan Damascen Lubieniecki

Jan Damascen Lubieniecki herbu Rola (ur. ok. 1651, zm. 1714 w Wohyniu) – polski duchowny katolicki, biskup bakowski, dominikanin.
Życiorys.
W 1667 wstąpił do zakonu dominikanów, śluby zakonne złożył 7 października 1668. Kształcił się w Warszawie i Krakowie. W latach 1671–1686 wykładał filozofię tomistyczną w Lyonie. Po powrocie został kaznodzieją nadwornym króla Polski Jana III Sobieskiego. W latach 1689–1690 był przeorem klasztoru dominikanów w Sieradzu i w 1691 w Brześciu Kujawskim. Uzyskał doktorat teologii i został dwukrotnie przeorem klasztoru w Warszawie (od 10 grudnia 1691 do 1694 i od 22 marca 1708 do 1711). W 1700 mianowany profesorem w "Collegium sopra Minerva" w Rzymie. W 1704 na kapitule w Łańcucie wybrany prowincjałem dominikanów. Mianowany prokuratorem komisji papieskiej do beatyfikacji Czesława Odrowąża.
Przedstawiony na wakujące biskupstwo bakowskie, otrzymał nominację papieską 23 stycznia 1711, przyjmując sakrę biskupią w Rzymie. Rezydował w Polsce osobiście podejmując wizytację parafii na terenie swojej diecezji w 1714. 

</doc>
<doc id="862847" url="https://pl.wikipedia.org/wiki?curid=862847" title="Jan Zamoyski (biskup przemyski)">
Jan Zamoyski (biskup przemyski)



</doc>
<doc id="862848" url="https://pl.wikipedia.org/wiki?curid=862848" title="Thymiaterium">
Thymiaterium

Thymiaterium – starożytne miasto nad Atlantykiem, na północnym wschodzie Afryki, położone na północ od Rabatu, obecnie na jego terenie znajduje się Al-Mahdijja. Według T. Falconera nazwa została nadana przez kartagińskiego żeglarza Hannona w trakcie jego podróży wzdłuż zachodnich wybrzeży Afryki.

</doc>
<doc id="862849" url="https://pl.wikipedia.org/wiki?curid=862849" title="Thomas F. Wilson">
Thomas F. Wilson

Thomas Francis Wilson Jr. (ur. 15 kwietnia 1959 w Filadelfii) – amerykański aktor filmowy, telewizyjny i głosowy. Znany przede wszystkim jako Biff Tannen (a także jako Griff Tannen i Buford „Wściekły Pies” Tannen) z trylogii "Powrót do przyszłości". Użyczał także głosu w takich serialach jak m.in. "SpongeBob Kanciastoporty".
Życiorys.
Urodził się w Filadelfii w stanie Pensylwania jako syn Anny May (z domu Kelly) i Thomasa Francisa Wilsona. Jego rodzina miała pochodzenie irlandzkie, niemieckie i angielskie. Ukończył szkołę średnią w Radnor High School. W latach szkolnych zajmował się sztukami teatralnymi. Ponadto w swojej szkole przewodniczył zespołowi dyskusyjnemu, grał na tubie w zespole licealnym i był perkusistą swojej orkiestry marszowej. Studiował politykę międzynarodową na Uniwersytecie Stanu Arizona. Następnie uczęszczał do American Academy of Dramatic Arts w Nowym Jorku. W 1979 zdobył pierwsze znaczące doświadczenie sceniczne jako komik. Studiował fotografię na Uniwersytecie Kalifornijskim w Los Angeles, a także rysunek i malarstwo w Art Academy w Los Angeles i California Art Institute.
Po gościnnym występie w serialu NBC "Nieustraszony" (1984) z Davidem Hasselhoffem, zadebiutował w filmie akcji "Wojownicy z Los Angeles" ("Ninja Turf", 1985) u boku Phillipa Rhee’a. Jego przełomową rolą był tyran Biff Tannen w przygodowej komedii fantastycznonaukowej Roberta Zemeckisa "Powrót do przyszłości" (1985). Powrócił w sequelach "Powrót do przyszłości II" (1989) i "Powrót do przyszłości III" (1990), gdzie nie tylko zagrał swoją rolę Biffa, ale także jego wnuka, Griffa Tannena i pradziadka Buforda „Wściekłego Psa” Tannena, za którą w 1991 został uhonorowany Nagrodą Saturna w kategorii najlepszy aktor drugoplanowy.
Życie prywatne.
6 lipca 1985 poślubił Caroline Thomas. Mają trzy córki – Annę May, Emily i Gracie oraz syna Tommy’ego.

</doc>
<doc id="862852" url="https://pl.wikipedia.org/wiki?curid=862852" title="Staw Drugi">
Staw Drugi

Staw Drugi – nieoficjalna osada wsi Staw w województwie wielkopolskim, w powiecie słupeckim, w gminie Strzałkowo.
W latach 1975–1998 miejscowość należała administracyjnie do województwa konińskiego.
W miejscowości funkcjonują zakłady przemysłu spożywczego – produkcja mączki ziemniaczanej i produktów pochodnych.

</doc>
<doc id="862853" url="https://pl.wikipedia.org/wiki?curid=862853" title="Jelena Godina">
Jelena Godina

Jelena Michajłowna Godina, ros. Елена Михайловна Година (ur. 17 września 1977 roku w Jekaterynburgu) – rosyjska siatkarka, występująca na pozycji przyjmującej, może grać również na pozycji środkowej bloku. W siatkówkę zaczęła grać w wieku 8 lat. W kadrze narodowej zadebiutowała w 1995 roku. W 1997 roku Europejska Konfederacja Piłki Siatkowej - CEV wybrała ją Najlepszą siatkarką w Europie. Wraz z reprezentacją zdobyła srebrny medal na igrzyskach olimpijskich w 2000 roku, a także złoty medal na Mistrzostwach Świata 2006 w Japonii. Z reprezentacją "Sbornej" zdobyła kolejno trzy edycje Mistrzostw Europy w 1997, 1999 i 2001 roku, jest to rekord, od czasu ZSRR.
Wychowanka Urałoczki Jekaterynburg. Zawodniczka wielu klubów m.in. Eczacibasi Stambuł, NEC Red Rockets, Dubrowniku, w sezonie 2005/2006 reprezentowała włoski BigMat Sanpaolo Chieri. Po Mistrzostwach Świata w Japonii wróciła do Rosji, gdzie w sezonie 2006/2007 występowała w Dynamie Moskwa.
Karierę reprezentacyjną zakończyła w 2008 roku po zakończeniu Igrzysk Olimpijskich w Pekinie.
Godina została odznaczona tytułem Zasłużonego Mistrza Sportu, a także Orderem Zasług dla Ojczyzny II klasy 3 października 2009 r.
W 2011 r. zakończyła karierę sportową

</doc>
<doc id="862856" url="https://pl.wikipedia.org/wiki?curid=862856" title="Jasenovac (żupania sisacko-moslawińska)">
Jasenovac (żupania sisacko-moslawińska)

Jasenovac – wieś w Chorwacji, w żupanii sisacko-moslawińskiej, w gminie Jasenovac. Leży u ujścia rzeki Uny do Sawy. W 2011 roku liczyła 653 mieszkańców.
W czasie II wojny światowej znajdował się tu obóz koncentracyjny Jasenovac.

</doc>
<doc id="862863" url="https://pl.wikipedia.org/wiki?curid=862863" title="Szafirek">
Szafirek

Szafirek ("Muscari" Mill.) – rodzaj roślin z rodziny szparagowatych. Obejmuje 54 gatunki. Występują one w północnej Afryce, Europie (z wyjątkiem północnej części kontynentu) i południowo-zachodniej Azji. Rodzaj we florze Polski nie ma dziko występujących przedstawicieli. Tradycyjnie zaliczany do tego rodzaju szafirek miękkolistny klasyfikowany jest współcześnie do rodzaju "Leopoldia" jako "L. comosa".
Kilka gatunków zostało rozprzestrzenionych na świecie jako rośliny ozdobne, wykorzystywane także jako aromatyczne. Popularne w uprawie są zwłaszcza: szafirek armeński "M. armeniacum", szafirek drobnokwiatowy "M. botryoides", szafirek groniasty "M. neglectum", szafirek miękkolistny i "Muscari racemosum". Szafirki splecione z przęślą znaleziono splecione w wieńce zakładane na głowy zmarłym przez neandertalczyków. 
Systematyka.
W systemie APG IV z 2016 rodzaj z podrodziny "Scilloideae" (plemię "Hyacintheae" podplemię "Hyacinthinae") z rodziny szparagowatych w obrębie szparagowców. W poprzedniej wersji systemu (APG II z 2003) zaliczany wraz z obecną podrodziną "Scilloideae" do rodziny hiacyntowatych. 
Niektóre zaliczane tu tradycyjnie gatunki wyodrębnione zostały do innych rodzajów: "Pseudomuscari" , "Leopoldia" i bellewalia "Bellevalia".
Uprawa.
Cebule szafirków wykopuje się w czerwcu i lipcu. Można je przechowywać w suchym piasku w temperaturze około 20 °C lub od razu wysadzić w miejsce docelowe we wrześniu lub październiku. Cebule umieszcza się w ziemi na głębokości ok. 6–8 cm w rozstawie ok. 8–10 cm ponieważ roślina szybko się rozrasta. Szafirki nie potrzebują częstego przesadzania. Regularnie nawożone mogą rosnąć w jednym miejscu nawet kilka lat.

</doc>
<doc id="862870" url="https://pl.wikipedia.org/wiki?curid=862870" title="Torbiel moczownika">
Torbiel moczownika

Torbiel moczownika (łac. "cystis urachalis") – wada rozwojowa, wypełniona płynem pozostałość pierwotnej omoczni. Niekiedy jest wyczuwalna u noworodka jako guz w połowie odległości między pępkiem a spojeniem łonowym. Jest to rzadka anomalia, podobnie jak pozostałe wady związane z przetrwałymi pozostałościami moczownika (przetrwały moczownik, przetoka moczownika, szczelina pępkowa). Torbiel moczownika tworzy się w wyniku niezarośnięcia jego środkowej części; z reguły jest bezobjawowa i przez to niezdiagnozowana. W badaniach autopsyjnych częstość tej wady oceniono na 1:5000 urodzeń, przy dwukrotnie częstszym występowaniu u chłopców. Przetrwałe połączenie z pęcherzem moczowym może doprowadzić do infekcji i ujawnienia się wady pod postacią zakażonej torbieli moczownika.

</doc>
<doc id="862871" url="https://pl.wikipedia.org/wiki?curid=862871" title="James Marshall (aktor)">
James Marshall (aktor)

James Marshall, właśc. James David Greenblatt (ur. 2 stycznia 1967 w dzielnicy Queens w Nowym Jorku) – amerykański aktor, producent filmowy, scenarzysta i muzyk.
Życiorys.
Wczesne lata.
Urodził się w nowojorskiej dzielnicy Queens jako syn producenta filmowego i publicysty Radio City Music Hall – Williama R. Greenblatta i tancerki The Rockettes – Charlotte Greenblatt (z domu Bullard). Dorastał w hrabstwie Bergen w stanie New Jersey. W wieku 15 lat przeniósł się z rodziną do Los Angeles, gdzie uczęszczał do Santa Monica High School.
Kariera.
Po ukończeniu liceum uczęszczał na lekcje aktorstwa i wyjechał do Hollywood i choć ojciec zaoferował mu pomoc, odmówił, nie chcąc iść drogą nepotyzmu. Początkowo dorabiał jako posłaniec, pracował również w pizzerii. Pojawił się jako student w jednym z odcinków serialu "" ("Murder, She Wrote", 1984) oraz jako chłopak na deskorolce w telewizyjnym dramacie sensacyjnym HBO "Czwarta Rzesza" ("Into the Homeland", 1987) z udziałem Powersa Boothe, Davida Caruso, Franka Collisona i C. Thomasa Howella. Występ w jednym z odcinków serialu "ABC Afterschool Specials" – pt. "Date Rape" przyniósł mu nominację do nagrody Young Artist Award.
Zachwycił telewidzów rolą nastrojowego motocyklisty Jamesa Hurleya, chłopaka Laury Palmer w serialu Davida Lyncha "Miasteczko Twin Peaks" ("Twin Peaks", 1990-91) i filmie "" ("Twin Peaks: Fire Walk with Me", 1992). Następnie pojawił się w dramacie "Kadencja" ("Cadence", 1990) obok Martina i Charliego Sheenów, a następnie zagrał drugoplanową postać szeregowego Loudena Downeya w thrillerze Roba Reinera "Ludzie honoru" ("A Few Good Men", 1992) u boku Toma Cruise’a, Demi Moore i Jacka Nicholsona. W 1992 zagrał swoją pierwszą główną rolę boksera Tommy’ego Rileya w dramacie "Gladiator" (1992), a trzy miesiące przed zdjęciami rozpoczął rygorystyczne treningi.
Pracował jako producent wykonawczy na planie filmu przygodowego "Smallville" (2001).
Życie prywatne.
19 sierpnia 1991 poślubił Anę, jednak już w 1993 doszło do rozwodu. 8 maja 1998 ożenił się z aktorką Renee Griffin, z którą ma syna, Jamesa Davida (ur. 2002).

</doc>
<doc id="862872" url="https://pl.wikipedia.org/wiki?curid=862872" title="Boczanka brązowianka">
Boczanka brązowianka

Boczanka brązowianka ("Pleuroptya ruralis") – gatunek motyla z rodziny wachlarzykowatych (Crambidae). Skrzydła o rozpiętości ok. 28–40 mm, prawie przezroczyste o perłowym połysku. Na obu parach skrzydeł 2–3 ciemne, faliste linie poprzeczne. Odnóża białe.
Owady dorosłe można spotkać od maja do września.
Gąsienice żerują od wczesnej wiosny (forma zimująca) do późnej jesieni. Podstawowymi roślinami żywicielskimi gąsienic są pokrzywa zwyczajna, komosy, łobody, chmiel zwyczajny, wiązówka błotna, porzeczki, tawuły. Przestraszone gąsienice zwijają się w kłębek i toczą się z szybkością do 40 cm/s, co często pozwala im uciec przed drapieżnikami.

</doc>
<doc id="862873" url="https://pl.wikipedia.org/wiki?curid=862873" title="Pleuroptya ruralis">
Pleuroptya ruralis



</doc>
<doc id="862874" url="https://pl.wikipedia.org/wiki?curid=862874" title="Sissybar">
Sissybar



</doc>
<doc id="862877" url="https://pl.wikipedia.org/wiki?curid=862877" title="Licznik osi">
Licznik osi

Licznik osi – element urządzeń sterowania ruchem kolejowym zliczający osie przejeżdżającego taboru. Umożliwia kontrolę niezajętości odcinków toru i rozjazdów.
Czujniki osi umieszczane są w miejscach, w których rozpoczyna się strefa badania niezajętości lub graniczą ze sobą dwie takie strefy. Strefy te nazywa się sekcjami, odcinkami torowymi bądź – przez analogię do starszych metod kontroli niezajętości – odcinkami izolowanymi.
Pojazd szynowy, wjeżdżając do danej strefy, przejeżdża nad czujnikiem zamontowanym po wewnętrznej stronie toru (głowica torowa musi zostać zamontowana na odpowiedniej wysokości względem przejeżdżających osi). Czujnik torowy wykrywa i liczy przejeżdżające osie. Sygnały z czujników zliczane są w jednostce centralnej. Podczas wyjeżdżania ze strefy ilość osi wyjeżdżających jest odejmowana od stanu licznika. Jeśli bilans osi jest równy zeru, licznik przekazuje sygnał do innych urządzeń, że strefa jest wolna. Jeżeli bilans nie jest równy, może to oznaczać oderwanie wagonów od składu pociągu i pozostanie ich w strefie.
Czujnik umieszczony przy torze składa się z dwóch obwodów magnetycznych. Zastosowanie dwóch obwodów umożliwia wykrycie kierunku jazdy pociągu – do strefy lub ze strefy – i odpowiednie zliczenie osi. Jeżeli jeden czujnik jest wykorzystany przez dwie sąsiadujące ze sobą sekcje, przejeżdżająca nad nim oś będzie powodowała w jednej sekcji zmniejszanie stanu licznika, w drugiej zwiększanie. 
Zaletą liczników osi w porównaniu z innymi, starszymi systemami stwierdzania zajętości torów, jest to, że tory nie są elektrycznie połączone z układem licznika. Dzięki temu są mniej awaryjne, gdyż są odporne na wyładowania atmosferyczne w okolicach torów. Inną zaletą jest możliwość łatwego tworzenia stref o różnej wielkości – obejmujących np. kilka rozjazdów lub kilkanaście kilometrów szlaku – co w rozwiązaniach opartych na odcinkach izolowanych było to niemożliwe lub bardzo trudne.
Wadą liczników osi, która może się ujawnić w sytuacjach niewłaściwego zliczenia osi, jest konieczność zerowania. Czynność ta ma na celu usunięcie niezgodności między wskazaniami systemu i stanem rzeczywistym przez przywrócenie bilansu osi w danej strefie do poziomu zerowego i tym samym ręczne przekazanie przez obsługę ruchową do systemu informacji, że strefa ta jest wolna.

</doc>
<doc id="862881" url="https://pl.wikipedia.org/wiki?curid=862881" title="Johann Hadaszczok">
Johann Hadaszczok

Johann Hadaszczok (ur. 21 kwietnia 1858 we Frydku, zm. 23 września 1895 w Morawskiej Ostrawie) – niemiecki nauczyciel, przewodnik, działacz turystyczny z terenów Śląska Austriackiego.
Urodził się w rodzinie tkaczy. Uczył się w szkołach w Cieszynie, Opawie i Wiedniu. W latach 1875-1878 studiował w Wyższej Szkole Technicznej w Wiedniu. W 1882 r. zdał egzaminy uprawniające do nauczania matematyki i geometrii wykreślnej w wyższych szkołach realnych, zaś w 1884 r. uzyskał dodatkowo uprawnienia nauczania wychowania fizycznego. Od 1883 r. pracował jako suplent (zastępca etatowego nauczyciela) w ziemskiej wyższej szkole realnej w Morawskiej Ostrawie, a od 1886 r. aż do śmierci jako profesor wyższej szkoły realnej tamże.
Johann Hadaszczok wraz z ostrawskim politykiem Karlem Richterem był w 1893 współzałożycielem organizacji turystycznej Beskidenverein (w skrócie: BV), która objęła sobie za cel zagospodarowanie Beskidów dla ruchu turystycznego (głównie niemieckiego). Wzorem był austriacko-niemiecki związek turystyczny Alpenverein, z którym Hadaszczok utrzymywał bardzo bliskie kontakty.
W Beskidenverein objął stanowisko wiceprzewodniczącego, a w 1894 r. po rezygnacji Karla Richtera - przewodniczącego. Zarówno wcześniej, jak i podczas swojego przewodnictwa Hadaszczok był wielkim zwolennikiem budowy schronisk turystycznych w Beskidach, które wtedy były praktycznie ich pozbawione. Szczególnie lubił Łysą Górę w dzisiejszym Beskidzie Śląsko-Morawskim i wybudowanie obiektu na tym szczycie jest w dużej mierze jego zasługą.
Hadaszczok tak kochał góry, że dla nich lekceważył swoje problemy zdrowotne - zmarł młodo, w wieku 37 lat (po 36. w tym roku wycieczce na Łysą Górę), zaledwie rok po objęciu stanowiska przewodniczącego. Dla Beskidenverein była to duża strata.
Dla uczczenia jego pamięci nowe schronisko na górze Sławicz, którego był inicjatorem budowy, BV nazwało "Hadaszczok - Hütte".
Oprócz działalności w Beskidenverein Johann Hadaszczok był m.in. wiceprezesem niemieckiego towarzystwa gimnastycznego ("Deutscher Turnverein") w Morawskiej Ostrawie.
Jego żoną była Ida, córka Eduarda Kremera, lekarza miejskiego z Morawskiej Ostrawy.

</doc>
<doc id="862890" url="https://pl.wikipedia.org/wiki?curid=862890" title="Spotler">
Spotler

Spotler – kilkusekundowy multimedialny spot reklamowy lub statyczna reklama graficzna wyświetlana na ekranie telefonu komórkowego (format grafiki zależy od wyświetlacza telefonu).
Spotler wykorzystywany jest obecnie zarówno jako kreacja wizerunkowa, jak i narzędzie służące do zwiększenia sprzedaży. Po raz pierwszy w Polsce forma ta pojawiła się w grudniu 2006 r.

</doc>
<doc id="862891" url="https://pl.wikipedia.org/wiki?curid=862891" title="USS West Virginia">
USS West Virginia

Okręty US Navy o nazwie USS "West Virginia", pochodzącej od stanu Zachodnia Wirginia:

</doc>
<doc id="862896" url="https://pl.wikipedia.org/wiki?curid=862896" title="Przemysław Poznań">
Przemysław Poznań

Przemysław Poznań – powstał w 1952 r. jako Klub Sportowy Stal przy Poznańskiej Fabryce Maszyn Żniwnych, później MZKS Przemysław Poznań. Reaktywowany jako Młodzieżowy Klub Sportowy w 2004 roku, z siedzibą w Poznaniu. Obecnie drużyna występuje w V lidze grupie 2 Wielkopolskiego ZPN. Klub prowadzi trzynaście grup młodzieżowych oraz zespół seniorów. W klubie trenuje ok. 250 zawodników.
Sukcesy.
Zdobywca Strefowego Pucharu Polski sezon 2021/2022 - strefa poznańska
1970/1971 – Przemysław grał w III lidze (wówczas liga międzywojewódzka).
Tabela III ligi sezon 1970/71
Obecna kadra pierwszego zespołu (sezon 2021/22).
Sezon 2020/2021.
Tabela końcowa REDBOX V ligi grupa II sezon 2020/2021

</doc>
<doc id="862898" url="https://pl.wikipedia.org/wiki?curid=862898" title="R. Lee Ermey">
R. Lee Ermey

R. Lee Ermey, właśc. Ronald Lee Ermey (ur. 24 marca 1944 w Emporii w stanie Kansas, zm. 15 kwietnia 2018 w Santa Monica w stanie Kalifornia) – amerykański aktor i wojskowy – podoficer piechoty morskiej (w serialu "Stój, bo strzelam" mówi o sobie – sierżant artylerii) pochodzenia niemieckiego i angielskiego.
Wystąpił w roli sierżanta Hartmana w filmie "Full Metal Jacket" oraz jako okrutny szeryf Hoyt w remake’u "Teksańskiej masakry piłą mechaniczną", a także w dokumentalnym serialu "Stój, bo strzelam" prezentującym historię broni. Użyczył również głosu Sierżantowi w serii filmów Toy Story. Zmarł w wieku 74 lat z powodu komplikacji po zapaleniu płuc. Grał także mały epizod w serialu sci-fi "Gwiezdna eskadra".

</doc>
<doc id="862899" url="https://pl.wikipedia.org/wiki?curid=862899" title="Łączenie spółek">
Łączenie spółek

Łączenie się spółek handlowych uregulowane zostało w Kodeksie spółek handlowych. Przepisy dotyczące łączenia się innych osób prawnych, jak choćby spółdzielni, czy przedsiębiorstw państwowych znajdują się w innych aktach prawnych.
Sposoby łączenia.
Połączyć mogą się jedynie osoby prawne, a więc różnego rodzaju spółki handlowe, spółdzielnie i przedsiębiorstwa państwowe. Nie jest możliwe łączenie spółek cywilnych, gdyż nie posiadają one osobowości prawnej. Łączyć nie może się również spółka w likwidacji, która rozpoczęła podział majątku oraz spółka w upadłości.
Łączenie spółek handlowych przez inkorporację (przejęcie).
Przed połączeniem istnieją dwa podmioty. Łączenie polega na przeniesieniu całego majątku z jednego podmiotu na drugi. Momentem połączenia jest wpis do rejestru podwyższenia kapitału zakładowego. Po przeniesieniu majątku podmiot przejmowany zostaje wykreślony z rejestru przedsiębiorców i tym samym przestaje istnieć.
Poprzez przejęcie mogą łączyć się spółki kapitałowe.
W ramach połączeń przez przejęcie wyróżnia się m.in. połączenia typu "upstream merger" realizowane przez przeniesienie całego majątku spółki zależnej (przejmowanej) na spółkę dominującą przejmującą oraz połączenia typu "downstream merger" (połączenie odwrotne), w których cały majątek spółki dominującej podlega przeniesieniu na spółkę zależną.
Łączenie spółek handlowych przez zjednoczenie (fuzja).
Przed połączeniem również istnieją dwa podmioty. Łączenie polega na przeniesieniu całego majątku obu podmiotów na inny, nowo powstały podmiot. Momentem połączenia jest wpis do rejestru nowo powstałej spółki. Istniejące dotychczas podmioty zostają wykreślone z rejestru. Poprzez zjednoczenie mogą łączyć się spółki kapitałowe oraz spółki osobowe. Spółki partnerskie mogą się łączyć, o ile nie zakazuje im tego ustawa (np. Prawo o adwokaturze). Spółką nowo powstałą musi być zawsze spółka kapitałowa.
Fazy łączenia spółek.
Faza managerska.
Inicjatywę połączenia podejmuje zarząd spółki. Na tym etapie nie musi pytać o zgodę wspólników. Plan połączenia składa się do sądu rejestrowego. Sąd wyznacza biegłego, który ustala, czy plan połączenia jest rzetelny i zgodny z interesami wspólników.
Faza decyzyjna (właścicielska).
Zarządy obu spółek zwołują zgromadzenia wspólników. Wcześniej wspólnicy zapoznają się z planami połączeń. Na zgromadzeniach wspólników obu spółek muszą być podjęte uchwały o jednobrzmiącej treści. Uchwały takie muszą być podjęte większością kwalifikowaną 2/3 głosów dla spółek kapitałowych, jednomyślnie dla spółek jawnych. W przypadku spółek komandytowo akcyjnych wymagana jest jednomyślność komplementariuszy i większość 2/3 głosów komandytariuszy.
Faza rejestracyjna.
Zarządy obu spółek składają wnioski do rejestru. Aby zapewnić ciągłość istnienia podmiotów, wpis powinien nastąpić najpierw wobec spółki przejmującej (nowo zawiązanej). Dopiero potem mogą zostać wykreślone spółki przejęte (połączone). Samo zaskarżenie uchwały nie wstrzymuje skutków połączenia. Sąd uchyli uchwały jeśli uzna je za niezgodne z prawem. Uprawomocnienie wyroku powoduje przywrócenie stanu sprzed połączenia, jednak wszystkie zobowiązania podjęte w międzyczasie pozostają ważne.
Połączenie transgraniczne spółek kapitałowych i spółek komandytowo-akcyjnych.
Regulacje prawne z 2008 r. umożliwiają spółce prawa polskiego połączenie się ze spółką prawa innego państwa Unii Europejskiej lub stowarzyszonego. Połączyć mogą się również dwie spółki prawa polskiego i utworzyć spółkę prawa obcego. 
Skutki prawne, odpowiedzialność wspólników i regulacje ochronne.
Spółka przejmująca bądź nowo zawiązana wstępuje w ogół zobowiązań (sukcesja uniwersalna). Ten skutek prawny jest naturalną konsekwencją połączenia i wpisu do rejestru. Sukcesja dotyczy zarówno sfery prawa prywatnego, jak i publicznego. W przypadku różnego rodzaju koncesji, przed realizacją procedury połączenia podmiot powinien wnieść o przeniesienie praw. Wspólnicy spółek łączących się lub przejmowanych stają się wspólnikami spółek po połączeniu. Za zobowiązania spółki jawnej i komandytowej w czasach w których jeszcze istniała, przez trzy lata po połączeniu subsydiarną odpowiedzialność ponoszą jej dawni wspólnicy. Jest to jeden z wyjątków od zasady, iż wspólnicy spółek kapitałowych nie ponoszą odpowiedzialności za ich zobowiązania. Taka regulacja ma zapobiec pogorszeniu się sytuacji wierzycieli po połączeniu spółek.

</doc>
<doc id="862902" url="https://pl.wikipedia.org/wiki?curid=862902" title="Michalin (powiat zwoleński)">
Michalin (powiat zwoleński)

Michalin – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Mieczysławów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Fatimskiej w Ługach.

</doc>
<doc id="862905" url="https://pl.wikipedia.org/wiki?curid=862905" title="Szczęście (województwo mazowieckie)">
Szczęście (województwo mazowieckie)

Szczęście – wieś w Polsce położona w województwie mazowieckim, w powiecie zwoleńskim, w gminie Zwoleń. Leży przy drodze krajowej nr 12. 
Miejscowość wchodzi w skład sołectwa Mieczysławów.
W latach 1975-1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Fatimskiej w Ługach.

</doc>
<doc id="862909" url="https://pl.wikipedia.org/wiki?curid=862909" title="Normy pracy">
Normy pracy

Normy pracy − według Kodeksu pracy - stanowią miernik nakładu pracy, jej wydajności oraz jakości. Stosowane mogą być wtedy, gdy uzasadnia to rodzaj wykonywanej pracy. 
Przy ustalaniu norm pracy uwzględnia się istniejący poziom techniki i organizacji pracy.
W miarę wdrażania technicznych i organizacyjnych usprawnień, które zapewniają wzrost wydajności pracy, normy te mogą być zmieniane.
Jeżeli przekraczanie norm pracy jest wynikiem zwiększonego osobistego wkładu pracownika lub jego sprawności zawodowej, to nie stanowi to podstawy zmiany norm pracy.
O ewentualnej zmianie norm pracy pracownik powinien zostać uprzedzony co najmniej na dwa tygodnie przez jej wprowadzeniem.

</doc>
<doc id="862910" url="https://pl.wikipedia.org/wiki?curid=862910" title="Cyganówka">
Cyganówka



</doc>
<doc id="862911" url="https://pl.wikipedia.org/wiki?curid=862911" title="Cyganówka (powiat zwoleński)">
Cyganówka (powiat zwoleński)

Cyganówka – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Strykowice Podleśne.
W latach 1975–1998 miejscowość administracyjnie należała do województwa radomskiego.

</doc>
<doc id="862912" url="https://pl.wikipedia.org/wiki?curid=862912" title="Bołoz">
Bołoz



</doc>
<doc id="862914" url="https://pl.wikipedia.org/wiki?curid=862914" title="Julija Wakułenko">
Julija Wakułenko

Julija Wakułenko, ukr. Юлія Вакуленко (ur. 10 lipca 1983 w Jałcie) – ukraińska tenisistka.
Kariera tenisowa.
Status profesjonalny otrzymała w 1998 roku. Pierwszy zawodowy mecz zagrała w turnieju w hiszpańskiej Leridzie z Lourdes Domínguez Lino, który wygrała. W turnieju zdobyła pierwsze zawodowe punkty docierając do finału. Już w kolejnym występie zwyciężyła. W kolejnych turniejach przeważnie odpadała w pierwszych rundach. W WTA Tour zadebiutowała w stolicy Hiszpanii – Madrycie przegrywając w drugiej rundzie eliminacji. Pierwszy raz w turnieju głównym w Bol przechodząc udanie przez kwalifikacje. W turniejach wielkoszlemowych zadebiutowała w 2001 grając w pierwszej rundzie eliminacji Australian Open. W pierwszej 100 rankingu była sklasyfikowana w sierpniu 2003 na pozycji nr 97. Do jej największych sukcesów można zaliczyć półfinał w Canberze, ćwierćfinał w Acapulco w 2004 i III rundę French Open w 2006 i w 2004. Najwyżej sklasyfikowana była na miejscu nr 68 w marcu 2004. Jej trenerem jest Christian Filhol. Płynnie mówi po rosyjsku, serbsku, hiszpańsku i angielsku. Ma brata Brajana, który jest kolarzem.
W maju 2007 roku Wakułenko zakwalifikowała się do turnieju J&amp;S Cup w Warszawie. W kwalifikacjach pokonała Hanę Šromovą, L. Stanciute i Cipporę Obziler. W pierwszej rundzie wygrała z Jeleną Lichowcewą. W drugiej rundzie sprawiła sensację, eliminując obrończynię tytułu, rozstawioną z numerem drugim, Kim Clijsters 7:6(3), 6:3. Bez względu na dalsze wyniki, jest to drugie osiągnięcie Ukrainki w turniejach zawodowych (po finale turnieju w Canberze w 2004 roku). W ćwierćfinale Wakułenko przegrała ze swoją rodaczką, a późniejszą finalistką, Aloną Bondarenko. Skreczowała przy stanie 2:6, 1:3.
Okazało się jednak, że to nie koniec możliwości Wakułenko na kortach ziemnych. Udowodniła to już tydzień później w zdominowanym przez deszcz turnieju berlińskim. W pierwszej rundzie pokonała Flavię Pennettę, w drugiej zaś wygrała z Meilen Tu. W trzeciej rundzie wyeliminowała drugą zawodniczkę imprezy, Amélie Mauresmo. W ćwierćfinale wyeliminowała Dinarę Safinę. W meczu o finał skreczowała przeciwko Anie Ivanović przy stanie 3:4.
Życie prywatne.
W 2008 roku rozpoczęła starania o uzyskanie obywatelstwa hiszpańskiego. Od dziesięciu lat mieszka w Barcelonie.

</doc>
<doc id="862916" url="https://pl.wikipedia.org/wiki?curid=862916" title="Posnania Poznań">
Posnania Poznań



</doc>
<doc id="862922" url="https://pl.wikipedia.org/wiki?curid=862922" title="Stanisław Łobaziewicz">
Stanisław Łobaziewicz

Stanisław Łobaziewicz (ur. 24 marca 1948 w Wyżnych, zm. 7 grudnia 2003 w Krakowie) – polski działacz szachowy.
W roku 1975 ukończył Politechnikę Śląską w Gliwicach, następnie zamieszkał w Krzeszowicach, gdzie przez dwa lata pracował jako nauczyciel. Przez kolejne 20 lat pracował w górnictwie.
Dużą rolę w jego życiu odegrała kultura fizyczna. W młodości czynnie uprawiał piłkę nożną, pod koniec lat 60. występując na pozycji bramkarza w drużynie Stal Rzeszów, również w meczach I ligi. Po zamieszkaniu w Krzeszowicach prowadził szeroką działalność sportową w Krzeszowickim Ośrodku Kultury, jak również w klubie "Świt" Krzeszowice.
Grę w szachy poznał w młodym wieku, podglądając pojedynki swojego ojca i dziadka. Jako zawodnik nie osiągnął znaczących sukcesów sportowych (posiadał II kategorię szachową), uznanie zyskał natomiast jako działacz szachowy. Był kierownikiem sekcji szachowej w krzeszowickim "Świcie", a następnie prezesem Małopolskiego Związku Szachowego. Jednocześnie zaczął działać w strukturach Polskiego Związku Szachowego, najpierw będąc członkiem, a następnie przewodniczącym Komisji Młodzieżowej. W roku 2000 zwyciężył w wyborach na Prezesa Polskiego Związku Szachowego i pełnił tę funkcję aż do śmierci w roku 2003.

</doc>
<doc id="862923" url="https://pl.wikipedia.org/wiki?curid=862923" title="Pierre-Émile Martin">
Pierre-Émile Martin

Pierre-Émile Martin (ur. 18 sierpnia 1824 w Bourges, zm. 23 maja 1915 w Fourchambault) – francuski inżynier górnictwa i metalurg.
W latach 1862–1864 udoskonalił piec płomieniowy do wytopu stali konstrukcji sir Carla Siemensa (1823–1883), znany współcześnie jako piec Siemensa–Martena lub piec martenowski. Opracował też nowe metody uszlachetniania stali.
Odznaczony orderem oficerskim Legii Honorowej (1910) i "Bessemer Gold Medal".

</doc>
<doc id="862924" url="https://pl.wikipedia.org/wiki?curid=862924" title="Celestynów (powiat zwoleński)">
Celestynów (powiat zwoleński)

Celestynów – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Ługi.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Fatimskiej w Ługach.

</doc>
<doc id="862928" url="https://pl.wikipedia.org/wiki?curid=862928" title="Nowa Galeria Narodowa">
Nowa Galeria Narodowa



</doc>
<doc id="862929" url="https://pl.wikipedia.org/wiki?curid=862929" title="Neobarok">
Neobarok



</doc>
<doc id="862932" url="https://pl.wikipedia.org/wiki?curid=862932" title="Karczówka (powiat zwoleński)">
Karczówka (powiat zwoleński)

Karczówka – wieś w Polsce położona w województwie mazowieckim, w powiecie zwoleńskim, w gminie Zwoleń. Obok miejscowości przepływa niewielka rzeka Zwoleńka, dopływ Wisły.
Miejscowość wchodzi w skład sołectwa Jedlanka.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Podwyższenia Krzyża Świętego w Zwoleniu.

</doc>
<doc id="862936" url="https://pl.wikipedia.org/wiki?curid=862936" title="Chamedafne północna">
Chamedafne północna

Chamedafne północna ("Chamaedaphne calyculata" (L.) Moench) – gatunek rośliny należący do rodziny wrzosowatych. Jest jedynym przedstawicielem rodzaju chamedafne ("Chamaedaphne" Moench). Występuje w północnej części Eurazji i Ameryki Północnej.
Gatunek bywa uprawiany jako ozdobny, mimo że opisywany jest jako niezbyt okazały.
Rozmieszczenie geograficzne.
Chamedafne północna należy do gatunków mających zasięg cyrkumborealny. Występuje ona w subarktycznej i borealnej strefie Azji, Ameryki Północnej oraz Europy. Na obszarze Europy zasięg zwarty występuje na terenie Finlandii, krajów nadbałtyckich oraz północnej Rosji i Białorusi. Południowo-zachodni kraniec zasięgu europejskiego biegnie przez Litwę i Polskę. Stanowiska w tych krajach są nieliczne, a populacje często szczątkowe. Gatunek ten tworzy duże i zwarte populacje na obszarze tundry. Jest bardzo pospolita na dalekiej północy, np. na Syberii i w Skandynawii. W Polsce jest reliktem polodowcowym i jest bardzo rzadka, występuje jedynie w nielicznych miejscach w północno-wschodniej części kraju. Przez Polskę przebiega południowa granica jej zasięgu, najdalej na południe wysunięte są jej dwa stanowiska w Kampinoskim Parku Narodowym. Najdalej na zachód wysuniętym stanowiskiem chamedafne jest torfowisko Sicienko (dawniej zwane Sarnim Bagnem) w Drawieńskim Parku Narodowym, na którym rośnie ok. 3 tys. okazów tej rzadkiej rośliny. Krzewinkę odkryto na tym terenie w 1973 r. Początkowo objęto ją ochroną rezerwatową, a po utworzeniu Drawieńskiego Parku Narodowego rezerwat przekształcono w obszar ochrony ścisłej. Badania przekroju wykazały, że rośnie ona tutaj nie dawniej niż od 100–200 lat.
Biologia i ekologia.
Roślina wieloletnia. W warunkach naturalnych generatywne rozmnażanie chamedafne północnej zachodzi rzadko. Kiełkowaniu sprzyja co prawda wysoka wilgotność torfowisk, ale uniemożliwia je ograniczony przez mchy dostęp światła będącego jednym z czynników przełamujących spoczynek. Liczba siewek jest też regulowana podczas zimy, gdyż są one wrażliwe na mróz. Roślina ta jest przedstawicielem chamefitów zdrewniałych. Jako acidofil wymaga podłoża kwaśnego, stale wilgotnego, którego odczyn wynosi poniżej pH 5. Preferuje stanowiska odkryte, słoneczne, rzadziej występuje w zacienieniu. Stopień nasłonecznienia wywiera bezpośredni wpływ na typ formacji występującej na danym terenie. Na otwartych miejscach pędy tworzą gęste kępy, często o dość dużej powierzchni. W obrębie strefy ekotonu (pomiędzy lasem a torfowiskiem) zarośla przyjmują kształt smugi. Przy wysokim zacienieniu, głównie w borach bagiennych roślina występuje w postaci rozrzuconych po terenie pojedynczych pędów. Kwitnie od kwietnia do czerwca. Przez nasiona rozmnaża się jednak rzadko, głównie rozmnaża się wegetatywnie. Roślina trująca.
Siedliska i fitocenozy.
Chamedafne północna jest w Europie Środkowej jedną z charakterystycznych roślin związku zbiorowisk "Oxycocco–Empetrion hermaphroditi". Związek ten obejmuje mszary strefy subarktyczno–borealnej Europy. Rośliny należące do tego związku to gatunki północne o kontynentalnym występowaniu, w Polsce mające charakter reliktowy, glacjalny i postglacjalny – mające szczątkowe stanowiska na północy kraju i w Sudetach. W Polsce siedliska chamedafne występują głównie na obszarze torfowisk wysokich (zespół "Sphangnetum magellanci") oraz rzadko na terenie sosnowych borów bagiennych (zespół "Vaccinio uliginosi–Pinetum"). Zróżnicowane warunki siedliskowe spowodowały, że populacje chamedafne na terenie Polski cechuje wyraźna zmienność lokalna. Jest ona najbardziej uwidoczniona w zróżnicowanym kształcie i wielkości liści. Osobniki rosnące na stanowiskach o dobrych warunkach rozwojowych (słonecznych oraz stale wilgotnych) mają duże eliptyczne blaszki liściowe. Podstawa blaszki jest szeroka, a wierzchołek zaokrąglony (stanowisko w Puszczy Kampinoskiej – rezerwat Sieraków). Na stanowiskach o niestabilnych warunkach wodnych liście są ostrowierzchołkowe, podłużne, lancetowate z klinowatą podstawą (stanowisko Lisie Jamy).
Systematyka.
"Cassandra" D. Don
"Chamaedaphne" Catesby ex O. Kuntze = "Kalmia" L., "Chamaedaphne" J. Mitchell = "Mitchella" L.
Gatunek z monotypowego rodzaju chamedafne "Chamaedaphne" Moench. Należy do plemienia "Gaultherieae" i podrodziny "Vaccinioideae" w obrębie rodziny wrzosowatych "Ericaceae".
Zagrożenia i ochrona.
Roślina objęta w Polsce ścisłą ochroną gatunkową. Jest bardzo rzadka, występuje tylko na nielicznych stanowiskach (w 2006 r. doliczono się ich 9), na których przeważnie utworzono rezerwaty przyrody. Jej populacje liczą od kilkudziesięciu do kilkuset osobników. Jest jedną z głównych osobliwości przyrodniczych Drawieńskiego Parku Narodowego.
Kategorie zagrożenia gatunku:
Bezpośrednim i największym zagrożeniem dla opisywanego taksonu jest niszczenie jego naturalnej biocenozy. Główną przyczyną jest osuszanie torfowisk wraz z ich otoczeniem, będącym najczęściej wynikiem zabiegów melioracyjnych oraz wydobywania torfu. Dotyczy to zwłaszcza stanowisk: w okolicy Tucholi, w rezerwacie Lisie Jamy i Sieraków.

</doc>
<doc id="862940" url="https://pl.wikipedia.org/wiki?curid=862940" title="Admira Poznań">
Admira Poznań

Admira Poznań – polski klub piłkarski z siedzibą w Poznaniu założony w 1922 roku pod nazwą KS Strzelec Poznań. W 1998 roku sekcja piłkarska została rozwiązana.
Historia klubu.
tabela grupy finałowej
tabela gr. finałowej
W związku z tym, że KKS Poznań i Warta Poznań zakończyły rozgrywki z taką samą ilością punktów, o mistrzostwie zdecydował trzeci mecz między obu drużynami. Mecz rozegrano na neutralnym boisku "Arena" (Legii Poznań) w dniu 28 sierpnia, w którym Warta po dogrywce pokonała KKS 2-1 i to Warta zagrała o Mistrzostwo Polski, gdzie ostatecznie zdobyła tytuł Wicemistrza Polski.
W okresie powojennym w ramach wdrażania stalinowskich "reform" Admira przystąpiła do dość nietypowego jak na klub działający w mieście, związku. 6 stycznia 1949 stała się reprezentantem Związku Samopomoc Chłopska przyjmując nazwę Ludowy Zespół Sportowy Admira. Ostatecznie jednak w sierpniu 1949, weszła w skład Zrzeszenia Sportowego Włókniarz.
W 1956 nastąpiło reaktywowanie KS Admira, który znalazł patronat przy Wielkopolskich Zakładach Teletechnicznych "Teletra" zmieniając odtąd nazwę na KS Admira-Teletra Poznań.

</doc>
<doc id="862943" url="https://pl.wikipedia.org/wiki?curid=862943" title="Helenów (gmina Zwoleń)">
Helenów (gmina Zwoleń)

Helenów – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Mieczysławów.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Matki Bożej Fatimskiej w Ługach.

</doc>
<doc id="862944" url="https://pl.wikipedia.org/wiki?curid=862944" title="Chamedafne">
Chamedafne



</doc>
<doc id="862946" url="https://pl.wikipedia.org/wiki?curid=862946" title="Chamaedaphne">
Chamaedaphne



</doc>
<doc id="862949" url="https://pl.wikipedia.org/wiki?curid=862949" title="Ostrowy (powiat zwoleński)">
Ostrowy (powiat zwoleński)

Ostrowy dawniej też Wąskie Ostrowy – wieś w Polsce położona w województwie mazowieckim, w powiecie zwoleńskim, w gminie Zwoleń. 
Miejscowość wchodzi w skład sołectwa Mostki.
W latach 1975–1998 miejscowość administracyjnie należała do województwa radomskiego.
Wierni Kościoła rzymskokatolickiego należą do parafii Podwyższenia Krzyża Świętego w Zwoleniu.

</doc>
<doc id="862951" url="https://pl.wikipedia.org/wiki?curid=862951" title="Stomil Poznań">
Stomil Poznań

Stomil Poznań – założony w 1935 roku wielosekcyjny klub sportowy z siedzibą w Poznaniu.

</doc>
<doc id="862952" url="https://pl.wikipedia.org/wiki?curid=862952" title="Świeca Jabłoczkowa">
Świeca Jabłoczkowa

Świeca Jabłoczkowa – lampa łukowa elektryczna z dwiema elektrodami węglowymi ustawionymi równolegle względem siebie i kaolinowym izolatorem między nimi, bez regulatora odstępu między elektrodami. 
Skonstruowana przez Pawła Jabłoczkowa w 1876 r. Szerszej publiczności zostały zaprezentowane podczas wystawy w Paryżu w 1878 r. Było to pierwsze praktyczne elektryczne źródło światła, działające ponad 1,5 godziny. Wykorzystywane były głównie w latarniach ulicznych oraz w teatrze.

</doc>
<doc id="862954" url="https://pl.wikipedia.org/wiki?curid=862954" title="Aphidoidea">
Aphidoidea



</doc>
<doc id="862955" url="https://pl.wikipedia.org/wiki?curid=862955" title="Aleksander Martin">
Aleksander Martin

Aleksander Martin (ur. w 1825 w Warszawie, zm. 9 listopada 1856 tamże) – polski kompozytor i altowiolista.
Życiorys.
Był członkiem orkiestry Teatru Wielkiego w Warszawie.
Jego ważniejsze kompozycje: 2 uwertury na orkiestrę, "Fantazja" na obój, polonezy i mazurki na fortepian, opery "Wianki" (1854–1855) i "Korsarz", pieśni.

</doc>
<doc id="862957" url="https://pl.wikipedia.org/wiki?curid=862957" title="Sprycjan">
Sprycjan

Sprycjan - reporter, bohater serii komiksów Przygody Sprycjana i Fantazjo (Spirou et Fantasio) autorstwa duetu Tome &amp; Janry, na podstawie których powstał także serial animowany. 
Sprycjan jest właścicielem wiewiórki imieniem Spip, ze swoim przyjacielem Fantazjo dzieli niewielki dom na przedmieściu Grzybowa (Champignac) oraz nowoczesny samochód z wbudowanym komputerem o nazwie "Penelopa". Charakteryzuje go ruda czupryna i czerwony strój.
W Monteux znajduje się park rozrywki inspirowany tą postacią, Parc Spirou, otwarty w 2018 r. 

</doc>
<doc id="862959" url="https://pl.wikipedia.org/wiki?curid=862959" title="Śniedek">
Śniedek

Śniedek ("Ornithogalum" L.) – rodzaj roślin z rodziny szparagowatych. Obejmuje ponad 200 gatunków roślin występujących głównie w basenie Morza Śródziemnego oraz w południowej Afryce, poza tym w Europie i zachodniej Azji.
W Polsce dwa gatunki rosną jako rodzime: śniedek baldaszkowaty "O. umbellatum" i śniedek cienkolistny "O. collinum". Z introdukowanych zadomowiony jest już śniedek Buchego "O. boucheanum", a do przejściowo dziczejących (efemerofitów) należą: śniedek górski "O. montanum" i pirenejski "O. pyrenaicum".
Morfologia.
Bylina z organem przetrwalnikowym w postaci cebuli otulonej białą lub jasnobrązową tuniką. Liści jest tylko kilka, wyłącznie odziomkowe, o blaszce równowąskiej lub lancetowatej, na brzegach gładkiej lub owłosionej. Kwiatostan na szczycie głąbika złożony z 2 lub więcej kwiatów, z białawymi, błoniastymi przysadkami. Okwiat złożony z 6 listków, szeroko rozpostarty. Pręcików 6, słupek pojedynczy, górny, z 3 komorami, cylindryczny lub kulisty. Znamię całobrzegie lub trójdzielne. Owocem jest torebka zawierająca liczne kuliste lub owalne nasiona.
Biologia.
Rośliny zawierają w cebulach kardiotoksyczne kardenolidy.
Systematyka.
Rodzaj z podrodziny "Scilloideae" Burnett (plemię "Hyacintheae" podplemię "Hyacinthinae") z rodziny szparagowatych w obrębie szparagowców. W poprzedniej wersji systemu (APG II z 2003) zaliczany wraz z obecną podrodziną "Scilloideae" do rodziny hiacyntowatych.

</doc>
<doc id="862963" url="https://pl.wikipedia.org/wiki?curid=862963" title="Ugodowcy">
Ugodowcy

Ugodowcy – polskie ugrupowanie polityczne powstałe po roku 1882, głoszące, że dla zachowania bytu narodowego celowa, a nawet konieczna, jest lojalność wobec zaborcy rosyjskiego. Po roku 1905 "Ugodowcy" utworzyli Stronnictwo Polityki Realnej w Warszawie. W zaborze austriackim lojaliści, o podobnej orientacji, występowali jako ugrupowanie Stańczyków.
Jak stwierdziła Agnieszka Kidzińska: Zastanawiające jest, że dwa czasopisma o orientacji prorosyjskiej powstały równocześnie w Petersburgu i w Warszawie.
W dwudziestą rocznicę insurekcji styczniowej "Kraj" z zatroskaniem podszytym nadzieją donosił: Zasady skutecznego działania "Ugodowcy" rozumieli w sposób następujący: "Ugodowcy" jako reprezentanta swej koncepcji, a zarazem przewodnika duchowego uważali Józefa Szujskiego, wybitnego historyka krakowskiego.
Postulaty "Ugodowców" wobec władz rosyjskich, jak to określiła Kidzińska, były nader skromne:
Główne zagrożenie "Ugodowcy" widzieli na Zachodzie, to znaczy ze strony Prus. Roman Dmowski potępiał bierność "Ugodowców" w okresie Rewolucji 1905 roku.

</doc>
<doc id="862964" url="https://pl.wikipedia.org/wiki?curid=862964" title="Robert Maćkowiak">
Robert Maćkowiak

 
Robert Maćkowiak (ur. 13 maja 1970 w Rawiczu) – polski lekkoatleta (sprinter). Wielokrotny medalista mistrzostw świata i Europy.
Osiągnięcia.
Najlepsze wyniki osiągał w biegach na 200 m i na 400 m, jako zawodnik Śląska Wrocław. Międzynarodową karierę rozpoczął w 1989, zdobywając złoty medal mistrzostw Europy juniorów w sztafecie... 4 x 100 m. W późniejszym czasie stał się liderem grupy "lisowczyków" - 400-metrowców prowadzonych przez trenera kadry Józefa Lisowskiego. 
W przeciwieństwie do kolegów ze sztafety 4 x 400 m, wiele sukcesów osiągnął w startach indywidualnych. Był wicemistrzem Europy (1998) i finalistą olimpijskim (2000) w biegu na 400 m oraz 2-krotnie brązowym medalistą halowych ME: w 1998 (400 m) i 2002 (200 m).
Sztafeta po wodzą Maćkowiaka zdobyła złoty medal (po dyskwalifikacji sztafety USA za doping) mistrzostw świata w Sewilli, osiągając czas 2:58,91. Wcześniej ten sam zespół zapewnił sobie srebrny krążek w mistrzostwach Europy w Budapeszcie - 2:58,88. W mistrzostwach świata w Atenach (1997), również po dyskwalifikacji Amerykanów, polskiej sztafecie z Maćkowiakiem przypadł medal brązowy (3:00,26).
Do największych sukcesów Maćkowiaka można też zaliczyć złoty medal w sztafecie 4 x 400 m na halowych mistrzostwach świata w 2001 i na halowych mistrzostwach Europy w 2002. W HMŚ 1999 polska sztafeta z Maćkowiakiem była druga, ale ustanowiła halowy rekord Europy (3:03,01), który przetrwał do 2015.
W igrzyskach olimpijskich zadebiutował w 1996, zajmując wraz ze sztafetą 6. miejsce. W 2000 wystąpił na igrzyskach olimpijskich w Sydney zdobywając 5. miejsce w biegu na 400 m i dopiero 6. pozycję w biegu sztafetowym. Polacy wtedy byli faworytami do medalu, lecz na skutek potknięcia się Maćkowiaka stracili szanse na podium.
Maćkowiak zanotował wiele mniejszych sukcesów: był 5-krotnie na podium superligi Pucharu Europy, 5-krotnie zwyciężał w I lidze PE. 3-krotnie był medalistą Światowych Igrzysk Wojskowych w sztafecie 4 x 400 m (1995 - 2. miejsce, 1999 i 2003 - 1. miejsce), zwyciężył z kolegami w Igrzyskach Frankofońskich (2001). Magazyn "Track &amp; Field News" sklasyfikował go w 2000 na 9. miejscu na świecie wśród specjalistów od jednego okrążenia. 
6-krotnie zdobywał tytuł indywidualnego mistrza kraju, był też 7-krotnie mistrzem Polski w hali. 
Jest aktualnym współrekordzistą Polski w sztafecie 4 x 400 m – 2:58,00 (1998). Ten wynik ustanowił wraz z Rysiukiewiczem, Haczkiem i Czubakiem podczas Igrzysk Dobrej Woli w Nowym Jorku, gdzie polska sztafeta przegrała tylko z Amerykanami pod wodzą Michaela Johnsona (RŚ - 2:54,20 - wynik wymazano jednak z tabel z powodu dopingu).
Oficjalnie karierę zakończył w 2006. W 2015 zdobył złoty medal w skoku w dal podczas rozegranych w Toruniu halowych mistrzostw Europy weteranów.
Jest trenerem motorycznym Polish Soccer Skills w Wałczu.

</doc>
<doc id="862965" url="https://pl.wikipedia.org/wiki?curid=862965" title="Albeřice">
Albeřice

Albeřice – osada przygraniczna w Czechach, w kraju hradeckim.
Typowa czeska przygraniczna osada górska, położona w Karkonoszach, u zachodniego podnóża Grzbietu Lasockiego, na południe od Przełęczy Okraj. Osada charakteryzuje się luźną zabudową budynków, położonych po obu stronach drogi, w głęboko wciętej południkowo dolinie, której środkiem płynie "Albeřický potok". Administracyjnie osada wchodzi w skład miejscowości Horní Maršov i dzieli się na dwie części "Horní Albeřice" i "Dolní Albeřice".
We wsi znajduje się dawny zabytkowy wapiennik. Zachowały się domy i liczne murowane budynki gospodarcze. Na zachodnim zboczu Lasockiego Grzbietu (czes. "Pomezní hřeben"), poniżej granicy państwowej znajduje się najrozleglejszy w Karkonoszach teren krasowy z jaskiniami. Jaskinia Alberzycka (czes. "Albeřická jeskyně") osiąga ponad 100 m długości, Jaskinia Krakonosza (czes. " Krkonošova jeskyně") zaś 50 m. Najmniejszą jest Jaskinia Celna (czes. "Celní jeskyně"). W przeszłości w okolicy osady poszukiwano kruszców oraz wydobywano wapień. Po działalności górniczej pozostało kilka nieczynnych kamieniołomów, w których zadomowiły się ciekawe i cenne przyrodniczo gatunki roślin. Na terenie kamieniołomów utworzono rezerwat przyrody Alberzycke Kamieniołomy (czes. "Albeřické lomy"). Nieczynne wyrobiska kamieniołomów są chronionym pomnikiem przyrody (cs: "přírodní památka").
Osada dobrze zagospodarowana turystycznie. Znajduje się tu kilka wyciągów i narciarskich tras zjazdowych oraz pensjonatów.
Turystyka.
Przez wieś prowadzą szlaki turystyczne:

</doc>
<doc id="862967" url="https://pl.wikipedia.org/wiki?curid=862967" title="Sebastian Janikowski">
Sebastian Janikowski

Sebastian Janikowski (ur. 2 marca 1978 w Wałbrzychu) – polski futbolista grający na pozycji kopacza. Uważany przez ekspertów za najsilniej kopiącego gracza w historii. W 2019, po 19 latach gry, zakończył sportową karierę. Był lewonożny.
Dzieciństwo i kariera w szkole średniej.
Syn Henryka (byłego piłkarza Górnika Wałbrzych) i Haliny Janikowskich. Jego ojciec wyemigrował do USA we wczesnych latach 80 w nadziei polepszenia bytu i znalezienia tam nowej drużyny piłkarskiej. Po roku rozwiódł się z żoną. Poślubił następnie Amerykankę i stał się pełnoprawnym obywatelem USA. Matka powróciła do Polski. 
Młody Sebastian mieszkał w rodzinnym Wałbrzychu i grał w piłkę w juniorach Górnika. W wieku 15 lat dostał nawet propozycję gry w reprezentacji Polski U-17 w piłce nożnej. W związku z tym, że jego ojciec miał amerykańskie obywatelstwo, mógł bez problemu wyemigrować do USA do ojca. Bardzo żałował rozstania z matką, która namawiała go do wyjazdu. Było to bardzo bolesne przeżycie dla młodego Sebastiana. Nie znał dobrze języka angielskiego. Chodził do chrześcijańskiej szkoły średniej na przedmieściach Orlando na Florydzie. Szybko nauczył się angielskiego dzięki oglądaniu telewizji. W pierwszym roku grał w 5 meczach w barwach piłkarskiej drużyny szkoły średniej strzelając aż 15 goli i dając awans jego drużynie do finału stanowego (przegrali w karnych 2:3). Następnie zamieszkał z ojcem oraz macochą w Orlando. Sebastian zaczął grać w juniorskiej drużynie piłkarskiej Orlando Lions (U-19), miał wtedy 18 lat. Drużyna juniorów była trenowana przez Angelo Rossiego (skouta z Seabreeze High School w Daytona Beach), który namawiał Sebastiana oraz ojca do przeniesienia się do Daytona Beach. Jego ojciec nie zgodził się na to, ale pomimo to Sebastian upierał się i przeprowadził się do rodziny Rossiego.
Kariera w szkole średniej.
Umiejętność silnego strzału nabyta przy uprawianiu piłki nożnej spowodowała, że w ostatniej klasie szkoły średniej (Seabreeze High School w Daytona Beach na Florydzie) został namówiony do spróbowania sił w futbolu amerykańskim na pozycji kopacza.
Nieposiadający niemal żadnego futbolowego doświadczenia, Janikowski wzbudził sensację już w drugim meczu sezonu przeciwko Spruce Creek (13 września 1996, wygrana 34-3) trafiając z 53 jardów i ustanawiając nowy rekord szkoły. Tydzień później, w meczu z Palatka High School (wygrana 17-7) zdobył gola z 60 jardów poprawiając rekord, który był tylko o 2 jardy krótszy od najlepszego wyniku w stanie.
W meczu z DeLand (4 października, wygrana 21-7) oddał niecelny strzał z 71 jardów (rekord stanu).
W sezonie regularnym Seabreeze Sandcrabs uzyskali wynik 9-1 zostając mistrzami dystryktu. W pierwszej rundzie playoffów regionalnych drużyna Janikowskiego, choć prowadziła przed czwartą kwartą 17-9, uległa na własnym boisku Merritt Island 17-31 (22 listopada, 3 punkty Polaka) i odpadła z rozgrywek.
Podczas jedynego futbolowego sezonu dla Seabreeze Janikowski trafił 9 z 15 field goli (4 z nich z ponad 50 jardów, skuteczność 60%) oraz wykonał bezbłędnie wszystkie 31 podwyższeń. Przez dziennik USA Today został wybrany do krajowej drużyny sezonu.
Dobre występy w szkolnym zespole, a także gole zdobywane z co najmniej 60 jardów i ponad 70-jardowe wykopy wykonywane na treningach spowodowały, że o Janikowskiego zaczęły zabiegać uznane uniwersytety chcące mieć go w składzie w nadchodzącym sezonie.
Odrzucając oferty m.in. Michigan, Miami oraz Tennessee, wybrał ostatecznie uczelnię Florida State.
Kariera w NCAA.
W 1997 dołączył do uniwersyteckiego zespołu Florida State Seminoles, w którym spędził 3 sezony. Występował tam z numerem 38.
Na początku pierwszego roku musiał dzielić obowiązki kopacza z innym debiutantem, późniejszym graczem NFL, Billem Gramátiką, który jednak szybko przegrał rywalizację z Polakiem i po kilku meczach odszedł z zespołu. Zakończył sezon jako lider zespołu w punktach (85) trafiając 16 field goali, w tym najdłuższy w historii drużyny, 56-jardowy (pobity o 4 jardy w 2007), przeciwko Wake Forest. Ze średnią 1,45 field goala/mecz zajął 6. miejsce w kraju. Został wybrany do drużyny debiutantów oraz do drugiego zespołu NCAA (All-American Second Team), a Florida State zajęła 3. miejsce w mistrzostwach NCAA (11 zwycięstw i jedna porażka).
W kolejnym roku ponownie został najskuteczniejszym zawodnikiem FSU (123 punkty) uzyskując drugi wynik w historii uniwersytetu (do wyrównania rekordu zabrakło mu 3 oczek). Trafił 27 field goali (najlepszy wynik w kraju, rekord szkoły i 4. wynik w historii NCAA) pudłując jedynie 5 strzałów. 53-jardowy gol dał mu wówczas 3. miejsce na szkolnej liście wszech czasów. Był liderem rozgrywek ze średnią 2,25 field goala/mecz. Jako pierwszy gracz w historii uczelni uznany najlepszym kopaczem w kraju (Lou Groza Award). Został również wybrany do uniwersyteckiej drużyny roku. Florida State zdobyła wicemistrzostwo NCAA przegrywając w finale z Tennessee 16-23.
W 1999 jeszcze raz został punktowym liderem drużyny (116). Trafił 23 field goale (ponownie najlepszy wynik w kraju), w tym 54-jardowego, drugiego co do długości w historii uczelni (rekord również należał do niego). Wybrano go po raz drugi (jako jedynego gracza w historii) najlepszym kopaczem roku, a także do krajowej drużyny sezonu. FSU wygrali wszystkie 12 meczów w sezonie i zdobyli uniwersyteckie mistrzostwo Stanów Zjednoczonych pokonując w decydującej rozgrywce Virginia Tech 46-29 (Polak zanotował 8 punktów).
W sumie podczas 3 sezonów w NCAA wystąpił w 37 meczach (oprócz spotkań sezonu regularnego zagrał w trzech meczach pokazowych i mistrzowskich, tzw. "Bowl games") oraz ustanowił kilka rekordów FSU. Z 324 punktami zajmuje 4. miejsce na liście najskuteczniejszych graczy uczelni (miałby duże szanse zostać liderem rankingu, gdyby rozegrał pełne 4 sezony). Osiągnął najwyższy odsetek trafionych field goali w karierze (79.5%), a także największą liczbę punktów uzyskaną w sezonie przez kopacza (123). W meczu przeciwko North Carolina State (1999) uzyskał do dziś nie pobite 18 punktów trafiając 5-krotnie do bramki rywali (także rekord).
Statystyki Janikowskiego w NCAA
Statystyki Janikowskiego w meczach posezonowych ("Bowl games")
Najdłuższe celne strzały Janikowskiego w NCAA ("co najmniej 50 jardów"):
Draft do NFL.
Mimo że pozostał mu jeszcze jeden rok gry na Florydzie, Janikowski zdecydował się na wzięcie udziału w drafcie do NFL, w którym 15 kwietnia 2000 roku został wybrany w pierwszej rundzie (z numerem 17) przez Oakland Raiders. O docenieniu umiejętności Polaka świadczył fakt, że w historii ligi tylko dwóch innych placekickerów było wybranych w pierwszej kolejce naboru (Charlie Gogolak jako 6. w 1966 oraz Steve Little jako 15. w 1978).
Kariera w NFL.
Przydomki Sebastiana w NFL to "Lightning Feet" (Błyskawicowa Stopa), od imienia "Sea Bass" (Okoń), "Polish Cannon" (Polska Armata) oraz najczęstszy "The Polish Hammer" (Polski Młot).
Sezon 2000.
Janikowski zadebiutował w NFL 3 września 2000, w meczu przeciwko San Diego Chargers, który jego drużyna wygrała 9-6. Polak zdobył w tym spotkaniu swój pierwszy punkt po przyłożeniu ("PAT") oraz spudłował 41-jardowy strzał na bramkę. W sezonie regularnym 2000 wystąpił w 14 meczach (w listopadzie opuścił dwa spotkania z powodu infekcji lewej stopy), zdobył 112 punktów (najwięcej w zespole i 9. miejsce wśród wszystkich zawodników ligi) oraz uzyskał 69% skuteczności w strzałach na bramkę trafiając 22 razy. Dzięki 12 zwycięstwom Raidersi ponownie - po 6 latach niepowodzeń - zakwalifikowali się do dalszej fazy rozgrywek. W półfinale konferencji pokonali Miami Dolphins 27-0 (9 punktów Polaka), ale w finale AFC przeciwko Baltimore Ravens ponieśli porażkę 3-16, a polski zawodnik był jedynym, który zdobył punkty dla swojej drużyny.
Jego rekordowym uderzeniem w sezonie był strzał z 54 jardów w wyjazdowym meczu z San Diego Chargers (29 października 2000, wygrana 15-13). Wcześniej jego najlepszymi wynikami były gole z 24, 37 i 47 jardów. Tego dnia oddał także 5 celnych strzałów na bramkę (zdobył wszystkie punkty drużyny) - osiągnięcie, które w późniejszej karierze udało mu się powtórzyć tylko dwa razy (w sezonach 2003 i 2007).
Sezon 2001.
Wystąpił w 15 meczach sezonu regularnego (nie zagrał w ostatnim przeciw New York Jets z powodu infekcji stopy, problemu, z którym borykał się już rok wcześniej), zdobył 23 field goale (przy 82-procentowej skuteczności) i uzbierał 111 punktów. Oakland uzyskali bilans 10-6 i po raz kolejny zagrali w turnieju finałowym. W pierwszej rundzie odnieśli zwycięstwo nad New York Jets 38-24 (12 punktów Janikowskiego), ale w półfinale AFC nie sprostali, mimo 7 punktów naszego kopacza, New England Patriots (13-16).
Sezon 2002.
Po raz pierwszy wystąpił we wszystkich meczach swojej drużyny. Zdobył 26 field goali, co było jego najlepszym wynikiem aż do roku 2009, gdy go wyrównał. Osiągnął 79-procentową skuteczność strzałów i uzbierał 128 punktów (zajął w tej kategorii 5. miejsce). Raiders z 11 zwycięstwami i 5 porażkami zajęli pierwsze miejsce w swojej dywizji i po raz trzeci (i do tej pory ostatni) awansowali do fazy pucharowej. W półfinale AFC pokonali New York Jets 30-10 (12 punktów Janikowskiego), a w finale Tennessee Titans 41-24 (11 punktów), dzięki czemu po raz pierwszy od 1984 stanęli przed szansą zdobycia mistrzostwa ligi.
Janikowski jest pierwszym i jak na razie jedynym Polakiem, który wystąpił w finale Super Bowl. Miało to miejsce 26 stycznia 2003 roku w 37. edycji tego trofeum na stadionie Qualcomm Stadium w San Diego, a rywalem Raiders była Tampa Bay Buccaneers. Polak zdobył gola w 5. minucie pierwszej kwarty dając Oakland prowadzenie 3-0, ale mecz zakończył się zwycięstwem przeciwników 48-21.
Był liderem ligi w klasyfikacji "touchbacków" (wykopnięcie piłki poza linię końcową boiska, po którym przeciwnik nie ma szans na kontratak i zdobycie punktów). Wykonał ich 22 wyprzedzając kolejnych zawodników w rankingu o 6 uderzeń.
Sezon 2003.
Kolejny sezon był znacznie słabszy, zarówno dla Janikowskiego, jak i jego drużyny. Raiders wygrali tylko 4 mecze i zajęli dopiero 3. miejsce w dywizji. Zawodnik zdobył 22 gole osiągając 88-procentową celność strzałów, ale 94 punkty było jego najsłabszym wynikiem w karierze, mimo że zagrał we wszystkich 16 meczach sezonu. Do pozytywnych aspektów nieudanego roku należały rekordowy, 55-jardowy gol zdobyty 2 listopada 2003 przeciwko Detroit Lions oraz 4 gole w jednej kwarcie (wyrównany rekord ligi) uzyskane przeciwko Chicago Bears (5 października 2003, porażka 21-24).
W tym ostatnim meczu po raz pierwszy w zawodowej karierze spudłował podwyższenie (po 147 celnych próbach).
Sezon 2004.
Trafił 25 z 28 strzałów na bramkę, uzyskując 89,3% skuteczności (czwarty wynik w lidze oraz najlepsze wówczas osiągnięcie w karierze, pobite w 2009). Po raz 4. w karierze zdobył ponad 100 punktów w sezonie (106, 15. miejsce w lidze). Dwukrotnie trafił z co najmniej 50 jardów, notując 12 grudnia 52-jardowy kop przeciwko Atlanta Falcons (porażka 10-35). Raiders wygrali tylko 5 meczów, zajmując ostatnie miejsce w czterozespołowej dywizji.
W wyjazdowym meczu z Denver Broncos (28 listopada, wygrana 25-24) po raz drugi w profesjonalnej karierze nie wykorzystał podwyższenia (strzał został zablokowany).
Sezon 2005.
Sezon 2005 był najsłabszym w karierze Polaka. Weteran trafił 20 z 30 field goali, osiągając 66.7 skuteczności. Spudłował aż 5 field goali z odległości 40-49 jardów, oraz żadnej z trzech prób z odległości 50+ jardów.
Sezon 2006.
Rok 2006 okazał się jednym z najsłabszych w jego karierze. Janikowski zdobył tylko 18 field goali (na 25 wykonywanych) i 16 podwyższeń, co dało mu 70 punktów (najmniej jako zawodowiec). Raiders wygrali zaledwie dwa mecze (najmniej od 1962 roku), okazując się najgorszą ekipą rozgrywek.
Tylko raz w sezonie trafił 3 field goale w jednym meczu (23 grudnia, porażka z Kansas City Chiefs 9-20). W meczu przeciwko Houston Texans (3 grudnia, porażka 14-23) nie trafił żadnego z 3 kopów na bramkę (w tym z 29 jardów). Przeciwko Denver Broncos (12 listopada, porażka 13-17) trafił z 55 jardów, ustanawiając swój rekord sezonu.
Sezon 2007.
Podczas meczu z Houston Texans (4 listopada 2007, porażka 17-24) był blisko pobicia rekordu NFL w długości field goala. Pod koniec pierwszej połowy wykonał kop z 64 jardów, ale piłka trafiła w prawy słupek około połowy jego wysokości i nie wpadła do bramki.
Sezon 2008.
W meczu przedsezonowym z Seattle Seahawks (29 sierpnia, porażka 16-23) jego 66-jardowe uderzenie nie doleciało do bramki (piłka przebyła 64 jardy).
Na sekundę przed końcem pierwszej połowy meczu 4. kolejki przeciwko San Diego Chargers (28 września, porażka 18-28) oddał strzał z 76 jardów, ale piłka nie osiągnęła nawet pola punktowego rywali. Była to największa odległość w historii NFL, z jakiej próbowano trafić do bramki.
Podczas dogrywki w meczu przeciwko New York Jets (19 października 2008 w Oakland) zdobył 57-jardowego field goala, czym dał swojej drużynie zwycięstwo 16-13, a także ustanowił rekord ligi, jeśli chodzi o najdłuższe uderzenie w tej części gry. Poprzedni rekord należał do Chrisa Jacke'a z Green Bay Packers (ustanowiony w 1996) i był o 4 jardy krótszy. Było to wówczas również najdłuższe uderzenie w historii klubu.
W meczu z Carolina Panthers (9 listopada, porażka 6-17), trafiając w 3. kwarcie do bramki z 45 jardów, stał się najskuteczniejszym graczem w historii Raiders (865 punktów).
W spotkaniu przeciwko New England Patriots (14 grudnia, porażka 26-49) jedna z jego prób podwyższenia została zablokowana (po raz 3. w NFL nie zdobył dodatkowego punktu).
Sezon 2009.
Podczas meczu 14. kolejki przeciwko Washington Redskins (13 grudnia, porażka 13-34) podjął próbę strzału z 66 jardów, ale piłka przeleciała tylko 60 i została przejęta przez obrońców. Dwie kolejki później (27 grudnia 2009) ustanowił rekord życiowy trafiając z 61 jardów w przegranym meczu z Cleveland Browns (9-23). Był to wówczas czwarty pod względem długości field goal w historii ligi.
Sezon 2010.
Podczas meczu z Denver Broncos (19 grudnia, wygrana 39-23) zastępując kontuzjowanego Shane'a Lechlera wykonał swój do tej pory jedyny w karierze "punt". Polak uderzył słabo (na odległość 33 jardów, piłka nie przekroczyła linii środkowej boiska), ale na tyle skutecznie, że uniemożliwił Denver prawidłowy odbiór, co skończyło się odzyskaniem piłki przez jego drużynę.
Sezon 2011.
Sezon rozpoczął meczem przeciwko Denver Broncos (12 września, wygrana 23-20) wyrównując w nim rekord NFL trafieniem z 63 jardów (na rozgrzewce przed zawodami trafił między słupki z 70 jardów). Zdobył ponadto 11 punktów, a każdy z jego kick-offów (5) zakończył się touchbackiem. Podobnym osiągnięciem popisał się w następnym meczu (18 grudnia, porażka z Buffalo Bills 35-38), gdy zdołał posłać wszystkie 6 rozpoczynających grę kopnięć do strefy końcowej rywali. 25 września w meczu z New York Jets (wygrana 34-24) zdobył 10 punktów zdobywając gole z 54 i 49 jardów oraz pudłując z 56.
W meczu 5. kolejki przeciwko Houston Texans (9 października, wygrana 25-20) trafił wszystkie 4 strzały w tym trzy z co najmniej 50 jardów (54, 55 i 50) wyrównując rekord ligi i zdobywając 13 punktów. Przy okazji pobił rekord NFL Mortena Andersena w liczbie celnych field goali (8) z co najmniej 55 jardów.
Z powodu kontuzji lewego uda nie pojawił się na boisku w spotkaniu przeciwko Kansas City Chiefs (23 października 2011) przerywając tym samym serię 150 kolejnych występów w sezonie regularnym (poprzedni mecz, w którym nie zagrał, odbył się 6 stycznia 2002). 20 listopada przeciwko Minnesocie (wygrana 27-21) został zablokowany (po raz 7. w karierze) przy wykonywaniu 49-jardowego field goala. Tydzień później (12. kolejka, wygrana 25-20 z Chicago Bears) trafił wszystkie 6 field goali ustanawiając rekord klubu oraz zdobył 19 punktów (rekord życiowy, poprzedni - 16 - ustanowił w sezonie 2007).
W domowym meczu z Detroit Lions (15. kolejka, 18 grudnia) na kilka sekund przed końcem meczu przy stanie 28-27 dla gości podjął nieudaną (zablokowaną) próbę strzału z 65 jardów. Celne uderzenie dałoby Janikowskiemu rekord wszech czasów NFL w długości field goala, a jego walczącej o udział w play-offach drużynie bardzo ważne zwycięstwo i pozycję lidera dywizji. W przedostatniej kolejce ligi, 24 grudnia przeciwko Kansas City Chiefs (wygrana 16-13), zdobył 10 punktów trafiając 3 z 4 field goali, w tym zwycięskiego, 36-jardowego, w dogrywce meczu.
27 grudnia 2011 ogłoszono, że Janikowski został po raz pierwszy w karierze wybrany w głosowaniu kibiców do tradycyjnego meczu gwiazd Pro Bowl, który odbędzie się 29 stycznia 2012 w Honolulu.
Podczas ostatniej kolejki, w meczu przeciwko San Diego Chargers (1 stycznia 2012) zdobył 14 punktów (trafił wszystkie 4 field goale, w tym 52-jardowy), ale jego drużyna przegrała u siebie 26-38 i ostatecznie nie zakwalifikowała się do play-offów.
Zakończył sezon ze 129 punktami (drugi wynik w karierze) w 15 meczach trafiając 31 field goali (spudłował 4, skuteczność 88,6%), w tym 7-krotnie (na 10 prób) z co najmniej 50 jardów (najlepszy wynik w karierze, trzeci wynik w historii ligi).
Na początku stycznia 2012 został wybrany po raz pierwszy w karierze do drugiej drużyny sezonu ("The Associated Press All-Pro Team") przegrywając głosowanie z Davidem Akersem z San Francisco 49ers.
Podczas meczu gwiazd Pro Bowl rozegranego 29 stycznia 2012, który zakończył się zwycięstwem AFC nad NFC 59-41, zdobył 11 punktów trafiając 37-jardowego field goala (dał prowadzenie swojej drużynie 31-28) oraz wykonując bezbłędnie 8 podwyższeń, czym o jedno trafienie poprawił rekord Pro Bowl.
Sezon 2012.
W pierwszym meczu sezonu (10 września, porażka z San Diego Chargers 14-22) po raz 37. w karierze trafił do bramki z co najmniej 50 jardów, zbliżając się do rekordzisty, Jasona Hansona, na 13 uderzeń. W 3. tygodniu rozgrywek (23 września), w ostatniej akcji meczu przeciwko Pittsburgh Steelers trafił 43-jardowego field goala, dając Raiders pierwsze zwycięstwo w sezonie (34-31). Tego dnia został również rekordzistą Raiders w liczbie celnych podwyższeń (396), wyprzedzając poprzedniego lidera, George’a Blandę. W spotkaniu z Denver Broncos (30 września, porażka 6-37) zdobył swojego 300. field goala w meczach sezonu regularnego NFL. W 6. tygodniu (14 października, porażka z Atlanta Falcons 20-23) po raz 38. w karierze trafił z ponad 50 jardów.
W 7. tygodniu rozgrywek, w meczu przeciwko Jacksonville Jaguars, trafił 4 field goale, w tym jeden w dogrywce (w sumie uzyskał 14 punktów), dając Oakland zwycięstwo 26-23. W ostatnich sekundach 4. kwarty, przy stanie 23-23, podjął próbę strzału z 64 jardów, ale piłka nie doleciała do bramki. W meczu tym wykonał swoje 400. celne podwyższenie w sezonie regularnym NFL, stając się 36. zawodnikiem w historii ligi, który dokonał tej sztuki. Stał się też klubowym liderem wszech czasów w liczbie wykonanych podwyższeń (404), dystansując George’a Blandę.
Został wybrany najlepszym graczem miesiąca (za październik) spośród zawodników formacji specjalnych w swojej konferencji (AFC). Wyróżnienie to otrzymał 4. raz w karierze (wcześniej we wrześniu i listopadzie 2011 roku oraz wrześniu 2001).
W 12. tygodniu rozgrywek (25 listopada, porażka z Cincinnati Bengals 10-34) trafił do bramki z 55 jardów, poprawiając swój najlepszy wynik w sezonie. Był to jego 39. celny strzał z co najmniej 50 jardów, czym awansował na 4. miejsce listy wszech czasów.
Podczas 13. tygodnia (2 grudnia, porażka z Cleveland Browns 17-20) rozegrał swój 200. mecz w sezonie regularnym NFL oraz zdobył gola z 51 jardów, dzięki czemu awansował na 3. miejsce listy wszech czasów pod względem celnych strzałów z co najmniej 50 jardów. W ostatnich sekundach pierwszej połowy wykonał nieudany strzał z 61 jardów.
W meczu 15. tygodnia przeciwko Kansas City Chiefs (16 grudnia, wygrana 15-0) zdobył wszystkie punkty swojego zespołu, trafiając 5 field goali (po raz 5. w zawodowej karierze), w tym dwa z co najmniej 50 jardów (50, 57 - osobisty rekord sezonu), co pozwoliło mu awansować na drugie miejsce listy wszech czasów pod tym względem (ma ich 42, liderem jest Jason Hanson z 52). W spotkaniu tym nie wykorzystał strzału z 51 jardów oraz oddał swój 400. strzał na bramkę w sezonie regularnym NFL (jako 26. zawodnik w historii). Za występ w meczu z Kansas został - po raz 7. w karierze - wybrany graczem tygodnia AFC spośród zawodników formacji specjalnych.
Sezon zakończył z rekordową dla siebie celnością strzałów, która wyniosła 91,2% (31 celnych/34 oddane). Poprzedni najlepszy wynik - 89,7% (26/29) - ustanowił w 2009 roku.
Sezon 2013.
W sierpniu, przed rozpoczęciem swojego 14. sezonu w NFL, przedłużył kontrakt z Raidersami o kolejne 4 lata.
Sezon 2014.
Sezon 2014 nie był udany dla Janikowskiego. Placekicker trafił tylko 19 z 22 strzałów na bramkę. Spudłował jeden strzał z odległości 40-49 jardów, oraz dwa z odległości 50+ jardów. 
Sezon 2015.
Podczas meczu przeciwko San Diego Chargers (24 grudnia, wygrana 23-20) po raz 52. trafił do bramki z co najmniej 50 jardów, wyrównując rekord NFL należący do Jasona Hansona.
Sezon 2016.
Wychodząc na boisko podczas meczu przeciwko New Orleans Saints (11 września, wygrana 35-34), zanotował 17. sezon w barwach Raiders, czym ustanowił rekord klubu. Poprzedni należał do wide receivera Tima Browna, który bronił barw "Najeźdźców" w sezonach 1988-2003. W tym samym meczu trafił do bramki rywali po raz 386. i 387. w karierze (licząc tylko sezony regularne), co pozwoliło mu awansować na 9. miejsce listy najskuteczniejszych zawodników w historii ligi.
Podczas trzeciego tygodnia rozgrywek (25 września, wygrana z Tennessee Titans 17-10) Janikowski po raz 53. w karierze trafił do bramki z co najmniej 50 jardów (oddał w sumie 94 strzały), ustanawiając nowy rekord NFL i wyprzedzając długoletniego lidera Jasona Hansona. Rekordowe uderzenie było jednocześnie jego pięćsetnym kopem wykonanym w lidze (licząc także mecze w play-off).
Sezon 2017.
Tuż przed rozpoczęciem rozgrywek (9 września) został umieszczony na liście kontuzjowanych (bóle kręgosłupa) i pozostał na niej do końca sezonu. 15 lutego 2018 roku kierownictwo Raiders ogłosiło, że nie przedłuży wygasającego 14 marca kontraktu z Janikowskim. Ostatniego dnia sezonu 2017 zainteresowanie nim wyrazili Los Angeles Chargers, ale nie doszło do podpisania umowy.
Sezon 2018.
13 kwietnia 2018 został zakontraktowany na rok przez Seattle Seahawks. 20 sierpnia, po serii treningów i meczów przedsezonowych, kierownictwo Seahawks zdecydowało się powierzyć Janikowskiemu pozycję kopacza na nadchodzący sezon.
Podczas debiutu w barwach Seahawks (przegrana z Denver Broncos 24-27, 9 września) zanotował 6 punktów, zdobywając gola z 35 jardów oraz zaliczając trzy podwyższenia. Pod koniec drugiej kwarty nie trafił do bramki z 51 jardów, jednak w wyniku pięciojardowej kary dla Broncos nakazano powtórkę strzału, tym razem z 46 jardów, która także zakończyła się niepowodzeniem. Janikowski stał się 11. graczem w historii NFL, który uzyskał 1800 punktów w karierze (uwzględniając tylko sezon regularny). W drugim tygodniu rozgrywek (17 września), podczas wyjazdowego spotkania z Chicago Bears (porażka 17-24), zdobył gola z 56 jardów i był to jego 56. celny strzał z co najmniej 50 jardów w karierze (rekord NFL). W czwartym tygodniu (30 września) w ostatniej akcji wyjazdowego meczu przeciwko Atlanta Falcons zdobył gola z 52 jardów, dając swojej drużynie zwycięstwo 20-17. Wcześniej trafił do bramki z 40 jardów oraz spudłował uderzenia z 38 i 52 jardów. W sumie zdobył 8 punktów (miał także dwa podwyższenia).
Wraz z końcem kontraktu (13 marca 2019 roku) stał się wolnym zawodnikiem. Półtora miesiąca później (29 kwietnia) ogłosił zakończenie profesjonalnej kariery.
Rekordy.
Jest rekordzistą Raidersów w kategorii "najlepsza skuteczność field goali w całej karierze" (78% do sezonu 2009), w liczbie zdobytych punktów w historii klubu (1142) i w jednym sezonie (142, ustanowiony w 2010) oraz w liczbie celnych strzałów w historii (274). Jest autorem 8 najdłuższych celnych uderzeń na bramkę w historii Raiders (a także 18 z 20 najdłuższych).
W lutym 2010 roku podpisał nową umowę z Oakland Raiders na cztery lata, o rekordowej wartości 16 mln dolarów. Jest to kontrakt zawodnika występującego na pozycji kickera o wartości najwyższej w historii ligi NFL.
Podczas meczu przeciwko Denver Broncos (12 września 2011 w Denver) zdobył 63-jardowego field goala, czym wyrównał rekord NFL. Został tym samym pierwszym graczem w historii ligi (do tej pory dzielił rekord z 7 innymi zawodnikami), który wykonał 2 celne kopnięcia z co najmniej 60 jardów (61 i 63). W sumie próbował już ośmiu ponad 60-jardowych strzałów na bramkę (najczęściej w historii NFL) pięciokrotnie pudłując (61, dwukrotnie 64, 66 i 76 jardów), a raz będąc zablokowanym (65).
Rekordy NFL ustanowione przez Janikowskiego (stan na 17 grudnia 2012):
Niektóre rekordy Oakland Raiders ustanowione przez Janikowskiego (stan na 22 października 2012):

</doc>
<doc id="862968" url="https://pl.wikipedia.org/wiki?curid=862968" title="Muscari">
Muscari



</doc>
<doc id="862969" url="https://pl.wikipedia.org/wiki?curid=862969" title="Ornithogalum">
Ornithogalum



</doc>
<doc id="862970" url="https://pl.wikipedia.org/wiki?curid=862970" title="I liga paragwajska w piłce nożnej (1959)">
I liga paragwajska w piłce nożnej (1959)

Mistrzem Paragwaju został klub Club Olimpia, natomiast wicemistrzem Paragwaju został klub Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Do pierwszego w historii turnieju Copa Libertadores 1960 zakwalifikował się mistrz Paragwaju Club Olimpia.
Z ligi spadł klub Club Presidente Hayes, a na jego miejsce awansował klub Tembetary Ypané.

</doc>
<doc id="862973" url="https://pl.wikipedia.org/wiki?curid=862973" title="Brian Blessed">
Brian Blessed

Brian Blessed (ur. 9 października 1936 w Mexborough w hrabstwie Yorkshire w Wielkiej Brytanii) – angielski aktor. Jedną z bardziej znaczących ról była rola Oktawiana Augusta w serialu telewizyjnym "Ja, Klaudiusz" (1976).

</doc>
<doc id="862978" url="https://pl.wikipedia.org/wiki?curid=862978" title="Michał Grell">
Michał Grell



</doc>
<doc id="862979" url="https://pl.wikipedia.org/wiki?curid=862979" title="Henri Martin">
Henri Martin

Henri Martin (ur. 20 lutego 1810 w Saint-Quentin, zm. 14 grudnia 1883 w Paryżu) – francuski historyk, republikanin.
Z wykształcenia był notariuszem. W 1848 został profesorem Sorbony, z której został później usunięty z powodu swoich poglądów. Od 1871 był członkiem Académie des sciences morales et politiques, a od 1878 – Akademii Francuskiej (fotel 38). Od 30 stycznia 1876 do swojej śmierci był senatorem.
Popierał ruchy niepodległościowe na terenie Europy, poparł także powstanie styczniowe. Główne dzieła: "Histoire de France" (1837–54), " La politique de la révolution..." (1848), "Pologne et Moscovie" (1863) oraz "La Russie et l’Europe" (1866).

</doc>
<doc id="862982" url="https://pl.wikipedia.org/wiki?curid=862982" title="Capitalism 2">
Capitalism 2



</doc>
<doc id="862995" url="https://pl.wikipedia.org/wiki?curid=862995" title="Alberzice">
Alberzice



</doc>
<doc id="863002" url="https://pl.wikipedia.org/wiki?curid=863002" title="Jacek Pocięgiel">
Jacek Pocięgiel

Jacek Pocięgiel (ur. 1957) – polski I ligowy i międzynarodowy (licencja FIFA od 1995) sędzia piłkarski i obserwator PZPN, wiceprzewodniczący ds. Organizacyjnych Kolegium Sędziów przy Małopolskim ZPN. Były funkcjonariusz wydziału dochodzeniowo-śledczego Milicji Obywatelskiej i Policji.
Karierę sędziowską w kraju rozpoczął w 1980. Jako arbiter międzynarodowy sędziował na Maracanie i Wembley. Jako liniowy prowadził 3 mecze podczas MŚ we Francji w 1998 roku. Wspólnie z Ryszardem Wójcikiem prowadził w 1999 mecz o Superpuchar Europy pomiędzy S.S. Lazio i Manchester United. Prowadził również mecze pierwszej edycji Klubowych Mistrzostw Świata w 2000 w Brazylii.
Po zakończeniu kariery sędziowskiej był prezesem krakowskiej agencji ochrony osób i mienia „Hektor” zajmującej się m.in. zapewnianiem porządku podczas meczów piłkarskich na stadionach Cracovii i Wisły czym w opinii przewodniczącego Komisji Etyki PZPN – Jana Tomaszewskiego naraził się na zarzut nieetycznego postępowania.
Jest również autorem napisanej w 2002 roku książki dot. przepisów gry w piłkę nożną „Piłka nożna - przepisy gry - komentuje sędzia Jacek Pocięgiel” ().

</doc>
<doc id="863003" url="https://pl.wikipedia.org/wiki?curid=863003" title="Tereny zieleni w Warszawie">
Tereny zieleni w Warszawie

Tereny zieleni w Warszawie – parki, skwery, lasy i rezerwaty przyrody znajdujące się w całości lub w części w granicach administracyjnych Warszawy.
Zieleń urządzona.
Nazewnictwo.
Najstarsze warszawskie parki noszą tradycyjną nazwę ogrodów.
Nazwy parków pochodzą od miejsca, ulicy, dawnej jurydyki, osiedla lub nazwiska dawnego właściciela gruntów, na których się znajdują, albo są to nazwy upamiętniające postaci historyczne. Przyjęty przez podkomisję nazewnictwa Rady Warszawy sposób nazywania pomija stosowanie skrótu "im." ("imienia"), z wyjątkiem sytuacji, gdy park ma nazwę miejscową i drugą upamiętniającą osobę – "park Stefana Żeromskiego" (nie: "im. Stefana Żeromskiego"), ale: "park Skaryszewski im. Ignacego Jana Paderewskiego".
Parki.
Na obszarze Warszawy znajduje się 88 parków o łącznej powierzchni ok. 930,2 ha.
Skwery.
W Warszawie znajdują się 242 skwery i zieleńce o łącznej powierzchni 206,9 ha.
Rezerwaty przyrody.
Na obszarze Warszawy znajduje się 12 rezerwatów przyrody

</doc>
<doc id="863005" url="https://pl.wikipedia.org/wiki?curid=863005" title="Raymond Cruz">
Raymond Cruz

Raymond Cruz (ur. 9 lipca 1961 w Los Angeles) – amerykański aktor charakterystyczny pochodzenia meksykańskiego, grający głównie rolę żołnierzy i gangsterów. Wystąpił w roli detektywa Julio Sancheza w serialu "Podkomisarz Brenda Johnson" (2005–2012) i "Mroczne zagadki Los Angeles" (2012–2018), a także jako lord narkotykowy Tuco Salamanca w serialu "Breaking Bad" (2008–2009) i spin-offie "Zadzwoń do Saula" (2015–2016).

</doc>
<doc id="863006" url="https://pl.wikipedia.org/wiki?curid=863006" title="Donnie Wahlberg">
Donnie Wahlberg

Donald Edmond „Donnie” Wahlberg Jr. (ur. 17 sierpnia 1969 w Bostonie) – amerykański aktor, piosenkarz, producent muzyczny, brat Roberta Wahlberga i Marka Wahlberga, również aktorów.
Życiorys.
Urodził się w Dorchester, dzielnicy Bostonu, w stanie Massachusetts. Jego matka Alma Elaine (z domu Donnelly) była urzędniczką bankową i pomocą pielęgniarską i była spokrewniona z pisarzem Nathanielem Hawthorne, natomiast ojciec Donald Edmond Wahlberg, Sr. był kierowcą dostawcą. Wychowywał się z pięcioma braćmi: Arthurem, Jamesem, Paulem, Roberta George „Boba” (ur. 18 grudnia 1967) i Markiem (ur. 5 czerwca 1971) oraz trzema siostrami: Tracey, Michelle i Debbie (zm. 2003). Jego ojciec był pochodzenia szwedzkiego i irlandzkiego, natomiast matka – irlandzkiego, francusko-kanadyjskiego i angielskiego. W 1982 roku, gdy miał trzynaście lat, jego rodzice rozwiedli się; po rozwodzie został z matką. Uczęszczał do William Monroe Trotter School i Copley High School.
Jego przygoda ze sztuką zaczęła się bardzo wcześnie, już jako chłopiec brał udział w różnych projektach muzycznych oraz tańczył breakdance na przedmieściach Bostonu. W 1984 wypatrzył go producent muzyczny, Maurice Starr, którego mały Donnie zachwycił na poczekaniu ułożoną rapowaną piosenką z mnóstwem przekleństw. Tak właśnie wyglądają początki New Kids on the Block. Donnie zaprosił do współpracy swoich znajomych ze szkoły: Danny’ego Wooda oraz utalentowanych braci Jordana i Jonathana Knightów, o których było wiadomo, że śpiewają w chórze kościelnym. Po niedługim czasie do grupy dołączył Joey McIntyre.
Donnie miał duży wpływ na muzyczny kształt dokonań New Kids on the Block, już na pierwszej płycie z 1986 napisał teksty do kilku utworów, natomiast płytę "Face The Music" w całości wyprodukował wraz z Dannym i Jordanem. Zajął się również wyprodukowaniem dwóch płyt Marka "Music For The People" i "You Gotta Believe", na których też gościnnie wystąpił jako Donnie D. Po rozpadzie zespołu Donnie pomógł w produkcji solowych albumów swoich przyjaciół z zespołu, zwłaszcza „Stay The Same” Joeya McIntyre’a z 1999 roku.
W 1996 zagrał drugoplanową rolę w dreszczowcu "Okup" ("Ransom") u boku Mela Gibsona.
20 sierpnia 1999 roku ożenił się z Kimberly „Kim” Fey. Ma dwóch synów: Xaviera Alexandra Wahlberga (ur. 4 marca 1993) i Hendriksa Wahlberga (ur. 20 sierpnia 2001). 13 sierpnia 2008 Kim i Donnie rozwiedli się.
Od wiosny 2008 roku Donnie jest w trasie koncertowej z New Kids on the Block.
31 sierpnia 2014 poślubił Jenny McCarthy, modelkę i aktorkę, Playmate „Playboya”.
Filmografia.
Filmy.
Zadebiutował jako aktor rolą Big Ballsa w filmie "Bullet" z 1996 Juliana Temple’a.

</doc>
<doc id="863007" url="https://pl.wikipedia.org/wiki?curid=863007" title="Olha Sawczuk">
Olha Sawczuk

Olha Mykołajiwna Sawczuk, ukr. Ольга Миколаївна Савчук, ros. Ольга Николаевна Савчук ("Olga Nikołajewna Sawczuk") (ur. 20 września 1987 w Makiejewce) – ukraińska tenisistka, reprezentantka kraju w Pucharze Federacji.
Kariera tenisowa.
Olha Sawczuk status profesjonalny uzyskała w 2004 roku. Będąc na 527. miejscu w rankingu zagrała w pierwszym zawodowym turnieju WTA – w Taszkencie. W pierwszej rundzie pokonała Anne Kremer, w drugiej Jewgienię Liniecką, by w ćwierćfinale przegrać z Meghann Shaughnessy. Jeszcze w tym samym roku poległa w eliminacjach w Hajdarabadzie i wygrała drugi wówczas w karierze turniej ITF w Mińsku. W 2005 zwyciężyła w kolejnym turnieju ITF odbywającym się w Bromma. W finale pokonała Finkę Emmę Laine. W Estoril zagrała w turnieju głównym dzięki wygranym kwalifikacjom. W pierwszej rundzie pokonała Włoszkę Flavię Pennettę, lecz w drugiej przegrała z Marianą Diaz-Olivą z Argentyny. Wyczyn z Estoril powtórzyła jeszcze dwa razy. W pozostałych turniejach przegrywała albo w pierwszej rundzie lub w eliminacjach (w tym w Wimbledonie i w US Open). W 2006 zadebiutowała w Wielkim Szlemie – w Australian Open – dochodząc do trzeciej rundy. Musiała przebijać się przez kwalifikacje. W drugiej rundzie pokonała Jelenę Janković. W lutym w turnieju w Antwerpii, grając jako kwalifikantka, po raz drugi w karierze doszła do ćwierćfinału. Po tym turnieju awansowała na najwyższą pozycję w dotychczasowej karierze – 92. miejsce. W kolejnych turniejach nie szło jej już tak dobrze – przegrywała w pierwszych rundach. Sezon 2006 zakończyła na 99. pozycji. W 2007 przegrała w pierwszej rundzie Australian Open i doszła do półfinału w Bengaluru, przegrywając z Marą Santangelo. W pierwszym turnieju na kortach ziemnych – w Budapeszcie doszła do ćwierćfinału. Rok 2008 rozpoczęła od porażki w 1. rundzie Australian Open z Agnieszką Radwańską.

</doc>
<doc id="863011" url="https://pl.wikipedia.org/wiki?curid=863011" title="William Forsythe">
William Forsythe

William „Bill” Forsythe (ur. 7 czerwca 1955 w Nowym Jorku) – amerykański aktor filmowy i telewizyjny, także scenarzysta i producent, znany m.in. z ról gangsterów w filmach: "Dawno temu w Ameryce", "Arizona Junior", "Dick Tracy", "Szukając sprawiedliwości", "Moja Ameryka", "Rzeczy, które robisz w Denver, będąc martwym", "Twierdza" i "Bękarty diabła".
Życiorys.
Urodził się w Bedford-Stuyvesant, we wschodnim Brooklynie w Nowym Jorku. We wczesnych latach jako nastolatek zaczął występować w lokalnych przedstawieniach. W wieku 17 lat pojawił się w ponad 40 spektaklach w różnych restauracjach. Potem trafił na profesjonalną scenę off-Broadwayu, zanim przeniósł się do Los Angeles, aby zapoczątkować karierę filmową. Studiował aktorstwo w Beverly Hills Playhouse.
Pojawił się gościnnie w serialach: "CHiPs" (1982), "Posterunek przy Hill Street" (1983) i "T.J. Hooker" (1983). Szybko został obsadzony w filmach fabularnych, w tym "Dawno temu w Ameryce" (1984) Sergia Leone, "Latarniowiec" (1985) Jerzego Skolimowskiego, "Arizona Junior" (1987) Joela Coena obok Johna Goodmana, "Nienawiść" ("Extreme Prejudice", 1987) z Nickiem Nolte jako sierżant Buck Atwater i "Dick Tracy" (1990) Warrena Beatty. Na planie dramatu sensacyjnego "Zimny jak głaz" ("Stone Cold", 1991) poznał byłego gracza National Football League Briana Boswortha. Za drugoplanową rolę Blossa w melodramacie "Taniec na wodzie" ("The Waterdance", 1992) z Erikiem Stoltzem i Helen Hunt został nominowany do Independent Spirit Awards. W serialu HBO "Zakazane imperium" ("Boardwalk Empire", 2011–2013) wystąpił w roli gangstera Manny’ego Horvitza w Filadelfii.
Rozwiódł się z Melody Munyon, z którą ma trzy córki: Rebeccę (ur. 1990), Angelicę (ur. 1992) i Chloe Merritt (ur. 1993).

</doc>
<doc id="863022" url="https://pl.wikipedia.org/wiki?curid=863022" title="Pierścień Nivena">
Pierścień Nivena

Pierścień Nivena – fikcyjna megakonstrukcja będąca miejscem akcji książki fantastyczno-naukowej "Pierścień" (ang. "Ringworld") Larry'ego Nivena. Ma kształt pierścienia szerokości około 1,6 miliona kilometrów i średnicy około trzystu milionów kilometrów (odpowiada rozmiarem orbicie Ziemi). Obraca się ze stałą prędkością, dla wywołania sztucznego przyciągania dzięki sile odśrodkowej. Jego wewnętrzna powierzchnia jest przystosowana do życia i odpowiada około trzem milionom powierzchni Ziemi. Na krawędziach atmosfera jest utrzymywana przez ściany o wysokości półtora tysiąca kilometrów. Pierścień można traktować jako obracający się wycinek sfery Dysona. Sam Niven określił go jako "pośredni krok między planetą a sferą Dysona". W książce sugerowane jest, że do jego budowy wykorzystano materiał ze wszystkich planet znajdujących się w układzie (faktycznie wymagałoby to mniej więcej 20 mas Jowisza, a więc więcej, niż znajduje się w Układzie Słonecznym).
Podobne konstrukcje występują również w innych dziełach SF, między innymi "orbitale" w książkach z serii "Kultura" Iana Banksa i w grze komputerowej Halo. 
Sposób wytworzenia takiego pierścienia nie jest w książce opisany. W szczególności energia potrzebna do umieszczenia takiej masy na właściwej orbicie i wprawienia jej w ruch obrotowy (dla wytworzenia przyciągania równego ziemskiemu pierścień obraca się z prędkością ok. 1200 km/s) odpowiada energii emitowanej przez Słońce przez kilkaset lat. Aby nie rozerwać się pod wpływem siły odśrodkowej, pierścień musi mieć wytrzymałość na rozciąganie większą o wiele rzędów wielkości niż jakikolwiek materiał znany ludzkości. Pierścień wymaga dodatkowo aktywnej stabilizacji, ponieważ jego środek masy nie porusza się (a więc nie znajduje się na żadnej orbicie).

</doc>
<doc id="863023" url="https://pl.wikipedia.org/wiki?curid=863023" title="Ornithogalum umbellatum">
Ornithogalum umbellatum



</doc>
<doc id="863024" url="https://pl.wikipedia.org/wiki?curid=863024" title="USS Washington">
USS Washington

Okręty US Navy o nazwie USS "Washington", pochodzącej od George Waszyngtona, a po roku 1905 także od stanu:

</doc>
<doc id="863031" url="https://pl.wikipedia.org/wiki?curid=863031" title="AFC Sunderland">
AFC Sunderland



</doc>
<doc id="863032" url="https://pl.wikipedia.org/wiki?curid=863032" title="Diecezja kijowska">
Diecezja kijowska

Diecezja kijowska – biskupstwo kościoła katolickiego obrządku łacińskiego, erygowane w 1397 w Kijowie przez namiestnika kijowskiego Iwana Olgimuntowicza Holszańskiego.
Pierwszymi kijowskimi biskupami misyjnymi byli w XIV wieku dominikanie:
Pierwszym kijowskim biskupem diecezjalnym został w 1397 Andrzej. Przed 1405 król Polski Władysław II Jagiełło uposażył biskupstwo i zbudował w Kijowie katedrę łacińską. 
Diecezja kijowska objęła swym zasięgiem księstwo kijowskie, księstwo siewierskie, księstwo czernihowskie i księstwo smoleńskie (Smoleńszczyzna odpadła od diecezji kijowskiej w 1636, z chwilą erygowania diecezji smoleńskiej). Ośrodkiem domeny biskupiej było miasto Fastów, gdzie biskupi kijowscy wznieśli swoją rezydencję i od czasów biskupa Krzysztofa Kazimirskiego stale tam przebywali. 
Po zniszczeniu katedry łacińskiej w Kijowie przez wojska Chmielnickiego diecezja znalazła się w kryzysie i była ograniczona do obszarów Kijowszczyzny po prawej stronie Dniepru. Kapituła katedralna odbywała swe posiedzenia w Lublinie lub w Sokalu. Sytuacja poprawiła się po traktacie pruckim w 1711, w którym Rosja zrzekła się do pretensji do Ukrainy prawobrzeżnej, gdy wyludnione obszary zaczęto zasiedlać ludnością z Małopolski i Mazowsza. 
Po odpadnięciu Kijowa od Rzeczypospolitej w 1686, biskup Samuel Jan Ożga odnowił diecezję i przeniósł stolicę biskupstwa do Żytomierza, gdzie też w 1724 r. zbudował nową katedrę (od 1740 murowaną). Tam także przeniósł kapitułę. Biskup podzielił też diecezję na trzy dekanaty z siedzibami w Żytomierzu, Owruczu i Fastowie.
Karol Orłowski, prałat, archidiakon kijowski, wydał dzieło: „Defensa Biskupstwa i diecezji Kijowskiej” we Lwowie w roku 1748.
W 1619 diecezja liczyła 19 parafii, w 1724 – 21, w 1772 31 parafii, w 1793 – 43. Podlegał jej także archidiakonat czernihowski. Pod koniec XVIII wieku w diecezji kijowskiej były 38 kościołów katolickich i kaplic publicznych (21 zakonnych, 12 obsługiwanych przez księży diecezjalnych oraz 5 kościołów filialnych i kaplic publicznych).
W 1798 połączona z częścią diecezji łuckiej utworzyła diecezję łucko-żytomierską. Obecnie jej kontynuatorką jest diecezja kijowsko-żytomierska.

</doc>
<doc id="863033" url="https://pl.wikipedia.org/wiki?curid=863033" title="Aphis sambuci">
Aphis sambuci



</doc>
<doc id="863034" url="https://pl.wikipedia.org/wiki?curid=863034" title="Berlin Stettiner Bahnhof">
Berlin Stettiner Bahnhof



</doc>
<doc id="863035" url="https://pl.wikipedia.org/wiki?curid=863035" title="Iwan Olgimutowicz Holszański">
Iwan Olgimutowicz Holszański



</doc>
<doc id="863036" url="https://pl.wikipedia.org/wiki?curid=863036" title="Ken Foree">
Ken Foree

Kentotis Alvin Foree (ur. 29 lutego 1948 w Indianapolis) – amerykański aktor.
Wystąpił w licznych horrorach, m.in. w "Teksańskiej masakrze piłą mechaniczną 3" (1990), "Bękartach diabła" (2005), "Wiedźmach z Salem" (2013) i sequelu "Nocy żywych trupów" (1978), jak i w popularnych produkcjach telewizyjnych, głównie w serialach.

</doc>
<doc id="863037" url="https://pl.wikipedia.org/wiki?curid=863037" title="Luis del Sol">
Luis del Sol

Luis del Sol Cascajares (ur. 6 kwietnia 1935 w Arcos de Jalón, zm. 20 czerwca 2021 w Sewilli) – hiszpański piłkarz.
Z reprezentacją Hiszpanii, w której rozegrał 16 meczów i strzelił 3 gole, wystąpił na mistrzostwach świata 1962 i 1966. Był rezerwowym na Euro 1964. W latach 1970–1972 był kapitanem AS Roma.

</doc>
<doc id="863047" url="https://pl.wikipedia.org/wiki?curid=863047" title="Należę do ciebie, kochanie">
Należę do ciebie, kochanie

Należę do ciebie, kochanie (hindi, हम तुम्हारे है सनम, urdu ہم تمہارے ہیں سنم, Ham tumāre hai Sanam) – bollywoodzki dramat miłosny zrealizowany w 2002 roku przez debiutanta K.S. Adhiyamana (po 6. latach pracy). W rolach głównych występują sławni indyjscy aktorzy Shah Rukh Khan, Madhuri Dixit i Salman Khan. Tematem filmu są relacje w małżeństwie. Główna bohaterka wychodząc za mąż nie zmienia swoich głębokich relacji z młodszym bratem i z przyjacielem dzieciństwa, czym wzbudza zazdrość męża i przyczynia się do kryzysu w małżeństwie.
Fabuła.
Gopal (Shah Rukh Khan) od dzieciństwa kocha tylko jedną osobę, Radhę (Madhuri Dixit). Ona też zostaje jego żoną, ale wraz z nią do wielkiego domu biznesmena Gopala wprowadza się jej ukochany bezrobotny braciszek Prashant. Telefonami bombarduje ją też przyjaciel z dzieciństwa Suraj (Salman Khan). Gopal nie chce wciąż dzielić uwagi swojej żony z dwoma innymi mężczyznami. Podziw Radhy dla przystojnego i sławnego piosenkarza, jakim jest Suraj, wzbudza jego podejrzliwość. Gopal czuje zazdrość, gdy wróciwszy do domu po całym dniu wyczerpującej pracy zastaje żonę zajęta pogawędką z przyjacielem. Rosnąca zazdrość w końcu wybucha, Gopal traci nad sobą kontrolę i wyrzuca z domu ukochaną żonę, która znajduje schronienie w domu przyjaciela.
Ścieżka dźwiękowa.
Muzyka: Nikhil-Vinay, Daboo Malik, Bappi Lahiri, Sajid Wajid, Bali Brahmbhatt
Hum Tumhare Hain Sanam
Śpiewają: Udit Narayan, Anuradha Paudwal
Khoye Khoye Din Hai
Śpiewają: Sonu Nigam, Anuradha Paudwal
Gale Mein Laal Taai
Śpiewają: Kumar Sanu, Bela Sulakhe
Sab Kuchh Bhula Diya
Śpiewa: Sonu Nigam
Taaron Ka Chamakta
Śpiewają: Udit Narayan, Bali Brahmbhatt
Hum Tumhare Hain Sanam Sad (wersja smutna)
Śpiewa: Sonu Nigam
Na Na Nana
Śpiewa: Sonu Nigam
Did Tod Diya
Śpiewa: Sonu Nigam
Aa Gaya Aa Gaya
Śpiewa: Udit Narayan

</doc>
<doc id="863049" url="https://pl.wikipedia.org/wiki?curid=863049" title="Chandra Crawford">
Chandra Crawford

Chandra Crawford (ur. 19 listopada 1983 w Canmore) – kanadyjska biegaczka narciarska, specjalistka sprintu, mistrzyni olimpijska, zawodniczka klubu Canmore Nordic.
Kariera.
Jej pierwszymi igrzyskami były igrzyska olimpijskie w Turynie. Crawford zdobyła tam złoty medal w sprincie techniką dowolną oraz zajęła 60. miejsce w biegu łączonym na 30 km. Sukcesu z Turynu nie powtórzyła już podczas igrzysk olimpijskich w Vancouver. W Kanadzie zajęła 26. miejsce w sprincie stylem klasycznym oraz 15. miejsce w sztafecie 4x5 km.
W 2005 r. wystąpiła na mistrzostwach świata w Oberstdorfie, gdzie zajęła 45. miejsce w sprincie techniką klasyczną, a biegu na 30 km stylem klasycznym nie ukończyła. Dwa lata później, na mistrzostwach świata w Sapporo także nie osiągnęła sukcesów. Indywidualnie zajęła 32. miejsce w sprincie techniką klasyczną oraz 59. miejsce w biegu na 10 km stylem dowolnym. Dodatkowo zajęła 15. miejsce w sprincie drużynowym techniką dowolną oraz 16. miejsce w sztafecie 4x5 km. Bez sukcesów startowała także na mistrzostwach w Oslo w 2011 roku.
Najlepsze wyniki w Pucharze Świata osiągnęła w sezonie 2007/2008, kiedy to zajęła 23. miejsce w klasyfikacji generalnej, a w klasyfikacji sprintu była siódma.
Chandra ogłosiła, że przygotowuje się do Zimowych Igrzysk Olimpijskich 2014 w Soczi. Ostatecznie wystartowała tam w sprincie, zajmując 43. miejsce.
Życie prywatne.
Chandra Crawford urodziła się w Canmore, gdzie obecnie mieszka. Jest panną, studiuje. Zanim zaczęła uprawiać biegi narciarskie próbowała swych sił w bieganiu, pływaniu, kolarstwie górskim i biathlonie. Jej hobby to: taniec, pływanie w jeziorach górskich i jazda na nartach po górach. Zna trzy języki: angielski, francuski i włoski. Jej młodsza siostra Rosanna Crawford jest biathlonistką.

</doc>
<doc id="863052" url="https://pl.wikipedia.org/wiki?curid=863052" title="Sabine Petzl">
Sabine Petzl

Sabine Petzl (ur. 9 sierpnia 1965 roku w Wiedniu) – austriacka aktorka, znana głównie jako Biggi z serialu Medicopter 117.

</doc>
<doc id="863054" url="https://pl.wikipedia.org/wiki?curid=863054" title="ABB ALP-44">
ABB ALP-44

ABB ALP-44 – lokomotywa elektryczna produkowana przez szwedzką firmę Asea Brown Boveri w latach 1990-1996. Używana przez amerykańskie firmy New Jersey Transit i SEPTA.
Historia.
ALP-44 została zaprojektowany dla New Jersey Transit i jest wersją lokomotywy EMD AEM-7 wykorzystywanej przez Amtrak, MARC, i SEPTA. Oba typy lokomotyw oparte są na szwedzkich lokomotywach ASEA Rc, AEM-7 na Rc-4, ALP-44 na Rc-6
Pierwsze lokomotywy ALP-44 zostały dostarczone firmie New Jersey Transit w 1990 roku. Miały one numery od 4400 do 4414. Druga partia dostarczona w 1995 roku składała się z pięciu lokomotyw o numerach 4415 do 4419. Ostatnia partia składała się z lokomotyw ALP-44M (wyposażonych w komputer kontrolujących proces hamowania) o numerach od 4420 do 4431 i została dostarczona w 1996 roku.
SEPTA otrzymała pojedynczą lokomotywę ALP-44M w ramach odszkodowania za opóźnienie dostaw autobusów szynowych dla wchodzącego w skład SEPTA przedsiębiorstwa Norristown High Speed Line. ABB przekazało SEPTA ALP-44M, zamiast lokomotywy typu AEM-7.

</doc>
<doc id="863057" url="https://pl.wikipedia.org/wiki?curid=863057" title="Gravity gun">
Gravity gun

Manipulator pola energii punktu zerowego (), popularnie zwany działem grawitacyjnym () – fikcyjne urządzenie występujące w grze Half-Life 2 oraz dodatkach ' i ', mające właściwość władania grawitacją. Pierwszy tryb ognia powoduje silne odepchnięcie obiektu, w który wycelujemy urządzenie, drugi pozwala przyciągać i trzymać w polu grawitacyjnym lżejsze przedmioty, a następnie odłożyć lub cisnąć z dużą siłą. W Cytadeli gravity gun zostaje przypadkowo naładowany ciemną energią dzięki czemu zyskuje znacznie większą moc i może manipulować ciałami żywymi. Nazywamy go wówczas manipulatorem pola ciemnej energii. Urządzenie zazwyczaj używane było do pracy z niebezpiecznymi materiałami, aby uniknąć cielesnego kontaktu z nimi. W grze staje się on także bronią używaną przez głównego bohatera – Gordona Freemana. Stworzenie działka umożliwił twórcom gry silnik fizyczny Havok.
Na liście serwisu IGN 100 najlepszych broni z gier komputerowych gravity gun zajął 5 miejsce.
Wpływ na branżę.
Zastosowanie fizyki podczas walki zostało użyte w wielu grach komputerowych. W grze "Portal" gracz może użyć przedmiotu o nazwie , które oprócz tworzenia wymiarowych portali w przestrzeni trójwymiarowej pozwala na przenoszenie obiektów, natomiast "Crysis" pozwala na rzucanie przeciwnikami i elementami budynków.
W niektórych grach można używać fizyki bez użycia broni. W "Dark Messiah of Might and Magic" sterowana postać zna zaklęcie psychokinezy o podobnych właściwościach. Bohater "BioShock" używa tzw. plazmidów, które zmieniają jego DNA.
Gravity gun jako zabawka.
W grudniu 2012 amerykańska firma National Entertainment Collectibles Association, zajmująca się między innymi produkcją zabawek, pokazała swoją replikę broni, jaką ma zamiar wprowadzić do sprzedaży. Zabawka została sworzona z cyfrowych danych dostarczonych firmie przez producenta Valve i będzie tej samej wielkości jaką używał Gordon Freeman w grach z serii "Half-Life". Produkt ma się ukazać w czerwcu 2013 roku.

</doc>
<doc id="863058" url="https://pl.wikipedia.org/wiki?curid=863058" title="Karol Gröll">
Karol Gröll

Karol Michał Gröll (także w pisowni nazwiska Grell albo Groell, ur. 1770 w Warszawie, zm. 21 lipca 1852 tamże) – sztycharz, rytownik, miniaturzysta, chemik, muzyk, wynalazca, przedsiębiorca i pisarz polski pochodzenia niemieckiego, syn Michaela Grölla, warszawskiego księgarza, członek loży masońskiej.
Ojciec skierował go do zawodu ilustratora, pierwsze nauki pobierał u Bogumiła Schiffera, nadwornego malarza warszawskiego starosty Alojzego hrabiego Brühla. Później uczył się sztycharstwa w Dreźnie (1787, u M. Keyla) i w Berlinie (1787–1790, u Daniela Chodowieckiego), studiując jednocześnie malarstwo i rysunek z natury w Akademii Berlińskiej.
Po powrocie do Warszawy pracował w ojcowskiej drukarni jako ilustrator i miniaturzysta. Nawiązał też w tym czasie, dzięki popularności ojca, liczne kontakty z ważnymi osobistościami i artystami; m.in. w latach 1790–1796 pracował dla dworu królewskiego. Wtedy także zawarł związek małżeński z siostrą fabrykanta, wytwórcy dywanów na Solcu, Gejsmera. Małżeństwo nie trwało długo, Johanna Magdalena Geysmer zmarła przy porodzie 29 gru 1798.
Od 1804 przebywał w Anglii, gdzie rozwijał swoją wiedzę i praktykę w dziedzinie sztycharstwa, tam też opracował technologię wytwarzania specjalnej farby do malowania porcelany. Patent na tę technologię sprzedał w Anglii za 1000 ówczesnych złotych.
Nie ograniczał się jednak tylko do prac związanych z grafiką i malarstwem. Wraz z Michałem Kleofasem Ogińskim, kompozytorem polonezów, opracował ulepszenie harfy, polegające na wyposażeniu jej w pedały. Sprzedaż praw do tego wynalazku przyniosła mu dochód w wysokości 10 tysięcy złotych (według innych źródeł – 30 tysięcy).
Do Warszawy wrócił w bliżej nie dającym się ustalić czasie, w okresie Księstwa Warszawskiego (1807–1815). Przyjęty 8 stycznia 1815 jako członek korespondent do Towarzystwa Warszawskiego Przyjaciół Nauk przebywał w latach 1815–1817 ponownie w Anglii, dostarczając informacji na tematy ekonomiczne związane m.in. z bankowością. W późniejszych latach, po śmierci żony (prawdopodobnie w 1818) przebywał w Europie Zachodniej (Niemcy, Francja, Holandia i Anglia), założywszy w Anglii dochodową wytwórnię narzędzi fabrycznych. Do Warszawy wrócił w 1828, wyjeżdżając jednak dość często za granicę; od 1834 w Warszawie przebywał już stale, zajmując się wynalazkami technicznymi i działalnością w przemyśle. Między innymi w 1836 opracował maszynę do produkcji cegieł i dachówek, a wspólnie z Filipem de Girard ulepszał maszyny przędzalnicze, tzw. „girardowskie” (albo „żyrardowskie”).
Ostatni okres życia Karol Gröll spędził zapomniany i osamotniony, czemu sprzyjać miały jego rzekome dziwactwa i skłonności do izolacji od otoczenia. Pochowany został w rodzinnym grobowcu na warszawskim Cmentarzu Ewangelicko-Augsburskim (aleja 2, grób 2).

</doc>
<doc id="863059" url="https://pl.wikipedia.org/wiki?curid=863059" title="Sygnał Wow!">
Sygnał Wow!

Sygnał Wow! – silny sygnał radiowy odebrany przez dr Jerry’ego R. Ehmana 15 sierpnia 1977 roku przy pomocy radioteleskopu "Big Ear" (ang. „Wielkie ucho”), należącego do Uniwersytetu Stanu Ohio, który od 1973 roku prowadził nasłuch nieba w ramach programu poszukiwania inteligencji pozaziemskiej SETI. Odkrycie przyciągnęło dużą uwagę jako potencjalny sztucznie wytworzony i pochodzący spoza Układu Słonecznego sygnał, trwający 72 sekundy. Później sygnału nie zaobserwowano.
Odkrycie.
Poszukiwania.
W 1959 roku w artykule w czasopiśmie „Nature” dwaj fizycy z Uniwersytetu Cornella Philip Morrison i Giuseppe Cocconi rozważali optymalny sposób komunikacji możliwy do wybrania przez rozwiniętą cywilizację pozaziemską celem kontaktu z potencjalną cywilizacją Układu Słonecznego. Autorzy za najbardziej prawdopodobny i zrozumiały dla każdej cywilizacji uznali sygnał o częstotliwości 1420 megaherców, czyli o długości fali 21 centymetrów odpowiadającej linii emisyjnej atomów wodoru i postulowali nasłuch sygnałów o tej częstotliwości, rozpoczynając od najbliższych gwiazd.
W 1963 roku w Delaware w stanie Ohio uruchomiono radioteleskop miejscowego uniwersytetu stanowego projektu Johna Krausa. Radioteleskop posiadał antenę odpowiadającą talerzowi o średnicy 150 (później 175) stóp i w latach 1965–1971 wykorzystywany był do programu nasłuchu radiowego katalogującego nowe obiekty Ohio Sky Survey. Badanie wykonywane było przeważnie na częstotliwości 1415 MHz (megaherców), choć także zbierano i analizowano dane na częstotliwościach 2650 MHz i 612 MHz. W 1973 roku, po zakończeniu programu z powodu obcięcia środków przez finansującą badania amerykańską National Science Foundation, radioteleskop został przeznaczony do poszukiwań sygnałów obcych cywilizacji. Projektując nowe badanie zdecydowano się na nasłuch sygnału o częstotliwości 1420,4058 MHz, czyli promieniowania emitowanego przez neutralne atomy wodoru.
Odbierany sygnał radiowy był zbierany i przetwarzany przez uruchomiony na komputerze IBM 1130 program komputerowy N50CH napisany przez Roberta Dixona i Jerry’ego Ehmana, wolontariuszy przy tych badaniach. Wydruk z IBM 1130 przedstawiał: po lewej stronie kalkulowaną wartość stosunku sygnału do szumu, po prawej informację o rektascensji i deklinacji przeliczonych do epoki B1950.0, podawane w 12-sekundowych interwałach. Lewa strona wydruku prezentowała dane dla poszczególnych 50 kanałów przeliczone wielokrokową formułą mającą oddać część całkowitą oszacowanego stosunku sygnału do szumu; te części całkowite kodowane były na 36-stopniowej, alfanumerycznej skali. Każdy znak lewej strony przedstawiał, dla danego czasu i kanału, stosunek natężenia (lub mocy) odbieranego sygnału (pomniejszony o wartość progową) do średniej kwadratowej natężenia. Taki pomiar wykonywano równocześnie dla poszczególnych kanałów o szerokości 10 kHz; przy czym najpierw w każdym interwale pomiar natężenia trwał 10 sekund i był uśrednieniem 10 pomiarów sekundowych wykonanych dla każdego z 50 kanałów; następnych około dwóch sekund zajmowało przetworzenie i analiza sygnału przez komputer. Otrzymaną wartość, stanowiącą wielokrotność aktualizowanej średniej kwadratowej mocy sygnału (będącej estymatorem odchylenia standardowego) kodowano na ww. alfanumerycznej skali od 0 przez A (10) do Z (35).
Sygnał.
Do odkrycia miało dojść kilka dni po 15 sierpnia lub – według relacji Setha Shostaka – późnym wieczorem 16 sierpnia 1977 roku, gdy dr Jerry Ehman czytał wyniki obserwacji z poprzedniego dnia. Kluczowy wydruk zawierał sekwencję mocy sygnału „6EQUJ5”, wskazującą na wzrost, a następnie spadek odbieranej i przeliczanej zgodnie z powyższym opisem wartości intensywności sygnału. Największą intensywność wskazywał interwał „U” mający oznaczać uśrednione natężenie sygnału 30–31 razy większe od szumu tła. Nazwa sygnału wzięła się z notki zostawionej przez Ehmana na wydruku sygnału, gdy okazało się, że sygnał niemal idealnie pasuje do oczekiwanej charakterystyki sygnału od obcych inteligentnych form życia.
Sygnał został odebrany na założonej częstotliwości bliskiej linii wodoru (21 cm) i miał wąskie pasmo (poniżej 10 kHz). Czas odbierania sygnału wynikał z konstrukcji radioteleskopu, który omiatał kolejne obszary nieba w miarę obracania się Ziemi. Każdy punkt mógł obserwować przez 72 sekundy. Zgodnie z charakterystyką pozaziemskiego źródła intensywność zapisanego sygnału (sekwencja „6EQUJ5”) rosła przez pierwsze 36 sekund, a następnie malała.
Radioteleskop, który wykrył sygnał, wyposażony był w dwie postawione obok siebie anteny odbiorcze, obserwujące obszary nieba odległe od siebie o 3/4°. Sygnały ich były od siebie odejmowane, aby usunąć „tło”, czyli emisję ze strony ziemskiej atmosfery i innych ziemskich obiektów. Punktowe źródło na niebie powinno przejść przez pola widzenia obydwu odbiorników w odstępie około trzech minut (dokładnie: 2 minut i 50 sekund). Jednak w wypadku „Sygnału Wow!” emisja została zarejestrowana tylko przez jedną z anten. Oznacza to, że emisja albo rozpoczęła się po przejściu przez pole widzenia pierwszej anteny, albo zakończyła przed wejściem w pole widzenia drugiej. Ponieważ zapisywana była tylko wartość bezwzględna różnicy sygnałów, nie wiadomo, która z anten sygnał zarejestrowała.
Niemożność ustalenia, która z anten odebrała sygnał, powoduje, że nie da się jednoznacznie ustalić położenia jego źródła (używany wówczas program komputerowy nie identyfikował anteny, z której pochodził sygnał).
Dodatkowo pierwotnie podane możliwe wartości rektascensji zawierały błąd. W późniejszych pracach Ehrman poinformował o znalezieniu błędu w stosowanym wówczas programie, który zamiast odejmować korektę odczytu potrzebną z powodu dwuantenowej konstrukcji teleskopu dodawał ją podwajając przekłamanie. Podane później skorygowane możliwe wartości rektascencji to (dla epoki 1950):
Deklinacja źródła jest jednoznacznie określona (program na wydruku jednoznacznie zapisywał znak ujemny lub dodatni deklinacji), ale ze względu na konstrukcję anten znana jest ze słabszą dokładnością. Wynosiła ona −27° 03' ±20'.
Ten region nieba znajduje się w konstelacji Strzelca, około 2,5 stopnia na południe od grupy gwiazd Chi Sagittarii. Tau Sagittarii jest najbliższą dobrze widoczną gwiazdą.
Próby ponownego odbioru.
Zespołowi Ohio State nie udało się powtórzyć obserwacji, mimo ok. 100 skanów tego obszaru nieba w ciągu kolejnych kilku lat.
W 1987 i 1989 roku próbowano wykryć ponownie ten sygnał w ramach projektu META ("Megachannel ExtraTerrestrial Assay") przy pomocy radioteleskopu w Harvardzie, a w latach 1995 i 1996 za pomocą znacznie potężniejszych urządzeń Very Large Array w stanie Nowy Meksyk. Ponowną próbę podjęto w 1999 roku za pomocą radioteleskopu Uniwersytetu Tasmańskiego (obserwatorium Mount Pleasant). Żadne z tych starań nie zakończyło się sukcesem. Powyższe poszukiwania, m.in. przy pomocy VLA, przedstawił w książce "The Elusive Wow: Searching for Extraterrestrial Intelligence" astronom amator Robert Gray.
Mimo braku powtórzeń „Sygnał Wow!” wciąż budzi zainteresowanie i uważany jest za jedną z nierozwiązanych zagadek astronomii.
Możliwe wyjaśnienie.
W styczniu 2016 roku prof. Antonio Paris i dr Evan Davies, uczeni z St. Petersburg College (w St. Petersburg na Florydzie), poinformowali, że według nich prawdopodobną przyczyną powstania sygnału były chmury wodoru otaczające obie bądź jedną z komet: 266P/Christensen lub P/2008 Y2 (Gibbs 8), które nie były znane w 1977 roku, a które w tamtym czasie znajdowały się w rejonie nieba, skąd dotarł sygnał. Informację o tym doniesieniu odnotowano m.in. na stronie internetowej tygodnika „New Scientist”, a Paris przystąpił do organizacji eksperymentu wspartego przez crowdfunding. Zbliżenie się tych komet do Ziemi między listopadem 2016 i lutym 2017 roku było okazją do ich ponownego nasłuchu przez radioteleskopy, podczas którego uzyskano bardzo podobny sygnał, jednakże ich wyjaśnienie spotkało się z krytyką odkrywcy oryginalnego sygnału. W 2017 roku Ehman wskazał, że jest wysoce nieprawdopodobne, aby komety były źródłem sygnału, co potwierdzili naukowcy z programu SETI Ohio State University Radio Observatory.
Sygnał Wow! w kulturze popularnej.
Odebrany sygnał spotkał się z odpowiedzią w fantastyce naukowej, kulturze masowej i popularnonaukowej. Odniesienie do sygnału pojawia się w teledysku do "Oxygen 17" Jean-Michela Jarre’a. Na wydanym w 2012 roku albumie "This Machine" amerykańskiego zespołu The Dandy Warhols pojawił się utwór "Seti vs. the Wow! Signal".
W ramach reklamy wchodzącego serialu National Geographic "Chasing UFOs" zbierano odpowiedzi na sygnał, by je wyemitować w kosmos w 35. rocznicę odebrania sygnału. Uwagę sygnałowi poświęcono w odcinku serialu "Z Archiwum X" (odcinek "Mały zielony ludzik" otwierający drugą serię), a także w serii "Into the Universe with Stephen Hawking".
Czterdzieści lat po odbiorze sygnału powstał film dokumentalny "Wow Signal" z udziałem m.in. Jerry’ego Ehmana i Setha Shostaka.

</doc>
<doc id="863062" url="https://pl.wikipedia.org/wiki?curid=863062" title="Bps">
Bps



</doc>
<doc id="863063" url="https://pl.wikipedia.org/wiki?curid=863063" title="Thomas Soerensen">
Thomas Soerensen



</doc>
<doc id="863064" url="https://pl.wikipedia.org/wiki?curid=863064" title="Thomas Sorensen">
Thomas Sorensen



</doc>
<doc id="863065" url="https://pl.wikipedia.org/wiki?curid=863065" title="Ted Levine">
Ted Levine

Ted Levine, właśc. Frank Theodore Levine (ur. 29 maja 1957 w Bellaire) – amerykański aktor filmowy, teatralny i telewizyjny, występował w roli Jame 'Buffalo Billa' Gumba w dreszczowcu Jonathana Demme’a "Milczenie owiec" (1991), a także jako Leland Stottlemeyer w serialu "Detektyw Monk".
Życiorys.
Wczesne lata.
Urodził się w Bellaire w stanie Ohio jako jedno z sześciorga dzieci lekarzy – Charlotte Virginii (Clark) i Miltona Dmitriego Levine’a. Jego ojciec był pochodzenia żydowskiego z Rosji, a jego matka miała korzenie walijskie. Dorastał w Oak Park w Illinois. Zainteresował się aktorstwem jako dziecko po obejrzeniu filmu "Flip i Flap".
W latach 1975-79 uczęszczał do Marlboro College w Marlboro w Vermont. Studiował na University of Chicago w Chicago.
Kariera.
Był scenarzystą sceny teatralnej w Chicago. Następnie dołączył do Remains Theater, gdzie grali także Gary Cole i William Petersen. W 1978 roku występował w komedii szekspirowskiej "Wieczór Trzech Króli" na Champlain Shakespeare Festival w Burlington. W latach 1983-84 grał w Goodman Theatre w Chicago w przedstawieniu "Czas swojego życia" ("The Time of Your Life"), w 1986 roku jako sierżant Merwin J. Toomey w spektaklu "Biloxi Blues" w Fox Theatre w Atlancie, a także w sztukach: "Buried Child", "El Salvador", "Killers" i "Your Home on the West".
Po swoim doświadczeniu na scenie, w latach 80. na poszukiwał ról w filmie i telewizji. Debiutował na szklanym ekranie jako policjant patrolujący w dreszczowcu ABC "Through Naked Eyes" (1983) z Davidem Soulem i Fionnulą Flanagan. Po występie w dramacie telewizyjnym NBC "Dwóch ojców" ("Two Fathers' Justice", 1985) u boku Roberta Conrada i George’a Hamiltona, trafił na kinowy ekran w dramacie Héctora Babenco "Chwasty" (1987) z Jackiem Nicholsonem i Meryl Streep.
Po kreacji mordercy-psychopaty „Buffalo Billa” w filmie "Milczenie owiec" (1991), Levine zaczął być obsadzany w rolach złoczyńców. Próbował wyłamać się z tego stereotypu, przyjmując role bohaterów pozytywnych, m.in. detektywa Bosko w filmie "Gorączka" ("Heat") czy astronauty Alana Sheparda w miniserialu dokumentalnym "Z Ziemi na Księżyc" ("From the Earth to the Moon", 1998). W dreszczowcu "Prześladowca" ("Joy Ride", 2001) z Paulem Walkerem podkładał głos morderczego kierowcy ciężarówki Rusty’ego Naila. Jego odrodzenie nastąpiło w roli detektywa Sama Nico w filmie "Wonderland" (2003).
W popularnym serialu kryminalno-komediowym "Detektyw Monk" (2002–2009) wcielił się w rolę Lelanda Stottlemeyera, kapitana policji w San Francisco. W filmie "Zabójstwo Jesse’ego Jamesa przez tchórzliwego Roberta Forda" (2007) zagrał rolę szeryfa Jamesa Timberlake’a, a w "Amerykańskim gangsterze" (2007) wystąpił w roli detektywa Lou Tobacka.
Ożenił się z Kim Phillips, z którą ma dwójkę dzieci: córkę Melissę i syna Maca.

</doc>
<doc id="863070" url="https://pl.wikipedia.org/wiki?curid=863070" title="Andoni Iraola">
Andoni Iraola

Andoni Iraola Sagarna, Iraola (ur. 22 czerwca 1982 w Usurbil) – piłkarz hiszpański narodowości baskijskiej grający na pozycji prawego obrońcy. Ma przydomek „El Lince” (Ryś). Jest wychowankiem szkółki piłkarskiej Antiguoko Kirol z San Sebastián. Większą część swojej piłkarskiej kariery rozegrał w Athleticu Bilbao. Obecnie jest trenerem zespołu Rayo Vallecano.
Kariera klubowa.
Iraola jest wychowankiem małego baskijskiego klubu Antiguoko Kirol, zajmującego się wyłącznie szkoleniem młodzieży. Ostatni rok wieku juniorskiego spędził w szkółce Athletic Bilbao. Pierwszy sezon w seniorach spędził w CD Baskonia – filii Athletic Bilbao, występującej w Tercera División (4. liga). Rozegrał w niej 35 meczów zdobywając 4 gole i niedługo potem trafił do rezerw Athletic Bilbao, grających w Segunda División B (3. liga) i spędził w nich blisko 2 sezony. W 2003 roku po dobrej grze na trzecim froncie Hiszpanii, Iraola trafił do pierwszego zespołu, do którego ściągnął go ówczesny trener Ernesto Valverde. W Primera División Iraola zadebiutował 30.08.2003 w przegranym 0:1 meczu z FC Barcelona i już niemal od początku sezonu był u Valverde podstawowym zawodnikiem. Często zapędzał się pod bramkę rywali i w efekcie czego zdobył 5 goli w sezonie (swojego pierwszego w lidze, w wygranym 1:0 meczu z Espanyolem Barcelona) stając się jednym z odkryć sezonu La Liga. Z zespołem Athletic zajął na koniec sezonu wysokie 5. miejsce, gwarantujące start w Pucharze UEFA.
W sezonie 2004/05 Iraola znów popisywał się skutecznością, strzelając gole takim zespołom jak Valencia CF (w obu meczach), Real Madryt (2:0 na wyjeździe) oraz Deportivo La Coruña. Z klubem z Bilbao zajął 9. miejsce w lidze i dotarł do 1/16 finału Pucharu UEFA, skąd Athletic odpadł po dwumeczu z Austrią Wiedeń.
W sezonie 2005/06 Iraola rozegrał wszystkie 38 meczów ligowych, w których zdobył 3 gole, m.in. w ostatniej kolejce z FC Barcelona. Bilbao zakończyło sezon na 12. miejscu w tabeli. Od początku sezonu 2006/2007 Iraola także jest podstawowym zawodnikiem i zdobył m.in. 2 gole w wygranych 2:0 derbach z Realem Sociedad. Pomógł zespołowi z Bilbao w utrzymaniu się w lidze.
Kariera reprezentacyjna.
Reprezentacja Hiszpanii.
W reprezentacji Hiszpanii zadebiutował w 2008 roku.

</doc>
<doc id="863077" url="https://pl.wikipedia.org/wiki?curid=863077" title="Krzyż Zasługi Wojsk Litwy Środkowej">
Krzyż Zasługi Wojsk Litwy Środkowej

Krzyż Zasługi Wojsk Litwy Środkowej – polskie odznaczenie wojskowe, ustanowione uchwałą Sejmu Wileńskiego z dnia 25 lutego 1922 roku, zatwierdzoną przez Tymczasową Komisję Rządzącą Litwy Środkowej 27 marca 1922 roku dla nagrodzenia czynów męstwa i bohaterstwa.
Zasady nadawania.
Na podstawie uchwały odznaczenie to było nadawane dla nagrodzenia czynów męstwa i bohaterstwa, wybitnych czynów operacyjnych i organizacyjnych żołnierzy walczących z wojskami litewskimi na terenie Wileńszczyzny w okresie od 9 października do 19 listopada 1920.
Krzyż początkowo nadawany był przez Rząd Tymczasowy Litwy Środkowej na wniosek dowódców formacji. Po włączeniu Wileńszczyzny do Polski odznaczenie nadawała specjalna komisja. 
Ostatnie oficjalne nadania krzyża miało miejsce w 1926 i wtedy też w Dzienniku Personalnym Ministerstwa Spraw Wojskowych nr 12 z 3 marca 1926 ogłoszono listę odznaczonych Krzyżem Zasługi Wojsk Litwy Środkowej. Druga lista odznaczonych, którym minister spraw wojskowych „zezwolił na przyjęcie i noszenia” krzyża, została ogłoszona 11 listopada 1931. Ogółem odznaczenie to otrzymało 1439 osób.
Opis odznaki.
Odznaką Krzyża Zasługi Wojsk Litwy Środkowej jest krzyż typu kawalerskiego o wymiarach 43 x 43 mm wykonany z brązu. Na awersie na ramionach krzyża znajduje się napis "Wilno – 9 X – 19 XI – 1920", w środku krzyża umieszczony jest wizerunek orła trzymający w szponach tarczę z herbem Litwy. Pomiędzy ramionami krzyża znajduje się wieniec wawrzynowy. Na rewersie na poziomych ramionach krzyża jest napis "Litwa – Środkowa", a na pionowych miecze, w środku okrągła tarcza.
Krzyż zawieszony był na wstążce o szerokości 37 mm koloru zielonego z siedmioma żółto-czerwonymi podłużnymi paskami szerokości 2 mm, w odstępach co 3 mm.
Krzyż Zasługi Wojsk Litwy Środkowej był noszony po Krzyżu Zasługi, a przed Krzyżem na Śląskiej Wstędze Waleczności i Zasługi.

</doc>
<doc id="863078" url="https://pl.wikipedia.org/wiki?curid=863078" title="Serce (ujednoznacznienie)">
Serce (ujednoznacznienie)



</doc>
<doc id="863081" url="https://pl.wikipedia.org/wiki?curid=863081" title="Berlin Nordbahnhof (historyczny)">
Berlin Nordbahnhof (historyczny)

Berlin Nordbahnhof (niem. "Berlin Dworzec Północny") – historyczny dworzec kolejowy w Berlinie, jeden z licznych dworców czołowych miasta, obsługujący do końca XIX wieku pociągi pasażerskie, a następnie do lat 60. XX wieku towarowe. Obecnie w miejscu dawnego dworca znajduje się "Mauerpark" ("Park Muru").
Po 1945 przez teren dawnego dworca przebiegała granica między radziecką i francuską strefą okupacyjną a od 1961 mur dzielący Berlin Wschodni i Berlin Zachodni.

</doc>
<doc id="863083" url="https://pl.wikipedia.org/wiki?curid=863083" title="Charles S. Dutton">
Charles S. Dutton

Charles Stanley Dutton (ur. 30 stycznia 1951 w Baltimore w stanie Maryland, USA) – amerykański aktor.

</doc>
<doc id="863087" url="https://pl.wikipedia.org/wiki?curid=863087" title="SLIP">
SLIP



</doc>
<doc id="863088" url="https://pl.wikipedia.org/wiki?curid=863088" title="Aleksiej Pażytnow">
Aleksiej Pażytnow

Aleksiej Pażytnow, ros. Алексей Пажитнов, (ur. 14 marca 1956 w Moskwie) – rosyjski programista, twórca gry komputerowej "Tetris".
Życiorys.
Gra powstała w Centrum Komputerowym Akademii Nauk ZSRR w Moskwie przy współudziale Dimitrija Pawłowskiego i Wadima Geriasimowa. Twórcy "Tetris" inspirowali się układanką Pentomino, w której zredukowano liczbę klocków i zdynamizowano całość, dodając uproszczoną grawitację. Tetris błyskawicznie stał się jedną z najpopularniejszych gier komputerowych na świecie. Jego różne wersje działają praktycznie na każdej platformie sprzętowej i są kompatybilne ze wszystkimi systemami operacyjnymi.
Pażytnow osiedlił się w Stanach Zjednoczonych, dokąd wyemigrował w 1991. Wiosną 1996 założył własną firmę produkującą gry „The Tetris Company”, jednak nie przyniosła ona oczekiwanych zysków i została zamknięta zaledwie po kilku miesiącach działalności. W październiku 1996 Pażytnow zatrudnił się w Microsofcie, gdzie był odpowiedzialny za projektowanie i tworzenie nowych gier. Opuścił Microsoft w maju 2005 roku i rozpoczął współpracę z firmą WildSnake Software, produkującą gry logiczne typu puzzle.

</doc>
<doc id="863094" url="https://pl.wikipedia.org/wiki?curid=863094" title="Międzynarodowy System Sędziowania ISU">
Międzynarodowy System Sędziowania ISU

Międzynarodowy System Sędziowania ISU, znany też jako Nowy System Sędziowania, Code of Points – to system sędziowania w łyżwiarstwie figurowym w konkurencjach jazdy indywidualnej (soliści, solistki), par sportowych, par tanecznych i łyżwiarstwa synchronicznego, używany od sezonu 2004/2005.
Został opracowany w odpowiedzi na kontrowersyjne rozstrzygnięcia zawodów sędziowanych systemem szóstkowym oraz 
skandal w łyżwiarstwie figurowym na Zimowych Igrzyskach Olimpijskich 2002, gdzie w konkurencji par sportowych dokonano zmowy sędziowskiej w konsekwencji której przyznano dwa złote medale olimpijskie – parze rosyjskiej Jelena Bierieżna / Anton Sicharulidze oraz parze kanadyjskiej Jamie Salé / David Pelletier. Niedługo po aferze zmodyfikowano system sędziowania, ale była to tylko zmiana tymczasowa. 
Od sezonu 2004/2005 do 2017/2018 obowiązywała skala wartości oceny jakości wykonania +/- 3 GOE. Od sezonu 2018/2019 Międzynarodowa Unia Łyżwiarska (ISU) wprowadziła skalę wartości oceniania +/- 5 GOE.
Opis systemu.
Na wynik końcowy za segment (TSS – ang. "Total Segment Score") składają się: nota za elementy techniczne (TES – ang. "Technical Element Score") oraz nota za komponenty programu (PCS – ang. "Program Components Score"). Zawodnicy mogą też stracić punkty za przekroczenie regulaminu. Wyliczone wyniki zaokrągla się do dwóch miejsc po przecinku.
Panel techniczny.
Panel techniczny składa się z Kontrolera technicznego (TC – ang. "Technical Controller"), Specjalisty technicznego (TS – ang. "Technical Specialist") i Asystenta specjalisty technicznego (ATS – ang. "Assistant Technical Specialist"), pochodzących z trzech różnych państw należących do Międzynarodowej Unii Łyżwiarskiej (ISU). W celach rejestracyjnych pomaga im Operator danych (DO – ang. "Data Operator"). System odtwarzania nagrań programów w zwolnionym tempie obsługiwany jest przez Operatora odtwarzania (VRO – ang. "Video Replay Operator"), który wspiera panel techniczny przy identyfikacji wykonanych elementów łyżwiarskich przez zawodników. Specjalista techniczny, wspomagany przez Asystenta specjalisty technicznego, identyfikuje i nadaje poziomy trudności (ang. "Levels of Difficulty") wykonanym elementom łyżwiarskim, identyfikuje nielegalne lub dodatkowe elementy oraz upadki w czasie rzeczywistym. Kontroler techniczny autoryzuje i/lub koryguje wystawioną ocenę, nadzoruje operatora danych i w razie potrzeby może zaproponować poprawki wystawionej oceny programu. W przypadku braku porozumienia przeważa większość głosów z panelu technicznego.
Panel sędziowski.
Zawody nadzoruje Główny Sędzia Zawodów. Do 2008 roku każde zawody oceniało 12 sędziów, ale do oceny końcowej programu wliczane były jedynie noty od 9 sędziów losowo wybrane przez system komputerowy. Po 2008 roku liczbę sędziów ograniczono do 9, a do oceny końcowej wliczane są noty od 7 sędziów po odrzuceniu not o skrajnych wartościach. 
W systemie oceniania ISU sędziowie koncentrują się całkowicie na ocenie technicznej wykonanego elementu (TES – ang. "Technical Element Score") i jakości prezentacji, czyli tzw. komponentów (PCS – ang. "Program Components Score"). Ich wyniki są oparte na konkretnych kryteriach jakości dla każdego elementu i mają zapewniać kompleksową ocenę umiejętności i prezentacji każdego zawodnika, bez porównywania między zawodnikami. Sędziowie dokonują oceny za pośrednictwem ekranu dotykowego. Podczas zawodów ISU sędziowie mogą przeglądać w czasie rzeczywistym określone elementy występów łyżwiarzy za pomocą natychmiastowego systemu odtwarzania wideo, a ich ocena ostateczna jest przedstawiana zawodnikom po wykonaniu przez nich programu.
Elementy techniczne.
Nota łączna za elementy techniczne jest sumą not za poszczególne elementy wykonane przez zawodnika / parę w trakcie programu. Liczba elementów określona jest regulaminem, zależy od segmentu oraz konkurencji i wynosi:
Każdy element wykonany podczas programu jest nazywany przez Specjalistę ds. Technicznych. Sędziowie Oceny oceniają jakość wykonania danego elementu przyznając noty -3, -2, -1, 0, +1, +2 lub +3. Każdy element ma przypisaną wartość bazową oraz wartości dla not za jakość wykonania. Dane te znajdują się w Tabeli Wartości (SoV - ang. "Scale of Values"). Jedna nota najwyższa i jedna najniższa są pomijane, do pozostałych podstawia się wartości zgodnie z tabelą SoV i wylicza średnią z podstawionych wartości, która stanowi Ocenę Jakości Wykonania (GOE - ang. "Grade of Execution") elementu. Suma wartości bazowej i Oceny Jakości Wykonania stanowi notę łączną za dany element techniczny. Elementy są punktowane oddzielnie. Noty za poszczególne elementy są sumowane dając notę łączną na elementy techniczne (TES).
Dodatkowo wartości bazowe elementów skokowych wykonywanych w drugiej połowie programu dowolnego mnożone są razy 1,1.
Zawodnik może otrzymać premię w postaci 2 punktów za wykonanie zupełnie nowego elementu, ale premia ta może być przyznana tylko raz w ciągu programu.
Wartość bazowa kombinacji skoków jest sumą wartości bazowych skoków składających się na kombinację.
Wartość bazowa sekwencji skoków jest sumą wartości bazowych 2 najwyżej punktowanych skoków składających się na sekwencję pomnożoną razy 0,8.
Przy obliczaniu GOE kombinacji lub sekwencji do not podstawia się wartości za najtrudniejszy skok.
Komponenty programu.
Oprócz elementów technicznych Sędziowie Oceny oceniają też tzw. komponenty programu przyznając noty od 0,25 do 10,00 z dokładnością do 0,25. Notę za 1 komponent stanowi średnia not sędziów (2 noty skrajne – 1 najwyższa i 1 najniższa są pomijane) przemnożona przez współczynnik zależny od komponentu, segmentu oraz konkurencji. Tabela współczynników wygląda następująco:
W konkurencji tańców komponenty są i współczynniki są inne.
Łączną notę za komponenty programu (PCS) uzyskuje się poprzez zsumowanie not za poszczególne komponenty.
Odjęcia.
Odjęcia stosowane są za przekroczenia regulaminu zgodnie z tabelą:
Dodatkowo w tańcach można stracić punkty za inne przekroczenia regulaminu tańców (np. czas podnoszenia krótkiego przekraczający 7 sekund)

</doc>
<doc id="863097" url="https://pl.wikipedia.org/wiki?curid=863097" title="Język baniwa">
Język baniwa

Język baniwa – język z rodziny arawackiej i podrodziny maipure, używany przez Indian Baniwa zwanych również Baniua do Icana, Maniba, Baniva, Baniba lub Issana, zamieszkujących pogranicza Brazylii, Wenezueli i Kolumbii. Żyją nad rzeką Içana i Atabapo.
Język baniwa podzielony jest na dialekty: "hohodene" (hoho-dena lub kadaupuritana) i "siusy-tapuya" (seuci, siuci lub siusi).

</doc>
<doc id="863101" url="https://pl.wikipedia.org/wiki?curid=863101" title="Karol Grell">
Karol Grell



</doc>
<doc id="863103" url="https://pl.wikipedia.org/wiki?curid=863103" title="Goździk siny">
Goździk siny

Goździk siny ("Dianthus gratianopolitanus" Vill.) – gatunek rośliny należący do rodziny goździkowatych. W Polsce jest uprawiany jako roślina ozdobna, ale występuje także w naturalnym środowisku.
Rozmieszczenie geograficzne.
Pochodzi ze środkowej i zachodniej Europy. W Polsce występuje głównie w południowo-zachodniej części kraju, na niżu, jako rodzimy gatunek krajowej flory. Jest u nas gatunkiem rzadkim. Występuje na nielicznych tylko stanowiskach na Śląsku, na Wyżynie Wielkopolskiej i w Wielkopolsce. Przez Polskę przebiega północna i wschodnia granica jego zasięgu.
Biologia i ekologia.
Bylina, chamefit. Siedlisko: skaliste lub piaszczyste miejsca, suche zbocza, świetliste lasy. W klasyfikacji zbiorowisk roślinnych gatunek charakterystyczny dla All. "Seslerio-Festucion duriusculae". Kwitnie od maja do czerwca. Kwiaty przedprątne, zapylane przez owady.
Zagrożenia i ochrona.
Roślina objęta w Polsce ścisłą ochroną gatunkową. Zagrożony jest z powodu rzadkiego występowania, a także wskutek niszczenia jego siedlisk. Na poszczególnych stanowiskach występuje zwykle w niedużej ilości (po kilkanaście osobników).
Kategorie zagrożenia gatunku:

</doc>
<doc id="863105" url="https://pl.wikipedia.org/wiki?curid=863105" title="Useradd">
Useradd

useradd (od ) – polecenie służące do tworzenia nowych kont użytkowników w systemach uniksowych oraz linuksowych. Polecenie useradd w wielu systemach jest zastępowane poleceniem adduser, które po wywołaniu z nową nazwą użytkownika przepytuje o potrzebne do utworzenia konta informacje.
Powiązane z tematem pliki.
Poniżej w tabelce wypisane są pliki, które zawierają informację o kontach użytkowników, grupach, itd...

</doc>
<doc id="863109" url="https://pl.wikipedia.org/wiki?curid=863109" title="Polska Kolekcja Kryminalna">
Polska Kolekcja Kryminalna

Polska Kolekcja Kryminalna – polska seria kryminalna składająca się z szesnastu tomów (głównie powieści kryminalnych i opowiadań kryminalnych), wydawana w latach 2005-2017 przez Wydawnictwo EMG z Krakowa. Redaktorem prowadzącym serię jest Irek Grin.
Książki z serii.
Pierwszy tom kolekcji, zbiór opowiadań kryminalnych pod tytułem "Trupy polskie", ukazał się jesienią 2005. W skład zbioru weszły utwory 14 autorów, w tym m.in. Joanny Chmielewskiej, Piotra Bratkowskiego, Jacka Dukaja, Marka Harnego, Andrzeja Pilipiuka, Sławomira Shuty, Andrzeja Ziemiańskiego oraz Marcina Świetlickiego. Redaktorem pierwszego tomu Polskiej Kolekcji Kryminalnej był Marcin Baran. Książka ukazała się z posłowiem Andrzeja Stasiuka oraz z Indeksem trupów autorstwa Pawła Dunina-Wąsowicza.
Drugi tom kolekcji na półki sklepowe trafił wiosną 2006. Była to powieść Marcina Świetlickiego pod tytułem "Dwanaście", zainspirowana historią "Kotka" ze zbioru "Trupy polskie".
Trzeci tom kolekcji to debiut Gai Grzegorzewskiej (2006) pod tytułem "Żniwiarz" (pierwszy tom z cyklu Julia Dobrowolska). Jest to historia nawiązująca do powieści detektywistycznych spod znaku Agathy Christie.
Kolejne części serii to:

</doc>
<doc id="863112" url="https://pl.wikipedia.org/wiki?curid=863112" title="Malá Úpa">
Malá Úpa

 Malá Úpa (niem. "Klein Aupa") – wioska i gmina przygraniczna w Czechach, w kraju kralovohradeckim. Na terenie gminy znajduje się szczyt Śnieżki.
Duża, przygraniczna, górska wioska, położona we wschodniej części Karkonoszy, w rozległej dolinie między Grzbietem Lasockim a Kowarskim Grzbietem, na południe od Przełęczy Okraj.
Wieś charakteryzuje się luźną zabudową budynków, grupowo położonych na zboczach długiej, południkowo ciągnącej się doliny rzeczki "Malá Úpa" (). Zbocza doliny pokrywają rozległe górskie łąki z ciekawą i cenną przyrodniczo fauną i florą.
Gmina wiejska dzieli się oficjalnie na dwie części: Dolní Malá Úpa i Horní Malá Úpa (przy granicy z Polską), ale tworzy ją kilka dawnych osad: czes. Pomezní Boudy, Nove domký (niem. Neuhäuser), Mokre Jámy, Rennerovy Boudy, Lysečinské Boudy, Rottrovy Boudy, U Kostela (niem. Kegelplan), Žacléřskie Boudy, Seidlův Důl, Spáleny Mlýn oraz położone na wysokości 1000–1060 m n.p.m. "Šímovy Chalupy" (niem. "Simmaberg"), założone według tradycji przez 3 braci przybyłych z Tyrolu. 
Wieś o charakterze letniskowo-wypoczynkowym, dobrze zagospodarowana turystycznie. Znajduje się tu kilka wyciągów i narciarskich tras zjazdowych, restauracji i obiektów noclegowych (m.in. schronisko Pomezní bouda).
Do 2007 we wsi działało drogowe przejście graniczne. Budynek dawnego przejścia mieści obecnie urząd gminy.
Historia.
Obszar wsi został zasiedlony w XVI w., w związku z rozpoczęciem w 1558 kolonizacji Karkonoszy przez Krzysztofa Gendorfa. W 1566 osadzono tu przez drwali przybyłych z Tyrolu, Styrii i Karyntii. Rozwój osady związany był z wyrębem drzewa i wypalaniem węgla drzewnego, a później z wydobyciem i wytopem rud żelaza i arsenu. Po działalności górniczej pozostały tylko znikome ślady. W 1779 r. okolicę odwiedził cesarz Józef II z feldmarszałkiem Laudonem. Z ciekawych budynków pod względem architektury możemy zaliczyć drewniany budynek szkoły z 1797 r. oraz późnobarokowy kościół św. Piotra i Pawła z 1805 roku w dawnej osadzie "U kostela", który w chwili powstania był najwyższym, a obecnie jest 4. najwyżej położonym kościołem w Czechach (975 m n.p.m.). Kościół otoczony jest cmentarzem.
W 1815 odnotowano pierwsze czysto turystyczne użycie sań rogatych na dystansie 7 km do Kowar.
W 1876 otwarto w Malej Úpie pierwszy urząd pocztowy. Aż do 1950 mieścił się w prywatnych domach naczelników poczty, a od tego momentu w budynku wybudowanym w 1930. Początkowo pocztę dostarczano raz na tydzień, od lat 80. XIX wieku codziennie, a od 1914 dwa razy dziennie.
W lutym 1945 nad miejscowością rozbił się samolot Junkers Ju 52, ewakuujący rannych żołnierzy z oblężonego Wrocławia. Szczątki maszyny (jeden z 3 silników) eksponowane są obecnie w miejscowym punkcie informacji turystycznej.
28 maja 1945 roku, w odwecie za zabójstwo wachmistrza Eduarda Šimana w 1938 roku, przed urzędem celnym na granicy rozstrzelano bez sądu 10 Niemców (starostę Hornej Malej Úpy – Maximiliana Rusa, byłego starostę Dolnej Malej Úpy – Johanna Taslera, nauczyciela Josefa Patzelta oraz mieszkańców granicznej osady Augusta Bönscha, Friedicha Buchbergera, Johanna Kirchschlagera, Rudolfa Purmanna, jego siedemnastoletniego syna Hermanna oraz jego również niepełnoletniego kolegę z Wrocławia).
Od 1990 w miejscowości działa Horská služba, ulokowana w budynku z 1999. Na stałe dyżuruje jeden ratownik zawodowy, a zimą trzech ratowników-ochotników.
Turystyka.
Przez wieś biegną piesze szlaki turystyczne:
W obszarze wsi wyznaczonych jest także kilka tras rowerowych, a także Bajkowa Ścieżka dla dzieci z 10 stacjami, na których zapoznać się można z opartymi na motywach karkonoskich bajkami Marii Kubatovej.

</doc>
<doc id="863113" url="https://pl.wikipedia.org/wiki?curid=863113" title="Tournoi de France 1988">
Tournoi de France 1988

Tournoi de France 1988 - turniej towarzyski we Francji rozegrano w 1988 roku. Uczestniczyły w nim cztery reprezentacje narodowe: gospodarzy, Austrii, Szwajcarii i Maroka.
Mecze.
Finał.
Triumfatorem piłkarskiego turnieju Tournoi de France 1988 została reprezentacja Francji.

</doc>
<doc id="863114" url="https://pl.wikipedia.org/wiki?curid=863114" title="Gminy Wysp Owczych">
Gminy Wysp Owczych

Wyspy Owcze liczą obecnie 30 gmin (far. "komunen"). Każda z nich jest najniższą jednostką administracyjną na archipelagu. Obszarem położonym wyżej w hierarchii jest region, których jest tam sześć.
Parlament Wysp Owczych zapowiedział w roku 1998 zmniejszenie liczby gmin, by liczba mieszkańców w każdej z nich przekraczała tysiąc mieszkańców, jednak obecnie jedynie trzy z nich spełniają ten warunek. Doprowadzając do tego stanu zdecydowano się sukcesywnie redukować ich liczbę.
Pierwsze redukcje zaczęły się jeszcze przed podjęciem tej decyzji. 1 stycznia 1977 w skład gminy Thorshavn weszła gmina Kaldbak, a dwadzieścia lat później dołączyła jeszcze gmina Argir.
Zmiany na szersza skalę zaszły w roku 2005. 1 stycznia liczba gmin zmalała z dotychczasowych 48 do 34. Na następną zmianę czekać trzeba było do roku 2009, gdy kolejne cztery gminy zostały włączone do większych jednostek tego samego szczebla, lub uległy połączeniu, tworząc nowe gminy.
Wszystkie gminy na Wyspach Owczych są członkami jednej z dwóch organizacji. Pierwsza z nich, Kommunusamskipan Føroya ("KSF"), siedem największych gmin: Thorshavn, Klaksvík, Runavík, Tvøroyri, Fuglafjørður, Vágur oraz Sandur. Druga z nich, Føroya Kommunufelag ("FKF"), wszystkie pozostałe.
Lista gmin.
Od 1 stycznia 2017 roku jest 29 gmin na Wyspach Owczych.
Dawne gminy.
Dane, co do populacji na ostatni rok istnienia gminy.

</doc>
<doc id="863123" url="https://pl.wikipedia.org/wiki?curid=863123" title="Dianthus gratianopolitanus">
Dianthus gratianopolitanus



</doc>
<doc id="863125" url="https://pl.wikipedia.org/wiki?curid=863125" title="Charles Dance">
Charles Dance

Walter Charles Dance (ur. 10 października 1946 w Redditch) – angielski aktor filmowy, teatralny i telewizyjny, scenarzysta i reżyser.
Życiorys.
Rodzina i wykształcenie.
Urodził się w Redditch w hrabstwie Worcestershire jako syn Eleanor Marion (z domu Perks), kucharki, i Waltera Dance’a, inżyniera elektryka, który wcześniej służył podczas wojny burskiej w RPA. Dorastał w Plymouth. Uczęszczał do szkoły dla chłopców Widey Technical School. Potem kształcił się w Plymouth College, a następnie studiował grafikę i fotografię w The Leicester College of Arts (późniejszy Uniwersytet De Montfort).
W 1970 ożenił się z Joanną Haythorn, z którą ma syna Olivera i córkę Rebeccę. W 2004 para się rozwiodła. W 2008 aktor związał się z rzeźbiarką Eleanor Boorman, z którą ma córkę Rose.
Kariera.
W 1975 zaczął grać w sztukach szekspirowskich, pozostawał związany z Royal Shakespeare Company. Występował w adaptacjach "Hamleta", "Ryszarda III", "Henryka V" i innych. W telewizji zadebiutował w 1974 w serialu "Father Brown". Grał następnie m.in. w sitcomie BBC "Absolutnie fantastyczne". Popularność uzyskał dzięki roli Guya Perrona w serialu "Klejnot w koronie", poświęconemu ostatniemu okresowi brytyjskiego panowania w Indiach. Otrzymał wówczas nominację do nagrody BAFTA. W 1989 zagrał Iana Fleminga w poświęconym pisarzowi telewizyjnym filmie biograficznym "Goldeneye".
W produkcji kinowej pojawił się w 1980 w niewielkiej roli Clausa w filmie z serii o przygodach Jamesa Bonda "Tylko dla twoich oczu" w reżyserii Johna Glena. W 1990 zagrał tytułową postać w telewizyjnej adaptacji powieści "Upiór w operze". Za zagraną w kanadyjsko-francuskim dramacie "Kabloonak" z 1994 rolę Roberta Flaherty’ego, autora filmu dokumentalnego z 1922, który spędził wiele czasu na dalekiej północy Ameryki, Charles Dance odebrał nagrodę na festiwalu filmowym w Paryżu. Wraz z całym zespołem aktorskim dramatu obyczajowego Roberta Altmana "Gosford Park" z 2001 otrzymał nagrodę Screen Actors Guild. W opartym na powieści Karola Dickensa serialu telewizyjnym produkcji BBC "Samotnia" z 2005 wcielił się w postać pana Tulkinghorna, za którą to rolę był nominowany do nagrody Emmy. W 2011 dołączył do obsady serialu "Gra o tron", wcielając się w postać Tywina Lannistera.
W 2004 zadebiutował jako reżyser i scenarzysta dramatu "Lawendowe wzgórze" z udziałem m.in. Maggie Smith i Judi Dench. W grze komputerowej "" podłożył głos postaci Emhyra var Emreis.

</doc>
<doc id="863127" url="https://pl.wikipedia.org/wiki?curid=863127" title="Dianthus caesius">
Dianthus caesius



</doc>
<doc id="863129" url="https://pl.wikipedia.org/wiki?curid=863129" title="Tadeusz Myśliński">
Tadeusz Myśliński

Tadeusz Myśliński (ur. 2 kwietnia 1947 w Przasnyszu) – polski artysta fotograf. Członek rzeczywisty i honorowy Fotoklubu Rzeczypospolitej Polskiej - Stowarzyszenie Twórców (AFRP). Przewodniczący Sądu Koleżeńskiego Fotoklubu RP. Członek honorowy Światowego Stowarzyszenia Artystów Fotografików i Twórców Audiowizualnych.
Życiorys.
Tadeusz Myśliński jest absolwentem Państwowego Studium Kultury i Oświaty w Warszawie (specjalizacja fotografia i film). Od 1995 roku jest organizatorem "Ogólnopolskich Plenerowych Prezentacji Fotografii Artystycznej (Stodoła)" w Przasnyszu. Podstawową tematyką jego twórczości fotograficznej jest przyroda i architektura północnego Mazowsza. Szczególne miejsce w jego twórczości zajmuje fotografia piktorialna, do której wykorzystuje techniki czarno – białej fotografii bromowej, "techniki chromianowe" oraz technikę "gumy".
Tadeusz Myśliński jest autorem i współautorem wielu wystaw fotograficznych; indywidualnych, zbiorowych, poplenerowych oraz pokonkursowych, na których uzyskał wiele akceptacji, nagród, wyróżnień, dyplomów, listów gratulacyjnych. Prowadzi liczne warsztaty, szkolenia, spotkania, plenery, pokazy multimedialne dotyczące fotografii oraz techniki w fotografii. W 1998 roku został przyjęty w poczet członków Fotoklubu Rzeczypospolitej Polskiej Stowarzyszenia Twórców. Decyzją Komisji Kwalifikacji Zawodowych Fotoklubu RP, otrzymał dyplom potwierdzający kwalifikacje do wykonywania zawodu artysty fotografa, fotografika (legitymacja nr. 103).
W 2007 roku został laureatem Nagrody Specjalnej Ministerstwa Kultury i Dziedzictwa Narodowego – za zasługi dla kultury polskiej. W 2014 roku obchodził jubileusz 40 – lecia twórczości fotograficznej. W 2017 roku zajął II miejsce etapu powiatowego (przasnyskiego) w konkursie "Osobowość roku" – w kategorii "Kultura". Prace Tadeusza Myślińskiego zaprezentowano w "Almanachu (1995–2017)", wydanym przez Fotoklub Rzeczypospolitej Polskiej Stowarzyszenie Twórców. W 2018 roku został uhonorowany Medalem „Za Zasługi dla Fotografii Polskiej” – odznaczeniem przyznawanym przez Kapitułę Fotoklubu Rzeczypospolitej Polskiej Stowarzyszenia Twórców – w 100. rocznicę odzyskania przez Polskę niepodległości. W 2020 został odznaczony odznaką honorową „Zasłużony dla Kultury Polskiej”. W 2020 odznaczony Złotym Medalem „Za Fotograficzną Twórczość” – odznaczeniem ustanowionym przez Zarząd i przyznawanym przez Kapitułę Fotoklubu Rzeczypospolitej Polskiej Stowarzyszenia Twórców, w odniesieniu do obchodów 25-lecia powstania Fotoklubu RP.

</doc>
<doc id="863131" url="https://pl.wikipedia.org/wiki?curid=863131" title="HCP Poznań">
HCP Poznań

KS HCP Poznań – założony w 1927 roku, polski klub sportowy (wielosekcyjny) z siedzibą w Poznaniu. Po wojnie reaktywowany 15 kwietnia 1945. W 1949 r. klub przystępuje do Centralnego Zarządu Związku Metalowców H. Cegielski Poznań. W 1950 r. zmienia nazwę na Związkowy KS Stal, a pod koniec roku następuje fuzja z Pocztowym KS Warta Poznań.
Piłka nożna.
KS HCP Poznań w eliminacjach o awans do I ligi.
AKS Chorzów awansował do finału i z drugiego miejsca wraz z Cracovią wywalczył awans do I ligi.
Polonia Warszawa awansowała do finału i wraz z Śmigłym Wilno do I ligi.
Lechia Gdańsk awansowała razem z czterema innymi zespołami finału, z którego trzy najlepsze drużyny Ruch Chorzów, Legia Warszawa i Tarnovia Tarnów awansowały do nowo utworzonej I Ligi.
Boks.
Sekcja założona w 1927 roku.

</doc>
<doc id="863134" url="https://pl.wikipedia.org/wiki?curid=863134" title="Skrótowiec">
Skrótowiec

Skrótowiec, akronim ( "ákros" „skrajny” + "ónoma" „imię, nazwa”) – słowo utworzone przez skrócenie wyrażenia składającego się z dwóch lub więcej słów. Istnieje także niewielka grupa skrótowców powstałych ze skrócenia jednego słowa. W ujęciu słowotwórczym skrótowce to specyficzna klasa derywatów (wyrazów pochodnych). Derywaty te funkcjonują zarówno w języku mówionym, jak i w postaci pisanej, co odróżnia je od skrótów właściwych, będących jedynie konwencjonalnym sposobem zapisu wyrazów. Skrótowce bywają popularnie utożsamiane ze skrótami, choć według terminologii językoznawczej pojęcia te nie są tożsame. Akronimy bywają traktowane jako specyficzny rodzaj skrótów.
Skrótowce wykazują często właściwości odmienne od reszty słownictwa; wiele z nich ma na przykład akcent oksytoniczny (akcent końcowy, na ostatniej sylabie), np. AWS (Akcja Wyborcza Solidarność) /awues/, BBC (British Broadcasting Corporation) /bibis-i/.
Skrótowce w języku polskim.
Klasyfikacja skrótowców.
Pierwsze próby stworzenia taksonomii skrótowców podjęli jeszcze przed II wojną światową Jan Otrębski i Henryk Ułaszyn; wyodrębnili oni wówczas cztery klasy. Jednak najbardziej znany jest podział rozpowszechniony przez "Słownik poprawnej polszczyzny" i "Słownik ortograficzny języka polskiego" pod redakcją Mieczysława Szymczaka.
Skrótowce literowe.
Skrótowce literowe składają się z pierwszych liter wyrazów skracanego wyrażenia, przy czym każda z tych liter wymawiana jest osobno, np.:
Zapisuje się je bez kropek po każdej literze. Przy odczytywaniu skrótowców literowych akcentuje się ostatnią sylabę, np. /pe-zet-u/.
Skrótowce głoskowe.
Skrótowce głoskowe (głoskowce) składają się, tak jak literowce, z pierwszych liter skracanego wyrażenia, jednak litery te wymawiane są tu łącznie, jako suma głosek. Obejmują większość skrótowców zawierających jedną lub więcej niż jedną samogłoskę, np.:
Przy odczytywaniu głoskowców akcentuje się przedostatnią sylabę, np. /obop/.
Skrótowce grupowe.
Skrótowce grupowe (grupowce, sylabowce) składają się z grupy głosek (najczęściej pierwszych sylab), którymi rozpoczynają się słowa skracanego wyrażenia, i wymawiane są jako suma połączonych głosek (sylab). Do tej kategorii zaliczane są też skrótowce utworzone z połączenia sylab tego samego wyrazu (najczęściej pierwszej i ostatniej). Wielką literą pisana jest najczęściej tylko pierwsza litera skrótowca, np.:
Skrótowce mieszane.
Skrótowce mieszane (kombinowane) mają niejednorodną strukturę, są kombinacjami dwóch lub nawet trzech wymienionych powyżej typów, w związku z czym wyróżnia się wśród nich:
Skrótowce złożeniowe.
Skrótowce złożeniowe (w tym złożone z obcych elementów) to takie, w których skład wchodzi cały wyraz określany i część wyrazu określającego, np.:
Skrótowce angielskie w języku polskim.
Wymawianie głoskowe skrótowców jest charakterystyczne dla języka polskiego, natomiast w innych językach mogą obowiązywać odmienne reguły. Na przykład w języku angielskim krótsze skrótowce wymawiane są literowo. W związku z tymi różnicami wiele literowców angielskich jest w języku polskim wymawianych głoskowo, np.:
Wymawianie literowe dotyczy w angielskim skrótowców dwu-, trój- i niektórych czteroliterowych. Skrótowce pięcioliterowe i dłuższe, a także niektóre czteroliterowe, są podobnie jak w języku polskim wymawiane sylabicznie, np.:
Przykładem skrótowca w obydwu językach wymawianego literowo jest:
Odmiana skrótowców.
Zarówno skrótowce głoskowe, jak i literowe, które kończą się samogłoską, pozostają w języku polskim nieodmienne (np. "PKO", "USA"), natomiast te zakończone spółgłoską odmieniają się jak rzeczowniki (np. "ZUS", "ONZ"). Jeśli skrótowiec się odmienia, końcówki zapisuje się z użyciem łącznika, np.: "w HTML-u", "z GUS-em". Wyjątkiem są skrótowce kończące się na "T" lub "Ł": w miejscowniku poza pierwszą literą zapisuje się je małymi literami oraz pomija łącznik, np.: "WAT" – "Wacie". Łącznik pomija się też, gdy skrótowiec kończy się małą literą: "Polfa" – "Polfy".
Użycie apostrofu zamiast łącznika, np. "DJ’a", jest niezgodne z polskimi przepisami ortograficznymi. Końcówkę należy zapisać małą literą i oddzielić ją od tematu za pomocą łącznika.

</doc>
<doc id="863136" url="https://pl.wikipedia.org/wiki?curid=863136" title="Kaczyniec błotny">
Kaczyniec błotny



</doc>
<doc id="863138" url="https://pl.wikipedia.org/wiki?curid=863138" title="Adam Clark">
Adam Clark

Adam Clark (ur. 14 sierpnia 1811 r. w Edynburgu, zm. 23 czerwca 1866 w Budzie) – szkocki inżynier, budowniczy Mostu Łańcuchowego w Budapeszcie i Tunelu pod Górą Zamkową w Budapeszcie.
W 1834 przyjechał na Węgry razem z Istvánem Széchenyim w celu skompletowania potrzebnych maszyn do uregulowania koryta Dunaju, później wrócił do kraju. W 1839 dostał upoważnienie od Williama Tierneya Clarka "(zbieżność nazwisk przypadkowa)" na prowadzenie prac budowlanych mostu w latach 1842-1849. Później osiadł na stałe na Węgrzech.
W roku 1847 był doradcą Krajowej Komisji ds. Komunikacji (drogowej) "(węg. Országos Közlekedési Bizottság)", a w 1848 objął stanowisko technicznego doradcy w Ministerstwie ds. Robót Publicznych "(węg. Közmunkák Minisztériuma)".
W trakcie powstania w 1848, kiedy to austriacki generał Hentzi chciał wysadzić Most Łańcuchowy, Clark otworzył śluzy między Dunajem a komorami łańcuchowymi oraz nakazał zniszczyć pompy. Komory zostały w ten sposób zalane wodą, przez co nie można było umieścić w nich beczek z prochem. Hentzi kazał więc ustawić beczki na powierzchni mostu. 21 maja wysadzono ładunek, lecz szkody nie były poważne, dzięki temu most został uratowany.
W 1852 roku Clark zaprojektował tunel pod Górą Zamkową, którego budowa była w sumie wymuszona poprzez bliską lokalizację Mostu Łańcuchowego. W 1857 budowa tunelu została zakończona.

</doc>
<doc id="863140" url="https://pl.wikipedia.org/wiki?curid=863140" title="Orchestral Manoeuvres in the Dark">
Orchestral Manoeuvres in the Dark

Orchestral Manoeuvres in the Dark (OMD) – angielski synthpopowy zespół muzyczny założony w 1978 w Wirral.
Historia.
Grupę założyli w 1978 r. Andy McCluskey i Paul Humphreys, zafascynowani muzyką elektroniczną spod znaku Kraftwerk i Briana Eno.
Pierwsze dwa albumy zespołu, "Orchestral Manoeuvres in the Dark" i "Organisation", ukazały się w 1980 roku. Szczyt popularności grupa osiągnęła w 1981 roku wraz z wydaniem płyty "Architecture &amp; Morality", która zawierała przebojowe single "Joan of Arc" i "Maid of Orleans". Do 1988 roku ukazały się jeszcze cztery albumy ("Dazzle Ships", "Junk Culture", "Crush" i "The Pacific Age"), choć nie pozostały bez echa, to nie powtórzyły sukcesu "Architecture &amp; Morality". 
W roku 1988 zespół OMD rozpadł się, a właściwie powstały dwa zespoły. Humpreys, Cooper i Holmes odeszli do The Listening Pool, natomiast McCluskey zebrał nowych muzyków z Liverpoolu i kontynuował działalność pod szyldem OMD. Zanim nowe wcielenie grupy rozpadło się w 1996 roku, muzycy nagrali trzy albumy i wylansowali dwa przeboje - "Sailing on the Seven Seas" i "Pandora's Box". 
W grudniu 2005 roku na oficjalnej stronie zespołu poinformowano o możliwej reaktywacji OMD w oryginalnym składzie w roku 2006.
We wrześniu 2010 zespół wydał album "History of Modern", promowany singlami "If You Want It" i "Sister Marie Says".
5 kwietnia 2013 r. zespół wydał album "English Electric". Album promował singiel "Metroland". Kolejne single pochodzące z tej płyty to "Dresden", "The Future Will Be Silent" oraz "Night Café". 
29 maja 2017 r. zaprezentowano singiel "Isotype" zapowiadający trzynastą studyjną płytę zespołu "The Punishment of Luxury". Drugim singlem z tej płyty jest tytułowy "The Punishment of Luxury". Wydanie płyty, której tytuł odnosi się do obrazu Włocha Giovani Segantini z 1891 r., zapowiedziano na 1 września 2017 r. 
Zespół OMD niejednokrotnie koncertował w Polsce. 21 września 1985 r. grupa wystąpiła w Warszawie. W 1991 r. natomiast była gwiazdą festiwalu w Sopocie (w składzie bez Paula Humphreysa). W ostatnich latach OMD w składzie Andy McCluskey i Paul Humphreys zaprezentowała krótkie występy w ramach cyklu Night Of The Proms (2014 r. i 2017 r.). Grupa była także gwiazdą Sylwestra z dwójką (2015 r.). 
W 2015 r. koncert zespołu zakończył drugi dzień odbywającego się w Łodzi Festiwalu Soundedit 2015. W 2018 r. podczas trasy koncertowej płyty "The Punishment of Luxury", zespół ponownie odwiedził Polskę, dając koncert w Warszawie. W dniu 4.02.2020 muzycy ponownie odwiedzili Polskę, dając koncert w warszawskiej Progresji. Przy okazji promowali nową, wydaną na jubileusz 40-lecia grupy, składankową płytę "Souvenir".

</doc>
<doc id="863141" url="https://pl.wikipedia.org/wiki?curid=863141" title="OMD">
OMD



</doc>
<doc id="863144" url="https://pl.wikipedia.org/wiki?curid=863144" title="Pomezní Boudy">
Pomezní Boudy

 Pomezní Boudy (niem. "Grenzbauden") – dawna wiejska osada przygraniczna w Czechach, w kraju kralovohradeckim, obecnie część gminy wiejskiej Malá Úpa.
Mała przygraniczna osada położona jest we wschodniej części Karkonoszy na zachodnim zboczu Grzbietu Lasockiego na południe za Przełęczą Okraj. Osadę tworzy kilkanaście rozrzuconych zabudowań na zachodnim zboczu Grzbietu Lasockiego.
W górnej części osady położone było drogowe przejście graniczne Pomezní Boudy - Przełęcz Okraj. W pobliżu przejścia znajduje się kilka restauracji oraz obiektów noclegowych (m.in. schronisko Pomezní bouda).

</doc>
<doc id="863145" url="https://pl.wikipedia.org/wiki?curid=863145" title="Tytus, Romek i A’Tomek wśród złodziei marzeń">
Tytus, Romek i A’Tomek wśród złodziei marzeń

Tytus, Romek i A’Tomek wśród złodziei marzeń – polski pełnometrażowy film animowany. Występują w nim postacie stworzone przez Papcia Chmiela, ale scenariusz filmu nie pokrywa się z treścią żadnego z jego komiksów. Ścieżka dźwiękowa filmu została zarejestrowana w systemie dolby digital umożliwiającym emisję kinową, a utwory znalazły się na albumie "Tytus, Romek i A’Tomek wśród złodziei marzeń".
Fabuła.
Na planecie Transformacja książę Saligia skupuje marzenia i przerabia je na reklamy. Pragnie odebrać Tytusowi marzenie o staniu się człowiekiem. Wykorzystując wirus otumanicy-reklamicy zwabia go na swoją planetę. Nieoczekiwanie zamiast Tytusa, marzeń pozbywają się Romek i A’Tomek, a Tytus z pomocą dziewczynki i mieszkańców Królestwa Grubej Książki udaje się po skradzione marzenia. Marzenia przyjaciół i mieszkańców planety zostają uwolnione, a Tytus przekonuje się, że marzeń się nie wymienia na dobra materialne.
Pojazd głównych bohaterów.
Podobnie, jak w większości swoich historii komiksowych, główni bohaterowie otrzymali od profesora T'Alenta przydatny pojazd. Tym razem był to tramwajolot, powstały po syntezie tramwaju Konstal 13N nr warszawski 711 i kubełka KFC. Wagon 13N #711 istniał naprawdę – został przyjęty na stan Tramwajów Warszawskich (wtedy MZK Warszawa) 7 grudnia 1968 roku i skreślony zeń 12 lutego 1993 roku.

</doc>
<doc id="863151" url="https://pl.wikipedia.org/wiki?curid=863151" title="Tytus, Romek i A’Tomek wśród złodziei marzeń (album)">
Tytus, Romek i A’Tomek wśród złodziei marzeń (album)

Tytus, Romek i A’Tomek wśród złodziei marzeń – album grupy Voo Voo nagrany z towarzyszeniem polskich aktorów i wokalistów. Zawarte na płycie i skomponowane w większości przez Wojciecha Waglewskiego utwory znalazły się też na ścieżce dźwiękowej filmu "Tytus, Romek i A’Tomek wśród złodziei marzeń".
Lista utworów i wykonawcy.
Zespół Voo Voo w składzie:

</doc>
<doc id="863153" url="https://pl.wikipedia.org/wiki?curid=863153" title="Thugga">
Thugga

Thugga (łac. "Thugga", fr. "Dougga") – stanowisko archeologiczne w północnej Tunezji, w 1997 roku wpisane na listę światowego dziedzictwa UNESCO.
W starożytności było to miasto punickie, potem numidyjskie i rzymskie. Podupadło w okresie bizantyjskim, przejściowo znalazło się pod okupacją Wandalów, później odzyskane dla cesarstwa.
Od końca XIX wieku tytularna stolica biskupia diecezji ("diocesis Thuggensis") Kościoła rzymskokatolickiego.
Historia.
Najstarsza wzmianka o mieście pochodzi z 307 roku p.n.e. i dotyczy kampanii wojennej w Afryce prowadzonej przez Agatoklesa, tyrana Syrakuz. Około roku 150 p.n.e. Thuggę włączono do Numidii. Po zwycięstwie Rzymu nad Kartaginą w 146 roku p.n.e. miasto zostało włączone do prowincji afrykańskiej. W następnych stuleciach zasiedlono je znaczną liczbą rzymskich osadników i za panowania Kommodusa zbudowano akwedukt. W 205 roku Thugga uzyskała status municypium nadany przez Septymiusza Sewera, a za rządów Aleksandra Sewera wzniesiono w niej świątynię Junony Celestis. Panowanie Rzymian zakończył najazd Wandalów, którzy zdobyli Thuggę w 439 roku. Później miasto zostało opanowane przez Bizantyjczyków (533), a następnie zajęte przez Arabów (698).
Stanowisko archeologiczne.
Do naszych czasów zachował się rozległy, zajmujący około 65 hektarów, kompleks ruin. Do najważniejszych zabytków zalicza się mauzoleum Atebana – wzorowaną na mauzoleum w Halikarnasie, czworokątną wieżę o trzech kondygnacjach i piramidalnym zwieńczeniu, dekorowaną płaskorzeźbami i z zachowaną inskrypcją punicko-libijską z III/II wieku p.n.e.. Naukowcy dostrzegają w nim kontynuację monumentalnych pomników wieżowych z fenickiej nekropolii w Amrit.
Z okresu rzymskiego pochodzą natomiast liczne mozaiki oraz ruiny domów mieszkalnych, świątyń – m.in. Saturna i Junony Celestis (utożsamianej z fenicko-punicką Tanit) z początku III wieku n.e., oraz teatru, budowanych w mieszanym stylu grecko-punickim. Z czasów rzymskich pochodzą także łaźnie Licyniańskie oraz łuk triumfalny Septymiusza Sewera z III wieku n.e.
Teatr.
Usytuowany na terenie wykopalisk, odnowiony teatr rzymski powstał w 168 roku n.e. z fundacji miejscowego potentata Publiusa Marciusa Quadratusa. W czasach świetności mógł pomieścić do 3500 widzów. Współcześnie, po gruntownej renowacji, teatr służy za miejsce wystawiania klasycznych dramatów podczas corocznego Festiwalu Thuggi w lipcu i sierpniu.
Kapitol.
Budynek kapitolu został ofiarowany miastu w 166 roku n.e. przez zamożny ród Marciusów. Poświęcony jest Jowiszowi, Junonie i Minerwie. Na fryzie budowli znajduje się rzeźba cesarza Antoninusa Piusa, unoszonego w szponach przez wielkiego orła. Wnętrze świątyni w starożytności mieściło ogromną statuę Jowisza, której pozostałości wystawione są obecnie w Muzeum Bardo w Tunisie.

</doc>
<doc id="863156" url="https://pl.wikipedia.org/wiki?curid=863156" title="Dougga">
Dougga



</doc>
<doc id="863160" url="https://pl.wikipedia.org/wiki?curid=863160" title="Torsan">
Torsan

Torsan – sztuczne lodowisko w Sanoku, funkcjonujące w latach 1968–2006, na którym mecze w hokeju na lodzie rozgrywała w roli gospodarza drużyna sekcji hokejowej klubu sportowego ZKS Stal Sanok (1968–1991), a następnie zespoły sanockich klubów hokejowych pod nazwami STS Sanok (1991–1998), SKH Sanok (1999–2002), KH Sanok (2002–2006). 
Historia.
Obiekt znajdował się w dzielnicy Śródmieście na nieruchomości przy ulicy Adama Mickiewicza 13. Od strony zachodniej graniczył z parkiem miejskim im. Adama Mickiewicza. Pierwotnie w latach 1925–1949 nieruchomość należała do Towarzystwa Gimnastycznego „Sokół” w Sanoku, którego siedziba znajduje się obok w Gmachu Towarzystwa Gimnastycznego Sokół przy ulicy Mickiewicza 13. Od strony północnej znajdują się korty tenisowe przy ulicy Mickiewicza 12, zaś naprzeciw, od strony wschodniej, Gimnazjum nr 2 im. Królowej Zofii.
Przed powstaniem lodowiska w tym miejscu znajdowało się boisko i basen (w trakcie II wojny światowej w okresie okupacji niemieckiej wybudowany w ciągu kilku tygodni przez Niemców i otwarty 9 czerwca 1940). W latach 50. na tym terenie zbudowano drewniany amfiteatr (muszla koncertowa i drewniana estrada – jeszcze w latach 60. w tym miejscu odbywały się „Dni Sanoka” i „Żakinada”, a także np. uroczystości ZBoWiD).
Inicjatorem budowy lodowiska był Edward Pilszak, zawodnik i instruktor hokeja na lodzie. Od 1953 nieopodal na Górze Parkowej działała skocznia narciarska, a od lutego 1965 wyciąg narciarski. Idea zbudowania sztucznego lodowiska pojawiła się w 1963 na zebraniu Powiatowego Komitetu Kultury Fizycznej i Turystyki (PKKFiT). W tym czasie w mieście były do dyspozycji dwie sprężarki. Pomysł miał zostać zrealizowany w czynie społecznym sztucznego lodowiska; w tym celu 20 lutego 1965 powołano Społeczny Komitet Budowy Sztucznego Lodowiska, którego przewodniczącym został sekretarz Komitetu Powiatowego PZPR Ignacy Bąk. Wykonawcą lodowiska była Sanocka Fabryka Autobusów „Autosan”. Przy pracach jako działach udzielał się Józef Baszak. Budowę podjęto w 1966 na terenie byłego amfiteatru przy ulicy Adama Mickiewicza. Inicjatywę wsparły wszystkie miejskie zakłady pracy, a przy budowie pracowali mieszkańcy miasta w czynie społecznym dla uczczenia 25-lecia Polski Ludowej. Współtwórcą dokumentacji sztucznego lodowiska był inż. Franciszek Olszewski. Po trzech latach prac na różnym polu przy tworzeniu obiektu, we wrześniu 1968 był wykonywany próbny rozruch urządzeń lodowiska. Próbne zamrożenie tafli sztucznego lodowiska odbyło się 31 października 1968, zaś oficjalnie obiekt – jako pierwsze w województwie rzeszowskim sztuczne lodowisko – został otwarty uroczyście 9 listopada 1968 i wówczas rozegrano dwudniowy turniej juniorski z udziałem drużyn Stali Sanok, Naprzodu Janów i Podhala Nowy Targ (obiekt oddano do użytku tuż przed V Zjazdem PZPR określając go jako jeden z wielu „czynów zjazdowych”, w uroczystościach gromadzących kilka tysięcy widzów zorganizowana była defilada sportowców, pokaz jazdy figurowej na lodzie w wykonaniu szkółki sportowej z Janowa, odznaką „Zasłużony Działacz Kultury Fizycznej” zostali odznaczeni przewodniczący PRN Zbigniew Dańczyszyn i sekretarz KP PZPR Ignacy Bąk, Odznaką 100-lecia Sportu Polskiego wyróżniono 15 osób, zaś symbolicznego przecięcia wstęgi dokonał przewodniczący WKFFiT w Rzeszowie Kazimierz Partyka. Od początku do końca istnienia lodowiska mrożenie lodu następowało sztucznie, z wykorzystaniem instalacji amoniakowej. Przy konstrukcji wykorzystano rury bez szwu o łącznej długości 17 km.
Obiekt służył sekcji hokeja na lodzie klubu sportowego Stal Sanok. Tuż po uruchomieniu sztucznego lodowiska przy publikacji rozpoczynającego się 22 grudnia 1968 terminarza sezonu 1968/1969 ligi okręgowej rzeszowskiej władze Okręgowego Związku Hokeja na Lodzie w Rzeszowie zastrzegły, że w razie niekorzystnych warunków atmosferycznych mecze czterech uczestników rozgrywek (nie uwzględniając Sanoka) odbędą się na sanockim sztucznym lodowisku. W inauguracyjnym meczu sezonu i zarazem pierwszym ligowym drużyny Stali na nowym lodowisku sanoczanie ulegli JKS Jarosław 1:10. Ponadto istniała możliwość, aby przy niekorzystnej pogodzie mistrz okręgu JKS także rozgrywał swoje mecze w eliminacjach o miejsce w II lidze 1969/1970, jednak mecze odbyły się planowo w Jarosławiu. Lodowisko było także otwarte do korzystania rekreacyjnego, zaś bilety rozprowadzał w tym celu sanocki oddział PTTK.
6 września 1969 na płycie lodowiska odbył się wiec ZBoWiD-u.
Początkowo lodowisko było określane jako „Santor”. Od początku gospodarzem obiektu był Powiatowy Ośrodek Sportu, Turystyki i Wypoczynku (POSTiW) „Wierchy” (prowadzący także sanocki stadion), który w 1970 nie był w stanie kierować lodowiskiem, w związku z tym planowano przekazane go pod pieczę Związku Zawodowego Metalowców przy SFA „Autosan”. W późniejszych latach obiekt zyskał trwałą nazwę „Torsan”. W dniach 25-28 lutego 1971 na lodowisku zorganizowano związkowe mistrzostwa Polski juniorów w hokeju na lodzie z udziałem ośmiu drużyn, pod patronatem Centralnej Rady Związków Zawodowych (CRZZ).
Po awansie hokeistów Stali do II ligi przed sezonem 1971/1972 dokonano zwiększenia liczby miejsc na widowni lodowiska, poprawiono oświetlenie oraz doposażenie boksów. W tym czasie trybuny obiektu mogły pomieścić 4 tys. widzów. Pomimo istniejącej dogodności korzystania z zamrożonej sztucznie tafli lodu, utrudnieniem do komfortowego przeprowadzania meczów pozostawały nadal warunki atmosferyczne, głównie w postaci opadów śniegu, które występując podczas meczów wpływały niekorzystnie na przebieg meczów wobec braku zadaszenia. W trakcie sezonu 1972/1973 podczas meczów z Odrą Opole 3-4 lutego 1973 po raz pierwszy została użyta rolba – urządzenie skonstruowana w czynie społecznym w fabryce Autosan, służące do przygotowania i konserwacji tafli lodu do gry (wcześniej następowało to ręcznie). Przed kolejnym sezonem 1973/1974 przeprowadzono modernizację lodowiska, poprawiając jego wygląd wizualny i funkcjonalność, a także powiększono taflę lodu o 350 m², dostosowując ją do obowiązującym standardów, wskutek czego powierzchnia lodu zyskała wymiar 30 x 60 m. 30 września 1973 członkowie miejskiej organizacji PZPR w Dniu Partyjnego Czynu pracowali przy przebudowie lodowiska. Pod koniec 1973 sanockie sztuczne lodowisko, obok otwartego w tym roku lodowiska Dębicy, pozostawało jednym z dwóch tego typu obiektów na Rzeszowszczyźnie. Pomimo stałego unowocześniania obiektu mecze hokejowe nadal miewały utrudniony przebieg z uwagi na warunku atmosferyczne (padający śnieg tudzież deszcz). Po sezonie 1973/1974, na przełomie kwietnia i maja 1974 działacze, trenerzy i sportowcy hokejowej Stali w czynie społecznym dokonywali prac przy odnowieniu obiektu. Przed nowym sezonem w 1974, mimo planów nie zbudowany został pawilon przy lodowisku, mający zapewnić większy komfort korzystania z obiektu, a ponadto osunęła się ziemia na niezabezpieczonej południowej trybunie dla kibiców (od strony kina), U progu sezonu 1974/1975 tafla lodowiska była czynna w godz. 8-22:30, a na obiekcie planowano budowę pawilonu oraz zadaszenia. Brak dachu nad lodem nadał powodował rozgrywanie meczów w trudnych warunków np. przy padającym ulewnym deszczu albo obfitej śnieżycy. Jesienią 1975 pierwotnie zakończono modernizację (poszerzono płyty, stworzono zaplecze, w tym budynek z szatniami, ogrodzenie, wykonano remont trybun), ostatecznie sfinalizowaną w 1978 i opiewającą na koszt 25 mln złotych. W sezonie II ligi 1975/1976 drużyna Stali zwyciężyła w rozgrywkach, uzyskując awans do I ligi; podczas trwania meczów wyjazdowych Stalowców kibice regularnie gromadzili się przy lodowisku oczekując na wynik spotkania. Pod koniec maja 1976 na płycie lodowiska został zorganizowany turniej bokserski z okazji jubileuszu 30-lecia istnienia sanockiego klubu, w którym zwyciężyła drużyna Stali, a innymi uczestnikami były zespoły Hutnika Kraków i Szombierek Bytom.
Poważnym deficytem obiektu był brak dachu nad lodowiskiem, tym bardziej że zgodnie z wydanymi zaleceniami PZHL, mecze musiały być rozgrywane na obiektach krytych w I lidze od 1976, a w II od 1977. 12 grudnia 1975 zebrała się Rada Techniczna SFA „Autosan” celem przygotowania działań w tej sprawie. 18 czerwca 1976 Rada Techniczna SFA „Autosan” zatwierdziła koncepcję zadaszenia lodowiska, przedstawioną przez „Miastoprojekt” z Rzeszowa według projektu inż. J. Wijowskiego (w zamyśle pojemność lodowiska miała wynosić 4420 miejsca, w tym 1000 siedzących). Przed inauguracyjnym sezonem I ligi na lodowisku zainstalowano 45 dodatkowych punktów świetlnyc. Ponadto dokonano remontu lodowiska oraz wstępnie wzniesiono nowy pawilon sportowy (wcześniej drużyny przygotowywały się w autokarach przed wyjściem na taflę lodu). W sezonie ekstraklasy 1976/1977 na obiekcie pojawiał się komplet publiczności w liczbie 3 tys. widzów. W 1977 nieukończony pozostawał nadal budynek dobudowanego pawilonu przy budynku obok lodowiska, którego oddanie do użytku planowano już w 1976.
Na początku sezonu II ligi 1977/1978 nastąpiły przejściowe kłopoty z lodowiskiem, w związku z czym pierwszy dwumecz domowy Stali został rozegrany w Nowym Targu (8 i 9 października 1977), a inauguracja na Torsanie miała miejsce w czwartym dwumeczu 22 i 23 października 1977. W razie niekorzystnych warunków atmosferycznych (np. zamieć śnieżna podczas meczu z Unią Oświęcim 26 listopada 1977), nadal rozgrywanie spotkań były utrudnione. Przed sezonem II ligi 1978/1979 dokonano prac remontowych na obiekcie. Na lodowisku odbyło się otwarcie IX Zimowych Igrzysk Młodzieży Szkolnej 2 lutego 1978 i na obiekcie rozgrywano Turniej „Złotego Krążka”. Z okazji tej imprezy zainstalowano ogrodzenie Torsanu od strony ulicy A. Mickiewicza, na którym utrwalono postacie hokeistów i łyżwiarzy figurowych, a także koła olimpijskie
Przed sezonem 1979/1980 zainstalowano dach lodowiska, dzięki czemu po raz pierwszy możliwy był trening na lodzie w okresie letnim. 4 lutego 1980 na obiekcie została otwarta VII Ogólnopolska Spartakiada Młodzieży, a na tafli Torsanu organizowano zawody łyżwiarstwa figurowego oraz turniej hokeja na lodzie, w którym wygrała drużyna Podhala Nowy Targ, a w rywalizacji nie brała udziału drużyna miejscowej Stali. Na finiszu sezonu II ligi 1981/1982 na Torsanie odbył się turniej eliminacyjny do I ligi, w który Stał zajęła ostatecznie trzecie miejsce.
Funkcję kierownika lodowiska pełnił przez pięć lat Józef Kornecki. Przed sezonem 1982/1983 wskutek opóźnienia prowadzonych prac konserwacyjnych na obiekcie zamrożenia tafli został przesunięty. Rok później przed edycją II ligi 1983/1984 wskutek podobnego opóźnienia lodowisko było dostępne dla drużyny dopiero od 20 września 1983. Kolejny gruntowy remont budynku przeprowadzono w latach 1983–1984: powstała nowa maszynownia, nowa płyta, dokończono zadaszenie, zmodernizowano instalację chłodniczą, jednak obiekt nie stanowił hali, gdyż posiadał jedynie dach i nie był w pełni obudowany ścianami bocznymi. Z uwagi na trwający ww. remont Stal początkowe spotkania sezonu II ligi 1984/1985 w roli gospodarza rozgrywała poza Sanokiem (Nowy Targ), a pierwsze spotkanie na Torsanie po modernizacji rozegrano 17 listopada 1984. W 1984 miastu powierzono organizację finałów XII Zimowej Ogólnopolskiej Spartakiady Młodzieży (po raz drugi w województwie krośnieńskim), w związku z czym do listopada tego roku trwał remont Torsanu. Na Torsanie odbyła się uroczystość otwarcia XII OZSM 17 lutego 1985 (z pokazem wystąpił Grzegorz Filipowski) oraz zawody łyżwiarstwa figurowego i hokeja na lodzie w dniach 18-24 lutego 1985 (do finałów awansowała wówczas drużyna Stali). Po dokonanej wymianie instalacji i maszynowni obiektu Stal przystępowała do sezonu II ligi 1985/1986 mając do dyspozycji taflę lodu już dwa miesiące przed startem rozgrywek. Ponadto w tym okresie na Torsanie swoje mecze w roli gospodarza rozgrywała drużyna Legii KTH Krynica w sezonie I ligi 1985/1986 od drugiej fazy rozgrywek, wobec braku zadaszenia na odkrytym lodowisku w Krynicy-Zdroju.
27 kwietnia 1986 lodowisko Torsan było jedną z aren Turnieju Miast „Sanok – Bolesławiec”, zakończonego wynikiem 2:4. Przed sezonem 1987/1988 wymagane było dokończenie unowocześnienia obiektu. Kolejna modernizacja obiektu miała miejsce w 1988 (m.in. energia elektryczna). W tym samym roku władze miasta udzieliły klubowi Stal Sanok koncesji na prowadzenie na lodowisku bazaru. Od 2 do 5 marca 1989 na lodowisku trwały XIV Ogólnopolskie Igrzyska Młodzieży Szkolnej. W dniach 21-24 lutego 1990 na Torsanie odbył się finałowy turniej hokejowy w ramach. Latem 1990 na płycie lodowiska działało targowisko, a wobec zaistniałej trudnej sytuacji ekonomicznej władze SFA „Autosan” planowały oddanie prowadzenia i utrzymywania obiektu na rzecz klubu.
Po zakończeniu działalności hokejowej sekcji Stali Sanok, właściciel obiektu, SFA „Autosan”, wydzierżawił lodowisko na rzecz nowego klubu, Sanockiego Towarzystwa Sportowego, za symboliczną kwotę 100 tys. zł. miesięcznie od dnia 2 czerwca 1991. W sezonie II ligi 1991/1992 STS uzyskał awans do I ligi, 15 marca 1992 wygrywając decydujące spotkanie ze Stoczniowcem Gdańsk 9:0. W 1992 Rada Miasta Sanoka podjęła uchwałę zmierzającą do komunalizacji lodowiska. Przed sezonem I-ligowym lodowisko było zamrożone od 2 sierpnia 1992. Inauguracja edycji I ligi 1992/1993 miała miejsce we wtorek 8 września 1992, a STS w tym spotkaniu uległ wicemistrzowi Polski Naprzodowi Janów 2:3. W trakcie sezonu STS rozegrał mecz pokazowy z byłymi gwiazdami reprezentacji ZSRR, zakończone zwycięstwem gospodarzy 5:4 (trzy gole zdobył Adrian Krzysztofik).
W pierwszej połowie lat 90. XX w. na obiekcie Torsanu w okresie letnim były organizowane imprezy w ramach akcji „Podaruj Dzieciom Brata Słońce” organizowanej przez sanockich franciszkanów, w tym proboszcza o. Romana Pałaszewskiego. W 1992 na lodowisko zorganizowano część programu III Ogólnopolskiego Festiwalu Ekologicznego. 6 maja 1995 na płycie lodowiska został zorganizowany koncert Maryli Rodowicz. W sierpniu 1996 Torsan był główną areną imprezy pod nazwą Euro Eco Meeting „Bieszczady '96”, zaś podczas koncertu galowego 5 sierpnia 1996 na zakończenie wystąpił amerykański raper Coolio.
Od 1999 na obiekcie swoje mecze rozgrywała drużyna Sanockiego Klubu Hokejowego, będącego sukcesorem STS. We wrześniu 1999 dyrektorem Torsanu został Józef Kornecki. Od początku 2000 Torsanem administrował Miejski Ośrodek Sportu i Rekreacji w Sanoku; w tym czasie trwały prace remontowo-modernizacyjne na obiekcie, jego infrastrukturze i otoczeniu. Na przełomie XX/XXI w budynku przy lodowisku pod adresem ul. Adama Mickiewicza 12 działał sklep sportowy Lider. W 2002 prowadzono remont infrastruktury przy lodowisku. Ostatni oficjalny mecz hokejowy na Torsanie odbył się 21 marca 2006. Było to czwarte spotkanie o utrzymanie w polskiej ekstralidze sezonu 2005/2006 pomiędzy KH Sanok i Stoczniowcem Gdańsk zakończone wynikiem 6:2. Ostatniego gola dla sanockiej drużyny zdobył wówczas Adam Fraszko, a generalnie ostatnią bramkę na Torsanie uzyskał zawodnik gości, Mateusz Rompkowski.
Na początku XXI pojawiły się w oficjalnym obiegu głosy przemawiające za potrzebą budowy nowej hali z lodowiskiem w Sanoku. Do 2004 na lodowisku Torsan istniały drewniane bandy i okalające taflę lodową siatki, po czym we wrześniu 2004 podjęto instalowanie band plastikowych oraz szyb pleksi. Od 2004 do 2006 trwała budowa obiektu Arena Sanok, na lodowisku którego klub hokejowy z Sanoka podjął rozgrywki hokejowej od sezonu 2006/2007.
Na przełomie XIX i XX wieku na rozmrożonym obiekcie lodowym Regionalna Izba Gospodarcza organizowała wystawa „Dom i Ogród”, po raz ostatni w 2006, po której lodowisko zupełnie zakończyło dotychczasową działalność. Następnie dokonano zagospodarowania terenu i w sierpniu 2006 burmistrz miasta zdecydował o przeznaczeniu go jako miejski parking płatny, administrowany przez Miejski Ośrodek Sportu i Rekreacji w Sanoku. Płyta byłego lodowiska pełniła tę funkcję do 2013.
W 1993 prawa użytkowania wieczystego gruntu stanowiącego własność Skarbu Państwa nabył Autosan, a w tym samym roku nastąpiła komunalizacja nieruchomości. W 2008 Ministerstwo Spraw Wewnętrznych i Administracji stwierdziło nieważność decyzji komunalizacyjnej. 15 lutego 2010 Sądu Rejonowy w Sanoku w prawomocnym wyroku przywrócił nieruchomości Towarzystwu Gimnastycznemu Sokół w Sanoku (wśród nich częścią lodowiska Torsan). W związku z tym 30 kwietnia 2010 nieruchomość została przekazana TG Sokół w Sanoku. W tym czasie nadal trwał spór prawny w zakresie nieruchomości, na której był położony obiekt Torsan.
Na przełomie 2012/2013 zostały wyburzone budynki stanowiące zaplecze lodowiska od strony północnej. W 2013 zdemontowano pozostałości konstrukcji lodowiska, w tym zadaszenia.

</doc>
<doc id="863168" url="https://pl.wikipedia.org/wiki?curid=863168" title="Nick Chinlund">
Nick Chinlund

Zareh Nicholas Chinlund (ur. 18 listopada 1961 w Nowym Jorku) – amerykański aktor telewizyjny i filmowy.
Początkowo opuścił dom w Nowym Jorku i rozpoczął studia na wydziale historii na Brown University w Providence, gdzie grał w koszykówkę, ale został ranny podczas pierwszego roku studiów. Występował w wielu sztukach i produkcjach off-broadwayowskich.

</doc>
<doc id="863170" url="https://pl.wikipedia.org/wiki?curid=863170" title="Andrzej (biskup kijowski)">
Andrzej (biskup kijowski)

Andrzej (zm. 1434) – biskup kijowski od 1397, dominikanin.
W 1397 został pierwszym biskupem erygowanego w Kijowie przez Iwana Olgimuntowicza Holszańskiego biskupstwa katolickiego obrządku łacińskiego.
W 1420 przywiózł do Lublina relikwie Krzyża Świętego. Pochowany w lubelskim klasztorze dominikanów.

</doc>
<doc id="863171" url="https://pl.wikipedia.org/wiki?curid=863171" title="Hattusas">
Hattusas



</doc>
<doc id="863173" url="https://pl.wikipedia.org/wiki?curid=863173" title="Hattusza">
Hattusza



</doc>
<doc id="863180" url="https://pl.wikipedia.org/wiki?curid=863180" title="Francisco Bazán Landi">
Francisco Bazán Landi

Francisco de Paula Bazán Landi (ur. 10 października 1980 w Limie) – piłkarz peruwiański grający na pozycji bramkarza.
Grał między innymi w klubach takich jak: Club Universitario de Deportes, Deportivo San Agustín, Juan Aurich (Chiclayo), Deportivo Wanka, Alianza Atlético (Sullana), Pontevedra (Hiszpania), Anorthosis Famagusta (Cypr), Olympiakos Nikozja (Cypr). Aktualnie gra w drużynie Sport Boys (Callao).

</doc>
<doc id="863181" url="https://pl.wikipedia.org/wiki?curid=863181" title="Johann Balthasar Christian Freisslich">
Johann Balthasar Christian Freisslich

Johann Balthasar Christian Freisslich (ochrzczony 30 marca 1687, w Immelborn k. Bad Salzungen, zm. w 1764 w Gdańsku) – niemiecki kompozytor okresu baroku. 
Około 1730 osiadł w Gdańsku. Był przyrodnim bratem Maximiliana Dietricha Fresslicha (1673-1731), po którego śmierci objął stanowisko kapelmistrza przy gdańskim kościele Mariackim. 
Jako płodny kompozytor i zdolny kapelmistrz, odegrał ważną rolę w kulturalnym życiu Gdańska. Wiele jego kompozycji wiązało się z godnymi uwagi rocznicami, takimi jak 300. rocznica uwolnienia miasta od Zakonu krzyżackiego, czy 100-lecie pokoju w Oliwie. Napisał także kilka kantat (1733, 1755, 1763) związanych z królami Polski Augustem II Mocnym i Augustem III Sasem oraz liczne kantaty z okazji mianowania nauczycieli, wyboru członków rady miejskiej, wesel i pochówków wybitnych obywateli Gdańska.
Dzieła.
oraz ponad 100 kantat świeckich i kościelnych.

</doc>
<doc id="863185" url="https://pl.wikipedia.org/wiki?curid=863185" title="MSDS">
MSDS



</doc>
<doc id="863190" url="https://pl.wikipedia.org/wiki?curid=863190" title="Karol II Parmeński">
Karol II Parmeński

Karol Ludwik Burbon-Parmeński, wł. "Carlo Ludovico di Borbone Parma" (22 grudnia 1799 – 16 kwietnia 1883) – król Etrurii jako "Ludwik II" (1806–1807), książę Lukki jako "Karol Ludwik" (1824–1847), książę Parmy jako "Karol II" (1847–1849).
Urodził się w Madrycie jako jedyny syn Ludwika I, księcia Piacenzy (syna-następcy Ferdynanda I Parmeńskiego) i jego żony Marii Ludwiki Burbon, infantki hiszpańskiej, córki Karola IV.
Król Etrurii.
W 1796 Napoleon Bonaparte podbił większość Włoch i księstwo Parmy należące do dziadka Karola zostało przyłączone do Francji. Napoleon, któremu zależało na pozyskaniu Hiszpanii jako sojusznika przeciwko Anglii, 21 marca 1801, zrekompensował rodzinie Burbonów utratę ziem, dając jej we władanie Etrurię (stworzoną z części Wielkiego Księstwa Toskanii). Ojciec Ludwika został w Paryżu koronowany na króla Etrurii. a Karol został koronowanym księciem i następcą tronu. Po śmierci ojca w 1803, Karol został królem "Ludwikiem II", a regentką została jego matka. W 1807, Napoleon rozwiązał królestwo i przeniósł młodego króla razem z jego matką do Francji. Karolowi obiecano w zamian tron nowego Królestwa Północnej Luzitanii (w północnej Portugalii). Plan ten nie został zrealizowany, ponieważ w 1808 między Napoleonem a hiszpańskimi Burbonami wybuchł otwarty konflikt.
Książę Lukki.
Po upadku Napoleona w 1815, rodzina Burbonów nie została przywrócona na tron księstwa Parmy. Zamiast tego księstwo oddano żonie Napoleona – cesarzowej Marii Ludwice. Kongres wiedeński zdecydował o przyznaniu matce Karola Księstwa Lukki – sam Karol Ludwik otrzymał tytuł księcia Lukki i został następcą tronu (jego matka zmarła w 1824). Parmę miał otrzymać dopiero po śmierci cesarzowej, co ostatecznie nastąpiło w 1847 (księstwo Lukka zostało wtedy włączone do Wielkiego Księstwa Toskanii).
5 września 1820, w Lucce Karol Ludwik poślubił Marię Teresę, księżniczkę sabaudzką (1803–1879), córkę króla Wiktora Emanuela I i Marii Teresy Habsburg-Este. Para ta była niedobrana i właściwie żyła osobno. Miała tylko dwoje dzieci:
Książę Parmy.
W marcu 1848 w Parmie wybuchła rewolucja, wobec czego 19 kwietnia 1848, abdykował. Wojska austriackie przywróciły Karola na tron, ale 17 maja 1849 abdykował ponownie na rzecz swojego jedynego syna – Karola. Resztę życia spędził we Francji, gdzie używał tytułu "hrabiego Villafranca". Jego żona została we Włoszech i zmarła w 1879. Karol zmarł w Nicei.

</doc>
<doc id="863198" url="https://pl.wikipedia.org/wiki?curid=863198" title="Przekształcenie spółki">
Przekształcenie spółki

Przekształcenie spółki – polega na zmianie formy prawnej spółki. Przekształcenie służy dostosowaniu formy prawnej spółki do prowadzonej aktualnie działalności oraz do zmieniających się warunków ekonomicznych.
Przekształceniu mogą ulegać wszystkie spółki prawa handlowego, tj. spółki jawne, spółki partnerskie, spółki komandytowe, spółki komandytowo – akcyjne, spółki z ograniczoną odpowiedzialnością oraz spółki akcyjne, a także spółka cywilna, będąca jedynie stosunkiem obligacyjnym, a nie spółką prawa handlowego. Również przedsiębiorca będący osobą fizyczną wykonującą we własnym imieniu działalność gospodarczą może przekształcić prowadzoną przez siebie działalność w jednoosobową spółkę kapitałową, tj. spółkę z ograniczoną odpowiedzialnością lub spółkę akcyjną. Nie może natomiast zostać przekształcona spółka w likwidacji, która rozpoczęła podział majątku ani spółka w upadłości.
Spółkę, która ulega przekształceniu nazywamy spółką przekształcaną, natomiast spółkę powstałą po przekształceniu – spółką przekształconą. Spółka przekształcana staje się spółką przekształconą z chwilą wpisu spółki przekształconej do rejestru (dzień przekształcenia). Jednocześnie sąd rejestrowy z urzędu wykreśla spółkę przekształcaną.
W wyniku przekształcenia spółki nie następuje zmiana tożsamości podmiotu, lecz jedynie zmiana formy prawnej (zasada kontynuacji). Spółce przekształconej przysługują wszystkie prawa i obowiązki spółki przekształcanej. Spółka przekształcona pozostaje podmiotem zezwoleń, koncesji, ulg i innych decyzji administracyjnych, chyba że ustawa lub decyzja o ich udzieleniu stanowi inaczej. Na spółkę przekształconą przechodzi także NIP oraz REGON spółki przekształcanej.
Jeżeli zmiana brzmienia firmy w związku z przekształceniem nie polega tylko na zmianie dodatkowego określenia wskazującego na charakter spółki, spółka przekształcona przez co najmniej rok od dnia przekształcenia powinna podawać w nawiasie dawną firmę, z dodaniem wyrazu „dawniej”.
Procedura przekształcenia.
Przekształcenie jest ciągiem określonych w Kodeksie spółek handlowych czynności prawnych.
Pierwszą z nich jest sporządzenie planu przekształcenia, do którego należy dołączyć wymagane załączniki. Jest on przygotowywany przez zarząd spółki, a w przypadku spółek osobowych (tj. spółek jawnych, partnerskich, komandytowych i komandytowo – akcyjnych) – przez wszystkich wspólników prowadzących sprawy spółki przekształcanej. Plan powinien zostać sporządzony w formie pisemnej pod rygorem nieważności. Wyjątkiem od formy pisemnej jest przypadek przekształcania jednoosobowej spółki kapitałowej, kiedy to plan powinien przyjąć formę aktu notarialnego.
Plan przekształcenia powinien zawierać ustalenie wartości bilansowej majątku spółki przekształcanej na określony dzień w miesiącu poprzedzającym przedłożenie wspólnikom planu przekształcenia oraz określenie wartości udziałów albo akcji wspólników zgodnie ze sprawozdaniem finansowym. Do tak sporządzonego planu należy dołączyć projekt uchwały w sprawie przekształcenia spółki, projekt umowy albo statutu spółki przekształconej, wycenę składników majątku spółki przekształcanej oraz sprawozdanie finansowe.
Biegły rewident, wyznaczony przez sąd rejestrowy na wniosek spółki, bada plan przekształcenia mając na uwadze kryterium poprawności i rzetelności. Opinia sporządzona przez biegłego rewidenta jest składana przez biegłego rewidenta do sądu rejestrowego. Od 1 marca 2020 roku badanie planu przekształcenia pod kątem poprawności i rzetelności jest wymagane tylko w niektórych przypadkach, co jest znacznym uproszczeniem w większości procedur przekształcenia. Zgodnie z nowelizacją kodeksu spółek handlowych, badanie planu przekształcenia jest wymagane wyłącznie w sytuacji: 
Kolejną czynnością jest podjęcie uchwały przez wspólników spółki osobowej albo zgromadzenie wspólników lub walne zgromadzenie w przypadku spółki kapitałowej. Przed podjęciem uchwały wspólnicy powinni zostać dwukrotnie zawiadomieni o zamiarze jej podjęcia. Podjęcie uchwały następuje zgodnie z zasadami obowiązującymi w danym typie spółki. Uchwała powinna być umieszczona w protokole sporządzonym przez notariusza. Po podjęciu uchwały wspólnicy spółki przekształcanej powinni zostać wezwani do złożenia oświadczeń o uczestnictwie w spółce przekształconej. Oświadczenie wspólnika powinno mieć formę pisemną pod rygorem nieważności i musi zostać złożone w terminie miesiąca od powzięcia uchwały o przekształceniu.
Trzecim etapem jest powołanie członków organów spółki przekształconej albo określenie wspólników prowadzących sprawy tej spółki i reprezentujących ją.
Następnie zostaje zawarta umowa spółki albo podpisany statut spółki przekształconej. Umowa albo statut staną się podstawą dla funkcjonowania przekształconej spółki.
Ostatnią czynnością jest wpis przekształcenia do rejestru Krajowego Rejestru Sądowego. Wniosek o wpis wnoszą wszyscy członkowie zarządu albo wspólnicy mający prawo reprezentacji spółki przekształconej. W wyniku tak złożonego wniosku sąd dokonuje wpisu spółki przekształconej, jednocześnie wykreślając z rejestru spółkę przekształcaną.
Przekształcenie spółki należy jeszcze ogłosić w Monitorze Sądowym i Gospodarczym. Ogłoszenie jest dokonywane na wniosek zarządu spółki przekształconej albo wszystkich wspólników prowadzących sprawy spółki przekształconej. Termin do zgłoszenia wniosku wynosi dwa tygodnie od dnia wpisu przekształcenia do rejestru.
Poza ogólnymi wymogami, Kodeks spółek handlowych przewiduje wymogi szczególne dla każdego rodzaju przekształcenia. Jest to związane ze specyfiką przekształceń między różnymi rodzajami spółek.
Przekształcenie spółki osobowej w spółkę kapitałową.
Oprócz warunków, które muszą zostać spełnione przy każdym przekształceniu, Kodeks spółek handlowych przewiduje spełnienie dodatkowych wymogów przy przekształcaniu spółki osobowej w spółkę kapitałową. W sytuacji, gdy spółką przekształcaną jest spółka jawna lub spółka partnerska, konieczne jest, aby za przekształceniem wypowiedzieli się wszyscy wspólnicy. W przypadku przekształcania spółki komandytowej lub komandytowo – akcyjnej – za uchwałą o przekształceniu muszą się opowiedzieć wszyscy komplementariusze, a także komandytariusze bądź akcjonariusze reprezentujący 2/3 sumy komandytowej bądź kapitału zakładowego. Umowa spółki lub statut mogą zaostrzyć te warunki, nie jest jednak możliwe ich złagodzenie.
Za zobowiązania powstałe przed przekształceniem wspólnicy spółki przekształcanej odpowiadają na dotychczasowych zasadach, solidarnie ze spółką przekształconą. Odpowiedzialność wspólników za zobowiązania wygasa z upływem trzech lat od dnia przekształcenia. Przepis ten ma na celu przeciwdziałanie wykorzystywaniu przekształcenia spółki osobowej w spółkę kapitałową jako formy „ucieczki” od odpowiedzialności za zobowiązania.
Przekształcenie spółki kapitałowej w spółkę osobową.
W przypadku przekształcania spółki kapitałowej w spółkę jawną lub partnerską za przekształceniem muszą wypowiedzieć się wspólnicy reprezentujący co najmniej 2/3 kapitału zakładowego. Umowa spółki lub statut mogą przewidywać surowsze warunki podjęcia uchwały.
Przy przekształcaniu spółki kapitałowej w spółkę komandytową lub komandytowo – akcyjną, oprócz uzyskania wymaganej większości należy uzyskać zgodę osób, które w przekształconej spółce mają pełnić funkcję komplementariusza. Zgoda powinna przybrać formę pisemną pod rygorem nieważności. Wspólnicy, którzy nie złożą takiego oświadczenia, stają się komandytariuszami lub akcjonariuszami.
Przekształcenie spółki kapitałowej w inną spółkę kapitałową.
Do przekształcenia spółki kapitałowej w inną spółkę kapitałową wymagane jest, aby:
Przekształcenie spółki osobowej w inną spółkę osobową.
Za przekształceniem spółki osobowej w inną spółkę osobową muszą się opowiedzieć wszyscy wspólnicy. Kodeks spółek handlowych przewiduje znaczne ułatwienia wobec spółki jawnej lub partnerskiej, w której wszyscy wspólnicy prowadzili sprawy spółki. Przy przekształcaniu takich spółek nie ma konieczności przygotowania planu przekształcenia, wyceny składników majątku spółki przekształcanej oraz sprawozdania finansowego, wydania opinii biegłego rewidenta, zawiadomienia o przygotowywanym przekształceniu oraz realizacji prawa przeglądania dokumentów i żądania odpisów.
Podobnie jak w przypadku przekształcania spółki osobowej w spółkę kapitałową, przy przekształcaniu spółki osobowej w inną spółkę osobową, wspólnicy spółki przekształcanej przez okres trzech lat od dnia przekształcenia odpowiadają na dotychczasowych zasadach za zobowiązania spółki powstałe przed dniem przekształcenia. 

</doc>
<doc id="863201" url="https://pl.wikipedia.org/wiki?curid=863201" title="Leland Orser">
Leland Orser

Leland Jones Orser (ur. 6 sierpnia 1960 w San Francisco w stanie Kalifornia) – amerykański charakterystyczny aktor filmowy i telewizyjny. 
Kariera.
Stworzył szereg drugoplanowych charakterystycznych ról neurotyków i psychopatów ("Siedem", "Star Trek: Stacja kosmiczna", "", "Kolekcjoner kości"). Swoją karierę aktorską zapoczątkował w 1991, pojawiając się w serialu ABC "Ogień Gabriela" ("Gabriel's Fire"), sitcomach NBC – "Złote dziewczyny" ("The Golden Girls") i "Empty Nest" oraz serialu NBC "Sensowne wątpliwości" ("Reasonable Doubts"). Na dużym ekranie debiutował w dreszczowcu "Cover Story" (1993). Występował jako szef chirurgii doktor Lucien Dubenko w serialu medycznym NBC "Ostry dyżur" (2004-2007). 
Życie prywatne.
Był żonaty z aktorką Romą Downey (1987-1989). W dniu 14 października 2000 roku poślubił również aktorkę Jeanne Tripplehorn. Mają syna Augusta (ur. 2002).

</doc>
<doc id="863205" url="https://pl.wikipedia.org/wiki?curid=863205" title="Karta charakterystyki">
Karta charakterystyki

Karta charakterystyki substancji niebezpiecznej, karta charakterystyki preparatu niebezpiecznego, MSDS (skrótowiec od ang. "material safety data sheet"), SDS (ang. "safety data sheet") – dokument zawierający opis zagrożeń, które może spowodować określona substancja lub mieszanina chemiczna (dawniej preparat), a także podstawowe dane fizykochemiczne na jej temat. Jej podstawowym celem jest informowanie o potencjalnych zagrożeniach związanych z daną substancją (mieszaniną), metodach ich zapobiegania i procedurach jakie należy wykonać w razie wystąpienia skażenia opisywaną substancją (mieszaniną).
Status prawny.
Dokument ten w krajach Unii Europejskiej, NAFTA i wielu innych musi być obowiązkowo sporządzany przez producentów chemikaliów dla sprzedawanych przez nich niebezpiecznych substancji i preparatów i przekazywany każdemu nabywcy. Karta charakterystyki musi być zawsze dostępna podczas ich transportu, używania i przechowywania. Odbiorcy takich substancji i preparatów mają obowiązek przechowywać kartę w taki sposób, aby każda osoba mająca z nimi do czynienia mogła w dowolnej chwili zapoznać się z zagrożeniami opisanymi w karcie.
Zawartość i struktura kart charakterystyki jest normowana przepisami prawa, różnymi dla krajów UE i NAFTA. 
Unia Europejska.
W Europejskim Obszarze Gospodarczym układ karty charakterystyki i jej niezbędną zawartość definiuje Rozporządzenie WE 1907/2006 REACH, paragraf 31, załącznik II, który został zmieniony Rozporządzeniem WE 2015/830 z dnia 28.05.2015 r. ze sprostowaniem z dnia 17.01.2017 r. (zastępujące rozporządzenie (UE) nr 453/2010) oraz rozporządzenie (WE) nr 1907/2006 Parlamentu Europejskiego i Rady w sprawie rejestracji, oceny, udzielania zezwoleń i stosowanych ograniczeń w zakresie chemikaliów (REACH) i utworzenia Europejskiej Agencji Chemikaliów, zmieniające dyrektywę 1999/45/WE oraz uchylające rozporządzenie Rady (EWG) nr 793/93 i rozporządzenie Komisji (WE) nr 1488/94, jak również dyrektywy Rady 76/769/EWG i dyrektywy Komisji 91/155/EWG, 93/67/EWG, 93/105/WE i 2000/21/WE z dnia 18 grudnia 2006 roku. 
Karta charakterystyki zgodna z REACH zawiera datę sporządzenia, datę aktualizacji, numer wersji i następujące numerowane punkty:
Sekcja 1: Identyfikacja substancji/mieszaniny i identyfikacja przedsiębiorstwa
1.1. Identyfikator produktu 
1.2. Istotne zidentyfikowane zastosowania substancji lub mieszaniny oraz zastosowania odradzane 
1.3. Dane dotyczące dostawcy karty charakterystyki 
1.4. Numer telefonu alarmowego 
Sekcja 2: Identyfikacja zagrożeń
2.1. Klasyfikacja substancji lub mieszaniny 
2.2. Elementy oznakowania 
2.3. Inne zagrożenia 
Sekcja 3: Skład/informacja o składnikach
3.1. Substancje 
3.2. Mieszaniny 
Sekcja 4: Środki pierwszej pomocy
4.1. Opis środków pierwszej pomocy 
4.2. Najważniejsze ostre i opóźnione objawy oraz skutki narażenia 
4.3. Wskazania dotyczące wszelkiej natychmiastowej pomocy lekarskiej i szczególnego postępowania z poszkodowanym 
Sekcja 5: Postępowanie w przypadku pożaru
5.1. Środki gaśnicze 
5.2. Szczególne zagrożenia związane z substancją lub mieszaniną
5.3. Informacje dla straży pożarnej
Sekcja 6: Postępowanie w przypadku niezamierzonego uwolnienia do środowiska
6.1. Indywidualne środki ostrożności, wyposażenie ochronne i procedury w sytuacjach awaryjnych
6.2. Środki ostrożności w zakresie ochrony środowiska
6.3. Metody i materiały zapobiegające rozprzestrzenianiu się skażenia i służące do usuwania skażenia
6.4. Odniesienia do innych sekcji
Sekcja 7: Postępowanie z substancjami i mieszaninami oraz ich magazynowanie
7.1. Środki ostrożności dotyczące bezpiecznego postępowania 
7.2. Warunki bezpiecznego magazynowania, w tym informacje dotyczące wszelkich wzajemnych niezgodności
7.3. Szczególne zastosowanie(-a) końcowe 
Sekcja 8: Kontrola narażenia/środki ochrony indywidualnej
8.1. Parametry dotyczące kontroli 
8.2. Kontrola narażenia 
Sekcja 9: Właściwości fizyczne i chemiczne
9.1. Informacje na temat podstawowych właściwości fizycznych i chemicznych 
9.2. Inne informacje 
Sekcja 10: Stabilność i reaktywność
10.1. Reaktywność 
10.2. Stabilność chemiczna 
10.3. Możliwość występowania niebezpiecznych reakcji 
10.4. Warunki, których należy unikać 
10.5. Materiały niezgodne
10.6. Niebezpieczne produkty rozkładu 
Sekcja 11: Informacje toksykologiczne
11.1. Informacje dotyczące działań toksycznych 
Sekcja 12: Informacje ekologiczne
12.1. Toksyczność
12.2. Trwałość i zdolność do rozkładu 
12.3. Zdolność do bioakumulacji 
12.4. Mobilność w glebie
12.5. Wyniki oceny właściwości PBT i vPvB 
12.6. Inne szkodliwe skutki działania 
Sekcja 13: Postępowanie z odpadami
13.1. Metody unieszkodliwiania odpadów 
Sekcja 14: Informacje dotyczące transportu
14.1. Numer UN (Numer ONZ) 
14.2. Prawidłowa nazwa przewozowa ONZ 
14.3. Klasa(-y) zagrożenia w transporcie 
14.4. Grupa pakowania 
14.5. Zagrożenia dla środowiska 
14.6. Szczególne środki ostrożności dla użytkowników 
14.7. Transport luzem zgodnie z załącznikiem II do konwencji MARPOL i kodeksem IBC 
Sekcja 15: Informacje dotyczące przepisów prawnych 
15.1. Przepisy prawne dotyczące bezpieczeństwa, zdrowia i ochrony środowiska specyficzne dla substancji lub mieszaniny 
15.2. Ocena bezpieczeństwa chemicznego 
Sekcja 16: Inne informacje
Kraje NAFTA.
W krajach NAFTA (Stany Zjednoczone, Kanada, Meksyk) podstawowym dokumentem normującym zawartość MSDS-ów jest norma ANSI Z400.1-2004. W przypadku eksportu/importu chemikaliów z UE do krajów NAFTA i z krajów NAFTA do UE producenci są zmuszeni dołączać do nich dwa różne dokumenty MSDS, jeden zgodny z normami UE i drugi z normami NAFTA. Istnieje wprawdzie norma ISO definiująca międzynarodowy standard tych dokumentów, nie jest on jednak w pełni respektowany przez kraje NAFTA i UE.
Zgodnie z normą ANSI karta charakterystyki powinna zawierać sekcje odpowiadające na następujące pytania:
Norma ISO 11014-1 definiuje układ karty charakterystyki w bardziej precyzyjny sposób. Zgodnie z tą normą powinna ona zawierać:

</doc>
<doc id="863210" url="https://pl.wikipedia.org/wiki?curid=863210" title="Hannu Tihinen">
Hannu Tihinen

Hannu Tihinen (ur. 1 sierpnia 1976 w Keminmaa) - były fiński piłkarz, grający na pozycji środkowego obrońcy.
Rozpoczynał swoją karierę w Palloseura Kemi Kings, grającym w niższej lidze rozgrywkowej. Z tego klubu w 1997 przeniósł się do HJK Helsinki, grającego w Veikkausliiga. Zdobył mistrzostwo i Puchar Finlandii, miał także doświadczenia w Lidze Mistrzów, kiedy w 1999 stołeczny klub wyeliminował FC Metz i otrzymał szansę rywalizowania z najlepszymi (odpadł już po fazie grupowej, odnosząc tylko jedno zwycięstwo, z Benficą Lizbona).
Po trzech sezonach spędzonych na Finnair Stadium, Hannu przeniósł się do norweskiego Vikingu Stavanger i opuścił klub po zdobyciu Pucharu Kraju, w międzyczasie będąc wypożyczonym do West Hamu, grającego w Premiership. W 2002 dołączył do kadry wielokrotnego mistrza Belgii, Anderlechtu. Wygrał z nim dwa mistrzostwa Eerste Klasse oraz Superpuchar. Po wygaśnięciu kontraktu w lecie 2006, znalazł zatrudnienie w FC Zürich. Grał tam do roku 2010 i zdobył dwa tytuły mistrza Szwajcarii, po czym zakończył piłkarską karierę.
Debiut w reprezentacji Finlandii zaliczył 5 czerwca 1999 przeciwko Turcji. Od tego czasu najpierw z Samim Hyypią, a następnie z Petrim Pasanenem stanowił silny duet środkowych defensorów kadry. W barwach "Suomi" rozegrał 76 spotkań, zdobył 5 bramek.

</doc>
<doc id="863211" url="https://pl.wikipedia.org/wiki?curid=863211" title="Francisco Bazan Landi">
Francisco Bazan Landi



</doc>
<doc id="863215" url="https://pl.wikipedia.org/wiki?curid=863215" title="Międzynarodowy Arabski Turniej Towarzyski w Szwajcarii 2005">
Międzynarodowy Arabski Turniej Towarzyski w Szwajcarii 2005

&lt;iędzynarodowy Arabski Turniej Towarzyski w Szwajcarii 2005 - turniej towarzyski drużyn arabskich w Szwajcarii rozegrano w 2005 roku. Uczestniczyły w nim cztery reprezentacje narodowe: Egiptu, Kataru, Kuwejtu i ZEA.
Mecze.
Finał.
Triumfatorem piłkarskiego turnieju dla drużyn arabskich została reprezentacja Egiptu.

</doc>
<doc id="863219" url="https://pl.wikipedia.org/wiki?curid=863219" title="USS Walter X. Young (DE-723)">
USS Walter X. Young (DE-723)

USS Walter X. Young (DE-723) - amerykański niszczyciel eskortowy typu "Rudderow". Nazwę zatwierdzono dla okrętu oznaczonego DE-723 7 lutego 1944, którego budowa była planowana w firmie Dravo Corporation w Pittsburghu w Pensylwanii. 
Przed rozpoczęciem prac nad okrętem kontrakt na budowę został anulowany 12 marca 1944, aby umożliwić stoczni Dravo budowę większej ilości okrętów desantowych.
Następnie inna jednostka została nazwana "Walter X. Young" (oznaczenie DE-715), później przeklasyfikowana na APD-131. Została ona zwodowana 30 września 1944 w stoczni Defoe Shipbuilding Company w Bay City (Michigan).

</doc>
<doc id="863220" url="https://pl.wikipedia.org/wiki?curid=863220" title="Chesterfield F.C.">
Chesterfield F.C.

Chesterfield Football Club – angielski klub piłkarski z Chesterfield, grający obecnie w National League.
Stadion.
Obecnie Chesterfield rozgrywa mecze na wartym 13 milionów stadionie B2net. Pierwszym meczem rozegranym na tym stadionie był mecz towarzyski z Derby County, w którym Derby wygrały 5-4.
Pierwszym graczem, który strzelił bramkę na B2net Stadium był Craig Davies.
Ostatnim meczem rozegranym na poprzednim stadionie, Saltergate był mecz przeciwko A.F.C. Bournemouth w sobotę, 8 maja 2010 roku. Chesterfield w pierwszej połowie przegrywało 1-0, lecz w drugiej połowie Jack Lester (dziesięć minut po gwizdku) oraz Derek Niven (w doliczonym czasie) zdecydowali o losach spotkania. Po golu na 2-1 na boisku masowo zaczęli pojawiać się kibice.
Klub przeniósł się na stadion B2net 2 lipca 2010. Klub przegrał pierwszy mecz ligowy rozegrany z klubem Burton Albion, dnia 13 listopada 2010. Ostatecznie mecz zakończył się wynikiem 1-2.
Największa frekwencja miała miejsce 13 marca 2011 – Trybuny zapełniło 10,089 kibiców, na meczu w którym przeciwnikiem był Rotherham United.

</doc>
<doc id="863221" url="https://pl.wikipedia.org/wiki?curid=863221" title="Marek Szyszko">
Marek Szyszko

Marek Szyszko (ur. 7 lutego 1951 w Warszawie) – polski rysownik komiksów i ilustrator książek. Karierę komiksową zaczynał od krótkich historii w Relaxie, dokąd zaprosił go Grzegorz Rosiński. Rysował także zeszyty serii "Pilot śmigłowca", "Legendarna historia Polski", czy "Polscy podróżnicy".
Po 1990 roku zrezygnował z pracy nad komiksem i zajął się ilustracją książkową. Do komiksu wrócił na potrzeby antologii "100 na 100. Antologia komiksu na stulecie odzyskania niepodległości".
Bibliografia.
Serie.
Seria: Klasyka przygodowa (scenariusz: Stefan Weinfeld)
Seria: Polscy podróżnicy (scenariusz: Stefan Weinfeld)
Seria: Leśny Klub Sportowy (scenariusz: Jerzy Dąbrowski)
Seria: Początki państwa polskiego (scenariusz: Barbara Seidler)
Seria: Pilot śmigłowca (scenariusz: Witold Jarkowski)

</doc>
<doc id="863222" url="https://pl.wikipedia.org/wiki?curid=863222" title="Kily Gonzalez">
Kily Gonzalez



</doc>
<doc id="863224" url="https://pl.wikipedia.org/wiki?curid=863224" title="Danny Trejo">
Danny Trejo

Dan „Danny” Trejo (ur. 16 maja 1944 w Los Angeles) – amerykański aktor charakterystyczny i producent filmowy meksykańskiego pochodzenia. Często występuje w filmach Roberta Rodrigueza.
Życiorys.
Wczesne lata.
Dan Trejo urodził się w Echo Park, dzielnicy Los Angeles, jako syn Alice (z domu Rivera) i Dionisia „Dana” Trejo, pracownika budowlanego​. Jego rodzina była pochodzenia meksykańskiego. Jest kuzynem reżysera Roberta Rodrigueza, choć Trejo i Rodriguez nie wiedzieli o tym, gdy kręcili "Desperado" (1995).
Dorastał w niesprzyjającym środowisku. W młodości był uzależniony od narkotyków. Według jego samego, w wieku ośmiu lat zetknął się z marihuaną, a w wieku dwunastu lat był już uzależniony od heroiny, nadużywał też alkoholu. Często popadał w konflikty z prawem i jako nieletni przebywał w zakładach poprawczych, a następnie licznych zakładach karnych w Kalifornii. Spędził ogółem 11 lat w więzieniu za rozbój i przestępstwa narkotykowe. Zmienił swoje życie dzięki programowi 12 kroków. Według niego, zresocjalizował się dzięki religii i w 1969 roku wyszedł z więzienia na zwolnienie warunkowe. W międzyczasie zdobył tytuły bokserskie i stał się mistrzem wagi półśredniej w więzieniu San Quentin.
Kariera.
Po opuszczeniu zakładu karnego skończył z nałogami i pracował jako opiekun młodzieży uzależnionej od narkotyków. W 1985 roku trafił przypadkiem na plan filmowy, gdy nastoletni pacjent poprosił go o wsparcie w związku z problemami z kokainą podczas kręcenia dramatu sensacyjno-przygodowego Andrieja Konczałowskiego "Uciekający pociąg" ("Runaway Train"). Scenarzysta filmu Edward Bunker, znał Trejo z umiejętności bokserskich z więzienia San Quentin, stąd zaoferował mu 320 dolarów dziennie za lekcje boksu dla Erica Robertsa. Reżyser Konczałowski zaangażował go do pracy jako statystę w scenach więziennych i postanowił zaoferować mu niewielką rolę boksera. Trejo następnie zaczął pojawiać się w wielu innych filmach, na ogół niskobudżetowych filmach akcji klasy B, zwykle jako czarny charakter – twardy przestępca lub złoczyńca, ze względu na charakterystyczny wygląd „twardziela”, w tym długie włosy, groźny wyraz twarzy i liczne tatuaże. Do 2020 roku grane przez niego postaci zostały „zabite” w 65 filmach, pobijając tym samym rekord w kinematografii.
Początkowo głównie statystował lub grał w epizodach, a pierwszą drugoplanową postać złoczyńcy wymienioną z imienia zagrał w filmie "Życzenie śmierci 4" z 1987 roku. Przełom w jego karierze przyszedł w 1995 roku, gdy pojawił się w filmach "Gorączka" oraz "Desperado", który zapoczątkował jego długoletnią współpracę z Robertem Rodriguezem. Większą rolę zagrał także w jego horrorze "Od zmierzchu do świtu". Dzięki tym filmom, stał się znanym aktorem epizodycznym, o utrwalonym wizerunku ekranowym. Kolejnym przełomem była po raz pierwszy rola pozytywnego głównego bohatera o przezwisku Maczeta w serii filmów, zapoczątkowanej w 2010 roku przez film o tym tytule. Swój wizerunek eksploatował także w filmach dla dzieci, jak "". Do 2019 roku zagrał role w około 400 filmach.
Jego wizerunek był wykorzystany też w grach; ' (2004) jako żołnierz po stronie Crow, dodatku do gry ' (2010) - "Call of the Dead" i "" (2010) jako Raul Alfonso Tejada. Był też częścią interaktywnego samouczka w grze "The Fight". W 2015 wystąpił w teledysku do utworu "Repentless" zespołu Slayer.
Życie prywatne.
Zamieszkał w San Fernando Valley. 12 grudnia 1997 ożenił się z Debbie. Ma trójkę dzieci: dwóch synów - Danny'ego Boya (ur. 1981) i Gilberta (ur. 8 marca 1988) oraz córkę Danielle Reynę (ur. 14 czerwca 1990). W 2009 żona złożyła pozew o rozwód.
Został właścicielem kilku przedsięwzięć w branży spożywczej i gastronomicznej; od stycznia 2016 obejmowały one restaurację taco na La Brea Avenue w Los Angeles, jego własne marki piwa, kawy i różne towary, w tym kanapki z lodów.

</doc>
<doc id="863228" url="https://pl.wikipedia.org/wiki?curid=863228" title="Józef Obrębski (etnograf)">
Józef Obrębski (etnograf)

Józef Obrębski (ur. 18 lutego 1905 w Tepliku, zm. 28 grudnia 1967 w Holis – stan Nowy Jork) – etnolog, slawista oraz socjolog. W latach 1926–1930 studiował etnografię i filologię słowiańską w Krakowie u Kazimierza Moszyńskiego i Kazimierza Nitscha. W latach 1931–1933 realizował w London School of Economics u Bronisława Malinowskiego studia doktoranckie, w ramach których (1932–1933) prowadził etnosocjologiczne badania terenowe w Macedonii. Za ważne źródło inspiracji uważał socjologię humanistyczną Floriana Znanieckiego. Po powrocie do kraju podjął w latach 1934–1937 badania na zachodnim Polesiu. W latach 1938–1939 wykładał na Wolnej Wszechnicy Polskiej w Łodzi, od 1945 na Uniwersytecie Łódzkim. W 1945 uzyskał habilitację.
Życiorys.
Jego rodzicami byli; Antoni Obrębski – administrator majątków hr. Potockiego oraz Maria z Hołajskich – nauczycielka. Miał dwie starsze siostry. Antonina Obrębska-Jabłońska (1901–1994) była slawistką, twórczynią polskiej białorutenistyki. Jej mąż, Witold Jabłoński, sinologiem. Natomiast druga siostra, Maria Obrębska-Stieber (1904–1995) była malarką, graficzką i pedagogiem na uczelniach artystycznych, żona językoznawcy oraz slawisty Zdzisława Stiebera. Rodzina Obrębskich mieszkała w majątkach Potockich na Podolu i Białorusi. Jednakże z chwilą śmierci męża, matka Józefa musiała sama utrzymać rodzinę, pracując jako nauczycielka i urzędniczka. Józef wraz z siostrami i matką zamieszkali u swojego wuja w powiecie berdyczowskim. Następnie przenieśli się do Kijowa, a około roku 1911 do Warszawy.
Kariera naukowa.
Naukę rozpoczął w Warszawie, w gimnazjum im. E. Konopczyńskiego (od 1919 r. im. Adama Mickiewicza). Zajmował się tam m.in. redagowaniem pisma „Swastyka”. Następnie swoją edukację po VII klasie kontynuował w Krakowie, w IV Państwowym Gimnazjum im. H. Sienkiewicza. Po rocznej przerwie spowodowanej chorobą płuc, zdał tam maturę jako eksternista. Kolejnym krokiem było studia na uczelni wyższej. Obrębski uczęszczał na Wydział Prawa Uniwersytetu Warszawskiego. Skończył tam dwa trymestry, uczestnicząc m.in. w wykładach z socjologii u Leona Petrażyckiego. W październiku 1925 roku, zapisał się na Wydział Filozoficzny Uniwersytetu Jagiellońskiego w Krakowie, gdzie uczył się na Studium Słowiańskim, etnografii i filozofii słowiańskiej. W trakcie studiów został doceniony przez swojego profesora Kazimierza Moszyńskiego, który zatrudnił go jako zastępcę asystenta, a później jako swojego asystenta. Jego studia obejmowały etnografię Słowian, filologię słowiańską i dialektologię, językoznawstwo ogólne, gramatykę polską i język ukraiński, a także język rosyjski, archeologię, literaturę polską, zagadnienia historii sztuki i filozofii. Pierwsze badania prowadził już w czasie swojej nauki na Uniwersytecie; uczestnicząc w ekspedycjach samochodowych „Orbisu” Ludomira Sawickiego, kierownika Instytutu Geograficznego Uniwersytetu Jagiellońskiego, przeprowadził badania na terenie Bułgarii (wraz z Kazimierzem Moszyńskim i Christem Wakarelskim). Wyjechał również do Macedonii, gdzie prowadził badania dot. archaicznej kultury materialnej; rolnictwa i łowiectwa. Materiały zgromadzone podczas tego wyjazdu były podstawą jego przyszłej pracy magisterskiej Rolnictwo ludowe wschodniej części Półwyspu Bałkańskiego, która została zarazem opublikowana w czasopiśmie Lud Słowiański (1929, 1930, 1931), organie Studium Słowiańskiego Uniwersytetu Jagiellońskiego, redagowanym m.in. przy jego współudziale. Studia doktoranckie podjął u Bronisława Malinowskiego, w "London School of Economics and Political Science". Specjalizował się w metodach pracy terenowej i w teorii antropologii społecznej. Józef Obrębski należał go grona najbliższych uczniów Bronisława Malinowskiego. Dlatego też, podczas urlopu naukowego profesora Malinowskiego, miał możliwość przygotowywania dokumentacji terenowej, a przede wszystkim kiriwiński materiał lingwistyczny, do książki "Coral garden and their magic". Ta praca pozwoliła mu na intensywną, praktyczną naukę zarówno metody funkcjonalnej, jak i językoznawstwa Bronisława Malinowskiego. W swoich późniejszych badaniach opierał się zarówno na nauce wyniesionej od Kazimierza Moszyńskiego, jak i profesora Malinowskiego. W okresie od maja 1932 r. do marca 1933 roku przeprowadzał badania terenowe w Macedonii, wśród górali Porecza. Przez większość tego czasu przebywał we wsi Wołcze, w której dokumentował strukturę społeczności wiejskiej i rodziny, życie religijne, obrzędowość, lecznictwo ludowe i rytuały magiczne. Jego materiał z tych badań pozostał w większości w formie rękopisów i maszynopisów. W kolejnych latach przygotował do druku monografię magii na Poreczu, która ukazywała funkcjonowanie praktyk magicznych w odniesieniu do całego systemu społeczno-gospodarczego, rodzinnego, wierzeń, i obrzędów górali macedońskich. Niestety jednak, maszynopis książki uległ zniszczeniu w czasie powstania warszawskiego, a z tego materiału ukazały się tylko trzy artykuły (w tym jeden pośmiertnie – "Ritural and social structure in a Macedonian village", ed. by Barbara Kerewsky i Joel M. Halpern, Departament Antropologii, 1977), obrazujące wyniki owych badań na Poreczu. Po tym czasie, Józef Obrębski uzyskał tytuł doktora filozofii w zakresie antropologii społecznej.
Okres działalności naukowej.
Józef Obrębski prężnie działał jako badacz; członek wielu stowarzyszeń, organizator badań, czy wykładowca w drugiej połowie lat 30.
Józef Obrębski był jednym z pierwszych popularyzatorów funkcjonalizmu Bronisława Malinowskiego w Polsce, zarówno w kontekście praktycznym (badania terenowe w Macedonii i na Polesiu), jak i teoretycznym (publikacje, referaty, wykłady). Dzięki temu, literatura Malinowskiego była bardziej dostępna dla polskiego czytelnika.
Okres drugiej wojny światowej.
Wojna i późniejsze przemiany polityczne w kraju zaburzyły perspektywy i plany naukowe Józefa Obrębskiego. Jego kariera naukowa załamała się, wiele zaczętych projektów nie doprowadził do końca. Nie zrealizował się też jako nauczyciel akademicki.
W okresie okupacji, Józef Obrębski mieszkał wraz z żoną Tamarą w Warszawie, przy ulicy Ursynowskiej 58, w miejscu, które było ośrodkiem intensywnej działalności konspiracyjnej. Najprawdopodobniej współpracował z Biurem Informacji i Propagandy Armii Krajowej, na co wskazują niektóre informacje zawarte w archiwach, zachowanych w USA. Obrębski redagował m.in. comiesięczny przegląd i analizy prasy podziemnej dla rządu londyńskiego, konspiracyjne wydawnictwa oraz programy radiowe. Dom Obrębskiego był również schronieniem dla ukrywających się Żydów w czasie okupacji.
Co więcej, w domu tym toczyło się potajemne życie akademickie; odbywały się tam regularnie dwa podziemne seminaria. W latach 1941 –1944 Obrębski wykładał socjologię na cotygodniowych tajnych kompletach Sekcji Społeczno-Oświatowej Wydziału Pedagogicznego Wolnej Wszechnicy Polskiej. Prowadził także wykład i seminarium z etnologii na działającym w Warszawie poznańskim Uniwersytecie Ziem Zachodnich. W 1942 roku reaktywował się konspiracyjny Polski Instytut Socjologiczny; Obrębski wszedł w skład jego zarządu (wraz ze Stanisławem Ossowskim i Stanisławem Rychlińskim).
W momencie rozpoczęcia działalności Polskiego Instytutu Socjologicznego w 1945 roku w Lublinie, a wkrótce potem w Łodzi, Józef Obrębski rozpoczął pracę w jego zarządzie, oraz w komitecie redakcyjnym „Przeglądu Socjologicznego”. Został też członkiem Komisji Socjologicznej Polskiej Akademii Umiejętności i członkiem Zarządu Towarzystwa Ludoznawczego. W kwietniu 1945 roku wznowił pracę w Wolnej Wszechnicy Polskiej w Łodzi, która wkrótce przekształciła się w Uniwersytet Łódzki. Od września objął katedrę etnologii w nowo utworzonym Instytucie Socjologicznym Uniwersytetu Łódzkiego.
W roku 1946, Józef Obrębski wyjechał do Londynu wraz z żoną i synem Stefanem, na zaproszenie ze strony Sir Edwarda Evana Evans-Pritcharda, aby wygłosić cykl gościnnych wykładów "The Changing Peasantry of Eastern Europe" (Chłopstwo wschodnioeuropejskie w procesie przemian).
Jakiś czas później został zatrudniony przez "London School of Economics and Political Science" jako socjolog-terenowiec do badań na Jamajce. Pomagała mu w tym żona i miejscowi asystenci. Stamtąd pochodzi najbogatszy zbiór materiałów terenowych Józefa Obrębskiego. Na koniec swojego pobytu na Jamajce, otrzymał on propozycję kierowania katedrą socjologii na powstającej tam filii Uniwersytetu Londyńskiego. Odrzucił tą propozycję, kierowany chęcią pracy w Polsce. Ostatecznie przyjął propozycję pracy w Departamencie Powierniczym ONZ (Organizacja Narodów Zjednoczonych) w Nowym Jorku. Pracował tam przez dziesięć lat (1948–1958), gdzie był członkiem Sekretariatu ONZ, specjalistą w zakresie spraw społecznych w "Trusteeship Departament", odpowiedzialnym za tzw. terytoria powiernicze – kraje wyzwalające się z zależności kolonialnej.
Jednakże, praca w ONZ nie satysfakcjonowała Józefa Obrębskiego. Po rezygnacji ze stanowiska powrócił do pracy akademickiej. W latach 1959–1962 pracował jako wykładowca socjologii i antropologii w "Brooklyn College", "Hofstra College" i "Queens College of the City University of New York". W roku 1962 związał się z "C. W. Post College of Long Island University", gdzie do roku 1966 był zatrudniony jako "Assistant Professor" (odpowiednik adiunkta), a od 1966 – "Associate Professor" (odpowiednik docenta). Został pierwszym profesorem antropologii społecznej na tej uczelni, jednak jego pozycja była tu bez porównania niższa niż w Polsce.
Koniec życia Józefa Obrębskiego.
W roku 1957, Józef Obrębski kilkakrotnie otrzymywał propozycje pracy w Polsce; na Uniwersytecie Warszawskim. Nie zdecydował się jednak na powrót do kraju. Zmarł nagle 28 grudnia 1967 roku w Hollis. Niestety wiele jego prac pozostało nieukończonych.

</doc>
<doc id="863232" url="https://pl.wikipedia.org/wiki?curid=863232" title="Lu Sün">
Lu Sün



</doc>
<doc id="863233" url="https://pl.wikipedia.org/wiki?curid=863233" title="Lǔ Xùn">
Lǔ Xùn



</doc>
<doc id="863242" url="https://pl.wikipedia.org/wiki?curid=863242" title="Leda z łabędziem (obraz Leonarda da Vinci)">
Leda z łabędziem (obraz Leonarda da Vinci)

Leda z łabędziem – obraz stworzony na początku XVI w. przez włoskiego artystę renesansowego Leonarda da Vinci. Zaginął w XVII w., ale jest znany z licznych kopii i relacji świadków jego istnienia.
Studia.
"Studium głowy Ledy" przedstawia temat splotów, który często pojawia się w twórczości Leonarda. Studium do obrazu o tytule "Leda klęcząca" poprzedzało ostateczny efekt, który przedstawiał Ledę w pozycji stojącej. Do końca XX w. szkic "La Scapigliata" uważany był za kolejny rysunek przygotowawczy do tego dzieła, jednakże w wyniku licznych badań stwierdzono, że autorem jest artysta neoklasycystyczny.
Przedstawienie.
Możliwe, że ukończone były tylko postać Ledy i łabędź. Leonardo namalował Ledę w pozie układającej się w kształt litery „S”, zaś głowa, ramiona i nogi nachylają się w różnych kierunkach. W sztuce epoki renesansu ten motyw stał się wzorcem kompozycyjnym.
Temat.
Według mitologii greckiej i rzymskiej Leda została uwiedziona przez Zeusa (Jowisza), który przybrał postać łabędzia.

</doc>
<doc id="863243" url="https://pl.wikipedia.org/wiki?curid=863243" title="Nowa Wieś Warszawska">
Nowa Wieś Warszawska

Nowa Wieś Warszawska – przystanek Warszawskiej Kolei Dojazdowej położony przy ul. Głównej w Nowej Wsi.
W roku 2017 przystanek obsługiwał 300–499 pasażerów na dobę.
Opis przystanku.
Perony.
Przystanek składa się z dwóch peronów bocznych leżących naprzeciwko siebie. Każdy peron posiada jedną krawędź peronową.
Powierzchnia peronów pokryta jest kostką brukową.
Na peronach znajdują się dwie blaszane wiaty przystankowe
Przejazd kolejowy.
Na zachodniej głowicy peronów, przy wejściu na przystanek, znajduje się przejazd kolejowy. Położony jest wzdłuż ul. Głównej.

</doc>
<doc id="863244" url="https://pl.wikipedia.org/wiki?curid=863244" title="USS Voyager NCC-74656">
USS Voyager NCC-74656



</doc>
<doc id="863262" url="https://pl.wikipedia.org/wiki?curid=863262" title="Starachowice-Wierzbnik">
Starachowice-Wierzbnik



</doc>
<doc id="863274" url="https://pl.wikipedia.org/wiki?curid=863274" title="John Saxon">
John Saxon

John Saxon, właśc. Carmine Orrico (ur. 5 sierpnia 1936 w Nowym Jorku, zm. 25 lipca 2020 w Murfreesboro) – amerykański aktor filmowy i telewizyjny. Zdobywca nagrody Złotego Globu w nieistniejącej już kategorii „najlepsza wschodząca gwiazda – aktor” (1958). Znany powszechnie z roli Ropera w filmie "Wejście smoka" (1973) oraz porucznika Dona Thompsona w horrorach z serii "Koszmar z ulicy Wiązów".
Życiorys.
Wczesne lata.
Pochodził z rodziny włosko-amerykańskiej. Urodził się w Nowym Jorku jako syn Anny (z domu Protettore) i Antonia Orrico, robotnika portowego. W 1953 ukończył szkołę średnią New Utrecht High School w nowojorskiej dzielnicy Brooklyn. Równocześnie uczęszczał do Actor’s Studio na zajęcia aktorskie Stelli Adler. Jednocześnie imał się różnych zajęć, aby podreperować swój budżet, m.in. był modelem. Jego zdjęcia zwróciły uwagę „łowcy talentów” Henry Wilsona, który zaproponował go wytwórni Universal. 
Kariera.
W wieku 16 lat przybył do Hollywood i zmienił nazwisko na John Saxon. W 1954 po raz pierwszy trafił na duży ekran w dwóch filmach George’a Cukora: komedii romantycznej "To może się zdarzyć każdemu" ("It Should Happen to You") z Judy Holliday i dramacie muzycznym "Narodziny gwiazdy" ("A Star Is Born") z Judy Garland. W kryminalnym filmie filmie noir "Na swobodzie" ("Running Wild", 1955) pojawił się jako Vince Pomeroy. Rok później (1956) rola gracza baseballowego w filmie "Moment nieuwagi" ("The Unguarded Moment") przyniosła mu sławę i uznanie. Za rolę Billa Tremaine w komedii Blake’a Edwardsa "This Happy Feeling" (1958) został uhonorowany nagrodą Złotego Globu w kategorii „najbardziej obiecujący nowy aktor”.
Przez kolejne kilka lat występował w całej serii lekkich filmów przeznaczonych dla młodego widza, w których partnerowały mu popularne ówcześnie gwiazdki: Sandra Dee, Luana Patten czy Debbie Reynolds. Jeden z nich trafił także na polskie ekrany – komedia "Mr. Hobbs na urlopie" ("Mr. Hobbs Takes a Vacation", 1962) z Jamesem Stewartem. Swoją pierwszą dramatyczną rolę szeregowego Raymonda Endore’a zagrał w dramacie wojennym "Wojenne polowanie" ("War Hunt", 1962) u boku Roberta Redforda. Jako Chuy Medina w westernie Sidneya J. Furie "Appaloosa" (1966) u boku Marlona Brando zdobył nominację do Złotego Globu dla najlepszego aktora drugoplanowego.
Pod koniec lat 60., skuszony przez włoską Cinecittà zaczął grywać w intratnych aczkolwiek mało ambitnych filmach klasy „B”. Były to głównie horrory i spaghetti westerny. Doprowadziły one do marginalizacji aktora na głównym rynku amerykańskim. Można go było oglądać w tak znanych serialach jak "Doktor Kildare" (1966) czy "Kung-fu" (1972). Zmieniło się to po wejściu na ekrany kultowego dziś "Wejścia smoka" (1973), gdzie wystąpił jako Roper u boku Bruce’a Lee, u którego przedtem brał lekcje sztuk walki. Dużą popularność zyskał jako porucznik Donald Thompson w kasowym hicie Wesa Cravena "Koszmar z ulicy Wiązów" (1984). Nie zaniedbywał również szklanego ekranu. W operze mydlanej "Dynastia" (1982–1984) zagrał postać Rashida Ahmeda, potężnego potentata z Bliskiego Wschodu, brata Farouka (Kabir Bedi), romansującego z Alexis (Joan Collins), dopóki nie rozpoczął kontaktów biznesowych z Blakiem Carringtonem (John Forsythe). W miniserialu NBC "Liz: Historia Elizabeth Taylor" ("Liz: The Elizabeth Taylor Story", 1995) z Sherilyn Fenn w roli tytułowej zagrał Richarda Brooksa, reżysera "Kotki na gorącym blaszanym dachu". W jednym z odcinków serialu "" (2005) wystąpił w roli Waltera Gordona.
Życie prywatne.
14 stycznia 1967 poślubił Mary Ann, z którą miał syna Antonia (ur. 31 stycznia 1971 w Los Angeles). Jednak 27 grudnia 1979 doszło do rozwodu. 14 czerwca 1987 ożenił się z Elizabeth, z którą rozwiódł się 12 września 1992. 29 sierpnia 2008 poślubił Glorię Martel.
Zmarł 25 lipca 2020 w Murfreesboro w Tennessee na zapalenie płuc w wieku 83 lat.

</doc>
<doc id="863275" url="https://pl.wikipedia.org/wiki?curid=863275" title="Alexei Pajitnov">
Alexei Pajitnov



</doc>
<doc id="863277" url="https://pl.wikipedia.org/wiki?curid=863277" title="Kamasja">
Kamasja

Kamasja ("Camassia" Lindl.) – rodzaj roślin zaliczany współcześnie do rodziny szparagowatych ("Asparagaceae") (podrodzina agawowe), wcześniej umieszczany był w rodzinie liliowatych ("Liliaceae") lub hiacyntowatych "Hyacintheaceae". Do rodzaju należy 6 gatunków występujących we wschodniej i zachodniej części Kanady i Stanów Zjednoczonych w Ameryce Północnej. 
Charakterystyka.
Byliny bulwiaste. Bulwy rosną pojedynczo lub w skupieniach, są owalne lub kuliste, osłonięte brązową lub czarną tuniką. Liście odziomkowe, blaszka liściowa równowąska, z kilem. Kwiatostan na szczycie głąbika, z wąskolancetowatymi przysadkami. Kwiaty promieniste lub z jedną płaszczyzną symetrii, listków okwiatu 6, trwałych, ustawionych w 2 lub 3 okółkach. Listki te są barwy fioletowej, niebieskiej lub białej, lancetowate, każdy z 3–9 wiązkami przewodzącymi. Podczas zasychania skręcają się. Pręcików 6. Zalążnia z 6–36 zalążkami, szyjka słupka nitkowata, znamię trójłatkowe. Owocem jest torebka owalna lub zaokrąglona z 6–36 nasionami. Nasiona czarne, połyskujące, owalne lub gruszkowate o długości od 2 do 4 mm. 
Liczba chromosomów 2n = 30.
Systematyka.
Klad okrytonasienne, klad jednoliścienne ("monocots"), rząd szparagowce ("Asparagales"), rodzina szparagowate ("Asparagaceae"), podrodzina agawowe ("Agavoideae"). 
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa jednoliścienne ("Liliopsida" Brongn.), podklasa liliowe ("Liliidae" J.H. Schaffn.), nadrząd liliopodobne ("Lilianae" Takht.), rząd amarylkowce ("Amaryllidales" Bromhead), rodzina hiacyntowate ("Hyacinthaceae" Batsch), rodzaj kamasja ("Camassia" Lindl.).
Zastosowanie.
Bulwy kamasji są jadalne i stanowiły ważne źródło pożywienia dla Indian z północno-zachodniej części kontynentu północnoamerykańskiego. Kilka gatunków uprawianych jest jako rośliny ozdobne. 
W bulwach kamasji Leichtlina obecne są saponiny spirostanolowe, saponina furostanolowa, glikozyd cholestanu i inne saponiny steroidowe. Związki te wykazują działanie cytotoksyczne na komórki ludzkiego raka płaskonabłonkowego jamy ustnej (HSC-2) i normalne ludzkie fibroblasty dziąseł.

</doc>
<doc id="863278" url="https://pl.wikipedia.org/wiki?curid=863278" title="Narodowy Związek Robotniczy">
Narodowy Związek Robotniczy

Narodowy Związek Robotniczy (NZR) – partia robotnicza o charakterze narodowo-chrześcijańskim działająca w latach 1905–1920.
Historia.
Prekursorami NZR były sekcje robotnicze Towarzystwa Oświaty Narodowej, działającej głównie w Łodzi, Zagłębiu Dąbrowskim i Warszawie, oraz powołany w 1901 z inicjatywy Komisji Robotniczej warszawskiego „Zetu" Związek im. Jana Kilińskiego. Struktury te powstały z inicjatywy i pod kierownictwem Ligi Narodowej.
W czerwcu 1905 odbył się I Zjazd Narodowego Związku Robotniczego. W skład Zarządu wybrano Czesława Sobolewskiego (przewodniczący), Gustawa Simona, oraz robotników Maksymiliana Gromadzkiego (fabryka Lilpop, Rau i Loewenstein), Edmunda Bernatowicza (Fabryka Wyrobów Platerowanych Frageta) i Jana Szczeblewskiego (Związek im. Kilińskiego). W 1906 NZR liczył 15 961 członków. Związek inspirował działanie Polskich Związków Zawodowych. Organizacja posiadała bojówkę pod nazwą Związek Bojowy NZR.
Na VI Zjeździe NZR w Warszawie we wrześniu 1908 doszło do zerwania z Narodową Demokracją, przeciwstawiając się orientacji na Rosję i lojalistycznej polityce Koła Polskiego w Dumie, w skład którego wchodzili członkowie legalnego Stronnictwa Narodowo-Demokratycznego. W skład nowego Zarządu Głównego weszli wówczas: Adam Chądzyński (przewodniczący), Witold Wolski, Stanisław Arczyński, Władysław Malangiewicz, Wincenty Michalak, Jan Stanisław Jankowski, Marian Rapacki, Adam Radlicki i Antoni Kaczorowski.
NZR w latach 1908–1917 stanowił część nurtu narodowego lewicy niepodległościowej. W 1912 wszedł w skład Komisji Tymczasowej Skonfederowanych Stronnictw Niepodległościowych. W sierpniu 1914 organizacja weszła w skład Zjednoczenia Organizacji Niepodległościowych a następnie Konfederacji Narodowej Polskiej. Po zajęciu całości Królestwa Polskiego przez wojska państw centralnych stanowił część składową najpierw Komitetu Naczelnego Zjednoczonych Stronnictw Niepodległościowych, a następnie Centralnego Komitetu Narodowego. W lutym 1917 Związek wystąpił z CKN. Od tej pory lawirował pomiędzy lewicą niepodległościową a stanowiskiem aktywistów. Podczas wojny NZR miał znaczne wpływy wśród robotników Królestwa. Zaczął je tracić w końcowym okresie wojny, zachował jednak silną pozycję w okręgu łódzkim. Przywódcami Narodowego Związku Robotniczego w tym okresie byli: Edmund Bernatowicz, Adam Chądzyński, Jan Stanisław Jankowski, Antoni Kaczorowski, Władysław Malangiewicz, Adam Radlicki, Ludwik Waszkiewicz.
Organy prasowymi NZR były pisma: „Kiliński”, „Pochodnia”, „Sprawa Robotnicza”, „Wiadomości Robotnicze” i „Niepodległość”.
W wyborach w 1919 wystawił samodzielną listę. W 1920 wraz z Narodowym Stronnictwem Robotników utworzył Narodową Partię Robotniczą. 

</doc>
<doc id="863280" url="https://pl.wikipedia.org/wiki?curid=863280" title="Veronal">
Veronal



</doc>
<doc id="863282" url="https://pl.wikipedia.org/wiki?curid=863282" title="Anjaam">
Anjaam

Anjaam (hindi: अंजाम, urdu: انجام, dosł. „Konsekwencje”) – indyjski thriller, film miłości i zemsty wyrażanych też w śpiewie i w tańcu. Wyreżyserował go w 1994 Rahul Rawail. Sławny aktor indyjski Shah Rukh Khan gra w nim po raz trzeci rolę negatywną (Nagroda Filmfare za Najlepszą Rolę Negatywną). Pierwszy raz w parze z Madhuri Dixit.
Tematem filmu jest niszcząca siła pożądania drugiej osoby i zemsta za krzywdę.
Fabuła.
Vijay Agnihotri (Shah Rukh Khan) pyszny z powodu bogactwa, rozpieszczony przez matkę spotyka podczas lotu stewardesę Shivani (Madhuri Dixit), która rozbraja go czułą troską, z jaką opatruje jego zranienie. Vijay odbiera jej życzliwość jako obietnicę uczucia, a z czasem wmawia sobie, że jest przez nią kochany. Prześladuje ją swoją uwagą, jeździ za nią wszędzie, a gdy pewnego dnia zdobywa się na odwagę, aby przyjść z matką do jej domu proponując małżeństwo, trafia na jej zaślubiny z pilotem Ashokiem Choprą. Chory z miłości Vijay nie rezygnuje, myśl o niej wypełnia całe jego życie, zaczyna ją osaczać swoim szaleństwem, staje się coraz gwałtowniejszy.
Muzyka filmowa.
Myzykę skomponował duet braci Anand-Milind, znany z filmów: "Qayamat Se Qayamat Tak" 1988, "Dil", czy "Beta". Piosenki śpiewają:

</doc>
<doc id="863284" url="https://pl.wikipedia.org/wiki?curid=863284" title="Hōryū-ji">
Hōryū-ji

 – jedna z najstarszych świątyń buddyjskich w Japonii, w mieście Ikaruga w prefekturze Nara, w 1993 roku wpisana na listę światowego dziedzictwa UNESCO.
Świątynię wzniesiono w 607 roku na polecenie księcia Shōtoku. Budowniczymi byli mistrzowie sztuki budowlanej z Korei, którzy wznieśli wszystkie japońskie świątynie i klasztory w okresie Asuka. Jest to, obok budowli w Korei, jedyny przykład budownictwa chińskiego tego okresu.
Klasztor ten należał do szkoły hossō-shū, będącej odpowiednikiem chińskiej szkoły faxiang. W 670 roku świątynia została zniszczona przez pożar. Odbudowano ją w 708 roku. Z pierwotnych zabudowań zachował się m.in. główny pawilon ("kondō"), zaliczany do najstarszych, drewnianych budynków na świecie. Do naszych czasów dotrwał także pawilon Yumedono z 738 roku. Pozostałe budowle pochodzą z późniejszego okresu. Kompleks klasztorny dzieli się na dwa, położone obok siebie, zespoły: "Sai-in" – zespół zachodni oraz "Tō-in" – zespół wschodni. Starszy jest zespół "Sai-in". Na terenie kompleksu Hōryū-ji przechowywanych jest wiele cennych zabytków sztuki japońskiej, m.in. rzeźby sakralne z przełomu VI i VII wieku, a także wyroby rzemiosła artystycznego, malowidła (freski) i rękopisy.

</doc>
<doc id="863285" url="https://pl.wikipedia.org/wiki?curid=863285" title="Leda (obraz szkoły Leonarda da Vinci)">
Leda (obraz szkoły Leonarda da Vinci)

Leda – obraz stworzony w latach 1504–1510 przez włoską renesansową szkołę Leonarda da Vinci. Obraz jest kopią zaginionego dzieła o tytule "Leda z łabędziem" autorstwa Leonarda wchodzącym w skład francuskich zbiorów królewskich. Zaginął w XVIII wieku.
Obraz z Galerii Borghese jest uznawany za najwierniejszą kopię zaginionego dzieła. Jego autorem jest prawdopodobnie Ferrando Spagnolo. Na obrazie kobiecie, elementom jej fryzury, łabędziowi oraz roślinności nadano spiralne kształty.

</doc>
<doc id="863286" url="https://pl.wikipedia.org/wiki?curid=863286" title="Horyu-ji">
Horyu-ji



</doc>
<doc id="863288" url="https://pl.wikipedia.org/wiki?curid=863288" title="Korona cierniowa">
Korona cierniowa

Korona cierniowa – jeden z chrześcijańskich atrybutów-symboli męczeństwa Jezusa Chrystusa; w języku potocznym symbol cierpienia. Relikwie korony cierniowej, przechowywane w katedrze Notre-Dame w Paryżu, są obręczą o średnicy około 21 cm i mają formę splecionych uschniętych gałązek.
Historia.
Według Biblii korona cierniowa upleciona została przez żołnierzy Poncjusza Piłata prawdopodobnie z rośliny "Ziziphus spina-christi" („a żołnierze upletli koronę z cierni i włożyli Mu ją na głowę” J 19,2) zaraz po wyroku, którym Jezus został skazany na chłostę. Korzystając z okazji, żołnierze założyli Jezusowi na głowę koronę cierniową, włożyli na niego szkarłatny płaszcz, do ręki dali mu trzcinę i podchodząc, naśmiewali się z niego, pluli nań i bili trzciną po głowie (por. J 19,1-3). Korona cierniowa towarzyszyła Jezusowi w drodze krzyżowej i w czasie śmierci. Według tradycyjnych przekazów po zdjęciu z krzyża korona została zabrana przez jednego ze świadków jego śmierci.
Według jednej z teorii, koronę odnalazła i zabezpieczyła cesarzowa Helena, matka Konstantyna Wielkiego. Większość naukowców jednak, powołując się na płynące ze źródeł sugestie, uważa, że po pogrzebie Chrystusa koronę miał zabrać jeden z uczniów obecnych przy złożeniu jego ciała do grobu, łamiąc jednocześnie żydowskie prawa - przepisy nakazywały bowiem grzebać ze skazanym na śmierć człowiekiem wszystkie przedmioty, które miały kontakt z jego krwią, ponieważ uważane były za nieczyste. Przyniesienie ich na powrót do miasta nie tylko uczyniłoby miasto nieczystym, ale i sugerować mogłoby, że ich posiadacz obrabował grób.
W Jerozolimie relikwia korony cierniowej czczona była w początkach V wieku według świadectwa biskupa Paulina z Noli. Wincenty z Lerynu (V w.), miała mieć formę pileusa. W 593 roku ciernie oglądał w Jerozolimie Grzegorz z Tours, na którym ogromne wrażenie wywarła "zieleń i odradzająca się w cudowny sposób każdego dnia świeżość relikwii". Grzegorz dodaje też, że "obręcz podtrzymującą cierniowe pnącza upleciono z sitowia". Według Antoniego z Piacenzy relikwia przechowywana była w kościele Apostołów na Syjonie.
W 1063 korona trafiła do Bizancjum. 18 sierpnia 1239 roku desperacko potrzebujący pieniędzy łaciński cesarz Konstantynopola Baldwin II de Courtenay oddał (za udzieloną mu pomoc finansową w wysokości 135 tysięcy liwrów) koronę cierniową królowi Francji Ludwikowi IX, który był w posiadaniu kolekcji relikwii. Po translacji korony do zamku paryskiego monarcha ten polecił zbudowanie dwupoziomowej kaplicy Sainte-Chapelle, służącej do przechowywania relikwii patronów Francji (dolna kaplica) i korony Chrystusowej (kaplica górna). Przez całe średniowiecze miała miejsce praktyka wyrywania z niej cierni i ich translacji do wielu miejsc (głównie kościoły i klasztory), a także umieszczano je wśród insygniów władzy. Do dziś są czczone w sanktuariach na całym świecie (m.in. Rzym, Piza, Praga; w Polsce w Zamościu, Miechowie, Boćkach i Miejskiej Górce). Stąd też korona w obecnym stanie jest pozbawiona cierni.
Podczas rewolucji francuskiej korona została przeniesiona do Biblioteki Narodowej. W momencie konkordatu (1801) została wraz z pozostałymi relikwiami przekazana arcybiskupowi Paryża i złożona 10 sierpnia 1806 w skarbcu katedry Notre Dame. Od tego czasu relikwie pozostają pod opieką kanoników Kapituły Bazyliki Metropolitańskiej i strzeżone są przez Rycerzy Świętego Grobu Bożego. W każdy pierwszy piątek miesiąca oraz każdy piątek Wielkiego Postu korona jest udostępniana wiernym podczas specjalnych ceremonii.
Podczas pożaru katedry Notre Dame 15 kwietnia 2019 korona była zagrożona zniszczeniem, jednak została uratowana.
Badania naukowe.
W 1870 roku Rohault de Fleury po raz pierwszy w historii tej relikwii poddał ją profesjonalnym badaniom. Ustalił, że wewnętrzna średnica grubej na 1,5 cm obręczy z sitowia wynosi 21 centymetrów. Jak stwierdził, podtrzymywała ona konstrukcję z cierni i była wciskana na głowę. W ten sposób o wiele mocniej raniła noszącego, niż korony znane z chrześcijańskiej ikonografii. Prawdopodobnie koronę wykonano na zasadzie doczepiania gałęzi cierni do splecionego okręgu (dlatego konieczny był sznur mocujący gałęzie). Taki sposób przedstawiania korony cierniowej jest jednak rzadki (zdaniem niektórych badaczy wskazówek na temat rzeczywistego wyglądu korony cierniowej założonej Jezusowi dostarcza Całun Turyński).
Botanicy, którzy zbadali paryską relikwię, stwierdzili, że obręcz korony o średnicy około 21 cm wykonana została z situ bałtyckiego ("Juncus balticus"), rosnącego we wschodnich rejonach Morza Śródziemnego. W obręczy z sitowia pozostały resztki wplecionych w nią 15 lub 16 gałązek, pochodzących z krzewu zwanego głożyną cierniem Chrystusa ("Zizyphus spina-christi").
Znacznie trudniej przedstawia się sprawa identyfikacji cierni. Według obliczeń botaników czepiec musiał mieć 50 do 60 kolców. Tymczasem w roku 1870 francuski architekt Charles Rohault de Fleury obliczył, że w europejskich kościołach przechowywano 139 cierni czczonych jako element korony Chrystusowej. W swoim roboczym katalogu świętych cierni zapisał on, że dwa z nich znajdują się w Krakowie. J. Maillat i S. Maillat (badacze roślin biblijnych) tłumaczą to w ten sposób, że pomiędzy ciernie pochodzące z pędów "Zizyphus spina-christi" wplecione były pędy ciernistego i pospolicie w Palestynie występującego kolcowoju europejskiego. Do uplecenia korony cierniowej mogły być wykorzystane również kolczaste pędy krwiściągu ciernistego ("Sarcopoterium spinosum").
W żadnym źródle historycznym nie ma wzmianki o koronach cierniowych nakładanych przed ukrzyżowaniem. Na płótnie Całunu Turyńskiego widać liczne wypływy krwi na czaszce. Zostały one spowodowane przebiciem naczyń krwionośnych na głowie przez kolce korony cierniowej. Chirurdzy naliczyli 13 ran na czole oraz 20 z tyłu głowy spowodowanych przez kolce cierni, ale przypuszczają, że mogło być ich około 50. Ponieważ pod skórą na głowie znajduje się sieć unerwienia i naczyń krwionośnych, korona cierniowa powodowała rozdzierający ból oraz obfite krwawienie. „Jeżeli weźmie się pod uwagę, że na skórze głowy na 1 cm² znajduje się 140 punktów wrażliwych na ból, to można sobie wyobrazić ogrom cierpienia Chrystusa w czasie tragicznej koronacji” – napisał L. Coppini, dyrektor Instytutu Anatomii Uniwersytetu Bolońskiego.
Ikonografia.
W ikonografii utarł się zwyczaj przedstawiania korony cierniowej jako wąskiego pasa splecionych gałęzi cierniowych na samym czole Jezusa. W rzeczywistości jednak korona miała formę mitry przykrywającej całą głowę, dodatkowo przewiązanej sznurem.
Korona cierniowa zaliczana jest do relikwii męki Pańskiej. Obok niej są nimi również m.in.: Święte gwoździe, Drzewo Krzyża Świętego, Całun Turyński, Kolumna biczowania, Święte Schody, Titulus Crucius oraz Włócznia Przeznaczenia.

</doc>
<doc id="863289" url="https://pl.wikipedia.org/wiki?curid=863289" title="Horyuji">
Horyuji



</doc>
<doc id="863291" url="https://pl.wikipedia.org/wiki?curid=863291" title="Hōryūji">
Hōryūji



</doc>
<doc id="863293" url="https://pl.wikipedia.org/wiki?curid=863293" title="Frank Langella">
Frank Langella

Frank A. Langella Jr. (ur. 1 stycznia 1938 w Bayonne) – amerykański aktor filmowy, teatralny i telewizyjny.
Życiorys.
Urodził się w Bayonne w stanie New Jersey w rodzinie pochodzenia włoskiego jako syn Angeliny i Franka A. Langelli Sr. (zm. 1991), dyrektora biznesowego, który był prezesem Bayonne Barrel &amp; Drum Company. Uczęszczał do Washington Elementary School i Bayonne High School w Bayonne. Po tym, jak rodzina przeniosła się do South Orange w New Jersey, w 1955 ukończył Columbia High School w South Orange-Maplewood School District, a w 1959 ukończył studia na wydziale teatralnym na Syracuse University.
W 1963 zadebiutował jako Michel w produkcji off-Broadwayowskiej "The Immoralist" na podstawie opowiadania André Gide’a "Immoralista". W 1965 otrzymał nagrodę Obie za najlepszy występ jako Don Benito Cereno w sztuce Roberta Lowella "Chwała sztandaru". W 1966 zdobył nagrodę Obie za znakomity występ w spektaklu "Dzień dobry / Wyczerpanie miłości naszego syna" i za rolę Flamineo w przedstawieniu Johna Webstera "Biały diabeł". W 1975 został uhonorowany Tony Award za rolę Lesliego w sztuce Edwarda Albeego "Seascape" z Deborah Kerr na Broadwayu.
Na dużym ekranie zadebiutował w komedii Mela Brooksa "Dwanaście krzeseł" (1970). Jako Richard Nixon w dramacie politycznym Rona Howarda "Frost/Nixon" (2008) zdobył nominację do Oscara dla najlepszego aktora pierwszoplanowego.

</doc>
<doc id="863295" url="https://pl.wikipedia.org/wiki?curid=863295" title="Stara Bukówka">
Stara Bukówka

Stara Bukówka – wieś w Polsce, położona w województwie mazowieckim, w powiecie grodziskim, w gminie Żabia Wola.
Wieś wchodzi w skład sołectwa Bukówka.
W latach 1975–1998 miejscowość administracyjnie należała do województwa skierniewickiego.
Od 1 stycznia 2012 wieś, wcześniej część wsi Nowa Bukówka.

</doc>
<doc id="863296" url="https://pl.wikipedia.org/wiki?curid=863296" title="Camassia">
Camassia



</doc>
<doc id="863299" url="https://pl.wikipedia.org/wiki?curid=863299" title="Karol III Parmeński">
Karol III Parmeński

Karol III Burbon-Parmeński, wł. "Carlo III" (ur. 14 stycznia 1823 we Florencji, zm. 27 marca 1854 w Parmie) – książę Parmy w latach 1849-1854. Jedyny syn Karola II, księcia Parmy i Marii Teresy, księżniczki sabaudzkiej (córki króla Wiktora Emanuela I).
Został ochrzczony jako "Ferdinando Carlo Vittorio Giuseppe Maria Baldassarre". Do roku 17 maja 1849, kiedy został księciem Parmy, znany był jako "Ferdinando Carlo" lub "Ferdinando". Rodzina nazywała go "Danduccio". Od 13 marca 1824 nosił tytuł księcia Lukki. Większość swojego dzieciństwa spędził w Niemczech i Wiedniu. Kiedy skończył 4 lata, jego edukacją zajął się węgierski ksiądz – Zsigmond Deáki. Włoskiej historii i języka włoskiego uczył go Lazzaro Papi, dyrektor Biblioteki w Lukce. Książę nauczył się języka francuskiego, węgierskiego, niemieckiego, angielskiego i hiszpańskiego. W 1841 został wysłany do Turynu, aby przejść tam szkolenie wojskowe i otrzymał rangę kapitana kawalerii w armii piemonckiej.
Małżeństwo i potomstwo.
10 listopada 1845 poślubił Ludwikę d’Artois (1819-1864) – jedyną córkę Karoliny Burbon, księżniczki Obojga Sycylii, i Karola Ferdynanda, księcia de Berry (młodszego syna króla Francji – Karola X Burbona). Ceremonia odbyła się w zamku Frohsdorf, niedaleko Lanzenkirchen w Austrii. Para udała się w podróż poślubną do Üchendorff, a następnie do Anglii.
Para ta miała 4 dzieci:
Dalsze życie.
Ferdynand Karol wiele podróżował, a poza Włochami często używał tytułu "Marchese di Castiglione", we Włoszech zaś – "Conte di Mulazzo". 17 grudnia 1847 zmarła cesarzowa Maria Ludwika, a ojciec Ferdynanda Karola został księciem "Karolem II". Księstwo Lukki zostało włączone do Wielkiego Księstwa Toskanii, Ferdynand Karol zamiast tytułu "księcia Lukki" otrzymał tytuł "księcia Parmy". Karol II rządził Parmą tylko kilka miesięcy. W marcu 1848 w Parmie wybuchła rewolucja wspierana przez króla Sardynii – Karola Alberta. Ferdynand Karol uciekł z Parmy, ale w Cremonie został pojmany. Więziono go w Mediolanie przez kilka miesięcy aż rząd brytyjski wynegocjował jego uwolnienie. Po krótkim pobycie na Malcie, Ferdynand Karol udał się do Neapolu i następnie Livorno, gdzie dołączył do swojej żony Ludwiki, która niedawno urodziła im pierwszego syna. Cała rodzina pojechała do Anglii, potem przeniosła się do Szkocji.
W sierpniu 1848 do Parmy wkroczyła armia austriacka i oficjalnie przywróciła na tron Karola II. Ferdynand Karol ze swoją rodziną pozostał w Anglii, ponieważ we Włoszech zaczął nasilać się konflikt austriacko-piemoncki. Karol II długo rozważał abdykację na rzecz syna, ale odkładał ją w czasie, aż sytuacja we Włoszech się uspokoi. Jego abdykację ogłoszono 24 marca 1849. Ferdynand Karol został "Karolem III". 18 maja 1849 przybył do Parmy z Anglii, ale opuścił ją już dwa dni później. Nie przejął faktycznych rządów w księstwie do 25 sierpnia.
26 marca 1854 wieczorem, Karol III spacerował ulicami Parmy i został pchnięty nożem przez nieznanego napastnika, któremu udało się uciec. Został zabrany do Palazzo di Riserva, gdzie zmarł następnego wieczora. Jego ciało pochowano w Cappella della Macchia niedaleko Viareggio, a serce w urnie złożono w krypcie Sanktuarnium Santa Maria della Steccata w Parmie. Następcą Karola został najstarszy syn – Robert I.
Ordery.
 Najwyższy Order Zwiastowania Najświętszej Marii Panny (Order Annuncjaty) nadany w 1842 r. przez Karola Alberta króla Sardynii.

</doc>
<doc id="863300" url="https://pl.wikipedia.org/wiki?curid=863300" title="Józefina (województwo mazowieckie)">
Józefina (województwo mazowieckie)

Józefina – wieś w Polsce położona w województwie mazowieckim, w powiecie grodziskim, w gminie Żabia Wola. 
Miejscowość wchodzi w skład sołectwa Huta Żabiowolska. Do 1 stycznia 2012 wieś stanowiła formalnie część wsi Wycinki Osowskie.
W latach 1975–1998 miejscowość administracyjnie należała do województwa skierniewickiego.

</doc>
<doc id="863301" url="https://pl.wikipedia.org/wiki?curid=863301" title="Elżbieta Sanna">
Elżbieta Sanna

Elżbieta Sanna (właściwie: wł. "Elisabetta Sanna Porcu"; ur. 23 kwietnia 1788 w Codrongianos na Sardynii, zm. 17 lutego 1857 w Rzymie) – włoska tercjarka i profeska Zakonu Braci Mniejszych św. Franciszka, członkini Zjednoczenia Apostolstwa Katolickiego, które założył św. Wincenty Pallotti oraz jego współpracownica, błogosławiona Kościoła katolickiego.
Krótka biografia.
Pochodziła z Sardynii, z wielodzietnej, rolniczej rodziny Salvatore Sanny i Marii Dominiki Lai. Była analfabetką, posługującą się dialektem sardyńskim. Kiedy miała trzy miesiące zachorowała na ospę, która spowodowała jej częściowy paraliż ramion. W 1807 wyszła za mąż za Antonia Marię Porcu. Miała siedmioro dzieci, z których dwoje zmarło wkrótce po narodzeniu. Po osiemnastu latach małżeństwa, po śmierci jej męża w 1825 została wdową. Podjęła wówczas decyzję pielgrzymki do Ziemi Świętej wraz ze swoim spowiednikiem ks. Józefem Valle. Po drodze zatrzymała się w Rzymie, gdzie pozostała już do końca swego życia. W Rzymie spotkała założyciela pallotynów Wincentego Pallottiego, późniejszego świętego, który stał się jej spowiednikiem i kierownikiem duchowym przez następne dziewiętnaście lat. Zamieszkała na poddaszu w pobliżu bazyliki św. Piotra. Praktykowała czyny miłosierdzia.
Zmarła w opinii świętości w Rzymie 17 lutego 1857. Pochowano ją w rzymskim kościele San Salvatore in Onda.
Proces beatyfikacji.
Przekonani o jej świątobliwości życia ojcowie pallotyni podjęli próbę wyniesienia ją na ołtarze. 11 marca 1858 został otwarty proces informacyjny na szczeblu diecezjalnym, który zakończył się 29 lipca 1862. Następnie 22 kwietnia akta procesu zostały przekazane do Stolicy Apostolskiej, która 17 stycznia 1911 po zapoznaniu się z dokumentacją wydała dekret o ważności postępowania informacyjnego, po czym 4 marca 1994 wydano tzw. "Nihil obstat", wyrażając zgodę na rozpoczęcie procesu jej beatyfikacji. Na postulatora procesu wyznaczono polskiego pallotyna ks. Jana Koryckiego SAC.
W 1997 złożono tzw. "Positio" wymagane w procedurze beatyfikacyjnej, po czym 22 kwietnia 1997 odbyła się sesja konsultorów historycznych, a 20 listopada 2012 sesja konsultorów teologicznych. 21 stycznia 2014 odbyła się sesja kardynałów i biskupów Kongregacji Spraw Kanonizacyjnych, po której 27 stycznia tegoż roku papież Franciszek promulgował dekret o heroiczności jej cnót. Odtąd przysługiwał jej tytuł Czcigodnej Służebnicy Bożej.
21 stycznia 2016 uznano cud za jej przyczyną, a następnie 17 września 2016 w bazylice Przenajświętszej Trójcy (Saccargia) w Condrongianos odbyła się uroczystość jej beatyfikacji, którą dokonał w imieniu papieża Franciszka, kard. Angelo Amato.
Jej wspomnienie liturgiczne obchodzone jest 17 lutego (dies natalis).

</doc>
<doc id="863303" url="https://pl.wikipedia.org/wiki?curid=863303" title="Elisabetta Sanna">
Elisabetta Sanna



</doc>
<doc id="863305" url="https://pl.wikipedia.org/wiki?curid=863305" title="Szirdi Sai Baba">
Szirdi Sai Baba



</doc>
<doc id="863306" url="https://pl.wikipedia.org/wiki?curid=863306" title="Homepage">
Homepage



</doc>
<doc id="863310" url="https://pl.wikipedia.org/wiki?curid=863310" title="Różnozarodnikowość">
Różnozarodnikowość

Różnozarodnikowość, heterosporia – wytwarzanie przez sporofit części roślin dwóch rodzajów zarodników (spor): męskich mikrospor (powstających w mikrosporangiach w wyniku mejozy mikrosporocytów) i żeńskich makrospor (powstających w makrosporangiach w wyniku mejozy makrosporocytów). Z mikrospor męskich rozwijają się gametofity męskie, z makrospor – gametofity żeńskie. Jeżeli spory zróżnicowane są nie tylko płcią, ale także wielkością – zjawisko takie określane jest jako anizosporia.
Różno- i jednakozarodnikowość była w przeszłości kryterium taksonomicznym, za pomocą którego wyróżniano grupy np. paprotniki jednakozarodnikowe ("isosporae") i różnozarodnikowe ("heterosporae") lub taksony, np. widłaki różnozarodnikowe i jednakozarodnikowe. Po lepszym poznaniu filogenezy paprotników okazało się, że różnozarodnikowość jest cechą wykształconą wielokrotnie w różnych, niespokrewnionych liniach rozwojowych tych roślin. Heterosporią cechują się niektóre mchy (np. w rodzaju "Macromitrium" występuje anizosporia) i wszystkie rośliny nasienne. U okrytonasiennych odpowiednikiem mikrosporangium jest woreczek pyłkowy, a makrosporangium jest ośrodek w zalążku.
Również u niektórych gatunków grzybów obserwuje się anizosporię – zróżnicowanie wielkości zarodników. Zwykle w obrębie jednego gatunku różnice w ich wielkości nie przekraczają 20%, ale czasami, np. u mokronóżki bukowej ("Hydropus subalpinus") sięgają 80%, co jest już anizosporią.

</doc>
<doc id="863312" url="https://pl.wikipedia.org/wiki?curid=863312" title="Sylwia Restecka">
Sylwia Restecka

Sylwia Restecka (ur. 2 kwietnia 1974 w Kielcach) — rysowniczka, malarka, designerka, twórca komiksów i filmów animowanych. Mieszka w Warszawie.
Ukończyła Państwowe Liceum Sztuk Plastycznych w Kielcach a następnie Wydział Grafiki Projektowej i Malarstwa Akademii Sztuk Pięknych w Łodzi.
Komiksy Sylwii Resteckiej - od kilku lat tworzone w duecie ze scenarzystką Joanną Sanecką - można określić jako kobiece albo feministyczne. W jej komiksach świat jest przedstawiony z punktu widzenia kobiety (komiks pt. "Sen"). Porusza trudne tematy jak np. aborcja i samobójstwo (komiks pt. "Ojciec"), AIDS (komiks pt. "Godzina prawdy"). Stylistycznie nawiązuje do estetyki cyberpunkowej i filmów SF.
6 października 2006 w ramach XVII Międzynarodowego Festiwalu Komiksu w Łodzi odbyła się wystawa komiksów Sylwii Resteckiej w Café Wolność (Plac Wolności 7). Podczas wernisażu został zrealizowany komiks na żywo pt. "Straszny komiks o miłości" (do scen. Joanny Saneckiej). Autorka łączyła w komputerze fotografie zrobione w trakcie wernisażu z wcześniej przygotowanymi rysunkami. Komiks został następnie wyświetlony za pomocą rzutnika na ścianie.
Restecka narysowała - do scenariusza Saneckiej - komiks do antologii komiksowej "44", wydanej 28 sierpnia 2007 r. przez Muzeum Powstania Warszawskiego. Komiks pt. "Pod gołym niebem" opisuje historię miłosną sanitariuszki i lekarza podczas powstania warszawskiego oraz ich tragiczne losy po wojnie.
Aktualnie pracuje nad debiutem albumowym pod roboczym tytułem "Sekwencje snu" (scen. Joanna Sanecka). Jest to kontynuacja onirycznego komiksu pt. "Sen". Album zostanie wydany przez wydawnictwo Egmont.
Restecka została opisana w słowniku młodej polskiej kultury "Tekstylia bis" (Korporacja Ha!Art, 2007) w dziale "komiks".

</doc>
<doc id="863315" url="https://pl.wikipedia.org/wiki?curid=863315" title="Związek Legionistów Polskich">
Związek Legionistów Polskich

Związek Legionistów Polskich – najstarsza polska piłsudczykowska organizacja kombatancka i państwowo - niepodległościowa.
Historia.
ZLP został powołany do życia 30 maja 1918 roku jako organizacja skupiająca byłych żołnierzy Legionów Polskich Józefa Piłsudskiego, później także ich rodziny oraz inne osoby identyfikujące się z ideą czynu niepodległościowego. Pierwszym komendantem Związku był późniejszy marszałek Polski Edward Rydz-Śmigły. W 1922 roku na I Zjeździe Legionistów, w obecności Józefa Piłsudskiego, Edwarda Śmigłego-Rydza oraz ponad 2500 Legionistów specjalną uchwałą zostało powołane Muzeum Czynu Niepodległościowego. Podjęto również decyzje o budowie Domu im. Józefa Piłsudskiego w historycznych, krakowskich Oleandrach (gdzie w przyszłości miało znaleźć swoją siedzibę muzeum) oraz Pomnika Józefa Piłsudskiego i Czynu Niepodległościowego.
Od 1936 Komendantem Naczelnym ZLP był płk dypl. Adam Koc. W styczniu 1938 udał się on na dłuższy urlop i wobec tego jego miejsce objął gen. Jan Kazimierz Kruszewski.
Zarząd główny ZLP mieścił się do 1939 przy ul. Jana Matejki 3 w Warszawie.
Po wybuchu II wojny światowej Związek Legionistów Polskich został zdelegalizowany dekretem generalnego gubernatora Hansa Franka, jednakże, wbrew często pojawiającym się w różnych opracowaniach błędnym informacjom, nie zaprzestał swojej działalności, działając pod konspiracyjną nazwą "Grupa Oleandry".
Od końca lat 60. lub od początku lat 70. środowisko legionowe w Krakowie reaktywowało nieformalnie Związek Legionistów Polskich. 6 sierpnia 1974 grupa ok. 100 legionistów wybrała przez aklamację na prezesa honorowego Związku gen. Mieczysława Boruta-Spiechowicza. Funkcję prezesem pełnił w latach 70. mjr Józef Herzog a nieformalnym kapelanem Związku był o. Adam Studziński. Związek organizował uroczyste msze święte w dniach: 19 marca (imieniny Józefa Piłsudskiego), 12 maja (rocznica śmierci Marszałka), 6 sierpnia (rocznica wymarszu I Kompanii Kadrowej) oraz 11 listopada (Święto Niepodległości). Członkowie Związku spotykali się na dorocznych "opłatkach" w refektarzu OO. Dominikanów w Krakowie, zwykle z udziałem arcybiskupa Karola Wojtyły. Legioniści sprawowali także opiekę nad Kryptą Marszałka Piłsudskiego na Wawelu.
19 marca 1990 roku ówczesny minister spraw wewnętrznych RP uznał prawomocną decyzją wcześniejsze delegalizacje związku za nieważne. 3 sierpnia tegoż roku przywrócony został wpis Związku do rejestru stowarzyszeń. Jednocześnie sąd zatwierdził historyczny Statut Związku (z późniejszymi zmianami wprowadzonymi uchwałą Zjazdu Delegatów Związku Legionistów Polskich) oraz potwierdził ciągłość prawną Związku od dnia jego powstania.
3 sierpnia 1990 r. Sąd Wojewódzki w Krakowie wpisał do rejestru stowarzyszeń stowarzyszenie pod nazwą Związek Legionistów Polskich. Jego główna siedziba znajduje się w krakowskim Muzeum Czynu Niepodległościowego (Aleja 3 Maja 7). Stowarzyszenie odwołuje się do tradycji Związku Legionistów Polskich, jednak nie jest jego kontynuatorem prawnym, a jedynie nowym stowarzyszeniem o takiej samej nazwie, co orzekł w 2009 Naczelny Sąd Administracyjny.
2 czerwca 2007 podczas uroczystego zebrania władze Związku ogłosiły rozpoczęcie 90. roku nieprzerwanej służby ZLP dla Państwa Polskiego.

</doc>
<doc id="863328" url="https://pl.wikipedia.org/wiki?curid=863328" title="José Montiel">
José Montiel

José Arnulfo Montiel Nuñez (ur. 19 marca 1988 w Itauguá), piłkarz paragwajski grający na pozycji prawego pomocnika.
Kariera klubowa.
Montiel jest wychowankiem klubu Olimpia de Itá, pochodzącego z jego rodzinnej miejscowości. To w jego barwach zawodnik zadebiutował w niższej lidze, jeszcze w wieku 15 lat. Szybko został zauważony przez wyszukiwaczy talentów Olimpii Asuncion i niedługo potem podpisał kontrakt z tym klubem. W wieku 16 lat zadebiutował w Primera división paraguaya i w roku 2004 rozegrał w niej 2 mecze. Rok później był już jednym z podstawowych zawodników zespołu i w barwach Olimpii wystąpił 23 razy zdobywając 2 gole (z Libertad Asuncion oraz General Caballero). W fazie Apertura Olimpia zakończyła rozgrywki na ostatnim 10. miejscu, a w Clausura na 3. miejscu. W 2006 roku Montiel wystąpił w Olimpii w 18 meczach fazy Apertura i zdobył w nich 3 gole (6. miejsce Olimpii w lidze).
W letnim oknie transferowym Montielem zainteresowali się trenerzy włoskiego Udinese Calcio i jeszcze w sierpniu zawodnik wyjechał do Włoch. W Serie A Montiel zadebiutował 10 września 2006 w przegranym 0:1 wyjazdowym meczu z Messiną. Od początku sezonu miał jednak problemy z wywalczeniem miejsca w składzie i na boisku pojawiał się sporadycznie wchodząc z ławki rezerwowych. Latem 2007 odszedł do Regginy Calcio. W nowym klubie pełnił jednak rolę rezerwowego i rozegrał łącznie 5 spotkań w Serie A. Latem 2008 roku Montiel został wypożyczony do rumuńskiego Politehnica Jassy, a w 2009 roku do CA Tigre.
Kariera reprezentacyjna.
W 2004 roku Montiel był członkiem juniorskiej reprezentacji Paragwaju U-15, która wywalczyła mistrzostwo Ameryki Południowej. José ma za sobą także występy w reprezentacji U-19 i U-20, a 8 października 2005 zadebiutował w pierwszej reprezentacji, w wygranym 1:0 meczu z Wenezuelą. W 2006 roku był członkiem 23-osobowej kadry na Mistrzostwa Świata w Niemczech, jednak nie rozegrał na nich ani minuty.

</doc>
<doc id="863332" url="https://pl.wikipedia.org/wiki?curid=863332" title="Jose Montiel">
Jose Montiel



</doc>
<doc id="863334" url="https://pl.wikipedia.org/wiki?curid=863334" title="Berlin Hamburger Bahnhof">
Berlin Hamburger Bahnhof

Hamburger Bahnhof (z niem. Dworzec Hamburski) – dawny dworzec czołowy w Berlinie, obecnie muzeum sztuki współczesnej ("Hamburger Bahnhof – Museum für Gegenwart").
Dworzec powstał w latach 1846–1847 jako stacja końcowa Kolei Berlińsko-Hamburskiej (Berlin-Hamburger Bahn) wedle projektu jej dyrektora, Georga Ernsta Friedricha Neuhausa w stylu arkadowym. Obecnie stanowi jedyny zachowany dworzec czołowy Berlina z tego okresu, a jednocześnie jeden z najstarszych zachowanych dworców na terenie Niemiec. Znajduje się na północ od Berlin Hauptbahnhof przy Invalidenstraße w dzielnicy Moabit naprzeciw klinik er Charité i należy do towarzystwa obrotu nieruchomościami Vivico.
Historia.
Dworzec kolejowy.
W 1841 zdecydowano w umowie międzypaństwowej o budowie linii kolejowej z Berlina do Hamburga. Pięć lat później, 15 października 1846, linią przejechał pierwszy pociąg. Dworzec w Berlinie był wówczas jeszcze w budowie, pasażerów tymczasowo odprawiano w barakach towarowych. W czasie budowy dworca zasypano bagnisty teren piaskiem, zaś kanał Sprewy przeniesiono na północ. W tym samym czasie zbudowano kanał Berlin-Spandau oraz Humboldthafen (otwarte w 1859), które miały służyć lepszemu połączeniu transportu kolejowego i wodnego. Budynek dworca ukończono w 1847.
Dworzec powstał jako dworzec czołowy wedle planów Friedricha Neuhausa i Ferdinanda Wilhelma Holza. Elewacja posiadała dwie wieże oraz dwa przejazdy bramne, przez które lokomotywy mogły dojechać na obrotnicę umieszczoną na placu przeddworcowym.
W 1851 uruchomiono łącznicę kolejową pomiędzy Berlin Stettiner Bahnhof i Hamburger Bahnhof, a także dalszymi dworcami czołowymi: Potsdamer Bahnhof, Anhalter Bahnhof i Frankfurter Bahnhof. W 1870 obrotnicę zastąpiono przesuwnicą umieszczoną wewnątrz budynku dworca, na skutek czego przejazdy bramne stały się zbędne. W tym samym roku zlikwidowano łącznicę kolejową, która stała się poważnym utrudnieniem dla komunikacji miejskiej w Berlinie.
Muzeum transportu i budownictwa.
Już 14 października 1884 po jedynie 37 latach użytkowania zamknięto dworzec, gdyż po upaństwowieniu i połączeniu towarzystw kolejowych położony w pobliżu Lehrter Bahnhof przejął cały ruch pasażerski w kierunku Hamburga. Przebudowano plac przeddworcowy, a na południowej stronie dworca wybudowano otwartą klatkę schodową. Tory towarowe dworca były używane jeszcze do lat 80. XX wieku. Na terenie dworca osiedliły się liczne firmy spedycyjne, które częściowo pozostały tam także po całkowitym zamknięciu ruchu kolejowego.
14 grudnia 1906 otwarto w budynku wejściowym dworca "Królewskie Muzeum Budownictwa i Transportu" (niem. "Königliches Bau- und Verkehrsmuseum"), później przemianowane na "Muzeum Transportu i Budownictwa" (niem. "Verkehrs- und Baumuseum"). Muzeum prezentowało rozwój techniki i przemysłu i było początkowo pomyślane jako zbiór pomocy dydaktycznych dla studentów, urzędników i fachowców z różnych dziedzin. Tym samym stanowiło ono poprzednik dzisiejszego Niemieckiego Muzeum Techniki w Berlinie. Muzeum od początku przyciągało wielu zwiedzających, a jego zbiory szybko rosły, tak więc dobudowano do korpusu dworca dwa boczne skrzydła, na skutek czego powstał obecny cour d’honneur. W latach 1909–1911 zbudowano dwukondygnacyjne boczne skrzydło wschodnie, a w latach 1914–1916 powstało symetryczne skrzydło zachodnie.
W Berlinie Zachodnim.
W czasie II wojny światowej w 1944 budynek muzeum został silnie uszkodzony, większą część zbiorów jednak uratowano – przede wszystkim jednak wielki model kolejowy w skali 1:43 uległ całkowitemu zniszczeniu. Po wojnie przekazano budynek – tak jak wszystkie urządzenia kolejowe na terenie Berlina – znajdującej się pod zarządem radzieckim dyrekcji Deutsche Reichsbahn, mimo że znajdował się on na terenie brytyjskiej strefy okupacyjnej, bezpośrednio przy granicy stref. Budynek ogrodzono i uniemożliwiono dostęp publiczności do budynku. Dzięki zaangażowaniu wielu kolejarzy-entuzjastów budynek, jak i zbiory zostały jednak zachowane. Dyrekcja kolei nie chciała ani nie mogła udostępnić budynku jako muzeum, gdyż umowa między aliantami ograniczała jej zadania na terenie Berlina Zachodniego do usług transportowych.
Po tym jak BVG przejęły ruch na położonych w Berlinie Zachodnim liniach S-Bahn, także Hamburger Bahnhof został przekazany senatowi Berlina. Po wstępnych pracach zabezpieczających budynek został udostępniony zwiedzającym, po czym zdecydowano się na gruntowną renowację.
Zbiory dawnego Muzeum Transportu i Budownictwa przekazano do Muzeum Komunikacji w Dreźnie oraz do Niemieckiego Muzeum techniki w Berlinie.
Muzeum sztuki współczesnej.
W połowie lat 80. berliński przedsiębiorca budowlany Erich Marx zaproponował władzom Berlina Zachodniego publiczne udostępnienie swych zbiorów sztuki. W 1987 senat zdecydował o otwarciu w dawnym dworcu Muzeum Sztuki Współczesnej. Zarząd nad Muzeum przejęła Fundacja Pruskiego Dziedzictwa Kulturowego. W 1989 rozpisano konkurs architektoniczny na rozbudowę Muzeum, w którym zwyciężył Josef Paul Kleihues. W latach 1990–1996 nastąpiła ostatnia jak dotychczas przebudowa i rozbudowa. Na wschód od głównej hali dworca dobudowano nowe skrzydło o długości 80 m. W listopadzie 1996 nastąpiło ponowne otwarcie odremontowanego dworca, mieszczącego "Museum für Gegenwart – Berlin".
Wśród wystawionych zbiorów muzeum znajdują się dzieła Josepha Beuysa, Anselma Kiefera, Roya Lichtensteina, Richarda Longa, Andy’ego Warhola oraz Bernda Koberlinga. Muzeum wystawia też część zbiorów Nowej Galerii Narodowej. Poza tym w Muzeum organizowane są wystawy sezonowe, np. od 2004 wystawiane są w kilku etapach zbiory Friedricha Christiana Flika.

</doc>
<doc id="863338" url="https://pl.wikipedia.org/wiki?curid=863338" title="Özlem Özçelik">
Özlem Özçelik

Özlem Özçelik (ur. 1 stycznia 1972 w Stambule) – turecka siatkarka, występująca na pozycji środkowej. Wraz z reprezentacją zdobyła srebrny medal na mistrzostwach Europy, które rozgrywały się w 2003 roku w Turcji. Uczestniczyła w mistrzostwach świata w 2006 roku rozgrywanych w Japonii. Obecnie występuje w tureckim Besiktasie Stambuł.
Karierę reprezentacyjną zakończyła w 2007 r.

</doc>
<doc id="863340" url="https://pl.wikipedia.org/wiki?curid=863340" title="Bitwa pod Rogoźnicą">
Bitwa pod Rogoźnicą



</doc>
<doc id="863341" url="https://pl.wikipedia.org/wiki?curid=863341" title="Hamburger Bahnhof">
Hamburger Bahnhof



</doc>
<doc id="863345" url="https://pl.wikipedia.org/wiki?curid=863345" title="Minot">
Minot

Minot – miasto w Stanach Zjednoczonych, w stanie Dakota Północna, w hrabstwie Ward, położone nad rzeką Souris. Ma 36 567 mieszkańców (2000) i jest czwartym co do wielkości miastem stanu.
Około 20 km na północ od miasta znajduje się wielka baza amerykańskich sił powietrznych, Minot Air Force Base, jedna z dwóch gdzie stacjonują bombowce B-52. W okolicach miasta rozmieszczone są też międzykontynentalne rakiety Minuteman III.
Urodził się tutaj amerykański raper i piosenkarz Wiz Khalifa.

</doc>
<doc id="863360" url="https://pl.wikipedia.org/wiki?curid=863360" title="Cigarettes and Valentines">
Cigarettes and Valentines

Cigarettes and Valentines – niewydana płyta punkrockowego zespołu Green Day.
Krążek był przygotowywany przez zespół w studiu nagraniowym, skąd został skradziony. W związku z tym nagrany został nowy album American Idiot, który zebrał wiele znaczących nagród.
Po kilku latach powstał utwór o tej samej nazwie, jednak grany był dotąd jedynie na koncertach i jest to bonus-track na DVD w albumie "Awesome As Fuck".

</doc>
<doc id="863367" url="https://pl.wikipedia.org/wiki?curid=863367" title="Wróbla msza (KV 220)">
Wróbla msza (KV 220)

Msza C-dur ("Missa brevis" − "msza krótka") "Spatzen-Messe" (Wróbla msza) na 4 głosy solowe, chór, orkiestrę i organy (nr 8) KV 220/196b. Skomponowana przez Wolfganga Amadeusa Mozarta na początku 1776 roku w Salzburgu, w ramach obowiązków nadwornego muzyka arcybiskupa Colloreda (w dawniejszej literaturze podawano, że msza skomponowana została w 1775 w Monachium).
Obsada: S,A,T,B, SATB, 2 skrzypiec, bas, 2 trąbki, (3 puzony), kotły, organy
Utwór ten powstał na powszedni użytek katedry w Salzburgu, podobnie jak inne msze z tego samego okresu (KV 257, 258, 259, 262, 275) i dlatego jest krótka, bez fug ani rozbudowanych epizodów solowych.
Pierwsze wykonanie mszy przewidziano prawdopodobnie w czasie świąt Wielkiej Nocy.
Przydomek msza zawdzięcza charakterystycznym figurom skrzypcowym w szybkiej (Allegro) partii "Sanctus" i "Hosanna".
Msza C-dur jest dziełem przeciętnym. Mozart nie starał się specjalnie, gdyż arcybiskup oczekiwał od niego muzyki efektownej (stąd obecność trąbek w obsadzie), ale krótkiej. W liście do Padre Martiniego Mozart skarżył się: „"Cała msza z Kyrie, Gloria, Credo, sonatą all'epistola, Offertorium lub Motetem, z Sanctus i Agnus Dei, nawet najbardziej uroczysta i odprawiana przez samego księcia, nie może trwać dłużej niż trzy kwadranse"". 
Autograf mszy: zaginiony.

</doc>
<doc id="863368" url="https://pl.wikipedia.org/wiki?curid=863368" title="Maya Memsaab">
Maya Memsaab

Maya Memsaab (Devnagari: माया मेमसाब) – indyjski film wyreżyserowany w 1992 przez Ketan Mehta. Film jest uwspółcześnioną i przeniesioną w realia Indii wersją "Pani Bovary" Gustave Flauberta. Film jest współprodukcją indyjsko-francusko-brytyjską, stąd większa śmiałość scen erotycznych i krótsze piosenki.
Fabuła.
Młoda piękna Maya (Deepa Sahi) żyje marzeniami w domu swojego ojca. Jej inteligencja, ale i wysokie wymagania stawiane życiu odstraszają od niej mężczyzn. Kiedy wreszcie w jej życiu pojawia się lekarz Charu Das (Farooq Shaikh), Maya poślubiając go liczy na to, że małżeństwo przede wszystkim zaspokoi głód jej duszy, spełni jej nienazwane tęsknoty, marzenia. Tymczasem codzienność życia na prowincji z zapracowanym zwyczajnym mężem nie wypełnia pustki życia Mayi. Nawet narodziny córeczki nie uszczęśliwiają jej. Maya wciąż czeka na coś więcej, na coś niezwykłego. Na tę jej tęsknotę odpowiada młody zepsuty romansami Rudra Pratap Singh (Raj Babbar). Uwodzi Mayę, a potem porzuca ją zmęczony jej pragnieniem niepowtarzalności przeżyć i jej chęcią oddania się miłości do końca. Maya próbuje zapełnić pustkę życia przedmiotami, oddaje się z pasją zakupom przekraczającym możliwości finansowe jej męża. W tajemnicy przed nim zadłuża się u handlarza Laljii (Paresh Rawal). Ale piękne rzeczy też jej nie sycą. Daje się więc uwieść kolejnemu mężczyźnie Lalitowi (Shah Rukh Khan), którego niewinne zauroczenie nią kiedyś ją rozczuliło. I nadal czuje czczość życia wypełnionego teraz kłamstwem, pożądaniem, poczuciem winy i strachem przed długami. Pustkę tego życia wypełnia myśl o śmierci.

</doc>
<doc id="863370" url="https://pl.wikipedia.org/wiki?curid=863370" title="Głębia koloru">
Głębia koloru

Głębia koloru – liczba bitów użytych do reprezentacji koloru danego piksela w określonym modelu przestrzeni barw (zwykle RGB). Im jest ona wyższa, tym większa jest rozdzielczość tonalna kolorów możliwych do uzyskania przy przetwarzaniu danych graficznych lub generowaniu obrazów na wyświetlaczu.
Głębię koloru wyraża się w jednostce bpp (od ang. "bits per pixel", czyli bitów na piksel).
Liczba kolorów.
Aby określić liczbę możliwych do uzyskania kolorów formula_1 dla konkretnej (wyrażonej w bitach) głębi kolorów formula_2 należy zastosować równanie:
Przykładowo dla obrazu o 8-bitowej głębi koloru będzie to:
Porównanie głębi koloru.
Przykład tego samego obrazu (skompresowanego bezstratnie) w pięciu różnych głębiach koloru, z podanymi rozmiarami plików i wartościami określającymi procentowe zmniejszenie ich rozmiarów (ze względu na mniejszą ilość pamiętanych danych):

</doc>
<doc id="863374" url="https://pl.wikipedia.org/wiki?curid=863374" title="Chiliarcha">
Chiliarcha

 
Chiliarcha (gr. χιλίαρχος chilíarchos [rzadziej χειλίαρχος cheilíarchos lub χιλιάρχης chiliárchēs] – dosł. tysięcznik) – w wojskach starożytnych Greków dowódca oddziału liczącego ponad tysiąc ludzi. 
W hierarchii urzędniczej.
Grecy zapożyczyli ten termin od Persów, u których chiliarcha był dowódcą przybocznej gwardii królewskiej i zarazem wysokim dostojnikiem państwowym, drugą osobą po monarsze (odpowiednikiem późniejszego wezyra). Aleksander Wielki przejął tytuł i ustanowił jako państwową godność dworską. Według Diodora ("Biblioteka historyczna" XVIII,48) i Arriana ("Wyprawa Aleksandra Wielkiego" VII 14,10; III 27,4) urząd ten uważano też za najważniejszy w państwach diadochów. 
W hierarchii wojskowej.
W greckich armiach określano tak dowódcę chiliarchii (χιλιαρχία) jako jednostki złożonej z 1024 ludzi, o froncie bitewnym 64 żołnierzy w szeregu. Ranga ta (wyróżniana hełmem z czerwonym pióropuszem) istniała jedynie w piechocie, o czym pośrednio świadczą przekazy informacji, w których oddziały peltastów zawsze są wymieniane w tysiącach. Wiadomo, że w skład chiliarchii wchodziły speiry, czyli taktyczne syntagmy. Natomiast wyższą jednostką organizacyjną była strategia licząca 4 tysiące ludzi. Do takich jednostek tysięcznych ("chiliarchai") wojska piesze zostały przez Aleksandra Wielkiego zreorganizowane zimą 331/330 p.n.e. Ich zasadniczą formacją były kolumny po 16 żołnierzy; oprócz chiliarchów dowodzili nimi pentekozjarchowie (lp. "pentekosiarchos"), mający pod komendą 500 ludzi.

</doc>
<doc id="863378" url="https://pl.wikipedia.org/wiki?curid=863378" title="Vidar Riseth">
Vidar Riseth

Vidar Riseth (ur. 21 kwietnia 1972 w Frosta) – norweski piłkarz, grający na pozycji środkowego obrońcy.
Piłkarską karierę rozpoczynał w Neset FK, potem został piłkarzem Rosenborgu i od razu wywalczył z nim tytuł mistrzowski. Już po roku gry przeniósł się do Kongsvinger IL, które po uplasowaniu się na drugim miejscu w poprzednim sezonie miało apetyt na wywalczenie mistrzostwa. Tak się jednak nie stało i Vidar musiał zadowolić się jedynie zdobytym w 1996 roku Pucharem Kraju.
Następnym przystankiem w jego karierze był angielski Luton Town, następnie grał w LASK Linz, Celtiku Glasgow (dwa mistrzostwa Scottish Premier League) i TSV 1860, z którego w 2003 roku wrócił do ojczyzny, do Trondheim. W drugiej przygodzie z tym klubem zdobył kolejne trzy mistrzostwa i Puchar Norwegii.
W styczniu 2007 podpisał kontrakt z Lillestrøm SK, później przebywał na wypożyczeniu w Strømsgodset IF, a następnie przeszedł do Kongsvinger IL. W klubie tym 6 czerwca 2010 zakończył karierę piłkarską.
W reprezentacji narodowej Norwegii zaliczył 52 mecze i strzelił 4 gole, brał udział w Mundialu we Francji i EURO w Belgii i Holandii.

</doc>
<doc id="863379" url="https://pl.wikipedia.org/wiki?curid=863379" title="Kościół św. Józefa Oblubieńca Najświętszej Maryi Panny w Krakowie">
Kościół św. Józefa Oblubieńca Najświętszej Maryi Panny w Krakowie

Kościół św. Józefa Oblubieńca Najświętszej Maryi Panny – zbudowany w stylu postmodernistycznym, w latach 1993-2002, parafialny kościół rzymskokatolicki. Znajduje się w Krakowie na os. Kalinowym 5 w Bieńczycach.
Projektantami kościoła są Zofia Łuczyńska i Jan Kurek. Świątynia jest zbudowana na planie krzyża. Cechuje ją obszerne wnętrze. Ołtarz główny tworzy figura św. Józefa i krucyfiks (według projektu rzeźbiarza Czesława Dźwigaja) zawieszony na tle okna w kształcie krzyża. Autorem tabernakulum jest również Czesław Dźwigaj. Wewnątrz świątynia utrzymana jest w jasnej tonacji bieli i beżu. Ponadto występują kontrastowe elementy ciemnej zieleni widoczne we wzorze posadzki i w prezbiterium. Na zewnątrz kościół jest pomalowany na kremowo, dach jest czerwony, a na jego szczycie widnieje krzyż. W bocznej części kościoła znajduje się obraz, na którym przedstawiona jest św. Joanna Beretta Molla z dzieckiem. Są tu także relikwie świętej, które złożone zostały w tutejszym kościele 26 maja 2004.
Kamień węgielny kościoła poświęcił na Błoniach podczas pielgrzymki do kraju papież Jan Paweł II w 1983. Pierwszą mszę świętą odprawiono w nowym kościele w dniu parafialnego odpustu 19 marca 2002. 
27 września 2012 zamontowane zostały dwa ołtarze boczne. Na jednym wisi obraz „Jezu ufam Tobie”, zaś na drugim ikona Matki Bożej Nieustającej Pomocy. 14 kwietnia 2012 odsłonięto w kościele tablicę „Krzyż Smoleński okryty całunem milczenia” stanowiącą upamiętnienie ofiar katastrofy polskiego Tu-154M w Smoleńsku, a w szczególności Janusza Kurtyki. W 2018 roku rozpoczął się proces montażu 37-głosowych organów piszczałkowych, pochodzących z parafii ewangelickiej w Gelnhausen. 

</doc>
<doc id="863380" url="https://pl.wikipedia.org/wiki?curid=863380" title="Puchar Unity 2004">
Puchar Unity 2004

Puchar Unity 2004 - turniej towarzyski o Puchar Unity, odbył się w dniach 29 maja - 2 czerwca 2004 roku w Anglii. Wszystkie mecze rozegrano w Londynie. W turnieju uczestniczyły trzy reprezentacje narodowe:Jamajki, Irlandii i Nigerii.
Końcowa tabela.
Triumfatorem Pucharu Unity 2004 został zespół Nigerii.

</doc>
<doc id="863381" url="https://pl.wikipedia.org/wiki?curid=863381" title="Ramsau">
Ramsau

Lokalizacje.
Czechy.
Dawna nazwa miejscowości:

</doc>
<doc id="863390" url="https://pl.wikipedia.org/wiki?curid=863390" title="Cyriak Rzymianin">
Cyriak Rzymianin

Cyriak Rzymianin (ur. w III wieku, zm. ok. 303-305 w Rzymie) – święty Kościoła katolickiego i prawosławnego, męczennik, diakon, jeden z Czternastu Świętych Wspomożycieli.
Życiorys.
O jego życiu wiadomo niewiele. Był rzymskim arystokratą, który po nawróceniu na chrześcijaństwo wyrzekł się dóbr materialnych i rozdał je ubogim. Resztę życia spędził służąc niewolnikom pracującym w Łaźniach Dioklecjana. Z rozkazu Maksymiana (współrządcy Dioklecjana) został aresztowany, torturowany i ścięty przy Via Salaria około roku 305. Przypisuje się mu wypędzenie demona z córki cesarza Dioklecjana Artemisii, co spowodowało nawrócenie na chrześcijaństwo jej i jej matki św. Sereny. Miał również uwolnić od złego ducha córkę władcy Persji Szapura I.
Po egzekucji został pochowany przy Via Salaria. Później jego relikwie przeniesiono do Santa Maria in Via Lata w Rzymie. Jego relikwie znajdują się również w opactwie Saint Cyricus w Altorf w Alzacji.
Św. Cyriaka wzywano w czasie ciężkich pokus i jako obrońcę przed złymi duchami, przy epilepsji, opętaniu i w chorobach oczu. Miał chronić przed zimnem i niepogodą. Jest patronem pokrzywdzonych, ciężkiej pracy, Saint-Cierges w Szwajcarii.
Jego wspomnienie liturgiczne w Kościele katolickim obchodzone jest 8 sierpnia.
Cerkiew prawosławna wspomina świętego 7/20 lipca, tj. 20 lipca według kalendarza gregoriańskiego.

</doc>
<doc id="863391" url="https://pl.wikipedia.org/wiki?curid=863391" title="Źrenica wyjściowa">
Źrenica wyjściowa

Źrenica wyjściowa – parametr przyrządu optycznego określający średnicę krążka światła wydostającego się z przyrządu i wpadającego do oka obserwatora. Ustalenie jego wartości polega na pomiarze lub obliczeniach – źrenica wyjściowa jest równa ilorazowi średnicy obiektywu i powiększenia przyrządu optycznego.

</doc>
<doc id="863393" url="https://pl.wikipedia.org/wiki?curid=863393" title="Poczep">
Poczep

Poczep (ros. "Почеп") – miasto w obwodzie briańskim Federacji Rosyjskiej. Ludność 17 161 (stan na 2010). 
Historia.
W XV wieku ważne miasto Wielkiego Księstwa Litewskiego, połączonego unią z Polską. Od 1503 należało do Wielkiego Księstwa Moskiewskiego. W trakcie wojny litewsko-moskiewskiej w 1534 próbę odzyskania miasta podjęły oddziały litewskie pod wodzą Andrzeja Jakubowicza Niemirowicza, a w kolejnej wojnie w 1562 miasto zdobył Marcin Dobrosołowski. W latach 1611–1654 we władaniu Rzeczpospolita Obojga Narodów. W 1667 potwierdzono utratę na rzecz Rosji.
Ok. 1710 hetman Iwan Skoropadski podarował miasto Aleksandrowi Mienszykowowi. Ten zbudował w pobliżu fort Aleksandropolis i założył manufakturę wytwarzającą żagle okrętowe dla rosyjskiej marynarki. W 1750 miasto przeszło na własność hetmana Kiryła Razumowskiego, który wzniósł tu barokową cerkiew Zmartwychwstania, projektu włoskiego architekta Antonia Rinaldiego.

</doc>
<doc id="863396" url="https://pl.wikipedia.org/wiki?curid=863396" title="Stefan Fryc">
Stefan Fryc

Stefan Fryc (ur. 10 sierpnia 1894 w Nowej Wsi Szlacheckiej, zm. 9 listopada 1943 w Warszawie) – polski piłkarz, olimpijczyk z Paryża. 
Życiorys.
Dzieciństwo i służba wojskowa.
Urodził się 10 sierpnia 1894 w Nowej Wsi Szlacheckiej koło Krakowa. W latach 1907–1914 pobierał naukę gimnazjum świętej Anny w Krakowie. W 1918 złożył egzamin dojrzałości w trybie eksternistycznym. We wrześniu 1914 został wcielony do austriackiego wojska. Walczył na froncie serbskim i włoskim, pełniąc funkcję obserwatora i podoficera wywiadowczego. W końcu października wystąpił z armii austriackiej.
1 listopada 1918 wstąpił do Wojska Polskiego. W lutym 1919 został skierowany na front ukraiński. Brał udział w wojnie polsko-bolszewickiej jako podporucznik 6 pułku artylerii polowej. 8 lutego 1924 został mianowany porucznikiem artylerii rezerwy ze starszeństwem z dniem 1 czerwca 1919. Od końca 1920 do marca 1922 pracował jako urzędnik w Banku Kupiectwa Polskiego, następnie do wybuchu wojny w Powszechnym Banku Kredytowym SA.
Kariera piłkarska.
Piłkę nożną zaczął uprawiać w okresie gimnazjalnym. W 1910 został członkiem Cracovii. W październiku 1911 wszedł do pierwszej drużyny klubu. W 1913 zdobył mistrzostwo Galicji. Brał udział także w mistrzostwach w 1914 niedokończonych z powodu wybuchu wojny. Po zakończeniu I wojny światowej kontynuował karierę w Cracovii.
W reprezentacji debiutował w 1922 w meczu ze Szwecją (pierwsze zwycięstwo Polaków). 3 września 1922 w spotkaniu Rumunią w Czernowicach pełnił rolę kapitana. Uczestniczył w przegranym 0:5 meczu z reprezentacją Węgier na igrzyskach olimpijskich w Paryżu. Łącznie w biało-czerwonych barwach rozegrał 8 oficjalnych spotkań. W latach 1910–1926 był członkiem Cracovii. Z klubem tym zdobył mistrzostwo Polski w 1921. W 1926 zakończył karierę klubową. W 1932 został uhonorowany Złotą Odznaką Jubileuszową Cracovii.
Dalsze losy.
Brał udział w wojnie obronnej 1939 w stopniu porucznika rezerwy artylerii. Był internowany na Węgrzech. W 1943 powrócił do kraju zamieszkał w Warszawie. Prawdopodobnie w listopadzie 1943 został aresztowany przez Gestapo zginał 9 listopada 1943 roku zamordowany w getcie warszawskim przez SS. W literaturze funkcjonuje również wersja, że zginął w powstaniu warszawskim.

</doc>
<doc id="863400" url="https://pl.wikipedia.org/wiki?curid=863400" title="Tajfun (okręt podwodny)">
Tajfun (okręt podwodny)



</doc>
<doc id="863403" url="https://pl.wikipedia.org/wiki?curid=863403" title="ZNTK Poznań Regio Tramp">
ZNTK Poznań Regio Tramp

ZNTK Poznań Regio Tramp – rodzina normalnotorowych autobusów szynowych produkowanych w zakładach ZNTK Poznań. W latach 2002-2007 wybudowano łącznie 7 egzemplarzy jednoczłonowych (typ "213M" i "213Ma", seria "SA105") oraz 10 dwuczłonowych (typ "215M", seria "SA108"). Nie wyprodukowano żadnego egzemplarza trójczłonowego (typ "216M"). Pojazdy eksploatowane są przez Koleje Wielkopolskie (6 sztuk) i Polregio (11 sztuk).
Historia.
Geneza.
Do połowy lat 90. w posiadaniu PKP było 6 autobusów szynowych wyprodukowanych przez Kolzam (SN81 i SA104) oraz 6 przez ZNTK Poznań (SA101 i SA102).
PKP w latach 90. planowała dokonać znaczących zakupów nowego taboru: 16 składów Pendolino, 50 lokomotyw EU11/EU43 z Adtranz-Pafawagu oraz kilkuset autobusów szynowych do obsługi lokalnych połączeń. Przetarg na Pendolino został unieważniony w 2000 po kontroli Najwyższej Izby Kontroli. Przetarg na lokomotywy co prawda nie został unieważniony, jednakże ze względu na trudności finansowe PKP żadna z lokomotyw nie weszła do eksploatacji w Polsce i wszystkie zostały sprzedane w 2002 włoskiemu narodowemu przewoźnikowi Ferrovie dello Stato.
W przypadku szynobusów do podpisania umowy nawet nie doszło. Jednakże w związku z tymi planami Kolzam oraz ZNTK Poznań, jedyni ówcześni producenci autobusów szynowych w Polsce, poczynili pewne przygotowania.
Uchwalenie w 2000 ustawy o restrukturyzacji PKP zmieniło sposób finansowania przewozów regionalnych, tworząc PKP Przewozy Regionalne oraz obligując samorządy do przeznaczenia części środków na zakup taboru. Bazując na doświadczeniach z wcześniejszych przygotowań ZNTK Poznań zaproponował samorządom rodzinę autobusów szynowych Regio Tramp w wersjach 1-, 2- i 3-członowej.
Poza ZNTK Poznań w przetargach brali udział również Kolzam ze swoim RegioVanem oraz Pesa (wcześniejsze ZNTK Bydgoszcz) z Partnerem.
Produkcja prototypu.
Kompleksowy projekt został opracowany przez krakowską firmę EC Engineering w latach 2001-2002. Pierwsze zamówienie na Regio Trampa pochodziło od Urzędu marszałkowskiego Województwa Wielkopolskiego, który zamówił 2 egzemplarze jednoczłonowe. Pierwszy z nich w kwietniu 2002 rozpoczął testy w Centrum Naukowo-Technicznym Kolejnictwa w Warszawie.
Konstrukcja.
Regio Trampy to jednoprzestrzenne, częściowo niskopodłogowe autobusy szynowe przeznaczone do obsługi regionalnych przewozów pasażerskich na mniej obciążonych, głównie niezelektryfikowanych liniach. Powstawały w wersji jedno i dwuczłonowej. Konfiguracja trójczłonowa, pomimo gotowych planów, nie doczekała się realizacji.
Regio Trampy mają lekką, modułową konstrukcję nadwozia, z obniżoną podłogą w rejonie wejścia do 600 mm nad poziomem główki szyny. Wydzielono przestrzeń dla osób na wózkach inwalidzkich i do przewozu rowerów. Do części wysokich prowadzą po trzy schodki.
Pudła osadzone są na wózkach za pomocą dwustopniowego usprężynowania. Pierwszy stopień to daszkowe sprężyny metalowo-gumowe, a drugi to sprężyny pneumatyczne i metalowo-gumowe – te drugie pełnią funkcję awaryjnych w przypadku braku powietrza w poduszkach.
Zarówno wagon 213M, jak i każdy człon 215M posiadają po jednym jednoosiowym wózku napędowym (typ 19MN) i jednym jednoosiowym tocznym (typ 32AN) wyposażonych w zestawy kołowe z hamulcami tarczowymi. W planowanej wersji trójczłonowej, człon środkowy miał być doczepny. Zespół napędowy – silnik spalinowy zintegrowany z przekładnią hydrokinetyczną z hamulcem hydrodynamicznym został umieszczony pod podłogą pod wózkiem napędnym w systemie "power-pack".
Pojazdy wyposażone są w standardowe urządzenia automatyki bezpieczeństwa ruchu: czuwak aktywny, samoczynne hamowanie pociągu oraz Radio-Stop.
Wersje.
213M i 213Ma.
Pojazdy 213M są wyposażone w po dwie pary jednoskrzydłowych drzwi o prześwicie 800 mm, a 213Ma po jednej parze dwuskrzydłowych drzwi. 213M posiadają sprzęgi samoczynne Scharfenberga (dzięki czemu oba wyprodukowane 213M mogą jeździć w trakcji podwójnej), 213Ma posiadają natomiast sprzęg śrubowy i zderzaki. 213M posiadają kamery zamiast lusterek bocznych. Pierwotnie pierwszy z 213M (SA105-001) nie posiadał kabiny WC.
215M.
Pojazdy 215M są wyposażone w po dwie pary dwuskrzydłowych drzwi o prześwicie 1300 mm oraz sprzęg śrubowy i zderzaki. W strefach obniżonej podłogi w jednym członie znajduje się miejsce przeznaczone do przewozu rowerów, a w drugim toaleta. Część pojazdów posiada większą kabinę WC i nieco mniejszą liczbę miejsc siedzących.
Modernizacje.
W 2009 roku oba wielkopolskie pojazdy typu 213M (SA105-001 i 002) zostały zmodernizowane w bydgoskiej Pesie. Pierwszy z pojazdów doposażono w kabinę WC oraz w obu pojazdach zamontowano klimatyzację. W sierpniu 2015 Urząd Marszałkowski Województw Wielkopolskiego ogłosił przetarg na kolejną modernizację SA105-001.
13 sierpnia 2013 roku wielkopolski urząd marszałkowski złożył w Pesie zamówienie na modernizację 2 sztuk pojazdów typu 215M (SA108-002 i SA108-003), w ramach której m.in. został zainstalowany system rejestrujący obraz przed pojazdem, zmodernizowany został system informacji pasażerskiej oraz zamontowany system zasilania baterii drugiego członu podczas awarii silnika. 30 czerwca 2014 urząd marszałkowski podpisał z Pesą umowę rozszerzająca zakres zamówienia o jeden pojazd typu 215M (SA108-001). 16 lipca 2015 podpisano z Pesą umowę na modernizację 2 kolejnych SA108: 004 i 005. We wrześniu 2016 zdecydowano się rozszerzyć zamówienie o modernizację jednostki SA108-008.
26 maja 2014 Lubuski Urząd Marszałkowski złożył w Pesie zamówienie na modernizację połączoną z naprawą główną jednego 213Ma (SA105-105) oraz jednego 215M (SA108-006). W ramach tej modernizacji w pojazdach m.in. został zainstalowany system rejestrujący obraz przed pojazdem, zmodernizowano system informacji pasażerskiej oraz zamontowano system automatycznego zliczania pasażerów. W pojeździe typu 215M dodatkowo zlikwidowano jedna z dwóch kabin WC oraz zamontowano system zasilania baterii drugiego członu podczas awarii silnika. 16 czerwca 2015 UM udzielił zamówienia przedsiębiorstwu H. Cegielski – Fabryka Pojazdów Szynowych na modernizację SA105-101 (zakres tej modernizacji jest podobny jak egzemplarza nr 105), a w sierpniu 2015 na modernizację SA105-102. Na początku 2015 zakończono modernizację SA105-101. W styczniu 2016 UM ogłosił przetarg na modernizację SA105-104. Jedyną ofertę w tym przetargu złożyły zakłady HCP-FPS i to z nimi podpisano umowę. Naprawę zakończono w lipcu.
1 lipca 2019 Podlaski Oddział Przewozów Regionalnych podpisał z konsorcjum frim Serwis Pojazdów Szynowych Lisi Ogon oraz Piotr Mieczkowski Autoryzowane Serwis Pojazdów Szynowych Trzeciewnica umowę na modernizację SA105-103 i SA108-007 obejmującą m.in. wymianę foteli pasażerskich, montaż automatu biletowego, systemu zliczania pasażerów, bezprzewodowego internetu, ładowarek USB, nowego systemu informacji pasażerskiej i monitoringu. W maju 2020 zakończono naprawę SA105-103.
W 2019 roku Urząd Marszałkowski Województwa Wielkopolskiego przeprowadził przetarg na modernizacją SA108-010, jednak ze względu na to, że jedyna oferta przekroczyła planowany budżet, do modernizacji nie doszło. W lutym 2020 przetarg został ponowiony i złożono w nim 3 oferty. Modernizacja ma objąć m.in. wymianę foteli pasażerskich, monitoring, informację pasażerską, zasilanie zewnętrzne 230 V, zasilanie drugiego członu, rolety dla pasażerów, odseparowanie układu ogrzewania od układu wydechowego, oświetlenie i śmietniczki.
Eksploatacja.
Województwo wielkopolskie.
1 sierpnia 2002 dwa pojazdy 213M rozpoczęły przewozy na trasach Poznań – Wągrowiec oraz Poznań – Grodzisk Wielkopolski. W listopadzie 2002 samorząd województwa wielkopolskiego podpisał umowę na dostawię pięciu 2-członowych 215M, z których pierwszy w 2003 roku rozpoczął przewozy na trasie Leszno – Ostrów Wielkopolski, zastępując skład wagonowy prowadzony lokomotywą SU45. Do końca roku dostarczono 3 kolejne 215M, a 5. egzemplarz dostarczono w 2004 roku.
W 2005 roku SA108-003 (typ 215M) został zaprezentowany podczas targów Trako w Gdańsku Oliwie.
W 2006 roku dostarczono SA108-008 (typ 215M), a w 2007 roku SA108-010, który był ostatnim wyprodukowanym pojazdem z rodziny Regio Tramp.
Do 31 maja 2011 wszystkie składy były wykorzystywane jedynie przez Wielkopolski Zakład Przewozów Regionalnych, a od 1 czerwca SA105-001 i SA108-001÷003, SA108-010 zostały przekazane w użytkowanie Kolejom Wielkopolskim.
12 marca 2014 SA108-002 zderzył się z autobusem, w wyniku czego zginęła jedna osoba, a pojazd został poważnie uszkodzony.
13 grudnia 2015 Urząd Marszałkowski Województwa Wielkopolskiego zakończył dzierżawę autobusu szynowego SA105-001 Kolejom Wielkopolskim i wydzierżawił go na 5 lat Przewozom Regionalnym, jednakże 8 maja 2018 roku szynobus, wraz z SA105-002 zostały przekazane KW.
Województwo lubuskie.
We wrześniu 2002 samorząd województwa lubuskiego podpisał umowę na dostawę czterech 213Ma, 1 września 2003 pierwszy z nich (SA105-101) rozpoczął przewozy na reaktywowanej trasie Gorzów Wielkopolski – Międzyrzecz. 2 sierpnia 2004 drugi pojazd 213Ma (SA105-102) rozpoczął przewozy na trasie Zielona Góra – Żagań. W 2005 roku dostarczono dwa pozostałe 213Ma (SA105-104 i 105). 9 stycznia 2006 jedyny 215M (SA108-006) rozpoczął przewozy.
9 grudnia 2007 jeden z pojazdów 213Ma skierowano do obsługi reaktywowanego połączenia Międzyrzecz – Rzepin. Pod koniec 2012 roku dwa pojazdy zostały skierowane na naprawę rewizyjną do Taboru Szynowego Opole.
W połowie 2019 roku składy obsługiwały m.in. połączenie Gorzów Wielkopolski – Zielona Góra
Pojazdy 213Ma mają dopuszczenie do wjazdu na niemiecką sieć kolejową do stacji granicznej Forst (Lausitz).
Województwo podlaskie.
30 listopada 2004 na dworcu w Białymstoku zaprezentowano pierwszy pojazd typu 213Ma. 25 listopada 2005 przekazano pierwszy 215M dla województwa podlaskiego, a w 2006 roku drugi. Nie były to jednakże pierwsze autobusy szynowe eksploatowane przez podlaski zakład PKP Przewozów Regionalnych, gdyż już wcześniej eksploatowano tutaj SN81 będące własnością PKP Przewozów Regionalnych.
W 2007 roku pojazdy wykorzystano na trasie Białystok – Czeremcha – Siedlce, a w 2008 roku również na trasie Hajnówka – Czeremcha – Siedlce.
Problem nazewnictwa.
SA105 i SA108 to według oznaczeń PKP "autobusy szynowe", jednakże równie dobrze można by zakwalifikować SA105 jako wagon spalinowy, a SA108 jako spalinowy zespół trakcyjny. Kryterium uznania pojazdu za "autobus szynowy" jest nieprecyzyjnie zdefiniowana "lekkość taboru". Ostatecznie na decyzję o zakwalifikowaniu Regio Trampów jako "autobusy szynowe" wpłynęły preferencyjne stawki dostępu do infrastruktury dla tego rodzaju pojazdów. Dodatkowe zamieszanie wprowadza krajowy zarządca infrastruktury – PKP Polskie Linie Kolejowe, stosując w regulaminie przydzielania tras pociągów żargonowy termin "szynobus".

</doc>
<doc id="863411" url="https://pl.wikipedia.org/wiki?curid=863411" title="Panopticum">
Panopticum



</doc>
<doc id="863412" url="https://pl.wikipedia.org/wiki?curid=863412" title="Fiuk">
Fiuk

Fiuk – przysiółek wsi Sieradza w Polsce, położony w województwie małopolskim, w powiecie tarnowskim, w gminie Żabno. 
W latach 1975–1998 przysiółek administracyjnie należał do województwa tarnowskiego.

</doc>
<doc id="863413" url="https://pl.wikipedia.org/wiki?curid=863413" title="Straßkirchen (Bawaria)">
Straßkirchen (Bawaria)

Straßkirchen – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, siedziba wspólnoty administracyjnej Straßkirchen. Leży około 12 km na południowy wschód od Straubingu, przy drodze B8 i linii kolejowej Ratyzbona – Wels.
Dzielnice.
W skład gminy wchodzą następujące dzielnice: Straßkirchen, Schambach und Ackerhof, Gänsdorf, Haberkofen, Makofen, Seehof, Stetten i Thal.
Oświata.
W gminie znajduje się 125 miejsc przedszkolnych (125 dzieci) oraz szkoła podstawowa (20 nauczycieli, 412 uczniów).

</doc>
<doc id="863415" url="https://pl.wikipedia.org/wiki?curid=863415" title="Wychylówka (Łęg Tarnowski)">
Wychylówka (Łęg Tarnowski)

Wychylówka – część wsi Łęg Tarnowski w Polsce, położona w województwie małopolskim, w powiecie tarnowskim, w gminie Żabno. 
W latach 1975–1998 Wychylówka administracyjnie należała do województwa tarnowskiego.

</doc>
<doc id="863418" url="https://pl.wikipedia.org/wiki?curid=863418" title="Pt31">
Pt31

Pt31 – polski parowóz konstrukcji inż. Kazimierza Zembrzuskiego produkowany w latach 1932-1940. Osiągał prędkość maksymalną 110 km/godz. Zapas wody wynosił 32 m³, a węgla 10 t.
Pierwsze 3 parowozy pasażerskie Pt31 wyjechały z fabryki w 1932 roku. Do II wojny światowej wyprodukowano 98 parowozów, w czasie okupacji niemieckiej kolejne 12 sztuk. Prowadziły one cięższe pociągi pośpieszne o masie do 650 ton. Ostatni egzemplarz Pt31-49 został wycofany z PKP 13 lutego 1980 roku. Rozwinięciem parowozu była powojenna konstrukcja Pt47.
Obecnie Pt31-64 znajduje się w skansenie kolejowym w Chabówce, Pt31-49 został uratowany dzięki staraniom Klubu Sympatyków Kolei we Wrocławiu i przetransportowany przy współpracy z Dolnośląską DOKP w 1994 roku z ZPOW "Hortex" w Przysu­sze do Muzeum Przemysłu i Kolejnictwa w Jaworzynie Śląskiej.

</doc>
<doc id="863421" url="https://pl.wikipedia.org/wiki?curid=863421" title="Kaluga">
Kaluga

Kaluga – część wsi Otfinów w Polsce, położona w województwie małopolskim, w powiecie tarnowskim, w gminie Żabno. 
W latach 1975–1998 Kaluga administracyjnie należała do województwa tarnowskiego.

</doc>
<doc id="863422" url="https://pl.wikipedia.org/wiki?curid=863422" title="Irlbach (Bawaria)">
Irlbach (Bawaria)

Irlbach – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen, wchodzi w skład wspólnoty administracyjnej Straßkirchen. Leży około 15 km na południowy wschód od Straubingu, nad Dunajem, przy linii kolejowej Ratyzbona – Wels.
Dzielnice.
W skład gminy wchodzą dwie dzielnice: Irlbach i Amselfing.
Oświata.
W gminie znajduje się 50 miejsc przedszkolnych (37 dzieci).

</doc>
<doc id="863423" url="https://pl.wikipedia.org/wiki?curid=863423" title="OKz32">
OKz32

OKz32 – polski parowóz tendrzak osobowy przystosowany do obsługi górskich linii kolejowych. Został wyprodukowany dla PKP w liczbie 25 sztuk w latach 1934–1936 przez Zakłady Mechaniczne H. Cegielskiego w Poznaniu na zlecenie Ministerstwa Komunikacji specjalnie do obsługi linii kolejowych Kraków – Zakopane. Pozostawały w eksploatacji liniowej do lat 70. XX wieku; jeden egzemplarz później odbudowano do prowadzenia pociągów muzealnych.
Geneza, projekt i produkcja.
W latach 1920–1930 linie kolejowe nr 97, 98 i 99 obsługiwane były parowozami serii TKt1 i TKt2. Wraz ze wzrostem liczby przewozów pasażerskich na tych liniach lokomotywy nie były w stanie sprostać potrzebom przewozowym PKP, w związku z czym Ministerstwo Komunikacji zamówiło w zakładach HCP nowy model parowozu. Założono, że lokomotywa ta powinna prowadzić na trasie z Krakowa do Zakopanego pociągi o masie 400 t oraz mieć zwiększone zapasy wody i węgla. Ponadto powinna być w stanie pokonywać łuki o małych promieniach oraz być tendrzakiem, gdyż na tym odcinku ma miejsce trzykrotna zmiana kierunku jazdy.
Projekt nowego tendrzaka opracowało Biuro Konstrukcyjne HCP pod kierownictwem prof. Antoniego Xiężopolskiego. Początkowo planowano wykonać parowóz o układzie osi 1'E2' (1–5–2) w celu maksymalnego powiększenia zapasów, ostatecznie jednak przyjęto symetryczny układ 1'E1' (1–5–1). W 1932 Ministerstwo Komunikacji zatwierdziło powstały projekt nadając parowozowi serię OKz32.
W marcu 1934 gotowy był pierwszy prototypowy egzemplarz, a do końca 1934 powstało jeszcze 13 tendrzaków tej serii. W 1935 wybudowano 6 sztuk, a w 1936 wyprodukowano ostatnich 5. W latach 1934–1936 zakłady H. Cegielskiego wyprodukowały łącznie 25 parowozów serii OKz32 dla PKP.
Konstrukcja.
Ostoja z belek, z jednolitym blokiem międzycylindrowym była podparta od dołu na czterech punktach usprężynowania. Posiadała pięć osi napędnych oraz dwie toczne w układzie 1–5–1 osadzone w wózkach Kraussa-Helmholtza. Osie toczne posiadały przesuw boczny po 130 mm na stronę, natomiast pierwsza i ostatnia oś napędna po 25 mm. Trzy środkowe osie napędne były sztywne, a trzecia oś napędna dodatkowo miała węższe o 15 mm obrzeża kół, co pozwalało na pokonywanie łuków o promieniu 150 m. Osie napędne były drążone, co zapewniało chłodzenie w przypadku grzania się łożysk osiowych. Do ostoi przymocowano dwucylindrową bliźniaczą maszynę parową na parę przegrzaną z suwakami tłoczkowymi i wyrównawczymi ciśnienia. Mechanizm poruszający posiadał panewki dwudzielne regulowane, a mechanizm parorozdzielczy zastosowano według systemu Heusingera. Do smarowania cylindrów parowych i łożysk osiowych zastosowano smarotłocznię Friedmanna.
Zastosowano kocioł z szerokim stojakiem i miedzianą skrzynią ogniową, osprzętem znormalizowanym, drzwiczkami do paleniska typu Marcotiego oraz urządzeniami ciągowymi w dymnicy typu Petticoat.
Powietrze do układu hamulcowego i piasecznicy dostarczały sprężarki powietrza H11a3. Hamulec Westinghouse służył do hamowania składów pociągowych, a sam parowóz był hamowany przez układ dodatkowy.
Eksploatacja.
4 kwietnia 1934 miała miejsce pierwsza jazda próbna parowozu OKz32-1. Lokomotywa ta przejechała ze składem 8 wagonów 4-osiowych o łącznej masie 330 t trasę Kraków – Zakopane w czasie o 29 minut krótszym niż parowozy TKt1 czy TKt2.
Cała seria OKz32 została przydzielona do dyrekcji krakowskiej PKP. W 1938 16 maszyn stacjonowało w MD Kraków Płaszów i jeździło na trasie, na którą zostały specjalnie zaprojektowane, a pozostałych 9 służyło w MD Nowy Sącz i obsługiwały pociągi dalekobieżne z Tarnowa do Krynicy.
II wojna światowa rozproszyła część maszyn. 17 zostało przejętych przez koleje niemieckie (Deutsche Reichsbahn), otrzymując numery serii 953 (od 95 301 do 317) i stacjonując w Krakowie Płaszowie lub Nowym Sączu, kilka trafiło na koleje ZSRR. W 1945 PKP dysponowały jedynie 8 parowozami OKz32, a w latach 1948–1949 do kraju powróciły kolejne trzy (z NRD, Czechosłowacji i Austrii). Otrzymały one nowe numery OKz32-1 do 11. Lokomotywy przejęte przez ZSRR pracowały prawdopodobnie w dyrekcji lwowskiej, natomiast te, które znalazły się na terenie amerykańskiej strefy okupacyjnej Niemiec, w latach 50. zostały zezłomowane. W 1956 został zwrócony do Polski z NRD dwunasty parowóz tej serii, który nie powrócił jednak do służby.
Do około 1952–1953 wszystkie parowozy OKz32 były przypisane do MD Kraków Płaszów, skąd przekazano je do Suchej Beskidzkiej. Obsługiwały one wyłącznie linię zakopiańską. Podczas powojennej eksploatacji lokomotywy poddano różnym modernizacjom, m.in. wymieniono skrzynie ogniowe z miedzianych na stalowe, zamontowano odchylacze dymu, a wyrównywacze ciśnienia zabudowano osłonami z blachy.
Intensywna eksploatacja parowozów serii z OKz32 doprowadziła do jej szybkiej kasacji. W październiku 1971 jako pierwszy został skreślony z inwentarza OKz32-7, natomiast w połowie 1974 wygaszono trzy ostatnie sztuki o numerach 2, 8 i 9. OKz32-9 sprzedano do Łańcuckiej Fabryki Śrub w charakterze kotła stałego. Poza OKz32-2, pozostałe lokomotywy następnie złomowano.
Jedyny zachowany parowóz OKz32-2 stał się eksponatem Muzeum Kolejnictwa w Warszawie. Po odbudowie przeprowadzonej w 1991 w ZNTK w Pile stał się drugim po Ok22-31 czynnym parowozem historycznym na PKP. Po naprawie został wpisany do inwentarza 20 lutego 1992 oraz wypożyczony w depozyt do Skansenu w Chabówce, gdzie wykorzystywany jest m.in. do prowadzenia pociągów retro.

</doc>
<doc id="863424" url="https://pl.wikipedia.org/wiki?curid=863424" title="Zagrody (Gorzyce)">
Zagrody (Gorzyce)

Zagrody – część wsi Gorzyce w Polsce, położona w województwie małopolskim, w powiecie tarnowskim, w gminie Żabno. 
W latach 1975–1998 Zagrody administracyjnie należały do województwa tarnowskiego.

</doc>
<doc id="863425" url="https://pl.wikipedia.org/wiki?curid=863425" title="Zharick León">
Zharick León

Zharick León (ur. 17 listopada 1974 r. w Cartagenie) – kolumbijska aktorka filmowa i telewizyjna.
Widzowie znają ją przede wszystkim z roli Rosario Montes w telenoweli produkcji kolumbijskiej "Gorzka zemsta".
8 lipca 2008 roku urodziła syna Luciana, którego ojcem jest aktor Martín Karpan.
Ma 173 cm wzrostu.

</doc>
<doc id="863427" url="https://pl.wikipedia.org/wiki?curid=863427" title="Robert I Parmeński">
Robert I Parmeński

Robert I, wł. "Roberto I Carlo Luigi Maria di Borbone" (ur. 9 lipca 1848 we Florencji; zm. 16 listopada 1907 w Villa delle Pianore, w pobliżu Lukki) – ostatni panujący książę Parmy i Piacenzy w latach 1854–1859 (później jego księstwo zostało włączone do Włoch).
Życiorys.
Urodził się we Florencji jako najstarszy syn Karola III Burbona, księcia Parmy, i Ludwiki d'Artois, córki Karola Ferdynanda, księcia de Berry (syna króla Francji – Karola X Burbona). Odziedziczył księstwo w 1854 po tym, jak jego ojciec został zamordowany. Miał wtedy zaledwie 6 lat, więc jego matka została regentką.
Kiedy Robert miał 11 lat, jego księstwo, podobnie jak wszystkie inne włoskie księstwa, zostało włączone do Włoch przez oddziały króla Sardynii. Były książę i jego rodzina cieszyli się jednak znacznym majątkiem i podróżowali prywatnym pociągiem z jednego zamku rodzinnego do drugiego (z Schwarzau am Steinfeld, niedaleko Wiednia, Villa Pianore, w północnych Włoszech, do wspaniałego zamku w Chambord, we Francji).
Rodzina.
Pierwsze małżeństwo.
W 1869 (na wygnaniu) Robert poślubił Marię Pię Burbon, księżniczkę Obojga Sycylii (1849–1882), córkę króla Ferdynanda II. Maria Pia była kuzynką Roberta i urodziła mu 12 dzieci:
Maria Pia zmarła przy narodzinach ostatniego dziecka. Nie wiadomo, czy ostatnie dwoje dzieci, podobnie jak sześcioro ich rodzeństwa również było opóźnione umysłowo.
Drugie małżeństwo.
Robert ożenił się ponownie, w 1884, z Maria Antoniną Portugalską (córką króla Michała I Uzurpatora i Adelajdy Löwenstein-Wertheim-Rosenberg). Maria Antonia urodziła Robertowi również 12 dzieci:
Śmierć.
Niecałe 4 miesiące po śmierci Roberta, w 1907, wielki marszałek dworu austriackiego ogłosił, że 6 najstarszych dzieci Roberta z jego pierwszego małżeństwa, zostało wykluczonych z dziedziczenia (były one opóźnione umysłowo). Nie dotyczyło to najmłodszego syna Roberta z tego małżeństwa – Eliasza, księcia Parmy jako jego pierwszego dziedzica. Eliasz jako jedyny ze swojego rodzeństwa (rodzonego) miał swoje dzieci i został oficjalnym opiekunem niepełnosprawnego rodzeństwa. Później przyrodni bracia Eliasza, Sixte i Xavier, próbowali podzielić rodzinną fortunę, ale przegrali sprawę we francuskim sądzie.
Kilku młodszych synów Roberta służyło w austriackiej armii.

</doc>
<doc id="863429" url="https://pl.wikipedia.org/wiki?curid=863429" title="Ty1">
Ty1

Ty1 - polskie oznaczenie niemieckiego parowozu towarowego pruskiej serii G12. Budowane w latach 1917-1921 w ilości 1158 sztuk.
W PKP po 1918 eksploatowany był 1 parowóz tego typu, po 1945 dalszych 134 sztuk przekazanych w 1956 do NRD. Był to pierwowzór dla polskiego parowozu Ty23.
W Polsce zachowany jest parowóz Ty1-76 w Parowozowni Wolsztyn, który został odrestaurowany w 2012 roku

</doc>
<doc id="863432" url="https://pl.wikipedia.org/wiki?curid=863432" title="Chardonnay">
Chardonnay

Chardonnay (wym. []) – biała, przemysłowa odmiana winorośli, wykorzystywana do produkcji białego wina oraz win musujących.
Pochodzenie.
Tradycyjnie uznaje się, iż chardonnay pochodzi z francuskiego regionu Burgundii z okolic Chablis, zaś nazwę wywodzi się od miejscowości Chardonnay. Pierwsza wzmianka o odmianie pochodzi z lat 1685–1690. Jednakże przeprowadzone w roku 1998 przez amerykańskich naukowców z Uniwersytetu Kalifornijskiego w Davis badania DNA wykazały, że powstała ona na skutek naturalnej krzyżówki szczepów pinot gris i niemal nieuprawianego już dziś, pochodzącego ze środkowej Europy gouais blanc.
Charakter.
Odmiana uprawiana jest w niemal wszystkich krajach winiarskich, na łącznym obszarze ha. Popularność tego szczepu wynika z uniwersalności oraz dużego zróżnicowania pomiędzy poszczególnymi klonami szczepu. Daje on dzięki temu, w zależności od miejsca upraw wina o niejednorodnym charakterze, od lekkich po ciężkie i dojrzałe, w Austrii produkuje się z niego nawet wina likierowe. Dzięki dużej zawartości cukru w gronach możliwe jest wytwarzanie z niego win o zawartości alkoholu dochodzącej niekiedy do 14–15%. Istotne w popularności tej uprawy jest również wysokie zainteresowanie konsumentów winami produkowanymi z tej odmiany, czego wyrazem może być nazwanie Chardonnay kilku noworodków w Wielkiej Brytanii.
Uprawy.
We Francji był uprawiany w 2009 roku na  ha. Znaczna część upraw tej winorośli znajduje się w Burgundii oraz w Szampanii. W Burgundii wytwarza się z niego białe wina w apelacjach takich jak Chablis, Meursault, Puligny-Montrachet oraz wielu innych. W Szampanii zajmuje 26% upraw, w produkcji szampanów łączony jest zazwyczaj ze szczepami pinot noir lub pinot meunier. W regionie Côtes des Blancs wytwarza się jednak pod nazwą "„Blanc de Blancs”" szampany składające się w 100% z chardonnay. Ponadto niewielkie ilości tego szczepu są uprawiane w Alzacji, Dolinie Loary i Jurze. Francuskie wina produkowane z tego szczepu rzadko dojrzewają w beczkach dębowych.
W Australii uprawy chardonnay w 2008 roku wynosiły  ha, zaś w Nowej Zelandii  ha, a tamtejsze wina o aromacie melonów oraz owoców cytrusowych nierzadko są starzone w dębowych beczkach. Szczep ten jest tu często łączony z sémillon oraz w produkcji win musujących z pinot noir.
W Stanach Zjednoczonych największe uprawy chardonnay znajdują się w Kalifornii i obejmowały w 2010 areał  ha. Ponadto uprawia się je w Oregonie i Waszyngtonie na łącznym areale ok. 3500 ha. Amerykańskie wina produkowane z tego szczepu są zazwyczaj delikatne, o owocowym aromacie, starzone w dębowych beczkach nabierają nut waniliowych, karmelowych i maślanych.
Mniejsze uprawy tego szczepu znajdują się m.in. we Włoszech ( ha w 2000), Chile ( ha w 2008), RPA ( ha), Argentynie ( ha w 2008), Hiszpanii ( ha w 2008), Mołdawii ( ha w 2009), Węgrzech ( ha w 2008), Słowenii ( ha w 2009), Niemczech (1171 ha w 2008).

</doc>
<doc id="863436" url="https://pl.wikipedia.org/wiki?curid=863436" title="Piaski (Sieradza)">
Piaski (Sieradza)

Piaski – przysiółek wsi Sieradza w Polsce, położony w województwie małopolskim, w powiecie tarnowskim, w gminie Żabno.
W latach 1975–1998 przysiółek należał administracyjnie do województwa tarnowskiego.

</doc>
<doc id="863437" url="https://pl.wikipedia.org/wiki?curid=863437" title="Leiblfing">
Leiblfing

Leiblfing – miejscowość i gmina w Niemczech, w kraju związkowym Bawaria, w rejencji Dolna Bawaria, w regionie Donau-Wald, w powiecie Straubing-Bogen. Leży około 12 km na południe od Straubingu, nad rzeką Aiterach.
Dzielnice.
W skład gminy wchodzi 49 dzielnic: 
Oświata.
W gminie znajduje się 100 miejsc przedszkolnych (113 dzieci) oraz szkoła podstawowa (22 nauczycieli, 358 uczniów).

</doc>
<doc id="863438" url="https://pl.wikipedia.org/wiki?curid=863438" title="Andrea Solario">
Andrea Solario

Andrea di Bartolo Solari - Solario (ur. w 1465 r., zm. 8 sierpnia 1524 r.) - włoski artysta renesansowy, leonardianin, dawniej był mylony z Giacomem Caprottim, którego Leonardo da Vinci określał mianem Salaino, więc uważano, że to skrót od Andrea Salaino. 
Życiorys.
Jego nauczycielem był jego brat Cristoforo Solari, architekt i rzeźbiarz, a następnie Giovanni Bellini. Miał własny warsztat, współpracował także ze swoimi czterema braćmi. W 1490 wyjechał z Cristoforem do Wenecji, gdzie silny wpływ na niego wywarł Antonello da Messina, o czym świadczy obraz z 1492 roku zatytułowany "Mężczyzna z różowym goździkiem", który ukazuje zastosowanie rzeźbiarskiej koncepcji formy propagowanej przez Antonella. Kolejną pracą artysty jest dzieło "Madonna z Dzieciątkiem św. Józefem i Hieronimem", zamówiony dla kościoła św. Piotra męczennika w Murano. Sposób przedstawienia Madonny sugeruje silne wpływy twórczości Leonarda da Vinci. Po 1495 artysta wrócił do Mediolanu i zyskał tam wysoką pozycję jako miejscowy malarz. Na początku 1507 roku został zaproszony do Francji przez kardynała George d'Amboise. Andrea wykonał tam m.in. serię portretów rodziny d'Amboise. We Francji mieszkał do 1509 roku. Następnie prawdopodobnie odwiedził Flandry, co być może wpłynęło na charakter jego późniejszych prac, tj.: "Ucieczka do Egiptu" z 1515 r. Po powrocie do Mediolanu we wrześniu 1509 roku pracował dla Karola II Amboise. W tym czasie wyjechał na krótko do Rzymu.
Stworzył ok. 50 obrazów i 20 rysunków. Był jednym z najważniejszych naśladowców Leonarda da Vinci.
Główne dzieła: portrety i obrazy religijne: "Ecce homo", "Odpoczynek w drodze do Egiptu" (Mediolan), "Madonna z zieloną poduszką" (znany również jako "Matka Boska karmiąca"), "Misa z głową św. Jana" (Paryż), "Salome" (Oldenburg).

</doc>
<doc id="863440" url="https://pl.wikipedia.org/wiki?curid=863440" title="Chardonnay (ujednoznacznienie)">
Chardonnay (ujednoznacznienie)



</doc>
<doc id="863443" url="https://pl.wikipedia.org/wiki?curid=863443" title="Życie na kredycie">
Życie na kredycie

Życie na kredycie – album studyjny polskiej grupy muzycznej WWO. Wydawnictwo ukazało się 14 listopada 2005 roku nakładem wytwórni muzycznej Prosto. Głównym twórcą i autorem koncepcji płyty był Jędker. Równolegle do sprzedaży trafił album "Witam was w rzeczywistości" zrealizowany według pomysłu Sokoła.
Materiał został wyprodukowany przez Toma Meyera. Z kolei wśród gości znaleźli się Pono i Jaźwa z ZIP Składu, Bastek i Foster z PCP, Włodi, Soundkail, Black E-Starr, Toma, Orion, Kontrafakt, śpiewająca Iza Puk oraz znany z telewizji lektor Tomasz Knapik. Produkcją bitów zajęli się: Jędker, L.A.B.Z., Zoober Slimm, Bastek, The Horsemen, Sidney Polak, Żusto i DJ Wich. Płytę promowały utwory "Minorum Gentium" i "I tak to osiągnę", do których zostały nakręcone teledyski.
Nagrania dotarły do 18. miejsca zestawienia OLiS. W październiku 2011 roku płyta uzyskała certyfikat złotej.
Lista utworów.
Opracowano na podstawie materiału źródłowego.

</doc>
<doc id="863445" url="https://pl.wikipedia.org/wiki?curid=863445" title="Arcybiskupstwo Moguncji">
Arcybiskupstwo Moguncji

Arcybiskupstwo Moguncji (niem. "Erzbistum Mainz", nie mylić z dawną archidiecezją moguncką), również Elektorat Moguncji (niem. "Kurfürstentum Mainz", lub "Kurmainz") – było kościelnym księstwem wchodzącym w skład Świętego Cesarstwa Rzymskiego. Od 1354 elektorat Rzeszy. Arcybiskup Moguncji tradycyjnie należał do grona elektorów Cesarstwa, był także arcykanclerzem Niemiec (czy też: arcykanclerzem i głową kancelarii Rzeszy niem. "Erzkanzler und Kopf der Reichskanzlei").
Historia.
Diecezja moguncka założona została jeszcze w czasach panowania Cesarstwa rzymskiego. Stolicą diecezji została Moguncja, która była wówczas stolicą prowincji zwanej Moguntiacum. Począwszy od Crescensa, który od roku 80 miał być pierwszym biskupem mogunckim, wszyscy biskupi przed IV wiekiem są postaciami na wpół legendarnymi. Pierwszym pewnym biskupem Moguncji był rządzący tą diecezją w 343 roku Marcin lub Maryn. Przełomową datą był rok 745, kiedy w Moguncji objął rządy pierwszy w historii arcybiskup Moguncji Święty Bonifacy, zwany również apostołem Niemców.
Arcybiskupstwo Moguncji było bogatym materialnie, a przez to bardzo wpływowym księstwem kościelnym w Cesarstwie Niemieckim. W skład tego państwa wchodziły ziemie leżące wokół Moguncji na obu brzegach Renu, obszar wzdłuż Menu powyżej Frankfurtu nad Menem (włączając w to okręg Aschaffenburg), region Eichsfeld znajdujący się głównie w Dolnej Saksonii i częściowo też w Turyngii, a ponadto terytoria leżące w Turyngii w okolicach Erfurtu. Arcybiskup Moguncji okresowo od roku 1251, a ciągle od 1263 roku do 1803 roku, był cesarskim księciem-elektorem, a ponadto arcykanclerzem Niemiec oraz przewodniczącym zgromadzenia elektorów Rzeszy.
W 1802 roku Moguncja utraciła rangę arcybiskupstwa. W wyniku sekularyzacji przeprowadzonej w 1803 roku podczas reorganizacji ziem niemieckich (tzw. "Reichsdeputationshauptschluss") ostatni elektor moguncki Karol Teodor von Dalberg został przeniesiony na stanowisko arcybiskupa Ratyzbony, natomiast ziemie mogunckie leżące na zachodnim brzegu Renu wcielono do Francji. Ziemie na wschodnim brzegu Renu ciągnące się wzdłuż Menu poniżej Frankfurtu nad Menem włączono do Hesji-Darmstadt i Nassau, natomiast Eichsfeld i Erfurt stały się częścią Prus. Jednak okręg Aschaffenburg pozostał w rękach Karola Teodora von Dalberga i gdy Święte Cesarstwo Rzymskie przestało istnieć w 1806 roku, obszar ten stał się rdzeniem utworzonego w 1810 roku przez von Dalberga Wielkiego Księstwa Frankfurtu. Dalberg w 1813 roku abdykował, a kongres wiedeński w 1815 roku podzielił Wielkie Księstwo Frankfurtu pomiędzy Bawarię, Hesję-Kassel, Wielkie Księstwo Hesji i wolne miasto Frankfurt nad Menem.
W roku 1802 wewnątrz terytorium Francji utworzono nowe biskupstwo Moguncji, którego jurysdykcja w 1814 roku rozszerzona została na ziemie Wielkiego Księstwa Hesji. Od tego czasu diecezja moguncka miała dwóch kardynałów, a ponadto zachowała średniowieczną tradycję wyboru nowego biskupa przez kapitułę katedralną.

</doc>
<doc id="863456" url="https://pl.wikipedia.org/wiki?curid=863456" title="Donald Cram">
Donald Cram

Donald James Cram (ur. 22 kwietnia 1919 w Chester, zm. 17 czerwca 2001 w Palm Desert) – amerykański chemik, laureat Nagrody Nobla.
Uczęszczał do Rollins College na Florydzie, następnie studiował na University of Nebraska. Stopień doktora w zakresie chemii organicznej uzyskał w 1947 na Uniwersytecie Harwarda. W tym samym roku podjął pracę na Uniwersytecie Kalifornijskim w Los Angeles, gdzie w 1956 roku uzyskał tytuł profesora.
W swojej pracy zajmował się m.in. eterami koronowymi, odkrytymi przez Charlesa Pedersena. Cram uzyskał związki tworzące struktury trójwymiarowe, pozwalające na zamknięcie cząsteczki innego związku ("gościa"). Związki tego typu opisuje chemia supramolekularna.
W 1987 roku, wraz z Jean-Marie Lehnem oraz Charlesem Pedersenem, otrzymał Nagrodę Nobla w dziedzinie chemii za ich wkład w badania cząsteczek, które dzięki swej strukturze oddziałują w sposób wysoce selektywny z innymi cząsteczkami.

</doc>
<doc id="863458" url="https://pl.wikipedia.org/wiki?curid=863458" title="Hiperseksualność">
Hiperseksualność

Hiperseksualność (hiperlibidemia) – ciągła, wyniszczająca i uporczywa potrzeba uprawiania stosunków płciowych, przesłaniająca inne potrzeby człowieka. U kobiet nazywana "nimfomanią", u mężczyzn – satyryzmem ("satyriasis"). Pojęcia te odnoszą się do wzmożonych potrzeb seksualnych.
Norma potrzeb seksualnych.
Nie można określić uniwersalnej normy częstości odbywania stosunków seksualnych ani normy potrzeb. Jednak pewne formy zachowań sprawiają problemy zarówno podmiotom, jak i ich otoczeniu, czasami prowadzą do konfliktów, w tym także do konfliktów z prawem. Silny popęd często stanowi poważną, przeszkadzającą w życiu trudność w okresie dorastania, zwłaszcza jeśli zbyt młody wiek ogranicza jego zaspokojenie.
Nadmierny popęd seksualny połączony z poszukiwaniem nowych partnerów i podejmowanie współżycia w każdej, nawet nie sprzyjającej temu okoliczności, bywa wyrazem zakłócenia kontroli impulsów. Często wiąże się z potrzebą przeżywania napięcia w sytuacjach skrajnego ryzyka, często także z uporczywym, nieraz panicznym, dążeniem do uzyskania potwierdzenia własnej sprawności. Uzyskanie satysfakcji poprzez zdobywanie nowych partnerów jest wówczas związane raczej z sukcesem uwodzenia, niż z powstaniem nowego, atrakcyjnego związku.
Wyobrażenia o patologicznym charakterze dużych potrzeb seksualnych, nawet zaspokajanych w częstym współżyciu z tylko jednym partnerem, są nieraz przyczyną lęków i poczucia istnienia zaburzeń zdrowia. Są więc jednym z czynników, powodujących uznanie się za chorego. 
Zasadność rozpoznawania tej dysfunkcji seksualnej jest jednak bardzo wątpliwa.
Diagnoza różnicowa.
Hiperseksualność prawie nigdy nie jest samodzielnym, wyizolowanym objawem – najczęściej jest to element innych zaburzeń, na przykład nerwicowych lub afektywnych – zwykle epizodu manii. Zjawisko nadmiernego pociągu płciowego (hiperseksualność) towarzyszy jako objaw pewnym zaburzeniom neurologicznym (np. zespołowi Klüvera-Bucy’ego). Hiperlibidemia może być reakcją sytuacyjną (np. w kontaktach z określoną osobą).
Diagnoza hiperseksualności zawsze zależy od oceny indywidualnej normy seksuologicznej.

</doc>
<doc id="863459" url="https://pl.wikipedia.org/wiki?curid=863459" title="I liga paragwajska w piłce nożnej (1958)">
I liga paragwajska w piłce nożnej (1958)

I liga paragwajska w piłce nożnej (1958) – 48. sezon pierwszej ligi paragwajskiej. Mistrzem Paragwaju został klub Club Olimpia, natomiast wicemistrzem został klub Cerro Porteño.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi nikt nie spadł, a ponieważ awansowały dwa kluby - General Caballero Asunción i Presidente Hayes Asunción, liga została powiększona z 8 do 10 klubów.

</doc>
<doc id="863461" url="https://pl.wikipedia.org/wiki?curid=863461" title="Reumatolog">
Reumatolog



</doc>
<doc id="863462" url="https://pl.wikipedia.org/wiki?curid=863462" title="Donald J. Cram">
Donald J. Cram



</doc>
<doc id="863467" url="https://pl.wikipedia.org/wiki?curid=863467" title="TEXHNOLYZE">
TEXHNOLYZE



</doc>
<doc id="863472" url="https://pl.wikipedia.org/wiki?curid=863472" title="Miłość i nienawiść">
Miłość i nienawiść

Miłość i nienawiść (hiszp. "Entre el amor y el odio") – meksykańska telenowela nakręcona w 2002 roku. W rolach głównych Susana González i César Évora. Antagoniści Sabine Moussier i Alberto Estrella.
Wersja polska.
W Polsce telenowela była emitowana przez telewizję TVN oraz TVN Siedem. Opracowaniem wersji polskiej zajęło się ITI Film Studio na zlecenie TVN. Autorem tekstu była Agnieszka Jodłowska. Lektorem serialu był Jacek Brzostyński.

</doc>
<doc id="863474" url="https://pl.wikipedia.org/wiki?curid=863474" title="Kościół Matki Boskiej Częstochowskiej w Koniewie">
Kościół Matki Boskiej Częstochowskiej w Koniewie

Kościół Najświętszej Marii Panny - zabytkowy kościół położony we wsi Koniewo w woj. zachodniopomorskim, w pow. kamieńskim, w gminie Wolin.
Opis.
Kościółek jest budowlą murowaną, jednonawową, orientowaną. Od zachodu przylega do niego drewniana wieża kościelna z ośmiobocznym dachem hełmowym, a od północy dobudówka pełniąca funkcję kaplicy. 
Kościół w Koniewie należy do jednego z najciekawiej wyposażonych na terenie gminy Wolin.
Na stropie kościoła widoczne są unikane malowidła z 1745 roku wykonane przez malarza Rosenberga z Quedlinburga. Polichromie te, wykonane techniką tempery przedstawiają chóry anielskie (postacie aniołków) na tle obłoków. Polichromie olejne znajdują się na emporze organowej obok herbów fundatorów. Platerowana misa chrzcielna z roku 1872.
Wiszący świecznik mosiężny ma sześć ramion z płaskiej taśmy z końcówkami w kształcie kwiatów. Pochodzi z XIX wieku, podobnie jak neobarokowa latarnia z ażurową obudową.
W neogotyckim ołtarzu w prezbiterium znajduje się obraz Matki Boskiej Częstochowskiej, z prawej strony prezbiterium ambona z baldachimem. Kazalnica pochodzi z 1781 roku. Nad wejściem do kościoła jest empora chórowa z polichromią z lat 1751–1754. Ściany świątyni zdobią obrazy drogi krzyżowej.
Historia.
Po raz pierwszy świątynia wzmiankowana była w roku 1288 i nazywana była wówczas kościołem św. Bartłomieja. Współczesny kościół pochodzi z I połowy XIV wieku. W latach 1749-1951 dobudowano od strony północy kaplicę i od zachodu - drewnianą wieżę kościelną z oryginalnym okapem z przycinanych we wzory desek.

</doc>
<doc id="863475" url="https://pl.wikipedia.org/wiki?curid=863475" title="Parafia św. Józefa Oblubieńca Najświętszej Maryi Panny w Krakowie (Bieńczyce)">
Parafia św. Józefa Oblubieńca Najświętszej Maryi Panny w Krakowie (Bieńczyce)

Parafia św. Józefa Oblubieńca Najświętszej Maryi Panny – parafia rzymskokatolicka należąca do dekanatu Kraków – Bieńczyce archidiecezji krakowskiej w Bieńczycach na os. Kalinowym.
Historia parafii.
Parafia została erygowana 19 marca 1985. Pierwszym proboszczem parafii był ks. Leon Baran. Pierwotnie nabożeństwa odbywały się w salkach katechetycznych, dopiero 4 lipca parafia otrzymała pozwolenie na budowę ośrodka katechetycznego z kaplicą. Kaplica w ośrodku została poświęcona przez biskupa Jana Szkodonia 7 grudnia 1991 roku.
Prace przy budowie kościoła parafialnego rozpoczęto 19 sierpnia 1992 roku. Budynek w stanie surowym został oddany 14 grudnia 1999 roku, natomiast 2 grudnia 2000 roku ksiądz kardynał Franciszek Macharski wmurował w ścianę świątyni kamień węgielny wzięty z katedry wawelskiej i poświęcony przez Ojca Świętego Jana Pawła II. Zakończenie prac i uroczyste poświęcenie świątyni odbyło się 19 marca 2002 roku w dzień parafialnego odpustu. Poświęcenia dokonał ksiądz kardynał Franciszek Macharski.
1 stycznia 2003 roku decyzją Metropolity krakowskiego do parafii przyłączono osiedle Kombatantów.
Od lutego 2012 r. przy parafii funkcjonuje kaplica z wieczystą adoracją Najświętszego Sakramentu (codziennie od 7.30 do 18.15).
Parafia liczy około 21 tysięcy wiernych (2010).
Terytorium parafii.
Do parafii należą:

</doc>
<doc id="863482" url="https://pl.wikipedia.org/wiki?curid=863482" title="José Bové">
José Bové

Joseph (José) Bové, ur. 11 czerwca 1953 w Talence) – francuski polityk, rolnik i działacz związkowy oraz alterglobalistyczny. Poseł do Parlamentu Europejskiego VII i VIII kadencji.
Życiorys.
Będąc synem naukowców, spędził część swego dzieciństwa na Uniwersytecie w Berkeley. Po powrocie rodziny do Francji uczył się w szkole katolickiej, z której został wykluczony w 1968. Podjął studia filozoficzne na Uniwersytecie w Bordeaux. Wkrótce zaangażował się w działania popierające rolników w Larzac protestujących przeciwko planom rozbudowy bazy wojskowej. W tym okresie starał się uniknąć obowiązku służby wojskowej, ukrywał się z tego powodu w gospodarstwie położonym w trudno dostępnym regionie Pirenejów. W 1976 został skazany na karę 3 tygodni pozbawienia wolności za nielegalne niszczenie dokumentów wojskowych związanych z budową w Larzac.
Zawodowo zajął się rolnictwem. W 1987 zakładał związek zawodowy Konfederacja Rolnicza, od 200 do 2004 pełnił funkcję rzecznika tej organizacji. Był również jednym z inicjatorów powołania inicjatywy ATTAC.
Jest znany z różnych aktów nieposłuszeństwa obywatelskiego, z których część doprowadziła do wszczynania przeciwko niemu postępowań karnych. Dokonał m.in. zniszczenia budowy restauracji McDonald’s w Millau (12 sierpnia 1999), co motywował protestem przeciwko wprowadzeniu przez USA cła zaporowego na ser Roquefort (ze strony USA był to odwet za europejski zakaz importu wołowiny z hormonami). Zaangażował się w protesty przeciwko uprawom GMO, za skoszenie pola z roślinami genetycznie zmodyfikowanymi w 2002 przez 6 tygodni odbywał karę pozbawienia wolności. W 2003 za niszczenie mienia został skazany po raz kolejny. Orzeczono karę 10 miesięcy pozbawienia wolności, został zwolniony po niespełna 6 tygodniach na skutek ułaskawienia, jakie z okazji 14 lipca zastosował wobec niego prezydent Jacques Chirac.
W 2007 jako bezpartyjny kandydat wziął udział w wyborach prezydenckich. Przegrał w pierwszej turze głosowania, otrzymując 483 008 (1,33%) głosów i zajmując 10. miejsce wśród 12 kandydatów.
Był jednym z organizatorów komitetu wyborczego Europa Ekologia. Z jego ramienia w wyborach w 2009 uzyskał mandat posła do Parlamentu Europejskiego VII kadencji. Przystąpił do frakcji Zielonych i Wolnego Sojuszu Europejskiego, powołano go na wiceprzewodniczącego Komisji Rolnictwa i Rozwoju Wsi. W 2010 został członkiem nowo utworzonej francuskiej partii pod nazwą Europa Ekologia – Zieloni. W 2011 był nominowany do nagrody MEP Awards dla najbardziej pracowitych posłów w kategorii polityka regionalna.
W 2014 José Bové został wybrany na kolejną kadencję Europarlamentu, zasiadał w nim do 2019.

</doc>
<doc id="863483" url="https://pl.wikipedia.org/wiki?curid=863483" title="Nagroda Filmfare za Najlepszy Debiut">
Nagroda Filmfare za Najlepszy Debiut

Nagroda Filmfare za Najlepszy Debiut to wysoko ceniona w Indiach nagroda corocznie przyznawana przez czasopismo "Filmfare Magazine" za osiągnięcia artystyczne w indyjskich filmach w języku hindi. 
Chociaż Nagroda Filmfare jest przyznawana od 1953 roku, tę kategorie wprowadzono dopiero w 1988 roku. Przeważnie nagradzany jest debiut aktorki i aktora.
Lista nagrodzonych i filmów, w których zagrali oni nagrodzone role:

</doc>
<doc id="863495" url="https://pl.wikipedia.org/wiki?curid=863495" title="Kumin">
Kumin



</doc>
<doc id="863498" url="https://pl.wikipedia.org/wiki?curid=863498" title="Jose Bove">
Jose Bove



</doc>
<doc id="863502" url="https://pl.wikipedia.org/wiki?curid=863502" title="Narząd przylemieszowy">
Narząd przylemieszowy



</doc>
<doc id="863505" url="https://pl.wikipedia.org/wiki?curid=863505" title="Narząd lemieszowo-nosowy">
Narząd lemieszowo-nosowy



</doc>
<doc id="863508" url="https://pl.wikipedia.org/wiki?curid=863508" title="Program 12 kroków">
Program 12 kroków

12 kroków (ang. "twelve steps", w niektórych polskich wspólnotach Al-Anon nazywane 12 Stopniami) – program powrotu do zdrowia dla osoby uzależnionej, członka grupy samopomocowej 12 kroków. Program osobie uzależnionej, po podjęciu przez nią decyzji o chęci wyjścia z nałogu, jest przekazywany przez osobę bardziej doświadczoną na bazie podstawowej książki anonimowych alkoholików, Anonimowi Alkoholicy zwanej Wielką Księgą. Systematycznie stosowanie i realizacja kolejnych kroków, a także przekazywane wiedzy i doświadczeń między uczestnikami pomagają uczestnikowi wspólnoty wyzwolić się z uzależnienia. 
Program ten został wypracowany przez Anonimowych Alkoholików, a następnie zaadaptowany przez inne wspólnoty. W każdej ze wspólnot ze względu na jej główny cel zmienia się brzmienie pierwszego Kroku, miejsce alkoholu zastępuje uzależnienie, któremu dane grupy są poświęcone.
12 Kroków AA.
Dwanaście Kroków Anonimowych Alkoholików
Krok Pierwszy
Przyznaliśmy, że jesteśmy bezsilni wobec alkoholu – że utraciliśmy kontrolę nad naszym życiem.
Krok Drugi
Uwierzyliśmy, że Siła większa od nas samych może przywrócić nam zdrowy rozsądek.
Krok Trzeci
Podjęliśmy decyzję, aby powierzyć naszą wolę i nasze życie opiece Boga, "tak jak Go rozumieliśmy."
Krok Czwarty
Zrobiliśmy wnikliwą i odważną osobistą inwenturę moralną.
Krok Piąty
Wyznaliśmy Bogu, sobie i drugiemu człowiekowi istotę naszych błędów.
Krok Szósty
Staliśmy się całkowicie gotowi, żeby Bóg usunął wszystkie te wady charakteru.
Krok Siódmy
Zwróciliśmy się do Niego w pokorze, aby usunął nasze braki.
Krok Ósmy
Zrobiliśmy listę wszystkich osób, które skrzywdziliśmy, i staliśmy się gotowi zadośćuczynić im wszystkim.
Krok Dziewiąty
Zadośćuczyniliśmy osobiście wszystkim, wobec których było to możliwe, z wyjątkiem tych przypadków, gdy zraniłoby to ich lub innych.
Krok Dziesiąty
Prowadziliśmy nadal osobistą inwenturę, z miejsca przyznając się do popełnianych błędów.
Krok Jedenasty
Staraliśmy się przez modlitwę i medytację poprawiać nasz świadomy kontakt z Bogiem, "tak jak Go rozumieliśmy," prosząc jedynie o poznanie Jego woli wobec nas oraz o siłę do jej spełnienia.
Krok Dwunasty
Przebudzeni duchowo w rezultacie tych kroków staraliśmy się nieść to posłanie innym alkoholikom i stosować te zasady we wszystkich naszych poczynaniach.
Historia i źródła.
Pierwsi członkowie AA byli uczestnikami grup oksfordzkich, zatem program tego chrześcijańskiego ruchu odnowy był jednym z pierwszych źródeł. Jako kolejne wymieniane są poglądy C.G. Junga, które Roland Hazard przekazał twórcy programu Billowi Wilsonowi. Współtwórcy i pierwsi uczestnicy ruchu obficie korzystali też z dorobku psychologa, jednego ze współtwórców amerykańskiego pragmatyzmu W. Jamesa. Jego pozycja "Różnorodność doświadczenia religijnego" należała do popularnych tekstów zanim AA wytworzyło własną literaturę.
Zastosowanie w lecznictwie odwykowym.
Pierwszy krok uczynili twórcy programu, tworząc w 1940 niezależny od wspólnoty Anonimowych Alkoholików ośrodek High Watch Farm w stanie Connecticut. Po raz pierwszy w zamkniętym lecznictwie szpitalnym dokonano tego w USA w stanie Minnesota. Obecnie najbardziej znany jest ośrodek w Hazelden w USA. Tak powstał model "Minnesota", obecnie popularny w wielu krajach. W Polsce elementy modelu Minnesota zaczął wprowadzać jako pierwszy, kierowany przez dr med. Bohdana Woronowicza, Oddział Odwykowy, a później Ośrodek Terapii Uzależnień w Instytucie Psychiatrii i Neurologii w Warszawie.
Wersja Skinnera.
Amerykański psycholog B. F. Skinner sformułował tzw. humanistyczną wersję kroków:

</doc>
<doc id="863511" url="https://pl.wikipedia.org/wiki?curid=863511" title="Karczewnik">
Karczewnik

Karczewnik - jezioro w woj. wielkopolskim, w pow. chodzieskim, w mieście Chodzież, leżące na terenie Pojezierza Chodzieskiego.
Powierzchnia zwierciadła wody według różnych źródeł wynosi od 32,5 ha przez 33,2 ha do 34,53 ha.
Zwierciadło wody położone jest na wysokości 60,8 m n.p.m.. Średnia głębokość jeziora wynosi 3,8 m, natomiast głębokość maksymalna 6,5 m.
W oparciu o badania przeprowadzone w 2005 roku wody jeziora zaliczono do III klasy czystości i III kategorii podatności na degradację.
Jest to jezioro polodowcowe w kształcie oczka polodowcowego.
Od zachodu jezioro jest połączone ciekiem wodnym z Jeziorem Strzeleckim, a od strony północnej rzeką Bolemką z Jeziorem Chodzieskim.
Na wschód od jeziora przebiega linia kolejowa nr 354 łącząca Piłę z Poznaniem.

</doc>
<doc id="863512" url="https://pl.wikipedia.org/wiki?curid=863512" title="Jezioro Strzeleckie (powiat chodzieski)">
Jezioro Strzeleckie (powiat chodzieski)

Jezioro Strzeleckie – jezioro w woj. wielkopolskim, w pow. chodzieskim, w mieście Chodzież, leżące na terenie Pojezierza Chodzieskiego.
Powierzchnia zwierciadła wody według różnych źródeł wynosi od 13,5 ha przez 16,0 ha do 17,67 ha.
Zwierciadło wody położone jest na wysokości 65,2 m n.p.m. Średnia głębokość jeziora wynosi 3,4 m, natomiast głębokość maksymalna 5,3 m.
W oparciu o badania przeprowadzone w 2005 roku wody jeziora zaliczono do III klasy czystości i II kategorii podatności na degradację.
Jest to rynnowe jezioro polodowcowe o typowym dla tych jezior podłużnym kształcie i stromych brzegach porośniętych lasem. Na południe od jeziora rozciągają się tereny bagienne, przez które ciekami wodnymi jezioro jest połączone z jeziorem Karczewnik.
Na północy jeziora w pobliżu drogi krajowej nr 11 znajduje się niewielkie kąpielisko.
Wzdłuż wschodniego brzegu jeziora wiedzie trasa spacerowa.

</doc>
<doc id="863513" url="https://pl.wikipedia.org/wiki?curid=863513" title="Jezioro Chodzieskie">
Jezioro Chodzieskie

Jezioro Chodzieskie (także: "Miejskie") – jezioro w woj. wielkopolskim, w pow. chodzieskim, w gminie Chodzież, leżące na terenie Pojezierza Chodzieskiego.
Charakterystyka.
Charakteryzuje się dość regularną linią brzegową, ma owalny kształt. Nad wschodnim brzegiem znajduje się kąpielisko strzeżone oraz wypożyczalnie sprzętu pływającego.
Przez jezioro przepływa rzeka Bolemka, która łączy jezioro z jeziorem Karczewnik i dalej z Notecią. Bolemka ma źródło w lesie w okolicach ul. Świętokrzyskiej oraz Rów Konstantynowski. 
W pobliżu jeziora przebiega droga krajowa nr 11 oraz droga wojewódzka nr 191.
Dane morfometryczne.
Powierzchnia zwierciadła wody według różnych źródeł wynosi od 104,38 ha przez 112,5 ha do 115,6 ha.
Zwierciadło wody położone jest na wysokości 54,2 m n.p.m. lub 54,3 m n.p.m.. Średnia głębokość jeziora wynosi 3,0 m lub 3,1 m, natomiast głębokość maksymalna 6,7 m.
W oparciu o badania przeprowadzone w 2005 roku wody jeziora zaliczono do wód pozaklasowych i poza kategorią podatności na degradację.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Jezioro Chodzieskie". W różnych publikacjach i na mapach topograficznych jezioro podawana jest także jako druga nazwa "Jezioro Miejskie".
Sport.
Na wodach jeziora rozgrywane są mistrzostwa w sportach motorowodnych oraz regaty żeglarskie. W czerwcu 2021 rozegrano tam mistrzostwa Europy klas O-500 oraz O-250.
Linki zewnętrzne.
Łazienki chodzieskie - hotel i marina nad jeziorem

</doc>
<doc id="863522" url="https://pl.wikipedia.org/wiki?curid=863522" title="Nagroda Zee Cine za najlepszą rolę negatywną">
Nagroda Zee Cine za najlepszą rolę negatywną

Nagroda Zee Cine za najlepszą rolę negatywną () – ceniona w Indiach nagroda filmowa wybierana przez jury, jej zwycięzcy co roku są ogłaszani podczas ceremonii.

</doc>
<doc id="863524" url="https://pl.wikipedia.org/wiki?curid=863524" title="Operat ewidencji gruntów">
Operat ewidencji gruntów



</doc>
<doc id="863525" url="https://pl.wikipedia.org/wiki?curid=863525" title="An Flùr na h-Alba">
An Flùr na h-Alba



</doc>
<doc id="863526" url="https://pl.wikipedia.org/wiki?curid=863526" title="WHO Framework Convention on Tobacco Control">
WHO Framework Convention on Tobacco Control



</doc>
<doc id="863527" url="https://pl.wikipedia.org/wiki?curid=863527" title="Warszawska Radiostacja Centralna">
Warszawska Radiostacja Centralna



</doc>
<doc id="863528" url="https://pl.wikipedia.org/wiki?curid=863528" title="Stary cmentarz w Świętochłowicach">
Stary cmentarz w Świętochłowicach

Stary cmentarz znajduje się w Świętochłowicach-Centrum przy ulicy Cmentarnej. Jest to cmentarz parafii świętych Piotra i Pawła.
Powstał w 1896 roku, a jego poświęcenia dokonał 16 września 1894 roku ksiądz Paweł Łukaszczyk. Na cel utworzenia cmentarza Guido Henckel von Donnersmarck ofiarował 1,53 ha gruntu, a dalsze 2,32 w roku 1904 dokupiła gmina.
Brama cmentarna i furtka boczna zostały wykonane z kutego żelaza i osadzone w wysokim, neobarokowym, murowanym portalu. Na szczycie umieszczono płaskorzeźbę anioła oraz napis: , co znaczy "Jam jest zmartwychwstanie i życie." Całość zwieńczona jest kamiennym krzyżem o trójlistnie zakończonych ramionach. Na środku cmentarza mieści się krzyż kamienny o wysokości ok. 6 m.
Na cmentarzu znajduje się mogiła ku czci poległych Powstańców Śląskich. Po raz pierwszy został ustawiony ok. 1924 roku, jednak w pierwszych dniach września 1939 r. został zburzony przez okupanta. Został wzniesiony ponownie w 1947 roku, w takiej samej bryle jak poprzedni. Wśród nagrobków są także mające wartość historyczną, niektóre z przełomu XIX i XX wieku, jak np. rodziny Schwierk (Świerk). Tuż przy głównym wejściu, spoczywa król Cyganów Lolek Kwiek. W centralnej alei są też m.in. groby rektora Theophil’a Bronnego (autora kroniki Świętochłowic) i odnowiony rodziny Mally’ch, pierwszych właścicieli kamienicy z restauracją przy ul. Bytomskiej. Tu leżą też: ceniony lekarz Mikołaj Furtak, właściciel przedwojennej restauracji Stefan Piegza, a także Jerzy Krupa, długoletni grabarz, a jednocześnie gospodarz na tym cmentarzu. Wchodząc w głąb tej nekropolii znajdujemy groby wielu innych zasłużonych świętochłowiczan.

</doc>
<doc id="863532" url="https://pl.wikipedia.org/wiki?curid=863532" title="Girolamo Fabrizio">
Girolamo Fabrizio

Girolamo Fabrici d'Acquapendente, łac. "Hieronymus Fabricius", (ur. 20 maja 1537 w Acquapendente, zm. 21 maja 1619 w Padwie) – anatom, fizjolog i chirurg włoski. Znany także jako Girolamo Fabrizio.
Życiorys.
Od roku 1550 studiował w Padwie. Tutaj także w roku 1559 zakończył pierwszy stopień uniwersyteckiej kariery.
Był uczniem i przyjacielem Gabriele Falloppia, którego w roku 1565 zastąpił na stanowisku profesora anatomii i chirurgii. Przyjaźnił się także z Galileuszem.
Z jego inicjatywy w roku 1594 został zbudowany w Padwie teatr anatomiczny, który mieści się w Palazzo del Bo - głównej siedzibie uniwersytetu.
Jego uczniami byli: Giulio Cesare Casseri William Harvey i Adriaan van den Spieghel.
Prócz pracy naukowej, poświęcał się także praktyce lekarskiej, za co dostawał wysokie wynagrodzenie.
Dla jego określenia świecie ówczesnej nauki nazywano go Acquapendente - jest to nazwa miejscowości, z której pochodził.
Jako naukowiec przyczynił się do rozwoju takich nauki jak: anatomia, chirurgia, embriologia. Za swój wkład i poświęcenie został nazwany ojcem embriologii.
Oprócz wiedzy praktycznej, w niektórych jego działach znalazły się także wskazówki metodologiczne jak w: "De anatomica methodo".

</doc>
<doc id="863533" url="https://pl.wikipedia.org/wiki?curid=863533" title="Gaudija wisznuizm">
Gaudija wisznuizm

Gaudijawisznuizm (wisznuizm bengalski, wisznuizm gaudija) – hinduistyczny nurt religijny, zapoczątkowany przez Ćajtanję Mahaprabhu (1486–1534). Gaudijawisznuizm definiuje siebie jako religię monoteistyczną, ponieważ czci jednego Boga w określonych inkarnacjach Wisznu – Kryszny i nie pochwala oddawania czci innym bóstwom.
Ten ruch religijny należy do tradycji wywodzącej się z Brahma-Madhva-Gaudija sampradaji – sukcesji mistrzów duchowych (guru), która rozpoczęła się od półboga Brahmy. Opiera się głównie na "Bhagawadgicie" i "Bhagawatapuranie" oraz innych "Puranach" i "Upaniszadach", takich jak Iśopaniszada. Głównymi pismami teologicznymi są "Pańczaratra", która opisuje rytuał, "Satsandarbha" Sanatany Goswamina opisująca hermeneutykę, "Bhaktirasamrytasindhu" Rupy Goswamina, która skupia się na przedstawieniu mistycyzmu i metafizyki oraz "Śmaranga-manga-laikadaśa" pismo poświęcone medytacji wisznuickiej. Wisznuizm gaudija koncentruje się na dewocyjnym i ekstatycznym kulcie (zwanym "bhakti") bóstw Radha i Kryszna i ich wielu boskich awatarów jako najwyższych postaci Boga szczegółowo przedstawionym w oryginalnym dziele pt. "Gitagowinda" autorstwa Dźajadewy Goswamina.
Kult polega głównie na intonowaniu (tzw. kirtan) "Mahamantry" (powtarzaniu świętych imion: "Hare, Kryszna" i "Rama) oraz mantry Gajatri."
Pojęcia filozoficzne.
Niepojmowalna jedność i różność.
Szczególną cechą gaudija wisznuizmu, przyjętą przez Ćajtanję Mahaprabhu, jest "aczintjabhedabhedatattwa", czyli „niepojęta jedność i różność”. Ta koncepcja jednoczy dwa skrajne kierunki hinduizmu: monizm (jedność duszy i Boga) oraz dualizm (rozdzielność duszy i Boga). Dusza (dźiwa) co do jakości jest tożsama z Bogiem, jednak Bóg posiada bezgraniczną moc i chwałę, podczas gdy dusza jest zaledwie drobną cząstką boskiej potęgi oraz posiada swój ontologiczny indywidualny byt i wolną wolę.
Żywe istoty.
Wszystkie żywe istoty nie są tożsame z ciałem, które obecnie posiadają. W przeciwieństwie do ciała, które jest niestałe (powstaje, starzeje się, umiera i zmienia z kolejnymi inkarnacjami), dusza nie ma początku i końca, jest wieczna, niezniszczalna i niezmienna. Jako wieczne dusze wszystkie żywe istoty przemieszczają się z jednej formy życia do innej, na Ziemi i innych planetach, zgodnie z prawem karmy i samsary.
Najwyższa Osoba Boga.
Kryszna opisany jest jako wieczna, wszystkowiedząca, wszechobecna, wszechpotężna i wszechatrakcyjna Najwyższa Osoba Boga. Jest on Ojcem wszelkiego życia i Energią, podtrzymującą życie we wszechświecie. Jest także źródłem wszystkich inkarnacji Boga ("krsnas tu bhagavan svayam") Bóg może mieć różne formy i imiona, lecz imię "Kryszna" jest „najpełniejszym” imieniem, ponieważ oznacza: "Ten, który jest wszechatrakcyjny", co obejmuje wszystkie aspekty Boga, takie jak: wszechmocny, najbardziej miłosierny i najbardziej kochający. Różne imiona Boga, pochodzące z innych religii, np. Allah i Jahwe także są akceptowane, jako imiona tej samej Najwyższej Osoby Boga.
Formy kultu.
Oddawanie czci Bogu nazywane jest "bhakti" lub "bhaktijoga". Składa się z dwóch najważniejszych elementów: "waidhi bhakti", czyli praktykowania przepisów i wskazań rytualnych oraz z "raganuga bhakti", uważanego za wyższy i bardziej spontaniczny poziom duchowy, polegający na bezinteresownym pragnieniu podobania się Bogu. Oba elementy bazują w dużym stopniu na intonowaniu imion Kryszny.
Historia ruchu.
Przez ponad trzysta lat od śmierci Śri Ćajtanji Mahaprabhu gaudija wisznuizm ewoluował do formy znanej współcześnie.
Początkowo nauki Ćajtanji szerzyli na terenie Bengalu jego uczniowie Nitjananda, Adwajta Aćarja i inni. Ćajtanja polecił wybrać spośród swoich uczniów tzw. Sześciu Goswamich z Vrindavanu (Rupa Goswami, Sanatana Goswami, Gopala Bhatta Goswami, Raghunatha Bhatta Goswami, Raghunatha dasa Goswami i Dżiwa Goswami- siostrzeniec braci: Rupy i Santany), którzy mieli spisać tradycję "bhakti". Ta teologia podkreślała związek wyznawcy z Boską Parą- Kryszna/Radha i uznawała Ćajtanję za wcielenie tej Boskiej Pary.
Kolejnym pokoleniem teologów "bhakti" byli uczniowie dźiwy: Narottama, Sriniwasa i Śjamananda, którzy koncentrowali się na umocnieniu i propagowaniu nauk mistrza na obszarze Bengalu i Orisy.
W XVII w. Wiszwanat Czakrawarti Thakur sprecyzował zasady "raganuga-bhakti" w dziełach takich jak "Raga-wartma-ćandrika". Jego uczeń Baladewa Widjabhuszan napisał słynny komentarz "Gowinda Bhaszja" na temat "Wedantasutry".
W XVIII w. działało wielu wybitnych teologów ruchu z których najważniejsi to: Siddha Dźajakriszna Das Babadźi z Kamjawanu i Siddha Krisznadas Babadźi z Gowardanu- znany mistrz wewnętrznego praktykowania "raga-bhadźan".
Festiwale.
Pierwszy festiwal wyznawców gaudija wisznuizmu, zwany "Kheturi", pod kierownictwem Dźahnawy Thakurani, żony Nitjanandy, był pierwszym zjazdem przywódców różnych odmian ruchu i okazją do wymiany poglądów. Od tego czasu powstała tradycja organizowania festiwali, co sprzyjało jedności ruchu przy jednoczesnym zachowaniu jego różnorodności. Podczas tych zjazdów wykształciła się odrębna doktryna gaudija wisznuizmu.
Załamanie i odrodzenie.
XVII i XVIII wiek zapoczątkowały upadek ruchu i zmniejszenie jego popularności w Indiach. Odrodzenie przyniósł dopiero XX wiek, przede wszystkim dzięki działalności Bhaktiwinody Thakura, który był urzędnikiem brytyjskiego rządu w Indiach. Jego syn- Śrila Bhaktisiddhanta Sarasvati Thakura kontynuował działalność ojca, zakładając 64 ośrodki gaudija wisznuizmu w Indiach i innych krajach.
Jego najważniejsi uczniowie utworzyli własne ośrodki ("matha") po śmierci mistrza w 1936.
Obecnie głównymi kierunkami ruchu są:
Od końca XX wieku za wzorem założyciela ruchu Hare Kryszna, wszystkie te kierunki założyły ośrodki za granicą i obecnie aktywnie propagują gaudija wisznuizm na całym świecie.
Różnice między doktryną gaudija i innymi kierunkami wisznuizmu.
Chociaż podstawowa doktryna jest identyczna dla wszystkich kierunków, to istnieją różnice. W gaudija wisznuizmie:

</doc>
<doc id="863540" url="https://pl.wikipedia.org/wiki?curid=863540" title="Julio Granda Zuñiga">
Julio Granda Zuñiga

Julio Ernesto Granda Zuñiga (ur. 25 lutego 1967 w Camanie) – peruwiański szachista, arcymistrz od 1986 roku.
Kariera szachowa.
Od połowy lat 80. jest najlepszym peruwiańskim szachistą, w roku 1986 (po zwycięstwie w Hawanie) otrzymując jako drugi Peruwiańczyk (po Orestesie Rodríguezie Vargasie) tytuł arcymistrza. W roku 1987 podzielił IV-VI miejsce na turnieju międzystrefowym w Zagrzebiu i był bardzo blisko awansu do grona pretendentów do tytułu mistrza świata. W turniejach międzystrefowych wystąpił jeszcze dwukrotnie: w Groningen (turniej PCA) - XIV miejsce, natomiast w Biel/Bienne (turniej FIDE) - XXXIII miejsce (oba turnieje rozegrano systemem szwajcarskim w roku 1993). W latach 90. odniósł wiele turniejowych sukcesów, zwyciężając bądź dzieląc I miejsca m.in. w León (1990), Barcelonie (1990), Sewilli (1990), Buenos Aires (1991), Nowym Jorku (1992), Brasílii (1993), Mar del Placie (1993), Pampelunie (1995, 1996), São Paulo (1995), Amsterdamie (1995, 1996) i ponownie w Lyonie (1997). W roku 1997 wziął udział w rozegranych w Groningen mistrzostwach świata systemem pucharowym, w których w I rundzie pokonał Bojana Kurajicę, ale w II został wyeliminowany przez Aleksieja Szyrowa. Sukcesy te pozwoliły mu w roku 1998 awansować (z wynikiem 2630 punktów) na 39. miejsce na światowej liście rankingowej FIDE.
W latach 1999–2002 nie uczestniczył w rozgrywkach szachowych, a następnie powrócił do aktywnej gry turniejowej odnosząc kolejne zwycięstwa, m.in. w 2003 w memoriale Jose Raula Capablanki w Hawanie (przed Lázaro Bruzónem), w 2004 w Santiago (przed Rafaelem Leitão), w 2005 w Guayaquil (przed Walterem Arencibią), Santa Cruz i Buenos Aires (przed Rubenem Felgaerem), natomiast w 2006 w Sorcie (przed Mihai Subą) i Santiago (wspólnie z Emilio Córdovą). W 2005 r. zdobył w Buenos Aires srebrny, natomiast w 2007 r. w Cali – złoty medal mistrzostw Ameryki. W 2007 r. podzielił I m. w turniejach "open" w Pampelunie (wspólnie z Ivanem Salgado Lopezem i Pablo San Segundo Carrillo) oraz w Navalmoral de la Mata (wspólnie z Hichamem Hamdouchim i Salvadorem Gabrielem Del Río Angelisem). W 2008 r. zdobył tytuł mistrza państw iberoamerykańskich oraz zwyciężył w Benasque i w Almerii (wspólnie z Elizbarem Ubiławą), natomiast w 2009 r. – w La Lagunie, Conegliano oraz Pampelunie (wspólnie z Georgiem Meierem, Kiriłem Georgiewem i Viktorem Laznicką). W 2012 r. zdobył w Mar del Placie srebrny medal mistrzostw Ameryki, natomiast w 2013 r. w Cochabambie – drugi w karierze tytuł mistrza kontynentu. W 2014 r. zwyciężył w turnieju "Andorra Open" w La Massanie oraz w Valladolid, jak również zdobył (w mieście Pipa) trzeci tytuł indywidualnego mistrza Ameryki. W 2015 r. podzielił I m. (wspólnie z Angelem Arribasem Lópezem) w La Rodzie.
Jest pięciokrotnym mistrzem Peru, złote medale zdobył w latach 1994, 1995, 1996, 1997 i 2002. Wielokrotnie reprezentował Peru w turniejach drużynowych, m.in.: oraz .
Najwyższy ranking w dotychczasowej karierze osiągnął 1 czerwca 2016 r., z wynikiem 2699 punktów zajmował wówczas 42. miejsce na światowej liście FIDE, jednocześnie zajmując 1. miejsce wśród peruwiańskich szachistów.

</doc>
<doc id="863546" url="https://pl.wikipedia.org/wiki?curid=863546" title="Nagroda Filmfare Krytyków dla Najlepszego Aktora">
Nagroda Filmfare Krytyków dla Najlepszego Aktora

Filmfare Nagroda Krytyków dla Najlepszego Aktora to jedna z kategorii indyjskiej nagrody filmowej Filmfare, przyznawana co roku przez czasopismo "Filmfare Magazine" za największe osiągnięcia artystyczne w indyjskich filmach w języku hindi. Jest indyjską nagrodą filmową najwyższej rangi, stąd porównuje się ją do amerykańskich Oscarów.
Nagroda Filmfare Krytyków dla Najlepszego Aktora składa się z dwóch kategorii: dla najlepszego aktora i dla najlepszej aktorki. Trzykrotnie zdobyła ją Manisha Koirala i Tabu, dwukrotnie Kareena Kapoor, Rani Mukerji, Amitabh Bachchan, Manoj Bajpai i Shah Rukh Khan.
Lista nagrodzonych w następujących filmach:

</doc>
<doc id="863547" url="https://pl.wikipedia.org/wiki?curid=863547" title="Pryderi">
Pryderi

Pryderi ("Gwri Wallt Euryn") – bohater walijskich legend, władca Dyfedu, opisany w zbiorze wydanym w 1877 r. przez Lady Charlotte Guest pt. „Mabinogion”. Pojawia się tam w każdej z tzw. „Czterech Gałęzi”, czasem jako postać drugoplanowa, niemniej przewijająca się przez cały cykl. Jego imię tłumaczone jest jako „troska” na pamiątkę traumatycznych wydarzeń związanych z narodzinami bohatera.
Opis fabuły.
Rodzicami Pryderi'ego byli Pwyll, władca Dyfed oraz Rhiannon, córka króla Heveydd'a Hen'a. Pryderi przyszedł na świat w Narberth, głównej siedzibie Pwylla. Miało to miejsce w nocy. Po porodzie zarówno królowa, jak i sześć asystujących jej kobiet, zasnęły. Gdy służki obudziły się rano, dostrzegły, że dziecko zniknęło. Zabiły więc szczeniaka, jego krwią umazały ręce i twarz królowej, rozrzuciły obok niej kości, a rankiem ogłosiły, iż wyrodna matka pożarła swoje dziecko. Lud domagał się sprawiedliwości, Pwyll skazał więc Rhiannon na siedem lat kary. Zgodnie z wyrokiem miała siedzieć przy zamkowej stajni, witać nadchodzących gości, opowiadając im o tym, co uczyniła, a także oferując im przeniesienie do zamku na własnych plecach.
W tym czasie Pryderi pojawił się w tajemniczych okolicznościach na progu stajni lorda Teirnyona. Teirnyon posiadał najpiękniejszą klacz w królestwie, która co roku źrebiła się w dzień Beltaine, zaś jej potomstwo znikało. Gdy nadszedł kolejny wieczór Beltaine, Teirnyon czuwał przy klaczy i kiedy źrebię przyszło na świat, przez okno wsunęła się ogromna łapa. Lord odciął ją w łokciu i wybiegł na zewnątrz, nie zdołał jednak doścignąć potwora, kiedy zaś wrócił, na progu znalazł dziecko. Zaniósł je żonie i wspólnie zdecydowali, że adoptują chłopca i nadadzą mu imię "Gwri Wallt Euryn", gdyż jego włosy miały barwę złota. W wieku czterech lat chłopiec był już silnym młodzieńcem, a kiedy jego przyrodni ojciec dowiedział się, iż mały chciał pomagać stajennym prowadzić konie do wodopoju, wraz z żoną postanowili podarować mu źrebaka, który urodził się tej samej nocy, gdy znaleźli dziecko. W tym czasie do uszu Teirnyona dotarły wieści o nieszczęściu Rhiannon, zorientował się też, że między Pryderim a Pwyllem istnieje uderzające podobieństwo. Postanowił więc zwrócić chłopca jego rodzicom. W ten sposób zakończyła się kara Rhiannon, a chłopiec został przyjęty na dworze z radością i oddany na wychowanie Pendaranowi Dyfedu, który wraz z Teirnyonem otrzymał tytuł jego przybranego ojca. Podczas tego spotkania Rhiannon nadała też dziecku imię "Pryderi", tłumaczone jako „troska”. 
Po śmierci ojca Pryderi objął rządy nad siedmioma Krainami Dyfedu, dodał do nich jeszcze trzy Krainy Ystrad Tywi oraz cztery Krainy Cardigan, określane wspólnie jako siedem Krain Seissyllwch. Następnie ożenił się z Kicvą (Cigvą), córką Gwynna Gohoyw'a, syna Gloywa Wallta Lydana, syna Księcia Casnara.
Pryderi wraz z Manawyddanem, którego potem wyswatał ze swoją matką Rhiannon, towarzyszył też Branowi w wyprawie do Irlandii po Branwen, siostrę Brana.
Podczas pewnego polowania Pryderi wraz z Manawydanem ścigali dzika, który wpadł do tajemniczego zamku. Budynku nigdy wcześniej nie było na tamtym wzgórzu, jednak psy Pryderiego wbiegły do środka, podążył więc, aby je odzyskać i został magicznie uwięziony w środku. Podobny los spotkał Rhiannon, która poszła go odszukać. Dopiero sprytnie działania Manawydana umożliwiły im odzyskanie wolności.
Pryderi zginął z ręki Gwydiona, druida dworu króla Matha, w pojedynku, który nastąpił na skutek konfliktu z Gwydionem. Gwydion podstępnie zdobył słynne stado świń z Arawn, które posiadał Pryderi, a następnie po stoczeniu bitwy, która nie zakończyła konfliktu, stoczył z Pryderim pojedynek, jak podaje legenda, nieuczciwy, wspomagany czarami i w jego rezultacie zgładził władcę Dyfedu.
Pryderi przetrwał w legendach jako dobry władca, szanowany i kochany przez lud.

</doc>
<doc id="863551" url="https://pl.wikipedia.org/wiki?curid=863551" title="Internet Addiction Disorder">
Internet Addiction Disorder



</doc>
<doc id="863557" url="https://pl.wikipedia.org/wiki?curid=863557" title="Corrie Sanders">
Corrie Sanders

Cornelius Johannes Sanders (ur. 7 stycznia 1966 w Brits, zm. 23 września 2012 w Pretorii) – południowoafrykański bokser, były zawodowy mistrz świata organizacji WBO w kategorii ciężkiej.
Kariera amatorska.
Stoczył 191 walk amatorskich, wygrywając 180 z nich. Był siedmiokrotnym amatorskim mistrzem swojego kraju.
Kariera zawodowa.
2 kwietnia 1989 stoczył swoją pierwszą zawodową walkę, wygrywając przez nokaut w pierwszej rundzie z King Kong Dyubelem. Wygrał następne 22 walki, pokonując między innymi przyszłego mistrza świata WBO w kategorii junior ciężkiej, Johnny Nelsona oraz Berta Coopera.
Pierwszą porażkę zanotował 21 maja 1994, przegrywając po ciężkim nokaucie w drugiej rundzie z Natem Tubbsem.
Następnie wygrał kolejnych 13 walk, większość z nich kończąc w pierwszych dwóch rundach. Pokonał między innymi trzech byłych mistrzów świata kategorii junior ciężkiej: Carlosa De Leóna, Alfreda Cole'a i Bobby'ego Czyza.
20 maja 2000, w walce z Hasimem Rahmanem, Sanders doznał drugiej porażki w karierze, przegrywając przez techniczny nokaut w siódmej rundzie. Następnych dwóch rywali pokonał po technicznych nokautach – Michaela Sprotta w pierwszej rundzie i Otisa Tisdale'a w drugiej.
8 marca 2003 Sanders dostał szansę walki o mistrzostwo świata organizacji WBO. Obrońcą tytułu był Wołodymyr Kłyczko. Bokser z RPA wykorzystał tę okazję, zwyciężając w imponującym stylu Ukraińca przez techniczny nokaut w drugiej rundzie. Wcześniej Kłyczko cztery razy leżał na deskach.
Kilka miesięcy po tej walce zrezygnował ze zdobytego tytułu, aby móc walczyć z Witalijem Kłyczko, bratem Wołodymyra, o wakujący tytuł mistrza świata organizacji WBC. Walka odbyła się 24 kwietnia 2004. Bokser z Ukrainy wygrał przez techniczny nokaut w 8 rundzie.
Sanders stoczył w 2004 jeszcze jeden pojedynek, odnosząc zwycięstwo nad Aleksym Warakinem, po czym ogłosił zakończenie kariery z powodu kontuzji pleców. Po prawie dwóch latach nieobecności na ringu powrócił jednak do boksowania. 24 listopada 2006 wygrał z Australijczykiem Colinem Wilsonem w drugiej rundzie, a 12 maja 2007 pokonał zdecydowanie na punkty Daniela Bispo. Jednak 2 lutego 2008 już w pierwszej rundzie został znokautowany przez Osborne Machimanę i w wieku 42 lat po raz drugi ogłosił zakończenie kariery.
Śmierć.
We wrześniu 2012 Sanders doznał obrażeń w trakcie napadu rabunkowego w restauracji w Brits niedaleko Pretorii. W trakcie posiłku, gdy do środka wtargnęli uzbrojeni przestępcy, Sanders został postrzelony w brzuch. Zmarł kilka godzin później, po przewiezieniu do szpitala. W lutym 2015 trójka obywateli Zimbabwe została skazana za zabójstwo, każdy na 43 lata więzienia.

</doc>
<doc id="863560" url="https://pl.wikipedia.org/wiki?curid=863560" title="Dybów (Gorzupia Dolna)">
Dybów (Gorzupia Dolna)

Dybów – przysiółek wsi Gorzupia Dolna w Polsce, położony w województwie lubuskim, w powiecie żagańskim, w gminie Żagań. Wchodzi w skład sołectwa Gorzupia.
W latach 1975–1998 przysiółek położony był w województwie zielonogórskim.
Zabytki.
Do wojewódzkiego rejestru zabytków wpisany jest:

</doc>
<doc id="863561" url="https://pl.wikipedia.org/wiki?curid=863561" title="Helena Kołaczkowska">
Helena Kołaczkowska

Helena Kołaczkowska (ur. 4 stycznia 1916 w Charkowie, zm. 31 grudnia 2019 w Warszawie) – polska literatka, autorka książek dla dzieci, autorka tekstów piosenek.
Życiorys.
Córka Konstantego Massalskiego, inżyniera, i Haliny z Massalskich.
Debiutowała w okresie okupacji jako autorka i wykonawczyni własnych piosenek. Po wojnie tworzyła piosenki od 1949. W latach 1959–60 była dyrektorem współtworzonego przez siebie Radiowego Teatru Piosenki. Autorka tekstów wielu pieśni, utworów estradowych i piosenek (m.in. „Na prawo most, na lewo most”), w tym nowych polskich wersji zagranicznych przebojów, takich jak „Ramona” (Mabel Wayne) czy „Piosenka o Sekwanie” (Guy Lafarge). Wydała także zbiór piosenek dla dzieci z muzyką Marii Kaczurbiny.
Jest pochowana na Cmentarzu Wojskowym na Powązkach (G dodatek, rząd urnowy, grób 20).

</doc>
<doc id="863563" url="https://pl.wikipedia.org/wiki?curid=863563" title="Strzałka (roślina)">
Strzałka (roślina)

Strzałka ("Sagittaria" ) – rodzaj roślin z rodziny żabieńcowatych ("Alismataceae"). Należy do niego 39 gatunków. Zasięg obejmuje Europę, gdzie rosną 4 gatunki, Azję, oba kontynenty amerykańskie, północną część Afryki Subsaharyjskiej i Madagaskar. Centrum zróżnicowania stanowi Ameryka Północna, gdzie rosną 24 gatunki. W Polsce jedynym przedstawicielem rodzaju jest strzałka wodna "S. sagittifolia".
Są to rośliny siedlisk wodnych i mokradłowych, czasem uprawiane jako ozdobne (zwłaszcza strzałka wodna "S. sagittifolia". Bulwy różnych gatunków są spożywane i służą jako pasza dla świń (np. w Malezji).
Naukowa nazwa rodzajowa utworzona została z łacińskiego słowa "sagitta" oznaczającego strzałę, nawiązując do kształtu liści. 
Systematyka.
Jeden z rodzajów rodziny żabieńcowatych ("Alismataceae") w obrębie rzędu żabieńcowców ("Alismatales") należących do kladu jednoliściennych.

</doc>
<doc id="863569" url="https://pl.wikipedia.org/wiki?curid=863569" title="Nagroda Zee Cine dla Najlepszego Aktora">
Nagroda Zee Cine dla Najlepszego Aktora

Zee Cine Nagroda dla Najlepszego Aktora – ceniona w Indiach nagroda wybierana przez jury, jej zwycięzcy co roku są ogłaszani podczas ceremonii. Ostatnio wybory wspomagane są głosami publiczności przyznawanymi w internecie.
Shah Rukh Khan otrzymał największą liczbę nagród (4 na 9 od 1998).
Lista zwycięzców:

</doc>
<doc id="863573" url="https://pl.wikipedia.org/wiki?curid=863573" title="Alkimja">
Alkimja

Alkimja - album Justyny Steczkowskiej wydany w roku 2002. Płyta dotarła do 11. miejsca listy OLiS.
O albumie.
Płyta nosi podtytuł "muzyka tradycyjna sefardyjska i aszkenazyjska" i nawiązuje do kultury żydowskiej. Zawiera utwory śpiewane po hebrajsku, aramejsku oraz w językach ladino i jidysz. Album jest w rzeczywistości zapisem dźwiękowym widowiska "Alkimja", które Justyna Steczkowska wraz z grupą artystów (mimów, żonglerów, baletu) wystawiała okazjonalnie (np. w ramach Festiwalu Dialogu Czterech Kultur, czy Przeglądu Piosenki Aktorskiej). Album uzyskał status złotej płyty. Pomysłodawczynią tego projektu była Ewa Gil-Kołakowska, tłumaczeniami na język polski zajął się Roman Kołakowski, a aranżacją muzyczną Mateusz Pospieszalski. Płytę nagrano w Studio Justyny Steczkowskiej. Albumowi "Alkimja" przyznano Fryderyka 2002 w kategorii Album Roku - Etno/Folk.
29 marca 2009 roku ukazała się płyta DVD z zapisem koncertu "Alkimja". Było to pierwsze takie wydawnictwo w dorobku piosenkarki. DVD jest zapisem koncertu, jaki odbył się w ramach Festiwalu Czterech Kultur w Łodzi w 2001 roku. Wydanie "Alkimji" w wersji audiowizualnej było odpowiedzią wydawnictwa Luna Music na liczne zapytania i prośby od wielbicieli talentu Justyny Steczkowskiej. Do tej pory mieli oni możliwość obcowania z Alkimją jedynie za sprawą płyty kompaktowej. Krążek zawierał również atrakcyjne materiały dodatkowe: teledysk do piosenki "Świt! Świt!" oraz galerię zdjęć artystki.
Twórcy.
Nagrań dokonano w "Mimofon" Steczkowscy Studio w Warszawie i Dużym Studio Radia Wrocław S.A.

</doc>
<doc id="863577" url="https://pl.wikipedia.org/wiki?curid=863577" title="Sa-2">
Sa-2



</doc>
<doc id="863586" url="https://pl.wikipedia.org/wiki?curid=863586" title="Teirnyon">
Teirnyon

Teirnyon Twryv Vliant - Lord na Gwent Is Coed opisany przez Lady Charlotte Guest w "Mabinogionie". Towarzysz przygód Pwylla, przybrany ojciec Pryderi'ego. Jego klacz, najpiękniejsza w królestwie, co roku źrebiła się w nocy Beltaine, a jej źrebię znikało. Pewnego razu Teirnyon postanowił zdemaskować porywacza i tuż po powiciu źrebaka zauważył wielką łąpę sięgającą po małego. Odciął ją mieczem i wybiegł na zewnątrz, nie znalazł jednak potwora w ciemności nocy. Kiedy wrócił, ujrzał na progu małe dzieciątko. Pokazał je żonie i wspólnie 
postanowili adoptować chłopca, nadając mu imię Gwri Wallt Euryn. Po czterech latach chłopiec okazał się zaginionym synem Pwylla i Rhiannon, Pryderim. Teirnyon zwrócił więc chłopca rodzicom, pozostając jednak jego przybranym ojcem.

</doc>
<doc id="863587" url="https://pl.wikipedia.org/wiki?curid=863587" title="Elisma">
Elisma



</doc>
<doc id="863597" url="https://pl.wikipedia.org/wiki?curid=863597" title="Marie-George Buffet">
Marie-George Buffet

Marie-George Buffet (ur. 7 maja 1949 w Sceaux) – francuska polityk, sekretarz generalny Francuskiej Partii Komunistycznej, parlamentarzystka, była minister sportu.
Życiorys.
Pochodzi z rodziny Kosellek posiadającej polskie korzenie. Uzyskała licencjat z historii i geografii, pracowała w merostwie Le Plessis-Robinson. W 1969 przystąpiła do Francuskiej Partii Komunistycznej, w 1987 została członkinią jej komitetu centralnego.
W 1997 uzyskała po raz pierwszy mandat deputowanej do Zgromadzenia Narodowego. Złożyła go po kilku miesiącach, by objąć urząd ministra młodzieży i sportu w rządzie Lionela Jospina. Stanowisko to zajmowała do 2002. Wykonywała też mandat radnej regionu Île-de-France.
W 2001 została sekretarzem krajowym Francuskiej Partii Komunistycznej w miejsce Roberta Hue. Rok później uzyskała reelekcję do niższej izby parlamentu. Była kandydatką PCF na urząd prezydenta Francji w wyborach w 2007. 4 stycznia tego samego roku zawiesiła swoją działalność jako pierwsza sekretarz partii na okres kampanii wyborczej. Odpadła w pierwszej turze, otrzymując poparcie wynoszące 1,93% głosów. 24 kwietnia 2007 ponownie została przewodniczącą komunistów (pełniła tę funkcję do 2010).
W wyborach parlamentarnych w tym samym roku po raz trzeci w swej politycznej karierze uzyskała mandat deputowanej do Zgromadzenia Narodowego, w okręgu Seine-Saint Denis. Również w 2012 i 2017 z powodzeniem ubiegała się o reelekcję.

</doc>
<doc id="863600" url="https://pl.wikipedia.org/wiki?curid=863600" title="Raunkiaer">
Raunkiaer



</doc>
<doc id="863602" url="https://pl.wikipedia.org/wiki?curid=863602" title="Gwri Wallt Euryn">
Gwri Wallt Euryn



</doc>
<doc id="863605" url="https://pl.wikipedia.org/wiki?curid=863605" title="Schwielowsee">
Schwielowsee

Schwielowsee – jezioro przepływowe nad Hawelą, położone w gminie Schwielowsee w powiecie Potsdam-Mittelmark w Brandenburgii, o powierzchni 786 ha i średniej wysokości nad poziomem morza równej 29,3 m. Maksymalna głębokość wynosi 6–7 m, średnia natomiast ok. 2–3 m.

</doc>
<doc id="863607" url="https://pl.wikipedia.org/wiki?curid=863607" title="Burberry">
Burberry

Burberry Group PLC – ekskluzywny brytyjski dom mody, założony w 1856 roku przez Thomasa Burberry’ego, zajmujący się produkcją oraz sprzedażą odzieży, perfum i akcesoriów mody męskiej oraz damskiej. Pierwotnie Burberrys’.
Marka w 1999 roku przeszła rebranding, obecnie w logo marki widnieje nazwa Burberry.
Charakterystyczny wzór Burberry jest najszerzej kopiowanym znakiem towarowym na świecie. Firma posiada sieć butików na całym świecie. Obecna była także w Polsce: butik w Warszawie na Placu Trzech Krzyży i w Poznaniu na Placu Wolności (róg alei K. Marcinkowskiego i I.J. Paderewskiego), a także w Silesia City Center w Katowicach.
Burberry jest marką prestiżową, posiadającą rekomendacje Brytyjskiej Rodziny Królewskiej. Słynny trencz Burberry nosiła m.in. Marlene Dietrich. W roku 2010/2011 twarzą firmy była Emma Watson.

</doc>
<doc id="863613" url="https://pl.wikipedia.org/wiki?curid=863613" title="Chamedafne calyculata">
Chamedafne calyculata



</doc>
<doc id="863619" url="https://pl.wikipedia.org/wiki?curid=863619" title="Kaldezja">
Kaldezja

Kaldezja ("Caldesia" Parl.) – rodzaj roślin z rodziny żabieńcowatych ("Alismataceae"). Należą do niego trzy gatunki. Zasięg w sposób nieciągły obejmuje różne obszary w Europie, Afryce, Azji i Australii. Jeden gatunek występuje w Europie, w tym także w Polsce – kaldezja dziewięciornikowata "C. parnassifolia". Są to rośliny wodne rosnące na mokradłach, w stawach, jeziorach, rzekach i kanałach.
Systematyka.
Jeden z rodzajów rodziny żabieńcowatych ("Alismataceae"), w której obrębie włączany jest do plemienia "Sagittarieae" .

</doc>
<doc id="863624" url="https://pl.wikipedia.org/wiki?curid=863624" title="Kultura prawna">
Kultura prawna

Kultura prawna – aspekt ogólnie pojmowanej kultury, odnoszący się do stosunku człowieka wobec prawa. Kulturę prawną można zdefiniować jako przejawiające się w społeczeństwie, indywidualne i zbiorowe postawy wobec prawa, zarówno w rozumieniu egzekwującego sprawiedliwość aparatu, jego instytucji jak i konkretnych norm prawnych. Podstawą kultury prawnej jest postępowanie określane jako "prawe" (w przypadku jednostek) lub "praworządne" (w przypadku organizacji i państw). Definicję tę zaproponował Stanisław Grodziski. Zbliżona do definicji Grodziskiego jest ta zaproponowana przez Adama Podgóreckiego. Określił on kulturę prawną jako "ogół nawyków i wartości związanych z akceptacją, oceną, krytyką i realizacją obowiązującego prawa". Odmiennie i bardziej ogólnie kulturę prawną zdefiniował Krzysztof Pałecki, stwierdzając, że jest to "ogół prawnych działań symbolicznych danej zbiorowości w określonym czasie".

</doc>
<doc id="863631" url="https://pl.wikipedia.org/wiki?curid=863631" title="Synuzjum">
Synuzjum

Synuzjum - jednostka składowa roślinności, czyli zbiorowisko roślinne, wyróżniane w oparciu o kryterium fizjonomiczne i strukturalne. Termin ten odnosi się do grup roślin reprezentujących tę samą grupę form życiowych (w ujęciu Raunkiaera) i występujących w jednej warstwie roślinności. Przy wyodrębnianiu synuzjum nie ma znaczenia skład florystyczny - mogą w nim występować rośliny jednego lub wielu gatunków.
Synuzjum bywa uważane przez niektórych badaczy za właściwą, podstawową jednostkę składową roślinności. Obecnie jednak w badaniach nad organizacją roślinności ta jednostka podziału szaty roślinnej jest rzadko stosowana. Wiąże się to z dominacją podziałów topograficznych i odwołujących się do składu florystycznego zbiorowisk. Podkreślić jednak należy, że badania nad zbiorowiskami zależnymi (skupień drobnych roślin, głównie zarodnikowych, wchodzących w skład większych struktur organizacyjnych roślinności), odnoszą się zwykle właśnie do synuzjów.
W zbiorowiskach o złożonej budowie warstwowej występuje wiele synuzjów. Na przykład w borze sosnowym występować mogą następujące synuzja: warstwa drzew sosnowych, warstwa krzewów jałowca, warstwa traw, warstwa mchów oraz epifityczne porosty i mszaki. W szuwarze występować może synuzjum z dominacją trzciny, kolejne z dominacją rzęs i ostatnie z makrofitami zanurzonymi. 

</doc>
<doc id="863640" url="https://pl.wikipedia.org/wiki?curid=863640" title="Nagroda Filmfare">
Nagroda Filmfare

Nagroda Filmfare – najstarsza i najbardziej szanowana nagroda filmowa dla filmów w języku hindi w Indiach. Nagrody zaczęło przyznawać rokrocznie w 1953 roku czasopismo „Filmfare Magazine”.
Nagroda jest dla Indii odpowiednikiem amerykańskiego Oscara. W latach 2004–2008 przyznawana była nagroda specjalna, Filmfare Power, którą honorowano tych, których uznano za najpotężniejsze osobowości w kinie Bollywood.

</doc>
<doc id="863643" url="https://pl.wikipedia.org/wiki?curid=863643" title="Sztaplarka">
Sztaplarka

Sztaplarka – urządzenie techniczne do transportu i układania ładunku w stos. Używane głównie w portach i magazynach.
Do sztaplowania często używany jest wózek widłowy nazywany stąd potocznie sztaplarką. Często są to wysoko wyspecjalizowane urządzenia lub elementy ciągów technologicznych.
Nazwa pochodząca z języka niemieckiego od wyrazu Stapeln, co w języku polskim oznacza układanie w stos. Jeśli mamy do czynienia z paletami ładunkowymi do sztaplowania tj. układania w stos służą wózki widłowe, natomiast gdy są to produkty czy półprodukty na linii produkcyjnej, wówczas są stosowane specjalistyczne urządzenia nazywane sztaplarkami (polska nazwa układarka w stos, zbierająca w stos)

</doc>
<doc id="863645" url="https://pl.wikipedia.org/wiki?curid=863645" title="Sztapel">
Sztapel

Sztapel (niem. "Stapel") - ogólnie ładunek (np. skrzynie, worki, paczki, deski) ułożony warstwami.
W szczególności nazwę tę stosuje się do stosu tarcicy ułożonej w sposób regularny, zwykle w prostopadłościan warstwami na przekładkach, spoczywającego na poziomych legarach lub na stojakach. Dzięki ułożeniu w sztaple możliwe jest obsychanie zgromadzonego drewna i łatwy pomiar jego kubatury.
Formowaniem sztapli, czyli sztaplowaniem, zajmuje się sztapler, zwykle przy użyciu sztaplarki.

</doc>
<doc id="863647" url="https://pl.wikipedia.org/wiki?curid=863647" title="Rastafarianizm">
Rastafarianizm



</doc>
<doc id="863652" url="https://pl.wikipedia.org/wiki?curid=863652" title="Reverso">
Reverso

Reverso to lekki (81 gramów, nowa wersja - 72, a najnowsza: tylko 59g) przyrząd asekuracyjno-zjazdowy, opatentowany przez firmę Petzl.
Zastosowania.
Reverso może być stosowane w pojedynczych i podwójnych linach dynamicznych i linach statycznych o średnicach 8-11 mm. Szczególnie nadaje się do asekuracji i zjazdów przy stosowaniu lin podwójnych - nie skręca ich i równocześnie rozdziela, dzięki czemu maleje szansa splątania liny podczas jej ściągania. Z czasem Reverso wyciera się i powstają ostre krawędzie które mogą przyspieszać niszczenie się liny a wręcz jej pęknięcie.
Reverso jest przyrządem pozwalającym na asekurację z górnego stanowiska. Staje się wtedy przyrządem samoblokującym, który umożliwia niezależną asekurację dwóch wspinaczy. Zablokowane Reverso trudno jest odblokować w kontrolowany sposób.
Istnieje mniejsza wersja Reverso przeznaczona do liny o mniejszej średnicy – Reversino
Alternatywą dla Reverso są np. Płytka przewodnicka czy ATC Guide

</doc>
<doc id="863657" url="https://pl.wikipedia.org/wiki?curid=863657" title="Corte Vecchia">
Corte Vecchia

Corte Vecchia – jeden z najstarszych zachowanych budynków w Mediolanie, jedna z pierwszych siedzib władcy Mantui Ludovico II z Gonzaga (1412-1478), a następnie włoskiego rodu arystokratycznego Sforza.
Historia.
Corte Vecchia (wł. stara rezydencja) została wybudowana prawdopodobnie w XIV wieku. W jej sąsiedztwie znajdował się późniejszy pałac Castello di San Giorgio. Pałac zbudowano w latach 1395-1406, a jego architektem był Bartolino da Novara. W wieku XV, za sprawą Ludovico II, pałac został przebudowany zgodnie z projektem Luca Fancelli i stał się główną siedziba rodu, który przeniósł się z Corte Vecchia. Stara rezydencja stała się budynkiem gościnnym lub chwilowymi rezydencjami znanych rodzin arystokratycznych. Jedną z nich był ród d'Este. W latach 1493-1496 w domu tym gościł Leonardo da Vinci, który część pomieszczeń przeznaczył na pracownię. Był wówczas gościem Isabella d'Este, której miał namalować portret. Leonardo nie wykonał pracy i wykonał jedynie szkic, znany jako Portret Isabelli d’Este. Po nim pracownia była zajmowana w latach 1496-1506 przez Andrea Mantegna (1431-1506), a następnie przez Lorenzo Leonbruno (1489-1537) i Lorenzo Costa (1460-1535).
Obecnie Corte Vecchia jest częścią kompleksu budynków, które w całości składają się na Muzeum Palazzo Ducale, a jego część jest nazwana Apartamentami Isabella.

</doc>
<doc id="863658" url="https://pl.wikipedia.org/wiki?curid=863658" title="Teatr Muzyczny im. Danuty Baduszkowej w Gdyni">
Teatr Muzyczny im. Danuty Baduszkowej w Gdyni

Teatr Muzyczny im. Danuty Baduszkowej w Gdyni – teatr muzyczny w Gdyni. Największy teatr muzyczny w Polsce i drugi (po Teatrze Wielkim w Warszawie) teatr w Polsce pod względem liczby miejsc na widowni. Trzy sceny teatru mieszczą łącznie ponad 1580 widzów.
Historia.
Teatr powołany został 28 października 1957 jako Teatr Muzyczny w Gdańsku. Początkowo jego siedzibą był Morski Dom Kultury w Gdańsku Nowym Porcie, przy ulicy Marynarki Polskiej 15. Pierwsza premiera teatru odbyła się 18 maja 1958, kiedy wystawiono operetkę "Bal w operze".
Obecnie teatr mieści się w gmachu przy Placu Grunwaldzkim 1, w Gdyni. Autorami budynku byli prof. dr inż. arch. Józef Chmiel i arch. Daniel Olędzki. Powierzchnia teatru wynosiła 14 000 m kw. Akt erekcyjny pod budowę siedziby teatru wmurowano 30 kwietnia 1972, a oficjalne otwarcie nastąpiło 21 lipca 1979. Pierwsza premiera w nowym budynku, "Krakowiacy i górale", miała miejsce 8 grudnia 1979.
W okresie pięćdziesięciu lat istnienia teatr przygotował przeszło 285 premier: musicali, operetek, bajek, koncertów i spektakli kameralnych.
Z teatrem współpracuje Jerzy Jeszke, Wojciech Kościelniak, i inni.
Pierwszym dyrektorem oraz reżyserem spektakli była Danuta Baduszkowa, której imię 28 września 1992 nadano teatrowi. W lutym 1979 roku władze województwa dyrekcję teatru powierzyły Andrzejowi Cybulskiemu. Na początku 1983 roku dyrekcję Teatrem przejął Jerzy Gruza. Na początku lat 90., po odejściu Jerzego Gruzy, półtoraroczne kierownictwo artystyczne objął Wojciech Trzciński. W latach 1995–2013 funkcję dyrektora pełnił Maciej Korwin. Od stycznia 2014 dyrektorem teatru jest Igor Michalski.
Rozbudowa.
W listopadzie 2010 rozpoczęło się unowocześnienie i pierwsza przebudowa teatru od czasu jego wybudowania, kosztujące około 75,6 mln zł. Duża Scena zwiększyła pojemność widowni z 696 miejsc do 1070 osób, powiększono też foyer. Dodatkowo wybudowano od podstaw Nową Scenę z 300 miejscami na widowni. Przebudowa Teatru Muzycznego odbyła się w trzech etapach, bez przerywania pracy artystów. Otwarcie teatru po rozbudowie nastąpiło we wrześniu 2013 premierą musicalu "Chłopi". Powierzchnia teatru wzrosła do 19 000 m kw., a gmach otrzymał nowy kształt architektoniczny.
Teatr otrzymał też nowoczesne wyposażenie elektroakustyczne (cyfrowa sieć dźwiękowa NEXUS, nagłośnienie d&amp;b; system inspicjenta DELEC, system mikrofonów bezprzewodowych AUDIO TECHNICA) o wartości 6 150 000 PLN, świetlne (w Teatrze zainstalowano jeden z najbardziej zaawansowanych zestawów oświetlenia w Polsce, ponad 100 inteligentnych urządzeń sterowanych DMX, ze zmieniaczami kolorów, w sumie 337 aparatów oświetleniowych) o wartości 8 241 000 PLN oraz technologie teatralną (w jej skład wchodzą m.in. sztankiety oświetleniowe, elektryczne, nowe napędy sceny obrotowej, wymiana kurtyn stalowych) o wartości 7 995 000 PLN.
Działalność.
Rocznie teatr odwiedzany jest przez ponad 100 tysięcy widzów. W Teatrze Muzycznym corocznie obywa się Festiwal Polskich Filmów Fabularnych, Ladies' Jazz Festival, Festiwal Szekspirowski, a także Festiwal Teatrów Muzycznych. Od 1990 TM prowadzi również działalność edukacyjną – Teatr Junior. W budynku teatru mieści się również działające od 1966 roku Państwowe Policealne Studium Wokalno-Aktorskie im. Danuty Baduszkowej.

</doc>
<doc id="863659" url="https://pl.wikipedia.org/wiki?curid=863659" title="Pierre Montet">
Pierre Montet

Pierre Montet (ur. 27 czerwca 1885 w Villefranche-sur-Saône, zm. 19 czerwca 1966 w Paryżu) – francuski egiptolog. 
Studiował na Uniwersytecie w Lyonie pod kierunkiem Victora Loreta. Był w latach1919-1948 profesorem egiptologii na Uniwersytecie w Strasburgu, a później w latach 1948-1956 profesorem w Collège de France.
W latach 1921-1924 prowadził prace wykopaliskowe w Byblos, na terenie dzisiejszego Libanu. Od 1929 do lat 50. prowadził badania w Tanis. Dokonał tam odkrycia nekropoli z czasów XXI i XXII dynastii. W sezonie wykopaliskowym 1939–1940 odkrył nienaruszone grobowce trzech władców: Psusennesa I, Amenemope i Szeszonka II. Odkrył również częściowo ograbiony grobowiec Takelota I oraz całkowicie obrabowany grobowiec Osorkona II i jego syna Hornachta. Odkrycia te pod każdym względem były porównywalne z odkryciem grobowca Tutanchamona w Dolinie Królów. Wybuch II wojny światowej przerwał prace w Tanis. Po jej zakończeniu, Montet powrócił do swych prac w Tanis, odkrywając nienaruszony grobowiec generała Wendżebaendżed, jednego z wysokich rangą dowódców z czasów panowania Psusennesa I. 

</doc>
<doc id="863662" url="https://pl.wikipedia.org/wiki?curid=863662" title="I liga paragwajska w piłce nożnej (1957)">
I liga paragwajska w piłce nożnej (1957)

I liga paragwajska w piłce nożnej (1957) – 47. sezon pierwszej ligi paragwajskiej. Mistrzem kraju został klub Club Olimpia, natomiast ze względu na równą liczbę punktów wicemistrzem Paragwaju zostały trzy kluby - Cerro Porteño, Club Sol de América i Club Guaraní.
Mistrzostwa rozegrano systemem każdy z każdym mecz i rewanż. Najlepszy w tabeli klub został mistrzem Paragwaju.
Z ligi spadł klub Club Presidente Hayes, a na jego miejsce awansował klub Club River Plate.

</doc>
<doc id="863665" url="https://pl.wikipedia.org/wiki?curid=863665" title="Folian">
Folian



</doc>
<doc id="863667" url="https://pl.wikipedia.org/wiki?curid=863667" title="Kazimiera Majchrzak">
Kazimiera Majchrzak

Kazimiera Majchrzak (ur. 1879, zm. 30 marca 1955 w Warszawie) – warszawianka, znana jako „karmicielka gołębi”. Wraz z siedmioma rodzinami, była jedną z pierwszych osób, które powróciły do ruin warszawskiego Starego Miasta, po wkroczeniu do stolicy wojsk radzieckich w 1945 roku. Jej mężem był prawdopodobnie Jan Majchrzak.
Życie przed wojną.
Przed wojną Kazimiera Majchrzak pracowała jako urzędniczka w PKO. Według relacji mieszkańców, Majchrzak codziennie po pracy kupowała 5 kg ziarna i karmiła ptaki na Placu Zamkowym. Była osobą rozpoznawalną wśród warszawian. Jej pasji nie przerwał nawet wybuch II wojny światowej, choć by kupić karmę dla gołębi, Majchrzak musiała zacząć wyprzedawać wszystkie kosztowniejsze przedmioty ze swojego domu oraz wydać wszystkie oszczędności.
Życie po wojnie.
Zaraz po wkroczeniu wojsk radzieckich w 1945 roku, Majchrzak zamieszkała w ruinie domu przy ulicy Piwnej. Od początku była obrończynią ptaków. Wydawała całą swoją emeryturę na pokarm dla gołębi. O fundusze na dożywianie ptactwa zabiegała m.in. w miejskim magistracie. Pieniądze zbierała do miseczki, przy której stała tabliczka z napisem: "„Ofiary na pokarm dla gołębi Starego Miasta”". Zdjęcia Majchrzak ukazywały się w różnych albumach. Jej postać została także przedstawiona w Polskiej Kronice Filmowej. Kazimiera Majchrzak zmarła w wieku 76 lat. Jej pogrzeb odbył się na Cmentarzu Bródnowskim 5 kwietnia 1955 roku w kwaterze 69H-1-20.
Odniesienia w kulturze.
Kazimierę Majchrzakową w wierszu „Na ulicy Piwnej” opisał Tadeusz Chudy:

</doc>
<doc id="863670" url="https://pl.wikipedia.org/wiki?curid=863670" title="Zamrażanie">
Zamrażanie

Zamrażanie produktów żywnościowych – jedna z najkorzystniejszych pod względem biologicznym form utrwalania żywności. Pozwala w maksymalnym stopniu zachować odżywcze, dietetyczne i organoleptyczne walory świeżych produktów. Proces ten polega na szybkim doprowadzeniu produktu do temperatury ok. -30 °C, po czym następuje przechowywanie w komorach chłodniczych, w temp. ok. -20 °C. Zamrażaniu poddaje się mięso, ryby, jaja, masło, owoce i warzywa (mrożonki).
Zamrażanie produktów żywnościowych jest procesem technologicznym pełnej lub częściowej zamiany wody w lód poprzez obniżenie temperatury produktu poniżej punktu krioskopowego. W trakcie zamrażania występuje zjawisko przemieszczania wody w kierunku powierzchni produktu spowodowane przemieszczaniem się ciepła. Wielkość oraz rozmieszczenie kryształków lodu zależna jest od prędkości zamrażania produktu. Powolne zamrażanie powoduje powstawanie dużych kryształów lodu uszkadzających strukturę wewnętrzną – żywność ulega uszkodzeniu zmieniającemu jego walory estetyczne, odżywcze i kulinarne. Efektem szybkiego zamrażania jest duża liczba niewielkich kryształów.

</doc>
<doc id="863678" url="https://pl.wikipedia.org/wiki?curid=863678" title="The Old Dead Tree">
The Old Dead Tree

The Old Dead Tree – francuska grupa muzyczna grająca mieszankę doom metalu, melodic death metalu i innych podgatunków heavymetalowych. Powstała w 1997 r. w Paryżu. Jak dotąd zespół nagrał dwie płyty studyjne. Pierwsza z nich, "The Nameless Disease", wydana w 2003 r., poświęcona jest samobójczej śmierci perkusisty zespołu, Frédérica Guillemot. Natomiast kolejny album, "The Perpetual Motion", został wydany w 2005 r. W 2006 r. zespół wystąpił w Polsce, w katowickim "Spodku" podczas festiwalu Metalmania. W 2009 r. zespół został rozwiązany.

</doc>
<doc id="863683" url="https://pl.wikipedia.org/wiki?curid=863683" title="Eilana Lappalainen">
Eilana Lappalainen

Eilana Lappalainen – fińsko-kanadyjska śpiewaczka operowa, posiadająca sopran dramatyczny.
W swoim repertuarze ma ponad trzydzieści głównych partii lirycznych (Mimi w "Cyganerii", Fiordiligi w "Così fan tutte", Rosina w "Cyruliku sewilskim", Liu w "Turandot") i dramatycznych (Senta w "Holendrze tułaczu", Jenufa, Lulu, Chryzotemis w „Elektrze”). Największą sławę śpiewaczka zdobyła dzięki tytułowej roli w operze „Salome” Richarda Straussa. Jest przykładem rzadko występujących razem doskonałych predyspozycji wokalnych, kondycji fizycznej i atrakcyjnej aparycji, dzięki czemu jest jedną z niewielu śpiewaczek (m.in. Kelly Cae Hogan, Sylvie Valayre, Karita Mattila), które wykonują w operze Straussa "Taniec Siedmiu Zasłon", zakończony striptizem. Śpiewaczka występowała w Polsce właśnie w „Salome”, jako Abigaile w „Nabucco” Verdiego (Teatr Wielki – Opera Narodowa) oraz jako Santuzza w koncertowym wykonaniu „Rycerskości wieśniaczej” Mascagniego (Filharmonia Śląska, Filharmonia Białostocka)
Na stałe mieszka w Niemczech.

</doc>
<doc id="863691" url="https://pl.wikipedia.org/wiki?curid=863691" title="Commodore PC">
Commodore PC

Commodore PC — seria klonów IBM PC opracowana w drugiej połowie lat 1980 i na początku lat 1990 przez firmę Commodore.
W skład jej wchodziły modele od PC-10 (odpowiednik IBM PC/XT powstały w roku 1985) do PC-60 (model z procesorem 386 25 MHz). Komputery te cechowały się wysoką ceną w stosunku do możliwości (niczym nie wyróżniających się w stosunku do innych komputerów z tymi samymi procesorami) — wynikało to z tego, że powodem ich opracowania była bowiem w największym stopniu chęć pokazania możliwości technologicznych firmy Commodore, a nie walka o miejsce na rynku. Dlatego też modele te nie zdobyły istotnego miejsca na rynku.
W Polsce komputery Commodore PC-1 były sprzedawane w sklepach Pewexu od roku 1988

</doc>
<doc id="863693" url="https://pl.wikipedia.org/wiki?curid=863693" title="Howard Schultz">
Howard Schultz

Howard Schultz (ur. 19 lipca 1953) – amerykański przedsiębiorca, Chief Executive Officer w Starbucks.
Howard Schultz dołączył do firmy Starbucks w 1982 roku jako dyrektor ds. sprzedaży i marketingu. W 1985 roku, po wizycie w Mediolanie, stworzył własną sieć barów kawowych Il Giornale. W 1987 roku Schultz odkupił firmę swoich dotychczasowych szefów i przemianował kawiarnie Il Giornale na Starbucks.

</doc>
<doc id="863694" url="https://pl.wikipedia.org/wiki?curid=863694" title="Marakesz">
Marakesz



</doc>
<doc id="863696" url="https://pl.wikipedia.org/wiki?curid=863696" title="Petzl">
Petzl

Petzl – francuskie przedsiębiorstwo zlokalizowane w Crolles, produkujące sprzęt wspinaczkowy, speleologiczny, turystyczny oraz sprzęt specjalistyczny stosowany w pracach na wysokości. Zostało założone w 1973 roku przez Fernanda Petzla. W Polsce znane jako producent m.in. lin, karabinków, czołówek, uprzęży, płaniet czy Reverso.

</doc>
<doc id="863697" url="https://pl.wikipedia.org/wiki?curid=863697" title="Mistral (pocisk)">
Mistral (pocisk)

Mistral – francuski system przeciwlotniczych pocisków rakietowych bardzo krótkiego zasięgu (VSHORAD). System został nazwany tak, jak pocisk, który jest jego integralną częścią. Stanowi podstawowy system przeciwlotniczy krótkiego zasięgu w 25 armiach na całym świecie, w tym w armii francuskiej.
Historia.
Prace nad nowym systemem przeciwlotniczym krótkiego zasięgu rozpoczęły się we Francji na początku lat 80. Prace prowadzono w oparciu o system przeciwlotniczy poprzedniej generacji SATCP. Produkcja seryjna rozpoczęła się w 1988 r., a dostawy dla armii francuskiej w 1989 r.
Wersje.
W zależności od miejsca odpalenia pocisku i charakterystyki ochranianego obiektu powstało wiele wersji zestawów:

</doc>
<doc id="863698" url="https://pl.wikipedia.org/wiki?curid=863698" title="Katastrofa górnicza w Nowokuźniecku">
Katastrofa górnicza w Nowokuźniecku

Katastrofa górnicza w Nowokuźniecku – 19 marca 2007 o godz. 10:19 czasu lokalnego w Kopalni Węgla Kamiennego Uljanowskaja (ros. Ульяновская) w okolicach miasta Nowokuźnieck w rosyjskim obwodzie kemerowskim na Syberii doszło do wybuchu prawdopodobnie metanu, jednak eksperci także nie wykluczają możliwości, że mógł eksplodować pył węglowy. W wyniku katastrofy według potwierdzonych danych zginęło 108 górników. Do katastrofy doszło, gdy komisja techniczna na głębokości 270 metrów kontrolowała funkcjonowanie aparatury pomiarowej mierzącej stężenie metanu.
W momencie wybuchu w kopalni znajdowały się 203 osoby. 93 zdołano wyprowadzić na powierzchnię, w tym 3 zostały hospitalizowane. Los czterech jest nieznany. Wiadome jest, że wśród ofiar wybuchu jest około 20 przedstawicieli kierownictwa kopalni – w tym jej wicedyrektorzy, główny inżynier, a także główny mechanik. Poza Rosjanami w kopalni w wyniku wybuchu zginął jeden cudzoziemiec – Brytyjczyk Ian Robertson z brytyjsko-niemieckiej firmy International Mining Consultancy, która prowadziła audyt zasobów węgla. W akcji ratunkowej brało udział około 350 ratowników górniczych.
Była to największa katastrofa górnicza w historii Rosji. Dotychczas najtragiczniejsze skutki miał wybuch metanu 2 grudnia 1997 roku w kopalni Zyrianowskaja w obwodzie kemerowskim – wówczas zginęło 67 górników.
Żałoba.
W związku z tą katastrofą oraz wcześniejszymi (pożar w Domu Opieki Społecznej, katastrofa samolotu Tu-134), prezydent Władimir Putin ogłosił 21 marca 2007 (środa) dniem żałoby narodowej w całej Federacji Rosyjskiej.
Trzydniową żałobę w dniach 22-24 marca 2007 ogłosiły także władze obwodu kemerowskiego, na terenie którego znajduje się kopalnia.

</doc>
<doc id="863703" url="https://pl.wikipedia.org/wiki?curid=863703" title="Regencja Carnaro">
Regencja Carnaro

Regencja Carnaro ("Reggenza Italiana del Carnaro") – państwo, proklamowane 8 września 1920.
Rok wcześniej Gabriele D’Annunzio na czele oddziałów ochotniczych dokonał zajęcia Fiume (obecnie Rijeka), co spowodowało wycofanie sprzymierzonych oddziałów francusko-brytyjsko-amerykańskich. Po zakończeniu I wojny światowej i rozpadzie Austro-Węgier, status polityczny Rijeki stał się jednym z ważniejszych problemów międzynarodowych. Pretensje do miasta zgłaszały Włochy i nowo powstałe państwo SHS.
W mieście dochodziło do starć pomiędzy słowiańskimi i włoskimi komitetami narodowymi, co doprowadziło do lądowania w mieście korpusu pokojowego francusko-brytyjsko-amerykańskiego. 12 września 1919 roku włoski poeta Gabriele D’Annunzio stanął na czele oddziałów ochotniczych, które przejęły rządy w mieście.
Zwolennicy Annunzio chcieli doprowadzić do przyłączenia regencji do Włoch, jednak kiedy na mocy traktatu w Rapallo rząd włoski zawarł z Królestwem SHS porozumienie ustanawiające Wolne Miasto Rijeka, Annunzio ogłosił się dyktatorem Carnaro i wypowiedział Włochom wojnę. 30 grudnia 1920 roku oddziały włoskie zajęły kraj w celu realizacji porozumienia z Rapallo.

</doc>
<doc id="863705" url="https://pl.wikipedia.org/wiki?curid=863705" title="Aleksander Kokular">
Aleksander Kokular

Aleksander Kokular (ur. 9 sierpnia 1793 w Warszawie, zm. 6 kwietnia 1846 tamże) – polski malarz, kolekcjoner i pedagog, przedstawiciel późnego klasycyzmu, współzałożyciel Szkoły Sztuk Pięknych w Warszawie, wolnomularz.
Życiorys.
Urodził się w rodzinie warszawskiego kupca. Malarstwa uczył się w Liceum Warszawskim pod okiem Zygmunta Vogla. W roku 1814 podjął studia w Akademii Sztuk Pięknych w Wiedniu pod kierunkiem Jana Chrzciciela Lampiego, a w 1817 w Akademii św. Łukasza w Rzymie. W roku 1818 powrócił do Warszawy i aktywnie włączył się w tamtejsze życie artystyczne i działalność pedagogiczną. Od roku 1821 był nauczycielem rysunku w Liceum Warszawskim do czasu jego zamknięcia. W roku szkolnym (1819/1820) uczył kaligrafii w Konwikcie Żoliborskim. Przerwał pracę pedagogiczną w latach (1824–1826), wyjeżdżając na stypendium rządowe do Rzymu, gdzie wywarli na niego silny wpływ David i Camuccini. W latach (1835–1841) prowadził we własnym domu prywatną szkołę malarstwa i rysunku, równolegle wykładając na Kursach Dodatkowych w latach (1836–1838) i w Aleksandryjskim Instytucie Wychowania Panien w latach (1838–1840). Od roku 1841 do 1844 nauczał w Gimnazjum Realnym w Warszawie. W roku 1844 został profesorem malarstwa i rysunku figuralnego w Szkole Sztuk Pięknych, której powstanie zainicjował w tym samym roku wspólnie z Janem Feliksem Piwarskim. Wykładał w niej do swojej śmierci w roku 1846. Jego uczniami byli m.in.: Tadeusz Brodowski, Aleksander Kamiński, Władysław Heliodor Gumiński i Cyprian Kamil Norwid.
Twórczość Kokulara obejmuje sceny mitologiczno-historyczne i religijne, także portrety, głównie męskie (m.in. cara Mikołaja I, namiestnika Iwana Paskiewicza, hr. Aleksandra Potockiego) i obrazy religijne („Zdjęcie z krzyża”), chociaż podejmował również tematykę antyczną („Edyp i Antygona” (1825)) i historyczną („Zaślubiny Jadwigi z Jagiełłą” (1825)).
Pozostałe dzieła: „Perykles i Aspazja”, „Śmierć Priama”, obrazy w kościołach w Siedlcu, Suwałkach, Warszawie, Puławach, Brześciu, Woli, Goliszewie itd., portrety Zygmunta Vogla, arcybiskupa Hołowczyca, pianistki i kompozytorki Marii Szymanowskiej, Paskiewicza.
Zainicjował antykwaryczny handel dziełami sztuki w Warszawie, m.in. zajmując się w latach 30. i 40. XIX w. restauracją i sprzedażą obrazów z kolekcji Aleksandra Potockiego.
Wystawa prac Aleksandra Kokulara prezentowana w muzeum w Nieszawie.
Został pochowany na cmentarzu Powązkowskim w Warszawie (kwatera 2-I-11/12).

</doc>
<doc id="863710" url="https://pl.wikipedia.org/wiki?curid=863710" title="Siergiej Iliuszyn">
Siergiej Iliuszyn



</doc>
<doc id="863721" url="https://pl.wikipedia.org/wiki?curid=863721" title="Stephen Fry">
Stephen Fry

Stephen John Fry (ur. 24 sierpnia 1957 w Londynie) – brytyjski aktor i komik, pisarz i reżyser, grał między innymi Melchetta w serialu "Czarna Żmija", Mycrofta Holmesa w filmie ' oraz władcę Esgaroth w filmach ' i "".
Życiorys.
Pochodzi z rodziny o mieszanych korzeniach. Ze strony ojca jego rodzina wywodzi się z hrabstw Kent i Cheshire, natomiast dziadkowie ze strony matki byli węgierskimi Żydami z miejscowości Šurany (obecnie na Słowacji). Ma starszego brata, Rogera, oraz młodszą siostrę - Joannę.
Jako nastolatek przebywał trzy miesiące w zakładzie karnym za posługiwanie się skradzioną kartą kredytową. Udało mu się jednak wrócić na dobrą drogę i ostatecznie w roku 1981 skończył anglistykę w Queens’ College na Uniwersytecie Cambridge. Tam też poznał swojego wieloletniego współpracownika i przyjaciela Hugh Lauriego. Byli oni członkami Cambridge Footlights – jednego z najbardziej znanych brytyjskich teatrów studenckich – gdzie stawiali pierwsze kroki na scenie.
Występ w "Czarnej Żmii" był jego pierwszą dużą rolą telewizyjną. Po zakończeniu serialu on i Laurie otrzymali szansę na samodzielne zaistnienie na małym ekranie. Program A Bit of Fry and Laurie, w którym odgrywali napisane przez siebie skecze, był wysoko oceniany przez krytyków i doczekał się łącznie czterech serii. Równocześnie obaj grali w tytułowych rolach w serialu kostiumowym "Jeeves and Wooster".
Od połowy lat 90. Fry skupił się bardziej na pracy w filmie, występując m.in. w takich obrazach jak "Przyjaciele Petera", "Wilde", "Spice World", "Adwokat", "Odkrycie nieba", "Rozwód po francusku", "Gosford Park", "Autostopem przez galaktykę" czy "V jak vendetta". W 2003 premierę miał jego całkowicie autorski, włączając w to reżyserię, film "Bright Young Things". W ostatnich latach Fry powrócił także do telewizji, grając główną rolę w sitcomie "Władza absolutna" i prowadząc program rozrywkowy w konwencji teleturnieju z udziałem gwiazd "QI". W latach 2000–2006 był stałym prowadzącym rozdania nagród filmowych BAFTA.
Oprócz działalności w telewizji i filmie Fry regularnie pisuje w czasopismach. Opublikował cztery powieści i autobiografię "Moab Is My Washpot".
Inny obszar jego aktywności to działalność polityczna i dobroczynna. Przez wiele lat wspierał Partię Pracy, jest także bliskim współpracownikiem księcia Karola w jego organizacji charytatywnej Prince’s Trust. Był jednym z gości zaproszonych na prywatne przyjęcie weselne księcia po jego ślubie z Camillą Parker Bowles. Był także świadkiem na ślubie Rowana Atkinsona oraz ojcem chrzestnym wszystkich trojga dzieci Hugh Lauriego. W 2007 Kancelaria Premiera Wielkiej Brytanii opublikowała na swojej stronie internetowej plik audio z rozmową na temat polityki, kultury i tego, co dzisiaj znaczy pojęcie "brytyjskość", jaką Fry przeprowadził z premierem Tonym Blairem.
Życie prywatne.
Przez wiele lat Fry ukrywał swoją orientację homoseksualną oraz fakt, iż cierpi na chorobę afektywną dwubiegunową.
W połowie lat 90. przeszedł bardzo poważne załamanie nerwowe, podczas którego rozważał m.in. popełnienie samobójstwa. Dopiero 11 lat później zdecydował się publicznie opowiedzieć o swoich kłopotach ze zdrowiem psychicznym. We wrześniu 2006 na antenie BBC Two pokazano film dokumentalny "Stephen Fry: Sekretne życie z depresją maniakalną", w którym wspomina własne doświadczenia oraz rozmawia z innymi chorymi i specjalistami zajmującymi się leczeniem choroby.
Fry jest prezesem organizacji pozarządowej Mind, zajmującej się wspieraniem osób z problemami psychicznymi i kampaniami na rzecz zwiększania społecznej świadomości na temat chorób psychicznych.
Jego partnerem życiowym przez 15 lat był Daniel Cohen. W 2015 roku Fry wstąpił w związek małżeński z brytyjskim komikiem Elliottem Spencerem.
Kontrowersje.
W październiku 2009 roku Fry w wywiadzie dla programu "Channel 4 News", mówiąc na temat listu otwartego przeciw sojuszowi brytyjskich Torysów i polskiego Prawa i Sprawiedliwości w Parlamencie Europejskim, zasugerował, że Polacy mieli współudział w zbrodni holocaustu oraz że obóz koncentracyjny Auschwitz-Birkenau został nieprzypadkowo wybudowany w okupowanej Polsce. Spotkało się to z bardzo ostrą reakcją m.in. Ambasady RP w Londynie, która w specjalnym oświadczeniu uznała tego rodzaju wypowiedzi za "błędne i szkalujące".
Kilka dni później w jednej z wiadomości opublikowanych w portalu Twitter Fry stwierdził, iż "mógł wyrazić się lepiej" i "żywi do Polaków wyłącznie sympatię i szacunek". 19 października Fry zamieścił znacznie bardziej obszerne przeprosiny na swojej stronie internetowej. Uznał w nich, iż jego wypowiedź była "idiotyczna, ignorancka i obraźliwa". Nazwał ją także "śmieciowatą, tanią i obraźliwą uwagą, której od tamtej pory wciąż żałuję". Wyraził także żal, iż zabrakło mu "rozumu, stylu, wdzięku i jaj", aby złożyć swoje oficjalne przeprosiny wcześniej, np. podczas wywiadu dla polskich mediów, o który był wielokrotnie proszony, lecz odmawiał.
Nagrody i wyróżnienia.
Fry jest laureatem licznych plebiscytów i nagród branżowych. W 2005 znalazł się wśród 50 najwybitniejszych brytyjskich komików w głosowaniu przeprowadzonym wśród osób związanych ze sztuką kabaretową. W 2006 był pierwszy w plebiscycie "Najinteligentniejsza osobowość telewizyjna" tygodnika "Radio Times", szósty w plebiscycie BBC "Żyjąca ikona" oraz
dziewiąty w głosowaniu na największą gwiazdę telewizji.

</doc>
<doc id="863732" url="https://pl.wikipedia.org/wiki?curid=863732" title="Prezydencki poker">
Prezydencki poker

Prezydencki poker (ang. "The West Wing") – serial telewizyjny amerykańskiej sieci telewizyjnej NBC emitowany w latach 1999-2006 (zrealizowano 156 odcinków). Opowiada o losach administracji prezydenta Stanów Zjednoczonych. Angielska nazwa "West Wing" oznacza „Zachodnie Skrzydło”, i odnosi się do części Białego Domu, w której znajduje się Gabinet Owalny (Oval Office) oraz pomieszczenia biurowe najbliższych współpracowników prezydenta.
Serial zdobył dwa Złote Globy i 26 nagród Emmy.
Początki.
W 1995 roku, amerykański producent Aaron Sorkin napisał scenariusz do romantycznej komedii „Miłość w Białym Domu” (ang. The American President”). W niej prezydent Andrew Shepard (grany przez Michaela Douglasa), wdowiec i Demokrata, rozpoczyna zażyłą znajomość z atrakcyjną aktywistką ruchu ekologicznego Sydney Ellen Wade (w tej roli Annette Bening), która dopiero co przeprowadziła się do Waszyngtonu. W międzyczasie, polityk stara się znaleźć poparcie w Kongresie dla kilku istotnych ustaw. Praca nad filmem oraz niewykorzystane wątki zainspirowały Sorkina do stworzenia „Prezydenckiego pokera”. Rzeczywistość kinowego hitu została w dużej mierze przeniesiona wprost do serialu. Świadczy o tym dominacja liberalnych poglądów, wymarzona kancelaria prezydenta w utopijnym Białym Domu oraz obecność Martina Sheena, który awansował z postaci doradcy głowy państwa, do samego prezydenta. Podobieństwo obu produkcji widać szczególnie wyraźnie w początkowych odcinkach serialu oraz w wystroju Gabinetu Owalnego, który użyty był wcześniej w filmie. Pierwszy odcinek „Prezydenckiego pokera” został wyemitowany 22 września 1999 roku, przez amerykańską stację NBC.
Tematyka serialu.
Serial przedstawia codziennie życie Demokratycznej administracji. Oczywiście najważniejszą postacią jest sam prezydent Josiah Bartlet, ale serial skupia się bardziej na pracy wykonywanej przez jego doradców. Przedstawione są chociażby dyskusje na temat strategii politycznej na najbliższe tygodnie, kuluarowe negocjacje z kongresmenami i lobbystami czy przygotowania do kampanii wyborczej lub nadchodzącego przemówienia prezydenta. On sam pojawia się na ekranie raczej rzadko, występuje w roli prawdziwego szefa, do którego podwładni przychodzą po zatwierdzenie lub odrzucenie ich pomysłów oraz po nowe wytyczne. W scenariusz wplecione są również osobiste historie członków kancelarii i – rzadziej – samego prezydenta. Główne wątki rozciągają się na kilka odcinków lub nawet cały sezon, ale każdy z odcinków przedstawia także kilka krótszych historii.
„Prezydencki poker” posiada szeroką obsadę, aby zilustrować mnogość osób biorących udział w codziennej pracy kancelarii prezydenta. Stosując tzw. „grupową obsadę” (ensemble cast), główne postacie występują na ekranie w podobnym wymiarze czasowym. Są więc tak samo istotne, a jednocześnie żadna z nich nie jest na tyle ważna, by jej odejście mogło uniemożliwić dalszy rozwój akcji.
W pierwszej serii oglądamy raczkującą administrację, którą wciąż ma problemy ze znalezieniem się w nowej sytuacji i skutecznością tworzenia prawa. Przez kolejne 6 sezonów prezydent musi stawić czoło konsekwencjom zatajenia swojej choroby (stwardnienia rozsianego) przed wyborcami w czasie kampanii; walczy o reelekcję; powołuje się na 25. poprawkę do amerykańskiej konstytucji, kiedy jego córka zostaje porwana, a on jest niezdolny do sprawowania władzy (przekazuje ją ówczesnemu przewodniczącemu Izby Reprezentantów Glenowi Walkenowi); pomaga kandydatowi na prezydenta Mattowi Santosowi, by nadal w Białym Domu mieszkał Demokrata. Ostatnia, siódma seria, zakończyła się 14 maja 2006 roku, odejściem ze stanowiska prezydenta Bartleta i zaprzysiężeniem nowego prezydenta Demokraty.
Odbiór społeczny.
W ciągu siedmiu lat, kiedy serial emitowany był w telewizji, przyjął pozycję pewnej opozycji wobec rzeczywistej administracji prezydenta George’a W. Busha. Twórcy starali się umieszczać w scenariuszu podobne problemy do tych, z którymi zmagał się Bush, pokazując tym samym, jak ich zdaniem zachowałby się prezydent Demokrata. Styl Bartleta często nazywano „clintonowskim”. Przykładami wpływu rzeczywistych spraw na serialowe historie było zatajenie choroby prezydenta, porównywane do skandalu z Monicą Levinsky, czy wybory, które były jednak przesunięte w czasie o dwa lata w stosunku do rzeczywistych głosowań w Stanach Zjednoczonych. Serial początkowo nazywany „The Left Wing” („lewe skrzydło” – z uwagi na propagowanie lewicowych poglądów) przesunął się nieco do centrum, po odejściu twórcy Aarona Sorkina i jego przyjaciela, głównego reżysera serialu Thomasa Schlamme po czwartym sezonie, w atmosferze konfliktu ze stacją NBC.
Choć serial może wydawać się dość trudny w odbiorze (z uwagi na często używany w nim prawniczy slang), zdobył w Stanach dużą popularność i wiele nagród, w tym 26 nagród Emmy, co jest rekordem wszech czasów. W pierwszym sezonie, „Prezydencki poker” wygrał w 9 kategoriach, czego również nie osiągnął żaden inny serial.
W Polsce pierwsze cztery sezony pokazywały stacje TVN i TVN Siedem. Nadawany był w późnych godzinach wieczornych. Wskutek niskiej oglądalności nie wyemitowano nigdy dalszych odcinków. Wszystkie serie zostały wydane na płytach DVD, pozbawionych jednakże polskiej wersji językowej. Można je nabyć poprzez strony internetowe zagranicznych sklepów wysyłkowych.
Świat „Prezydenckiego pokera” a świat realny.
Prezydenci i wybory.
W rzeczywistości serialowej wybory prezydenckie odbywały się z przesunięciem wobec świata realnego. Podczas gdy ostatnie wybory miały miejsce w 2004, w „Prezydenckim pokerze” w 2006.
Aczkolwiek w serialu przyczyny nie są wyraźnie wyjaśnione, sugeruje się w nim jednocześnie nieco inny przebieg historii. A mianowicie że po rezygnacji (wcześniejszej niż naprawdę) Richarda Nixona, stanowisko objął spiker Izby Reprezentantów Carl Albert, który rozpisał wybory wcześniej i tak uległo to przesunięciu.
Wedle tych źródeł lista prezydentów amerykańskich w serialu przedstawiała się tak.
Pierwowzory.
Uważa się, że postacie niektórych polityków przedstawionych w serialu były mniej lub bardziej zainspirowane realnymi osobami, np:

</doc>
<doc id="863734" url="https://pl.wikipedia.org/wiki?curid=863734" title="Stanisław Dowojno (wojewoda)">
Stanisław Dowojno (wojewoda)

Stanisław Stanisławowicz Dowojno herbu Lew z Muru (zm. na początku 1574 roku) – wojewoda połocki w latach 1542-1563 i 1567-1574, wójt połocki w latach 1542-1563, komornik królowej Bony (1528), dworzanin królewski (1530).
Młodość.
Syn Stanisława (zm. przed 1517) i Zofii z Niemirowiczów (zm. ok. 1520-1522), córki Piotra Fiedkowicza Niemirowicza i Zofii, II voto za Janem Steczko Dołubowskim. Wnuk długoletniego starosty drohickiego Jakuba Dowojny herbu Zaremba. Praprawnuk Jana Niemiry z Wsielubia.
Siostrzeniec starosty kaniowskiego i czerkaskiego Jana Niemirowicza Pieńki i Anny z Niemirowiczów, żony Jana Janowicza Dowojny (rodziców Katarzyny za Janem Hajko).
Wcześnie osierocony, pozostawał pod opieką swoich wujów i babki Anny Dowojnowej (Dowojnowiczowej). Młodość spędził u boku swojego krewnego wojewody kijowskiego hetmana Andrzeja Niemirowicza, uczestnicząc w walkach z Moskwą i Tatarami.
W 1528 był komornikiem królowej Bony Sforzy, w 1530 został dworzaninem królewskim.
Adopcje.
Wobec braku potomstwa Andrzej Niemirowicz (hetman polny litewski i wojewoda kijowski) w październiku 1537 roku na zamku w Kijowie adoptował Stanisława Dowojnę, uznając go za syna i czyniąc swoim spadkobiercą. Po śmierci Andrzeja Niemirowicza zapis ten wywołał ostry protest jego bliskich krewnych, zwłaszcza Anastazji z Niemirowiczów Mikołajowej Hlebowiczowej, synowej Stanisława Hlebowicza, wojewody połockiego. Spór ten znalazł finał przed sądem królewskim w 1541 roku. Król Zygmunt I Stary uznał częściowo racje Niemirowiczów i podzielił spadek między Dowojnę i krewnych Andrzeja Niemirowicza.
W 1540 roku, również na zamku w Kijowie, Stanisław Dowojno został ponownie adoptowany, tym razem przez brata swej matki, starostę czerkaskiego i kaniowskiego, Jana Pieńko (Piotrowicza) Niemirowicza, który ze swoją żoną Bohdaną Hanną Sapieżanką (córką wojewody Jana Sapiehy) nie doczekał się potomstwa.
Dzięki darowiznom Niemirowiczów Dowojno ogromnie się wzbogacił. Stanisław Dowojno stopniowo skupił w swoich rękach znaczną część Wsielubia, będącego główną rezydencją Niemirowiczów, i wszedł w posiadanie archiwum Niemirowiczów, które później przejęli Radziwiłłowie.
Wojewoda połocki.
24 maja 1542 król mianował go wojewodą połockim. Na pograniczu województwa z Rosją dochodziło nieustannie do najazdów. W pierwszych latach sprawowania urzędu Dowojno zasłużył się wzniesieniem solidnego zamku nad Dryssą, wzmocnieniem zamkowej służby konnej i dbałością o obwarowania Połocka (wybudował nowy parkan za posadami Wielkim i Zapołockim). Wspierał rozwój gospodarczy miasta oraz osoby zasłużone, torując im drogę do uzyskania szlachectwa.
W 1553 wyruszył z poselstwem do Moskwy w sprawie wynegocjowania rozejmu, który ostatecznie zawarto na 2 lata. W styczniu 1563 wojska Iwana IV Groźnego zaczęły zbliżać się do Połocka. Dowojno stanął na czele obrony Połocka, jednak z uwagi na dysproporcje sił, nie mógł stawiać długiego oporu. Po szturmie wojsk Iwana IV i wznieconym przez nie pożarze w nocy z 14 na 15 lutego 1563 twierdza skapitulowała, a wojewoda Dowojno wraz z żoną Petronellą, władyką Arseniuszem oraz rycerstwem (w tym ze swym krewnym podwojewodzim połockim Mikołajem Niemirowiczem-Szczyttem, synem Mikołaja) dostali się do wieloletniej niewoli cara Iwana IV Grożnego i zostali odesłani do Moskwy.
Dowojno był przetrzymywany w Moskwie do 1567. Po powrocie z niewoli wycofał się z aktywnego udziału w życiu politycznym, choć nadal sprawował urząd wojewody połockiego, uczestniczył w sejmie lubelskim 1569 i elekcji Henryka III Walezego na króla Polski w 1573. Niedługo po potwierdzeniu elekcji Henryka III Stanisław Dowojno zmarł.
Małżeństwa.
Stanisław Dowojno był trzykrotnie żonaty:
Stanisław Dowojno nie pozostawił po sobie potomstwa.

</doc>
<doc id="863740" url="https://pl.wikipedia.org/wiki?curid=863740" title="Ceratoryt">
Ceratoryt

Ceratoryt — technika graficzna druku wklęsłego polegająca na stosowaniu ceraty do wykonania formy drukowej wycinając w niej żądany wzór. 
Chcąc wydobyć cienkie kreski rysunku nacina się lekko powłokę ceraty. Grube kreski uzyskuje się zdrapując igłą warstwę gumową ceraty aż do samej tkaniny, albo wypalając gumę rozgrzaną igłą. Odbitkę uzyskuje się po nałożeniu farby. Do drukowania używa się rozrzedzonej farby olejnej, która zbiera się w wyciętych zagłębieniach lub też wsiąka w odsłoniętą tkaninę, stanowiącą spód ceraty. Elastyczność ceraty ułatwia drukowanie, dając przy tym charakterystyczne efekty światłocieniowe. Odbitkę wykonaną tą techniką cechuje nierówność poszarpanej kreski. 
Technikę ceratorytu wynalazł Feliks Jabłczyński na początku XX wieku. Zainteresowany tworzeniem akwafort, starał się ominąć przepisy w zaborze rosyjskim zakazujące posiadania prasy akwafortowej dla prywatnego użytku. Rycina wykonana w ten sposób przypomina akwafortę lub suchoryt. Wycinanie w miękkich matrycach umożliwiało wykonywanie druków przy pomocy wyżymaczki, którą stosował Jabłczyński. Odbitkę można uzyskać także w prasie miedziorytniczej.
Ceratorytem nazywana jest także odbitka wykonana tą techniką.

</doc>
<doc id="863741" url="https://pl.wikipedia.org/wiki?curid=863741" title="West Wing">
West Wing



</doc>
<doc id="863742" url="https://pl.wikipedia.org/wiki?curid=863742" title="The West Wing">
The West Wing



</doc>
<doc id="863745" url="https://pl.wikipedia.org/wiki?curid=863745" title="Monkey Business (album The Black Eyed Peas)">
Monkey Business (album The Black Eyed Peas)

Monkey Business – czwarty album The Black Eyed Peas, wydany pod koniec maja i na początku czerwca 2005 roku.
Informacje o albumie.
Pierwszym singlem nagranym z tego album był "Don't Phunk with My Heart". Wiele utworów z tego albumu zostało nagranych w Wielkiej Brytanii. "Dont Phunk with My Heart" została wypuszczona wkrótce po ukazaniu się "Dont Lie" na przełomie sierpnia i września 2005. Trzecim hitem okazał się "My Humps", zajął 3 miejsce na Billboard Hot 100.
“Pump It”, z próbkami hitu Dicka Dale’a “Misirlou” (Znany także jako motyw przewodni filmu Quentina Tarantino “Pulp Fiction”) który zajął miejsce 82. w czerwcu 2005 przed wydaniem singla. Został on później wydany jako czwarty singel i umieszczony na miejscu 18 w lutym 2006. Piąta piosenka „Dum Diddly”, umieszczona na pozycji 91 na liście Pop 100 i dzięki plotkom została uznana za ich 5 oficjalny singel latem 2006 roku. Utwory z albumu dostarczyły grupie 4 nominacje do Nagrody Grammy 2006 oraz wygrali w Najlepszym Rapowym Występie Wykonanym W Duecie Lub Grupie dzięki kawałkowi „Don’t Phunk With My Heart” Album został nagrodzony potrójną platyną przez RIAA w Stanach Zjednoczonych i sprzedano 3.928.816 jego kopii. Kanadyjskie Stowarzyszenie Przemysłu Muzycznego (CRIA) nagrodziło Monkey Business sześciokrotną "platyną", które sprzedano w ponad 600.000 kopii.
Zgodnie z IFPI ponad 2 miliony kopii sprzedano w Europie. Sprzedano 9 milionów na całym świecie.
Był to pierwszy album, który został poddany obróbce stylem „chopped and screwed” przez Paula Walla
Dwunasty utwór albumu, „Bebot”, jest wykonany w języku Tagalog. W Teledysku nagranym do tej piosenki występuje także dużo filipińskich jak i filipińsko-amerykańskich artystów, włącznie z finalistką amerykańskiej wersji „Idola” Jasmine Trias
Piosenka „My Style” została dołączona do ścieżki dźwiękowej NBA Live.
Nagrania w Polsce uzyskały status platynowej płyty.

</doc>
<doc id="863746" url="https://pl.wikipedia.org/wiki?curid=863746" title="Kopalnia Węgla Kamiennego Uljanowskaja">
Kopalnia Węgla Kamiennego Uljanowskaja

Kopalnia Węgla Kamiennego Uljanowskaja (ros. Ульяновская) – jedna z najnowocześniejszych kopalń w Kuźnieckim Zagłębiu Węglowym (Kuzbasie) znajdująca się w okolicach miasta Nowokuźnieck w rosyjskim obwodzie kemerowskim na Syberii. Jest ona eksploatowana od października 2002 roku.
Katastrofa w kopalni.
19 marca 2007 roku w kopalni doszło do wybuchu metanu. W wyniku tej katastrofy według potwierdzonych danych zginęło 106 górników (stan na dzień 20 marca). Jest to największa katastrofa górnicza w historii Rosji. Dotychczas najtragiczniejsze skutki miał wybuch metanu 2 grudnia 1997 roku w kopalni Zyrianowskaja w obwodzie kemerowskim – wówczas zginęło 67 górników.

</doc>
<doc id="863753" url="https://pl.wikipedia.org/wiki?curid=863753" title="USS Viper">
USS Viper

Okręty US Navy o nazwie USS "Viper", pochodzącej od angielskiego tłumaczenia słowa żmija:

</doc>
<doc id="863754" url="https://pl.wikipedia.org/wiki?curid=863754" title="Rozpad protonu">
Rozpad protonu

Rozpad protonu – hipotetyczny nowy rodzaj rozpadu promieniotwórczego, w rezultacie którego swobodny proton rozpadałby się na lżejsze cząstki. W modelu standardowym fizyki cząstek elementarnych rozpad taki jest zabroniony, ponieważ łamie zasadę zachowania liczby barionowej. Możliwość takiego rozpadu przewidują niektóre rozszerzenia modelu standardowego, np. teorie wielkiej unifikacji. Eksperymentalnie nie udało się dotychczas jednoznacznie zaobserwować żadnych przypadków tego procesu. Rozpad wolnego protonu jest zjawiskiem innym od odwrotnego rozpadu beta, podczas którego to proton i antyneutrino zamieniają się w pozyton i neutron czy rozpadu beta plus podczas którego proton w jądrze atomowym rozpada się na neutron, pozyton i neutrino.
Podstawy teoretyczne.
W modelu standardowym proton, jako najlżejszy barion, jest cząstką trwałą i nie może się spontanicznie rozpaść. Związane jest to z obowiązującą w tym modelu zasadą zachowania liczby barionowej. Wśród produktów rozpadu barionu musi znajdować się inny barion. Ponieważ jednak z zasady zachowania energii wynika, że suma mas produktów rozpadu cząstki musi być mniejsza od jej masy spoczynkowej, więc najlżejszy barion musi być trwały.
Na głębszym poziomie zachowanie liczby barionowej, więc i trwałość protonu, można objaśnić nieobecnością w modelu standardowym oddziaływań zamieniających kwarki z leptonami. Oddziaływania takie musiałyby być przenoszone przez bozony obdarzone jednocześnie ładunkiem kolorowym i ładunkiem elektrycznym. Jedynymi znanymi obecnie przenoszącymi kolor bozonami są gluony, elektrycznie neutralne. Kwarki mogą być więc produkowane bądź anihilowane jedynie w parach z antykwarkami. Oznacza to, że w każdym oddziaływaniu zachowywana jest różnica pomiędzy liczbą kwarków a liczbą antykwarków. Bariony składają się z trzech kwarków, dlatego w stanie końcowym rozpadu barionu musi znaleźć się stan trójkwarkowy, czyli inny barion.
Rozpad protonu jest jednak przewidywany przez cały szereg modeli wykraczających poza model standardowy.
Teorie wielkiej unifikacji.
Modele zwane ogólnie teoriami wielkiej unifikacji (w skrócie nazywane GUT) postulują istnienie pełnej symetrii pomiędzy znanymi oddziaływaniami, z wyjątkiem grawitacji. Symetria ta opisywana jest grupą symetrii zawierającą jako podgrupy grupy symetrii znanych oddziaływań. Nie obserwujemy jej bezpośrednio, ponieważ symetria ta jest spontanicznie łamana przy energiach poniżej tzw. skali wielkiej unifikacji, lokowanej zazwyczaj w okolicach 1015 GeV.
Model taki umieszcza w jednej reprezentacji grupy symetrii fermiony należące do jednej generacji, tak leptony, jak i kwarki. Oznacza to automatycznie istnienie przekształceń symetrii zamieniających je między sobą, a więc i odpowiednich oddziaływań. Oddziaływania takie byłyby przenoszone przez hipotetyczne bozony o ułamkowym ładunku elektrycznym i nieznikającym ładunku kolorowym, zwane zwykle bozonami X i Y. Modele GUT przewidują, że masy tych bozonów powinny być zbliżone do skali energetycznej, przy której symetria wielkiej unifikacji jest łamana. Wyjaśnia to, dlaczego rozpadów protonu nie zaobserwowano wcześniej: pojawienie się przy niskich energiach wirtualnej cząstki o tak dużej masie jest bardzo mało prawdopodobne. Pierwsze modele GUT przewidywały, że czas życia protonu powinien wynosić około 1030 lat.
Proces rozpadu protonu przebiegałby według tych modeli w ten sposób, że dwa z wchodzących w skład protonu kwarków wymieniają bozon X, zamieniając się przy tym w lepton i antykwark. Lepton jest jednym z produktów rozpadu, natomiast antykwark wraz z pozostałym, trzecim kwarkiem protonu, tworzy hadrony, w najprostszym przypadku jeden stan związany, czyli mezon. Według przewidywań najprostszego modelu GUT najbardziej prawdopodobnym sposobem rozpadu protonu winien być rozpad na pozyton i neutralny pion:
(neutralny pion niemal natychmiast rozpada się na dwa fotony). Jest to bardzo szczęśliwe z eksperymentalnego punktu widzenia, ponieważ rozpad taki jest szczególnie łatwy do zaobserwowania.
Najprostsze modele GUT łamią wprawdzie zasady zachowania liczby barionowej i liczby leptonowej, zachowują jednak różnicę pomiędzy liczbą barionów a liczbą leptonów. Oznacza to, że w rozpadzie barionu musi powstać antylepton, czyli dopuszczalny jest np. rozpad:
ale zabronione są na przykład rozpady:
Supersymetria.
Model supersymetrii postuluje istnienie symetrii pomiędzy fermionami a bozonami. Każda ze znanych cząstek ma w nim swego supersymetrycznego partnera, o spinie różnym od niej o 1/2, ale takim samym ładunku. Supersymetryczny partner kwarku, s-kwark jest więc bozonem, o nieznikającym ładunku elektrycznym i kolorowym. W minimalnym modelu supersymetrycznym nie może on jednak być bezpośrednio nośnikiem oddziaływań zamieniających kwarki w leptony, ze względu na prawo zachowania tzw. parzystości R.
Rozpad protonu jest jednak w modelu supersymetrycznym możliwy, jako proces wyższego rzędu (odpowiednie diagramy Feynmana dla tego procesu zawierają pętle z wymianą kilku cząstek supersymetrycznych). Obliczenie prawdopodobieństwa takiego procesu jest trudne, ponieważ nie znamy mas cząstek supersymetrycznych ani skali energii, przy której supersymetria jest łamana. Istniejące oszacowania umieszczają czas życia protonu w zakresie 1030–1034 lat i przewidują, że proton winien najchętniej rozpadać się na mezon K i antyneutrino.
Możliwe jest też połączenie supersymetrii z wielką unifikacją (zwane w skrócie SUSY-GUT). W modelu SUSY-GUT skala unifikacji leży znacznie wyżej, niż w „zwykłych’ GUT, przez co przewidują one znacznie dłuższy czas życia dla rozpadów w których pośredniczą bozony X. Na przykład dla rozpadu na pozyton i neutralny pion szacowany średni czas życia wynosi 1034 do 1038 lat. Dlatego przewidywania tego modelu odnośnie do czasu życia i preferowanych sposobów rozpadu protonu niewiele różnią się od przewidywań samej supersymetrii.
Teorie strun.
Tą wspólną nazwą określany jest cały szereg modeli teoretycznych, mających ambicję wyjaśnienia wszystkich cząstek i oddziaływań, łącznie z grawitacją. Przykładami tej klasy modeli może być teoria superstrun. Wspólną ich cechą jest postulowanie, że fizyczne cząstki są faktycznie różnymi modami drgań pewnych rozciągłych obiektów („strun”) zlokalizowanych w dodatkowych wymiarach przestrzeni.
Rozpad protonu należy do generycznych przewidywań teorii strun, ponieważ postulują one pokrewieństwo pomiędzy wszelkimi typami cząstek, idące nawet dalej, niż w teoriach wielkiej unifikacji. W praktyce realistyczne teorie strun (tzn. takie, które są w zasadzie w stanie odtworzyć znane oddziaływania) zawierają w sobie grupę symetrii typu wielkiej unifikacji, dlatego mechanizmy rozpadu są podobne, jak w modelach GUT lub SUSY-GUT.
Trudniej jest otrzymać z teorii strun konkretne przewidywania na czas życia czy drogi rozpadu protonu, ze względu na bogactwo możliwych modeli. W praktyce brak doświadczalnej obserwacji rozpadu jest bardzo silnym testem teorii strun, pozwalającym na odrzucenie wielu jej wariantów, jako przewidujących zbyt szybki rozpad.
Bariogeneza.
Jednym z nierozwiązanych problemów współczesnej fizyki jest obserwowana we wszechświecie nierównowaga pomiędzy materią i antymaterią. Naturalnym wydaje się bowiem założenie, że we wczesnym wszechświecie powinna panować pełna równowaga pomiędzy cząstkami i antycząstkami, czyli całkowita liczba barionowa wszechświata winna być równa zeru.
Istnienie oddziaływań łamiących zachowanie liczby barionowej jest jednym z trzech tak zwanych warunków Sacharowa, koniecznych do wygenerowania obserwowanej asymetrii pomiędzy barionami i antybarionami z początkowo symetrycznego stanu wszechświata. Dowód istnienia takich oddziaływań byłby więc bardzo cennym elementem naszego zrozumienia struktury i genezy wszechświata.
Eksperymentalne poszukiwanie rozpadu protonu.
Dla zaobserwowania zjawiska – ze względu na bardzo długi przewidywany teoretycznie czas życia protonu – konieczna jest obserwacja bardzo dużej liczby protonów jednocześnie przez dłuższy czas. Oznacza to, że eksperyment chcący zaobserwować rozpad protonu powinien przede wszystkim składać się z dużej ilości materii. Przy średnim czasie życia rzędu 1031 lat potrzeba 1031 protonów, by zaobserwować średnio jeden rozpad w ciągu roku. Masa takiej liczby protonów wynosi prawie 17 ton. Uwzględniając skończoną efektywność detektorów i konieczność zarejestrowania większej liczby przypadków dla jednoznacznej identyfikacji procesu, odpowiedni eksperyment powinien mieć masę co najmniej kilkudziesięciu ton.
Identyfikacja samego rozpadu następuje przez detekcję, identyfikację i pomiar energii jego produktów. Z tego powodu materiał, w którym chcemy obserwować rozpady, musi być gęsto przekładany detektorami promieniowania lub musi być sam detektorem.
Eksperymenty poszukujące rozpadu protonu nie używają normalnie samych protonów (atomów wodoru), lecz cięższych substancji. Oznacza to, że obserwowane są jednocześnie protony i związane w jądrach atomowych neutrony. Dlatego poprawniej jest opisywać te eksperymenty jako poszukiwania rozpadu nukleonu.
Problemem, z którym muszą sobie radzić eksperymenty poszukujące rozpadu protonu, są sygnały pochodzące z innych źródeł: naturalnej promieniotwórczości i promieniowania kosmicznego. Tło naturalnej radioaktywności jest mniej niebezpieczne, ponieważ wyzwolone w rozpadach jądrowych energie są znacznie niższe, niż energie produktów rozpadu protonu. Dla osłony przed dominującą składową mionową promieniowania kosmicznego, eksperymenty poszukujące rozpadu protonu lokalizowane są na dużej głębokości pod ziemią, najczęściej w nieczynnych kopalniach lub w tunelach pod największymi masywami górskimi. Dodatkowo eksperymenty obudowywane są często warstwą detektorów, mających za zadanie wykrycie cząstek naładowanych wchodzących do nich z zewnątrz.
Najpoważniejszym źródłem zakłóceń są jednak kosmiczne neutrina. Jako cząstki bardzo słabo oddziałujące, docierają one bez problemu do ulokowanego nawet bardzo głęboko detektora. A ze względu na jego dużą masę i objętość, w połączeniu ze znacznym strumieniem kosmicznych neutrin, wywołane przez nie oddziaływania są stosunkowo częste, znacznie częstsze, niż oczekiwana częstotliwość rozpadów nukleonu. Wywołane przez neutrino oddziaływania mogą przy tym dawać w detektorze sygnał podobny do niektórych możliwych kanałów rozpadu.
Przegląd dotychczasowych eksperymentów.
Ta sekcja zawiera skrótowy przegląd eksperymentów, trwających bądź już zakończonych, które dotychczas poszukiwały rozpadów nukleonu. Żadne z dotychczasowych doświadczeń nie dało pozytywnego wyniku. Rezultaty ich pomiarów, przedstawione jako dolne ograniczenia, zaprezentowane są w następnym rozdziale.
SOUDAN.
Eksperyment zlokalizowany w nieczynnej kopalni żelaza w stanie Minnesota (USA), był pierwszym zestawionym specjalnie do poszukiwania rozpadów nukleonu. Technicznie detektor SOUDAN był kalorymetrem śledzącym, pozwalającym na rekonstrukcję torów cząstek naładowanych oraz pomiar energii elektronów, fotonów i hadronów. Materiałem, w którym oczekiwano rozpadu nukleonu, a zarazem absorberem kalorymetru, było żelazo. Całkowita masa detektora wynosiła 30 ton. Obserwacje rozpoczął w roku 1980.
W roku 1989 uruchomiony został detektor SOUDAN-2, większa wersja eksperymentu SOUDAN, o masie 1000 ton, z ulepszonym systemem odczytu. Eksperyment funkcjonował do roku 2001.
NUSEX.
Detektor NUSEX umieszczony został w tunelu pod masywem Mont Blanc. Konstrukcyjnie podobny do detektora SOUDAN, używał żelaza jako materiału i miał łączną masę 150 ton.
Uruchomiony w roku 1982 funkcjonował do roku 1988.
IMB.
Eksperyment IMB, ulokowany w kopalni soli w Fairport Harbor nad brzegiem jeziora Erie w stanie Ohio, funkcjonował w latach 1982–1989. Materiałem detektora była czysta woda. Produkty ewentualnego rozpadu wykrywane były przez fotopowielacze rejestrujące emitowane przez nie w wodzie promieniowanie Czerenkowa. Całkowita masa detektora wynosiła około 7 tysięcy ton.
Kamiokande.
Zlokalizowany na głębokości 1000 m pod ziemią w kopalni Mozumi, w pobliżu miasta Hida w prefekturze Gifu w centralnej Japonii. Detektor działał na tej samej co IMB zasadzie detekcji promieniowania Czerenkowa emitowanego przez cząstki naładowane poruszające się w wodzie. Był nieco mniejszy od IMB (3 tysiące ton), za to zlokalizowany na większej głębokości, a więc mniej podatny na zakłócenia ze strony promieniowania kosmicznego. Eksperyment zbierał dane w latach 1983 do 1990.
Fréjus.
Eksperyment Fréjus ulokowany był w tunelu drogowym o tej samej nazwie, położonym w Alpach Kotyjskich, łączącym Francję i Włochy. Aparat zbudowany był podobnie jak SOUDAN i NUSEX, ale był znacznie od nich większy. Materiałem było 900 ton żelaza, w formie cienkich płyt, przekładanych warstwami detektorów promieniowania. Detektor funkcjonował w latach 1984–1988.
Super-Kamiokande.
Następca eksperymentu Kamiokande, ulokowany w tej samej kopalni i działający na tej samej zasadzie, ale znacznie większy, całkowita masa wody wynosi 50 tys. ton. Uruchomiony w roku 1996, działa do dziś (z kilkuletnią przerwą spowodowaną poważną awarią).
SNO.
Sudbury Neutrino Observatory jest detektorem zbudowanym przede wszystkim w celu badania neutrin słonecznych. Zlokalizowany jest w kopalni Creighton w okolicach Sudbury w prowincji Ontario (Kanada), na głębokości ponad 2 km pod ziemią. Zawiera 1000 ton ciężkiej wody, obserwowanej przez 9600 fotopowielaczy. Zbieranie danych rozpoczął w roku 1999. Jego wkładem w poszukiwanie rozpadu nukleonu jest najlepsze dotychczas ograniczenie na całkowity czas życia, uwzględniające również rozpady „niewidzialne” dla innych detektorów, na przykład rozpad neutronu na trzy neutrina.
Bieżące i planowane eksperymenty.
Od 2007 roku w tunelu pod masywem Gran Sasso d’Italia we Włoszech jest zainstalowany pierwszy moduł eksperymentu ICARUS. Eksperyment używa ciekłego argonu jako materiału i jednocześnie detektora. Dzięki możliwości bardzo precyzyjnego śledzenia torów powstałych w rozpadzie cząstek naładowanych, twórcy eksperymentu obiecują sobie uzyskanie istotnych wyników, pomimo stosunkowo małej masy (600 ton). Detektor jest czuły na takie kanały rozpadu, z których wykryciem problemy miały dotychczasowe detektory. Przewidywana jest rozbudowa eksperymentu o kolejne moduły, do dziesięciokrotnie wyższej masy.
W Japonii planowana jest budowa detektora wodnego o masie miliona ton, pod roboczą nazwą Hyper Kamiokande. Znajdzie się on w odległości kilku kilometrów od obecnej lokacji Super-Kamiokande, w sąsiedniej kopalni.
Wyniki.
Czułość eksperymentów poszukujących rozpadu protonu jest silnie zależna od kanału rozpadu, czyli rodzajów cząstek na jakie rozpadnie się proton. Z tego powodu wyniki większości eksperymentów podawane są zwykle jako tzw. "cząstkowe czasy życia", równe średniemu czasowi życia podzielonemu przez współczynnik rozgałęzienia danego typu rozpadu. Jako że nie zaobserwowano, jak dotychczas, jednoznacznie zjawiska rozpadu, wyniki podawane są jako dolne granice. Należy więc je rozumieć jako „jeżeli proton się rozpada, to ze średnim czasem życia dłuższym, niż podany”.
Całkowity czas życia protonu (uwzględnia wszystkie możliwe drogi rozpadu)
Przykładowe granice dla kilku cząstkowych czasów życia – połączone dane z różnych eksperymentów:
Powyższe dane wykluczają najprostszą wersję wielkiej unifikacji, opartą o grupę SU(5).

</doc>
<doc id="863758" url="https://pl.wikipedia.org/wiki?curid=863758" title="Maria Butyrskaya">
Maria Butyrskaya



</doc>
<doc id="863762" url="https://pl.wikipedia.org/wiki?curid=863762" title="Stanisław Leśniowolski">
Stanisław Leśniowolski

Stanisław Leśniowolski herbu Kolumna vel Roch/Pierzchała (zm. 1565) – kasztelan czerski i warszawski od 1564, hetman polny koronny od 1562, hetman zaciężnych wojsk polskich w kampanii 1562-1565 roku (dowodził 8700 żołnierzy), dowódca posiłkowego korpusu wojsk polskich w czasie wojny litewsko-rosyjskiej 1558–1570, starosta różański i makowski.
Wywodził się z mazowieckiej rodziny Oborskich piszących się "z Obór". Syn Mikołaja, starosty czerskiego i sędziego ziemskiego warszawskiego. Od 1544 był dworzaninem Zygmunta II Augusta. Poseł na sejm krakowski 1553 roku z ziemi czerskiej.
W 1557 roku brał udział w wyprawie pozwolskiej do Inflant za co król wynagrodził go kasztelanią ciechanowską. W 1561 roku wyruszył z 230 konną rotą posiłkową do Inflant dowodzoną przez Floriana Zebrzydowskiego.
19 sierpnia 1562 na czele 1 300 jazdy i 200 piechoty pobił w bitwie pod Newlem wielokrotnie liczniejsze wojska rosyjskie pod wodzą Andrzeja Kurbskiego (ok. 40-45 000 ludzi). Po śmierci Floriana Zebrzydowskiego mianowany hetmanem nadwornym. W listopadzie 1564 ma czele 4 900 jazdy i 3 700 piechoty polskiej podjął próbę odbicia Połocka. W 1565 ubezpieczał rajd Filona Kmity na Siewierszczyznę. Przeprowadził zagon na Psków i Krasny Gródek, pustosząc okoliczne wsie i miasteczka.
Dziedzic wsi w ziemi czerskiej: Zakrzów, Słonawa, Wola Gościcka, Żeliszewo, Łukowiec, Lipiny, Dębowiec, Gościeńczyce, Leśnowola.

</doc>
<doc id="863763" url="https://pl.wikipedia.org/wiki?curid=863763" title="Uljanowskaja">
Uljanowskaja



</doc>
<doc id="863766" url="https://pl.wikipedia.org/wiki?curid=863766" title="Fres Oquendo">
Fres Oquendo

Fres Oquendo (ur. 1 kwietnia 1973 w San Juan) – portorykański bokser wagi ciężkiej.
Kariera sportowa.
Rozpoczął swoją zawodową karierę w 1997. Wygrał swoje pierwsze 22 walki, pokonując takich zawodników jak Bert Cooper, Clifford Etienne (Amerykanin był 7 razy liczony zanim został znokautowany w 8 rundzie) i Obed Sullivan.
W kwietniu 2002 doznał pierwszej porażki, przegrywając przez techniczny nokaut w dziewiątej rundzie z pochodzącym z Samoa Davidem Tua.
Po dwóch następnych zwycięskich walkach Oquendo stanął przed szansą zdobycia tytułu mistrza świata organizacji IBF. 20 września 2003 zmierzył się z Chrisem Byrdem. Byrd zwyciężył na punkty, chociaż walka miała wyrównany przebieg.
Mimo porażki z Byrdem, stawką w jego następnej walce był ponownie tytuł mistrza świata – tym razem organizacji WBA. Zmierzył się w niej z Johnem Ruizem, z którym przegrał przez techniczny nokaut w 11 rundzie.
Po tej walce Oquendo przez dwa lata nie boksował. Powrócił w lutym 2006, pokonując Daniela Bispo, a trzy miesiące później Javiera Morę. 10 listopada 2006 przegrał na punkty dwunastorundowy pojedynek z próbującym powrócić do ścisłej czołówki bokserów w kategorii ciężkiej, 44-letnim Evanderem Holyfieldem.
W 2007 stoczył dwie walki. 2 maja w Miami wygrał przez techniczny nokaut w czwartej rundzie z 26-letnim Kubańczykiem Damianem Norrisem, a 20 lipca pokonał na punkty Eliesera Castillo. W marcu 2008 znokautował w trzeciej rundzie Dominique Alexandra, natomiast 13 grudnia tego samego roku po wyrównanej walce przegrał niejednogłośną decyzją sędziów na punkty z Jamesem Toneyem. Oquendo w ósmej rundzie został ukarany odjęciem jednego punktu za ciosy poniżej pasa. To zdarzenie kosztowało go utratę remisu.
W czerwcu 2009 pokonał w trzeciej rundzie Marka Borwna, a miesiąc później znokautował w rundzie dziewiątej byłego mistrza świata WBA, 42-letniego Bruce'a Seldona. 20 lutego 2010 pokonał Demetrice'a Kinga. Walka została przerwana, ponieważ Amerykanin nie był w stanie wyjść do wali po przerwie między dziewiątą i dziesiątą rundą.
6 maja 2010 przegrał na punkty po wyrównanej walce z Jeanem-Markiem Mormeckiem, byłym mistrzem świata w kategorii junior ciężkiej. Sędziowie punktowali w stosunku 96–95 (dwukrotnie) i 96–94 na korzyść Francuza.

</doc>
<doc id="863768" url="https://pl.wikipedia.org/wiki?curid=863768" title="Giovanni Messe">
Giovanni Messe

Giovanni Messe (ur. 10 grudnia 1883 w Mesagne, zm. 18 grudnia 1968 w Rzymie) – włoski marszałek polny. Przez wielu historyków uważany za najwybitniejszego włoskiego dowódcę okresu II wojny światowej.
Kariera wojskowa.
Wstąpił do szkoły oficerskiej w Modenie, którą zakończył ze pozytywnymi wynikami. W 1911 roku jako podporucznik został wysłany do Libii. W czasie pierwszej wojny światowej uzyskał stopień komendanta, zaś już u jej końca podpułkownika. Do Włoch wkroczył jako weteran i bohater armii alianckiej. Przez 4 lata pełnił on służbę jako adiutant na dworze włoskiego króla Wiktora Emanuela III. W 1927 roku opuścił Kwirynał i został dowódcą regimentu Bersaglierów. Do 1935 roku dosłużył się stanowiska generała brygady.
W trakcie wojny w Abisynii dowodził II Korpusem. W 1939 roku otrzymał awans na generała porucznika. W kwietniu tego roku w trakcie inwazji na Albanię dowodził jednostkami włoskimi mającymi zdobyć Tiranę. Po zajęciu Albanii został mianowany głównodowodzącym wojsk okupacyjnych. W 1941 roku jako dowódca Korpusu Specjalnego wziął udział w ataku na Grecję (wojna grecko-włoska). Następnie został mianowany dowódcą Włoskiego Korpusu Ekspedycyjnego w Rosji (CSIR), a po przekształceniu objął dowództwo włoskiej 8 Armii. Na froncie wschodnim przebywał do 1943 roku. W marcu został wyznaczony na następcę Erwina Rommla jako dowódca Armii Pancernej Afryka. 
W marcu objął dowództwo nowo utworzonej włoskiej 1 Armii. W ostatniej fazie wojny odniósł kilka zwycięstw nad brytyjską 8 Armią. 12 maja 1943 roku został mianowany marszałkiem polnym. 13 maja wraz z 1 Armią trafił do niewoli brytyjskiej. W lipcu 1943 roku po przystąpieniu Włoch do wojny po stronie aliantów został szefem sztabu generalnego. Funkcję tę pełnił do 1955 roku.
Życie po wojnie.
Po zakończeniu wojny napisał książkę o swoich doświadczeniach zatytułowaną "Come finì la guerra in Africa. La "Prima Armata" italiana in Tunisia" ("Jak zakończyła się wojna w Afryce. Pierwsza armia włoska w Tunezji"). Został deputowanym do włoskiego Senatu. Jego życiorys opisano w książce Luigiego Argentieriego pod tytułem "Messe - soggetto di un'altra stori".
Zmarł 18 grudnia 1968 roku w wieku 85 lat.

</doc>
<doc id="863772" url="https://pl.wikipedia.org/wiki?curid=863772" title="Dekanat Łódź-Radogoszcz">
Dekanat Łódź-Radogoszcz

Dekanat Łódź-Radogoszcz – dekanat archidiecezji łódzkiej. Zamieszkuje go około 60 tys. wiernych. Terytorialnie obejmuje łódzkie osiedla Radogoszcz i Łagiewniki oraz zgierskie Chełmy. Funkcję wicedziekana pełni o. Piotr Bajorek OCD. W skład dekanatu wchodzi 7 łódzkich parafii:

</doc>
<doc id="863774" url="https://pl.wikipedia.org/wiki?curid=863774" title="Eddie Kidd">
Eddie Kidd

Edward 'Eddie' Kidd (ur. 22 czerwca 1959 w Londynie) – brytyjski kaskader motocyklowy i dubler filmowy. 15 czerwca 2012 został uhonorowany Orderem Imperium Brytyjskiego, przyznawanym obywatelom brytyjskim, którzy przyczynili się do rozsławienia Wielkiej Brytanii na całym świecie.
Jako dwunastolatek wykonał pierwszy skok na motocyklu, w wieku 14 lat zadebiutował jako profesjonalista (za występ otrzymał honorarium wysokości 5 funtów). W swojej karierze wykonał ponad 3000 skoków, a do najbardziej spektakularnych należą: skok nad 13. autobusami piętrowymi w 1975, skok nad 14. autobusami piętrowymi (58 metrów) w 1978 (oba skoki były kolejnymi rekordami świata), skok nad Murem Chińskim (43 m szerokości) w 1993, wiele skoków bez rąk, z których niektóre były kolejnymi rekordami świata.
W wieku 18 lat wystąpił jako dubler Harrisona Forda w filmie Petera Hyamsa "Hanover Street" (skok ok. 50 metrów). Dublował też Vala Kilmera w komedii "Ściśle tajne" (1984), w serialu ITV "Dempsey i Makepeace na tropie" (1986), Timothy'ego Daltona w filmie z cyklu przygód Jamesa Bonda "W obliczu śmierci" (1987), Michaela Caine'a w komedii "Strzał w dziesiątkę" ("Bullseye!", 1990) i Pierce'a Brosnana w "GoldenEye" (1995).
Kariera Eddiego Kidda trwała do 1996, kiedy w czasie skoku uległ wypadkowi spadając z sześciometrowego urwiska. Doznał poważnych obrażeń mózgu, czego konsekwencją jest częściowy paraliż i poważne zaburzenie mowy.
Był żonaty z Debbie Ash i Sarah Carr, kelnerką klubu dla dorosłych Stringfellows, z którą miał jedno dziecko. W 2004 związał się z modelką Samanthą Kirli, z którą się ożenił w 2007. W grudniu 2012 doszło do separacji. W sierpniu 2013 Kirli została skazana za napaść na Kidda na pięć miesięcy więzienia i otrzymała zakaz zbliżania się do niego.
Linki zewnętrzne.
 

</doc>
<doc id="863776" url="https://pl.wikipedia.org/wiki?curid=863776" title="Ostrowiec (jezioro w powiecie wałeckim)">
Ostrowiec (jezioro w powiecie wałeckim)

Ostrowiec – jezioro w woj. zachodniopomorskim, w pow. wałeckim, w gminie Wałcz, leżące na terenie Równiny Wałeckiej.
Nazwa.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Ostrowiec". W różnych publikacjach i na mapach topograficznych jezioro to występuje pod nazwami "Ostrowieckie Duże" lub też "Ostrowieckie Wielkie", "Ostrowiec Wielki" bądź "Klubowe".
Morfometria.
Powierzchnia zwierciadła wody według różnych źródeł wynosi od 13,5 ha przez 14,13 ha do 16,8 ha.
Zwierciadło wody położone jest na wysokości 95,2 m n.p.m. lub 95,8 m n.p.m. lub 95,9 m n.p.m.. Średnia głębokość jeziora wynosi 4,0 m, natomiast głębokość maksymalna 7,4 m.
Dno w około 75% jest muliste, a w 25% kamienno-piaszczyste. Brzegi są w większości płaskie, jedynie w partiach zachodnich przechodzą w zalesione zbocza. Około 90% linii brzegowej porasta roślinność wynurzona: oczeret, trzcina pospolita, pałka wąskolistna i sitowie jeziorne. Pod powierzchnią występują zwarte płaty roślin zanurzonych. Są to głównie rdestnica przeszyta, wywłócznik kłosowy, rogatek sztywny i moczarka kanadyjska. 
Jezioro ma nieregularny kształt - mimo niewielkiej powierzchni można wyróżnić cztery niewielkie zatoki. W północno-zachodnim krańcu jeziora wypływa z niego ciek, przez który jest ono połączone z rzeką Dobrzycą.
Przyroda.
Jest to akwen typu szczupakowo-linowego, regularnie zarybiany przez PZW. Występują tu głównie szczupak, lin, płoć, węgorz, wzdręga, krąp, okoń, karp i amur (dwa ostatnie gatunki wprowadzone sztucznie, znalazły w jeziorze dobre warunki do życia). W przeszłości bytował tutaj również pstrąg tęczowy, ale zupełnie zanikł. W początku XXI wieku próbowano wprowadzić suma.
Rekreacja.
W północnej części jeziora znajduje się niestrzeżona piaszczysta plaża, w pobliżu której znajduje się niewielki parking. W Ostrowcu istnieje pole namiotowe.

</doc>
<doc id="863777" url="https://pl.wikipedia.org/wiki?curid=863777" title="Lubianka (jezioro)">
Lubianka (jezioro)

Lubianka – jezioro w woj. zachodniopomorskim, w pow. wałeckim, w gminie Wałcz, leżące na terenie Równiny Wałeckiej.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Lubianka". W różnych publikacjach jezioro to występuje pod nazwami "Łubianka", "Ostrowiec Duży", "Lubno Duże" lub "Ostrowieckie".
Powierzchnia zwierciadła wody według różnych źródeł wynosi od 90,0 ha przez 91,2 ha do 99,28 ha.
Zwierciadło wody położone jest na wysokości 93,5 m n.p.m. lub 93,6 m n.p.m. Średnia głębokość jeziora wynosi 7,1 m, natomiast głębokość maksymalna 17,8 m.
W oparciu o badania przeprowadzone w 1992 roku wody jeziora zaliczono do III klasy czystości.
Jest to jezioro polodowcowe, rynnowe, o typowym dla tych jezior wydłużonym kształcie.
W jego południowej części znajduje się strzeżona plaża przylegającego do jeziora ośrodka wypoczynkowego należącego do Caritasu.
Od południa przylegają do jeziora bagna, przez które jest ono połączone z rzeką Dobrzycą.

</doc>
<doc id="863778" url="https://pl.wikipedia.org/wiki?curid=863778" title="Jezioro Klubowe">
Jezioro Klubowe



</doc>
<doc id="863779" url="https://pl.wikipedia.org/wiki?curid=863779" title="Jezioro Ostrowieckie Wielkie">
Jezioro Ostrowieckie Wielkie



</doc>
<doc id="863780" url="https://pl.wikipedia.org/wiki?curid=863780" title="Jezioro Ostrowiec Duży">
Jezioro Ostrowiec Duży



</doc>
<doc id="863781" url="https://pl.wikipedia.org/wiki?curid=863781" title="Ee">
Ee



</doc>
<doc id="863782" url="https://pl.wikipedia.org/wiki?curid=863782" title="Suberynizacja">
Suberynizacja

Suberynizacja (korkowacenie) – proces adkrustacji ściany komórkowej pokładem suberynowym. Polega na odkładaniu warstewek suberyny poprzedzielanych warstewkami wosków na wewnętrznej powierzchni ściany pierwotnej.

</doc>
<doc id="863783" url="https://pl.wikipedia.org/wiki?curid=863783" title="Korkowacenie">
Korkowacenie



</doc>
<doc id="863784" url="https://pl.wikipedia.org/wiki?curid=863784" title="Mika Väyrynen">
Mika Väyrynen

Mika Väyrynen (ur. 28 grudnia 1981 w Eskilstunie, Szwecja) – piłkarz fiński grający na pozycji bocznego pomocnika w HIFK Fotboll.
Kariera klubowa.
Väyrynen urodził się w szwedzkim mieście Eskilstuna, jednak piłkarską karierę rozpoczynał już w ojczyźnie, mianowicie w zespole FC Lahti. W 1999 roku był już w kadrze pierwszego zespołu i wtedy też zadebiutował w jego barwach w Veikkausliiga. W meczu z TPV Tampere (4:3) zdobył swojego pierwszego gola w lidze (był to jego jedyny gol w tamtym sezonie), a jego drużyna utrzymała się w lidze dopiero po wygranych barażach z FF Jaro. W 2000 roku był już podstawowym zawodnikiem klubu z Lahti i zdobył 10 goli w lidze, a zespół FC zajął w niej 8. miejsce. W 2001 roku Mika był zawodnikiem stołecznego klubu FC Jokerit. Zdobył 4 gole, jednak zespół nie zdołał utrzymać się w lidze i przegrał baraże z FF Jaro.
Zimą 2002 Väyrynen przeszedł do holenderskiego SC Heerenveen. Miał także propozycję z Interu Mediolan, jednak zdecydował się na drużynę z Eredivisie, gdyż stwierdził, że tam będzie miał większe szanse na grę w pierwszej jedenastce. W Heerenveen od razu wskoczył do pierwszego składu i stał się jednym z czołowych jego zawodników. W rundzie wiosennej rozegrał 17 meczów i ze swoim klubem zajął wysokie 4. miejsce. Część sezonu 2002/2003 stracił z powodu kontuzji i zagrał tylko w 22 meczach (strzelił 4 gole, z Heerenveen zajął 7. miejsce). Za to w sezonie 2003/2004 znów był jednym z najlepszych zawodników zespołu i zdobył dla niego 5 goli w lidze, a Heerenveen podobnie jak 2 lata wcześniej znów zajęło 4. pozycję. Rok później Mika był jeszcze skuteczniejszy i strzelił 8 goli dla 5. zespołu Eredivisie. Łącznie w barwach klubu z Heerenveen Väyrynen zdobył 17 goli w 101 meczach oraz w 2 sezonach wystąpił z nim w Pucharze UEFA, jednak bez większych sukcesów.
Latem 2005 Väyrynen zmienił klub. Na zasadzie wolnego transferu przeniósł się do PSV Eindhoven. Doznał jednak kontuzji kostki i na niemal pół roku wyszedł z obiegu. Do składu wrócił 17 grudnia na mecz z Willem II Tilburg (4:1) i zdobył w nim jedną z bramek. Nie zdołał wywalczyć jednak miejsca w podstawowej jedenastce zespołu z Eindhoven i łącznie wystąpił tylko w 11 meczach zdobywając 2 bramki, a z PSV został mistrzem Holandii. W sezonie 2006/2007 wystąpił z PSV w Lidze Mistrzów oraz wywalczył po raz drugi z rzędu tytuł mistrza kraju. W kolejnym sezonie rozegrał tylko 1 spotkanie w Eredivisie, a po jego zakończeniu powrócił do SC Heerenveen.
We wrześniu 2011 roku przeszedł na zasadzie wolnego transferu do Leeds United.. W latach 2012–2014 grał w HJK Helsinki, a w 2015 roku był zawodnikiem Los Angeles Galaxy. W 2016 trafił do HIFK Fotball.
Kariera reprezentacyjna.
W 2001 roku Väyrynen wystąpił z młodzieżową reprezentacją Finlandii U-20 na Młodzieżowych Mistrzostwach Świata. Finlandia odpadła z nich po fazie grupowej, zajmując w grupie A 3. miejsce.
W pierwszej reprezentacji Finlandii Väyrynen zadebiutował 20 marca 2002 w przegranym 0:2 meczu z reprezentacją Korei Południowej. Dobrze spisał się rok później w meczach przeciwko Serbii i Czarnogórze (0:3) oraz Włochami (0:2). Obecnie jest podstawowym zawodnikiem kadry w eliminacjach do Euro 2008 i zdobył jednego z goli w wygranym 3:1 w Bydgoszczy meczu z Polską.

</doc>
<doc id="863785" url="https://pl.wikipedia.org/wiki?curid=863785" title="Jarmila Gajdosova">
Jarmila Gajdosova



</doc>
<doc id="863788" url="https://pl.wikipedia.org/wiki?curid=863788" title="Mika Vayrynen">
Mika Vayrynen



</doc>
<doc id="863791" url="https://pl.wikipedia.org/wiki?curid=863791" title="Stefan Skrzywan">
Stefan Skrzywan

Stefan Skrzywan (ur. 22 czerwca 1876 prawdopodobnie w Odessie, zm. 1 października 1932 w Otwocku) – inżynier technolog, twórca kanalizacji w Łodzi.
Studia wyższe odbył w Instytucie Technologicznym w Petersburgu. Na uczelni tej studiowało wielu Polaków (w latach 1837–1914 nа liczbę 5700 absolwentów – 1400 stanowili Роlасу). W 1900 Stefan Skrzywan otrzymał dyplom inżyniera technologa. Роlаkоm, absolwentom Instytutu, powierzano często wysokie stanowiska w przеmуśle, administracji czy ośrodkach naukowych Cesarstwa Rosyjskiego i Кrólestwa Polskiego (w odrodzonej Polsce ponad dziesięciu sprawowało funkcje ministerialne).
W latach 1907–1911 Skrzywan, pod kierunkiem Williama Heerleina Lindleya, pracował przy budowie wоdосiągów i kanalizacji w Warszawie. W 1911 William Heerlein Lindley rozpoczął działalność w Baku, powierzając Skrzywanowi kierownicze stanowisko przy budowie wоdосiągów, gdzie obaj pracowali do 1917.
Budowę wodociągów i kanalizacji w Łodzi, jedynym w Europie mieście tej wielkości ich pozbawionym, przypisuje się powszechnie W.H. Lindleyowi i S. Skrzywanowi. 
Na początku XX w. postanowiono zbudować kanalizację i wodociągi, aby ulicami Łodzi, rynsztokami nie płynęły już dokuczliwe ścieki.
Wykonanie projektu zlecono słynnemu angielskiemu budowniczemu urządzeń komunalnych – inż. Williamowi Heerleinowi Lindleyowi (synowi), który z zadania wywiązał się solidnie. Nad projektem pracował od roku 1901 i w 1909 przedstawił wyniki. Koszt realizacji projektu – 25 mln rubli przekraczał możliwości miasta i nie rozpoczęto wtedy żadnych prac. Władze carskie nie były zainteresowane pomocą w realizacji projektu.
Kilka lat po odzyskaniu niepodległości, władze Łodzi, mimo trudnej sytuacji ekonomicznej postanowiły zrealizować plany Lindleya. We wrześniu 1924 magistratowi łódzkiemu udało się nakłonić do podjęcia tej pracy inż. Stefana Skrzywana. Był to doświadczony budowniczy takich instalacji, dawny długoletni współpracownik i przyjaciel nieżyjącego już sir Wiliama Heerleina Lindleya, wspólnie budowali wodociągi w Warszawie i Baku.
Zapoznał się z dokumentacją i zapalił się do realizacji projektu.
Mówi się, że przybył do nieznanego sobie miasta, poznał rozpaczliwą sytuację jego mieszkańców i zaangażował się bez reszty w ich sprawę. 
Przekonał zarząd miasta, że mimo niewystarczających finansów prace można rozpocząć w ramach środków posiadanych przez miasto i niewielkiej pomocy rządowej. Pod warunkiem, że rozpocznie się je od budowy kanalizacji, która wymagała mniejszych nakładów a dawała konkretne efekty w kolejnym roku. Zwłaszcza, że z dostarczaniem mieszkańcom i fabrykom wody jakoś sobie radzono, natomiast nierozwiązane a nader pilne było usuwanie ścieków z ulic i rzek.
Został naczelnym inżynierem Wydziału Kanalizacji i Wodociągów m. Łodzi. Od początku 1925 pod jego kierownictwem rozpoczęto roboty kanalizacyjne. W ciągu 8 lat niezwykła energia, zdolności organizacyjne i pracowitość inż. Stefana Skrzywana spowodowały, że skanalizowano śródmieście miasta oraz zbudowano i uruchomiono pierwszą oczyszczalnię ścieków na Lublinku.
W wielu miejscach miasta prowadził roboty kanalizacyjne i zaczął regulację najbardziej zanieczyszczonych rzek łódzkich, które w terenie zabudowanym kierował do krytych kanałów. Zatrudniał tysiące robotników. Uruchomił własną produkcję cegły klinkierowej wysokiej jakości, wybudował kopalnie piasku i własną betoniarnię. Dla dowozu materiałów specjalnie wybudował kolejki wąskotorowe, wykorzystywał nawet miejskie tramwaje. 
Znajdował także czas i możliwości, aby rozpoznać trasę ewentualnego przyszłego wodociągu, którym woda miała być dostarczona z Pilicy pod Tomaszowem do Łodzi i zainicjował rozmowy o wykupie potrzebnych terenów. Jeździł do stolicy pertraktować z Ministrem Finansów o udzielenie pożyczki na kontynuację budowy kanalizacji w Łodzi. 
W latach 1928–1932 rozpoczął i oddał do użytku niezbędną miastu oczyszczalnię ścieków na Lublinku.
W 1925 przy ul. Wierzbowej 52 obok rozległych składów materiałów budowlanych wodociągowo-kanalizacyjnych wybudował spory, piętrowy budynek, w którym ulokował służby produkcyjno-gospodarcze.
Kierowany przez niego Wydział Kanalizacji mieścił się w budynku mieszkalnym przy ulicy Narutowicza 2, a wobec błyskawicznego wzrostu inwestycji lokal przestał wystarczać zatrudnionym pracownikom. Skrzywan zażądał więc od magistratu zgody na budowę biurowca dla Wydziału. Budowla miała być okazała, a więc i kosztowna. Zarząd Miasta po długich staraniach wyasygnował odpowiednie fundusze i w grudniu 1929 przy ulicy Narutowicza 65 ukończono reprezentacyjny budynek mieszczący do 1939 służby wodociągowo-kanalizacyjne, zaprojektowany przez Wiesława Lisowskiego.
Od 1945 mieści się tu rektorat Uniwersytetu Łódzkiego. W holu biurowca Skrzywan polecił ułożyć w mozaikowej posadzce napis „Uśmiechnij się”, w którym wyraziła się osobowość Stefana Skrzywana. Napis został w nieznanych okolicznościach uszkodzony po wojnie i przez kilkadziesiąt lat pozostawał nieczytelny. W 2009 został zrekonstruowany.
Budował wielkie murowane kanały ogólnospławne, które stworzyły bazę późniejszej rozbudowy sieci kanalizacyjnej miasta i służą do dziś.
Nieżyjący już inż. Jan Żenow w swoich wspomnieniach tak pisał o nim: "Skrzywan był autorytetem w każdej robocie, na każdym odcinku, przy każdym konflikcie na budowie. Był zawsze wesoły i dowcipny, nie lubił ponurych twarzy pracowników, których większość znał z imienia i nazwiska, a często i stosunków rodzinnych". 
Robotnicy kochali go i szanowali. Dbał o nich, a jednocześnie potrafił w nich wzbudzić dumę z tego, że ich praca warunkuje normalny byt i rozwój miasta. Do dzisiaj zachowały się fotografie Skrzywana wśród robotników: na budowie, przy ustawianiu budowlanej wiechy, przy wspólnych okolicznościowych posiłkach.
Po ukończeniu biurowca przy ul. Narutowicza przystąpił do rozbudowy zaplecza przy ul. Wierzbowej 52, ale tym razem nie pytał nawet magistratu o zgodę. Prezydentem Łodzi był wówczas Bronisław Ziemięcki, który dla rozwoju miasta zrobił bardzo wiele. Za jego kadencji brukowano ulice, budowano szkoły, szpitale, przystąpiono do budowy dużego komunalnego osiedla mieszkaniowego – im. Montwiłła-Mireckiego dla 1 500 rodzin. Wytyczano nowe parki, ulice, linie tramwajowe, zakładano nowe oświetlenie elektryczne. Te wydatki spowodowały zadłużenie miasta na 40 milionów złotych. Prezydent był oburzony na ˌˌskrzywanowąˈˈ samowolę. Na posiedzeniu Zarządu Miasta doszło do konfliktu, w wyniku którego inż. Stefan Skrzywan zrezygnował z zajmowanego stanowiska.
Wkrótce, 1 października 1932 Skrzywan zmarł w sanatorium w Otwocku, pо długiej chorobie płuc. Pochowany został na Starym Cmentarzu w Łodzi przy ulicy Ogrodowej w części katolickiej.
W uznaniu zasług nazwano imieniem Stefana Skrzywana ulicę Starowólczańską w rejonie głównych kolektorów miejskich i rzeki Jasień, pomiędzy dzisiejszą ul. Wólczańską i al. Politechniki.
Rozmach robót zapoczątkowany przez inż. Stefana Skrzywana był kontynuowany w następnych latach. Parę lat przed wybuchem II wojny światowej rozpoczęto budowę wodociągów, uruchomionych w pełni po wojnie.
Dla uczczenia pamięci Stefana Skrzywana, na dziedzińcu Zakładu Wodociągów i Kanalizacji przy ul. Wierzbowej 52 ufundowano jego popiersie autorstwa prof. Michała Gałkiewicza odsłonięte w listopadzie 2001.

</doc>
<doc id="863794" url="https://pl.wikipedia.org/wiki?curid=863794" title="Genowefa Błaszak">
Genowefa Błaszak

 
Genowefa Nowaczyk-Błaszak (ur. 22 sierpnia 1957 w Książu Wielkopolskim) – polska lekkoatletka.
Kariera.
Zawodniczka MKS Śrem, Orkanu Poznań i Chemika Kędzierzyn Koźle. Wielokrotna reprezentantka Polski w biegach na 400 m pł, 400 m i w sztafecie 4 x 400 m. Olimpijka z Seulu (1988). 
2-krotna brązowa medalistka mistrzostw Europy w sztafecie 4 x 400 m (Praga 1978 - 3:26.76, Stuttgart 1986 - 3:24.65), finalistka ME 1986 w biegu na 400 m pł (5. miejsce - 54.74). Brązowa medalistka halowych mistrzostw Europy (1975) w sztafecie 4 x 2 okrążenia (2:49.5). Brązowa medalistka mistrzostw Europy juniorów (1973) w sztafecie 4 x 400 m (3:37.03). 2-krotnie reprezentowała Europę w zawodach Pucharu świata w biegu na 400 m pł (1981 - 2. miejsce (56.20) i 1987). 3-krotnie stawała na podium Pucharu Europy w biegu na 400 m pł (3. miejsca w 1981 – 57.21 i 1985 – 55.90, 2. miejsce w 1987 – 55.44). W tej konkurencji zajęła też 2. miejsce w cyklu mityngów Grand Prix IAAF (1985). Podczas Igrzysk Dobrej Woli w Moskwie (1986) była w biegu na 400 m piąta (51.52). 
W rankingu światowym "Track &amp; Field News" zajmowała następujące lokaty: na 400 m - 8. (1986) oraz na 400 m pł - 10. (1978), 2. (1981), 7. (1984), 4. (1985), 6. (1986), 7. (1987). Laureatka "Złotych Kolców" (1985). 4-krotna rekordzistka Polski na 400 m pł (do 54.27 w 1986) i 2-krotna w sztafecie 4 x 400 m (do 3:24.65 w 1986). 15-krotna mistrzyni Polski na stadionie (400 m, 400 m pł, 4 x 400 m) i 2-krotna halowa mistrzyni Polski (400 m). Rekordy życiowe: 100 m - 11.64 (1984), 200 m - 22.90 (1985), 400 m - 50.70 (1986), 400 m pł - 54.27 (1985).

</doc>
<doc id="863797" url="https://pl.wikipedia.org/wiki?curid=863797" title="Fokker D.XXI">
Fokker D.XXI

Fokker D.XXI – holenderski samolot myśliwski z okresu II wojny światowej, zbudowany w wytwórni Fokker.
Historia.
W 1934 roku ogłoszono konkurs na budowę nowego samolotu myśliwskiego dla lotnictwa Armii Indii Holenderskich. Wytwórnia Fokker zgłosiła na konkurs dwa projekty, dwupłatowego D.XIX będącego udoskonaloną wersją samolotu Fokker D.XVII oraz dolnopłatu oznaczonego jako Ontwerp 112, który został opracowany przez Ericha Schatzkiego.
W 1935 roku podpisano kontrakt na budowę prototypu drugiego z samolotów, który otrzymał oznaczenie D.XXI. Prototyp wykonał swój pierwszy lot 27 marca 1936. Próby samolotu wykazały, że posiada on dobre warunki lotne i dostateczne osiągi, lecz dowództwo lotnictwa Armii Indii Holenderskich zmieniło wtedy swoją koncepcję obrony i zrezygnowało z jego zakupu. Jednak już w listopadzie 1936 roku minister obrony Holandii polecił prowadzenie dalszych badań. 
Gdy okazało się, że nowy samolot Koolhoven F.K.58 będzie gotowy dopiero pod koniec 1938 roku, holenderskie siły powietrzne zamówiły 36 samolotów D.XXI. Produkcja samolotów zakończono w 1939 roku. W 1937 roku zbudowano również dwa samoloty tego typu z przeznaczeniem dla lotnictwa Danii, które były wyposażone w silnik Bristol Mercury VI-S o mocy 645 KM i uzbrojone w 2 karabiny maszynowe DISA kal. 8 mm. W tym samym czasie zbudowano także 7 samolotów dla lotnictwa Finlandii, które zostały uzbrojone w 4 karabiny maszynowe Vickers kal. 7,7 mm. Łącznie w Holandii zbudowano w latach 1936 - 1939 46 samolotów D.XXI.
W Danii, która zakupiła licencję na budowę 10 samolotów, w 1939 roku zbudowano jeszcze trzy samoloty tego typu, które nosiły oznaczenie Typ III J. Również w Finlandii w latach 1938 - 1944 produkowano samoloty D.XXI na licencji, gdzie zbudowano ich 90. Część samolotów wyprodukowanych w Finlandii została przystosowanych do działań rozpoznawczych.
Użycie w lotnictwie.
Holandia.
Samoloty D.XXI znalazły się na wyposażeniu trzech dywizjonów myśliwskich: 1 Dywizjonu ("1. JaVA") bazującego na lotnisku De Kooy, 2 Dywizjonu ("2. JaVA") bazującego na lotnisku Schiphol i 5 Dywizjonu ("5. JaVA") bazującego na lotnisku Ypenburg. 
Już we wrześniu 1939 roku samoloty te zestrzeliły pierwszy niemiecki samolot Junkers Ju 88, który naruszył przestrzeń powietrzną neutralnej Holandii. Później jeszcze kilkakrotnie walczyły z samolotami niemieckimi, jak również brytyjskimi, które przekroczyły granice holenderskie.
W momencie ataku wojsk niemieckich na Holandię w maju 1940, w lotnictwie holenderskim znajdowały się 32 samoloty tego typu, z tego 29 sprawnych. Wzięły one udział w walkach z samolotami Luftwaffe, w trakcie których uzyskano 16 zwycięstw oraz 17 prawdopodobnie. Zniszczonych zostało 20 samolotów. 
Kilka z samolotów dostało się w ręce Niemców i przynajmniej jeden samolot tego typu (numer boczny 215) otrzymał niemieckie znaki rozpoznawcze i był testowany przez Luftwaffe. Później przekazano go do berlińskiego Muzeum Lotnictwa, gdzie był eksponowany nieopodal polskiego PZL P.11. Egzemplarz ten najprawdopodobniej został zniszczony podczas bombardowania Muzeum w 1943 roku.
Finlandia.
Finowie posiadali 97 maszyn tego typu i z powodzeniem wykorzystali je w wojnie zimowej na przełomie 1939-1940. W początkowym okresie wojny samoloty te dobrze się spisywały w fińskich warunkach, jednak wraz z wprowadzeniem do walki nowych radzieckich myśliwców, ujawniły się jego wady, do których należały zbyt mała moc silnika i słabe uzbrojenie.
Dania.
W lotnictwie Danii służyło 8 samolotów Fokker D.XXI (4 samoloty nie zostały wprowadzone do służby liniowej)
W czasie zajmowania Danii w 1940 roku przez wojska niemieckie, podczas ataku I/ZG1 w dniu 9 kwietnia na lotnisko Vaerløse 11 samolotów różnych typów zostało zniszczonych na ziemi, a 14 uszkodzonych. 
W późniejszym okresie samoloty lotnictwa duńskiego znalazły się na Kløvenmarken, gdzie były składowane. W 1943 roku zostały przejęte przez Niemców i prawdopodobnie zezłomowane.

</doc>
<doc id="863800" url="https://pl.wikipedia.org/wiki?curid=863800" title="Dekanat Łódź-Ruda">
Dekanat Łódź-Ruda

Dekanat Łódź-Ruda – nieistniejący dekanat należący do archidiecezji łódzkiej. Zamieszkiwało go około 53,5 tys. wiernych.
Terytorialnie obejmował łódzkie osiedla: 1 maja, Charzew, Chocianowice, Łaskowice, Marysin, Nowe Rokicie, Piastów-Kurak, Rokicie, Ruda położone w południowo-zachodniej części miasta w dzielnicy Górna oraz dwie podłódzkie wsie Nowa Gadka i Stara Gadka.
W skład dekanatu wchodziło 6 łódzkich parafii:

</doc>
<doc id="863801" url="https://pl.wikipedia.org/wiki?curid=863801" title="Radiopółkompas">
Radiopółkompas

Radiopółkompas - półautomatyczny radionamiernik pokładowy, stosowany w samolotach do radionawigacji. 
Stanowi uproszczoną odmianę radiokompasu, z nieruchomą ramową anteną kierunkową. Współpracuje z naziemną radiostacją prowadzącą (np. radiolatarnią). Wskaźnik radiopółkompasu wskazuje odchylenie osi podłużnej samolotu od kierunku na radiostację prowadzącą, przy schodzeniu z zadanego kierunku namierzania, lecz jedynie w ograniczonym zakresie kątów z uwagi na nieruchomą antenę. Radiopółkompasy zostały wyparte przez radiokompasy i nowsze przyrządy nawigacyjne. 

</doc>
<doc id="863804" url="https://pl.wikipedia.org/wiki?curid=863804" title="Chlina Dolna">
Chlina Dolna

Chlina Dolna – część wsi Chlina w Polsce położona w województwie śląskim, w powiecie zawierciańskim, w gminie Żarnowiec. 
Położona wzdłuż rzeki Chlinki (dawniejsza Grzmięta), z układem zabudowy w formie ulicówki. Na tej kolonii znajduje się kościół pw. św. Bartłomieja i tu do końca XX w. znajdowała się szkoła Podstawowa do której również uczęszczała młodzież z Udorza i części Jeżówki. "Być może to najstarsza część Chliny."
W latach 1975–1998 Chlina Dolna administracyjnie należała do województwa katowickiego.

</doc>
<doc id="863805" url="https://pl.wikipedia.org/wiki?curid=863805" title="Chrobotki">
Chrobotki



</doc>
<doc id="863810" url="https://pl.wikipedia.org/wiki?curid=863810" title="RSTP">
RSTP



</doc>
<doc id="863811" url="https://pl.wikipedia.org/wiki?curid=863811" title="BPDU">
BPDU



</doc>
<doc id="863813" url="https://pl.wikipedia.org/wiki?curid=863813" title="BBS">
BBS



</doc>
<doc id="863817" url="https://pl.wikipedia.org/wiki?curid=863817" title="Rose Casper">
Rose Casper



</doc>
<doc id="863820" url="https://pl.wikipedia.org/wiki?curid=863820" title="Gospel (zespół muzyczny)">
Gospel (zespół muzyczny)

Gospel – amerykański zespół z Brooklynu. Został założony w 2002 na gruzach zespołu screamo Helen Of Troy, kiedy do grających tam Doolinga, Rosebooma i Millera dołączył Jon Pastir. Muzyka Gospel łączy atmosferę psychodelicznego/progresywnego rocka z agresją screamo/emo violence.
Pod koniec grudnia 2006 Gospel rozpadł się, pozostawiając nikłe nadzieje na dokończenie nagrania kolejnego albumu, którego wydanie planowane było na początek 2007 r.

</doc>
<doc id="863821" url="https://pl.wikipedia.org/wiki?curid=863821" title="David Tua">
David Tua

David Tua (ur. 21 listopada 1972 w Apii) – samoański bokser wagi ciężkiej.
Kariera amatorska.
Amatorską karierę bokserską rozpoczął w Nowej Zelandii, dokąd wyemigrował w dzieciństwie wraz z rodziną. Swój pierwszy ważniejszy tytuł zdobył w 1988 roku, zostając mistrzem Nowej Zelandii w wadze ciężkiej. Reprezentując ten kraj, w 1991 roku zdobył brązowy medal na mistrzostwach świata w Sydney (w półfinale przegrał z Féliksem Savónem), a rok później został brązowym medalistą letnich igrzysk olimpijskich w Barcelonie (w walce o finał przegrał z Davidem Izonritei).
Kariera zawodowa.
Tua przeszedł na zawodowstwo w 1992 roku. 15 marca 1996 roku, w swojej dwudziestej trzeciej walce, znokautował Johna Ruiza, przyszłego mistrza świata, w zaledwie 19 sekund. Kolejne trzy walki także zakończył przed czasem. Pokonał między innymi Olega Maskajewa, kolejnego przyszłego mistrza świata.
Pierwszą porażkę poniósł w swojej 28 walce – z Nigeryjczykiem Ike'm Ibeabuchim. Po tej porażce nastąpiło kolejnych dziesięć zwycięstw, w tym nokaut jeszcze jednego przyszłego mistrza świata, Hasima Rahmana.
Tua doczekał się w końcu walki o mistrzostwo świata dwóch organizacji: WBO i IBO. W dniu 11 listopada 2000 roku w Las Vegas okazał się jednak o wiele słabszy od Lennoxa Lewisa i przegrał z nim zdecydowanie na punkty.
Po porażce z Lewisem starał się odbudować dawną formę i wygrał walkę z Danellem Nicholsonem, lecz kolejny pojedynek przegrał na punkty z Chrisem Byrdem. Następne walki to kolejne dobre wyniki – między innymi zwycięstwo nad Fresem Oquendo i kolejny błyskawiczny nokaut, w 30 sekundzie pierwszej rundy, z Michaelem Moorerem, byłym mistrzem świata.
23 marca 2003 roku stoczył swój drugi pojedynek z Hasimem Rahmanem, który zakończył się remisem. W 2004 roku nie stoczył żadnej walki. Ponownie zaczął boksować w 2005 roku, pokonując m.in. Cisse Salifa i do września 2007 roku pokonał siedmiu mniej znanych bokserów. Następnie zrezygnował z boksu na kolejne dwa lata. Na ring powrócił po raz kolejny w październiku 2009 roku, nokautując w drugiej rundzie Shane'a Camerona. 31 marca 2010 roku pokonał na punkty po jednostronnym pojedynku Fridaya Ahunanyę. Niecałe cztery miesiące później zremisował z Monte Barettem, mimo że w ostatniej rundzie był liczony. 19 marca 2011 roku Tua pokonał Demetrice'a Kinga, a pięć miesięcy później stoczył rewanżowy pojedynek z Barrettem, który przegrał na punkty po jednogłośnej decyzji sędziów.

</doc>
<doc id="863822" url="https://pl.wikipedia.org/wiki?curid=863822" title="Rurzyca">
Rurzyca



</doc>
<doc id="863829" url="https://pl.wikipedia.org/wiki?curid=863829" title="Skrzypki szybkie">
Skrzypki szybkie



</doc>
<doc id="863830" url="https://pl.wikipedia.org/wiki?curid=863830" title="Rurzyca (dopływ Gwdy)">
Rurzyca (dopływ Gwdy)

Rurzyca – struga w województwach wielkopolskim i zachodniopomorskim, długości ok. 25 km, prawy dopływ Gwdy, w całości płynie przez tereny leśne, dzięki czemu stanowi atrakcyjny szlak kajakowy.
Rurzyca ta przepływa przez jeziora: Krąpsko Małe, Krąpsko Długie, Trzebieszki, Krąpsko Łękawe "(Krąpsko Górne)", Krąpsko – Radlino "(Krąpsko Średnie)", Dębno "(Dąb)".
Strugą tą w 1978 roku, spłynął kajakiem ksiądz kardynał Karol Wojtyła, co upamiętnia niewielki pomnik nad jeziorem Krąpsko – Radlino "(Krąpsko Średnie)".
W 1993 szlakowi temu nadano imię "Jana Pawła II".
Rezerwaty przyrody.
Do 1945 r. poprzednią niemiecką nazwą rzeki była "Rohra". W 1949 r. ustalono urzędowo polską nazwę "Rurzyca".

</doc>
<doc id="863831" url="https://pl.wikipedia.org/wiki?curid=863831" title="Kędzierzyn (Kędzierzyn-Koźle)">
Kędzierzyn (Kędzierzyn-Koźle)

Kędzierzyn () – część Miasta Kędzierzyn-Koźle (województwo opolskie). W latach 1945–51 siedziba wiejskiej gminy Kędzierzyn. W latach 1951–1975 samodzielne miasto.
Historia.
W 1283 wydano zezwolenie na lokowanie wsi Kędzierzyn na prawie niemieckim. W latach 1283–1355 znajdowała się w granicach księstwa kozielsko-bytomskiego (Piastowie śląscy).
10 stycznia 1289 książę Kazimierz bytomski jako pierwszy z książąt śląskich złożył w Pradze hołd lenny królowi czeskiemu Wacławowi II.
W 1526 powiat kozielski przeszedł pod zwierzchnictwem Habsburgów.
W 1741 podczas wojny o sukcesję austriacką powiat kozielski został zdobyty przez wojsko Królestwa Prus.
W 1783 Kędzierzyn liczył 166 mieszkańców.
Rozwój gospodarczy.
W latach 1792–1821 wybudowano Kanał Kłodnicki, który pobudził rozwój gospodarczy okolic Koźla. W 1845 uruchomiono linię kolejową Opole – Gliwice (stacja kolejowa w Kędzierzynie nazywała się wówczas "Koźle-Kędzierzyn"). Przyśpieszyło to rozwój gospodarczy całego regionu. W 1846 uruchomiono połączenie kolejowe z Raciborzem, a w latach 1875–1876 połączenie kolejowe z Nysą. W ten sposób Kędzierzyn bardzo szybko rozwinął się z wioski w osiedle dla pracowników kolei i transportu wodnego.
W latach 1880–1890 wybudowano most nadziemny nad torami.
Wzrost znaczenia Kędzierzyna.
W 1902 rozrastający się Kędzierzyn wchłonął wioskę Pogorzelec. W 1910 w Kędzierzynie żyło już 3552 mieszkańców.
W 1915 w Kędzierzynie wybudowano nowy dworzec kolejowy.
8 grudnia 1918 Górnoślązacy przedstawili w Kędzierzynie pomysł utworzenia śląskiej autonomii w ramach państwa pruskiego.
9 listopada 1919 władze niemieckie przeprowadziły na Górnym Śląsku wybory komunalne. W powiecie kozielskim strona polska zdobyła w Kędzierzynie 2 z 12 mandatów.
Plebiscyt i III powstanie śląskie.
W 1910 roku 1180 mieszkańców mówiło w języku polskim, 347 w językach polskim i niemieckim, natomiast 2495 osób posługiwało się jedynie językiem niemieckim. W wyborach komunalnych w listopadzie 1919 roku 225 głosów oddano na kandydatów z list polskich, którzy zdobyli łącznie 2 z 12 mandatów. Podczas plebiscytu w mieście uprawnionych do głosowania było 2425 mieszkańców (w tym 379 emigrantów). Za Polską głosowało 399 osób, za Niemcami 2003 osoby. 
Na samym początku III powstania śląskiego 3 maja 1921 polscy powstańcy zajęli na kilka godzin miasto i dworzec kolejowy w Kędzierzynie, nie zdołali jednak utrzymać swoich pozycji. Miejscowość była miejscem ześrodkowania głównych sił niemieckich. 6 maja 1921 Naczelna Komenda Wojsk Powstańczych rozkazała dwóm pułkom rozpocząć natarcie z zadaniem zajęcia Kędzierzyna. Z Sośnicowic wyruszył 2 pułk piechoty wojsk powstańczych im. T. Kościuszki dowodzony przez kpt. Pawła Cymsa. Rozpoczął on ciężkie walki usiłując przedrzeć się do Kędzierzyna od strony Bierawy, Starego Koźla i Pogorzelca. Równocześnie z Łabęd wyruszył 1 katowicki pułk piechoty im. J. Piłsudskiego dowodzony przez ppor. W. Fojkisa.
9 maja 1921 nacierające od wschodu siły ppor. W. Fojkisa zdobyły wieczorem Kędzierzyn, wraz z dworcem kolejowym, bronionym przez żołnierzy włoskich. Do szczególnie ciężkich walk doszło w Lenartowicach i Brzeźcach. W rejonie Kędzierzyna toczył się największe walki w ramach III powstania śląskiego.
4 czerwca 1921 niemieckie oddziały przeszły do kontrofensywy, zdobywając Koźle-Port, Kłodnicę i Kędzierzyn. Tego dnia, wycofujący się powstańcy wysadzili most kolejowy, by utrudnić ruchy wojsk niemieckich.
W lipcu 1922 powiat kozielski został oficjalnie przekazany administracji niemieckiej i włączony do Niemiec.
III Rzesza.
W latach 1933–1937 naziści przeprowadzili na Śląsku akcję usuwania nazw geograficznych posiadających niegermańską (zwykle słowiańską) etymologię. Z tego powodu w 1934 słowiańsko brzmiący "Kandrzin" zmienił nazwę na "Heydebreck", upamiętniając w ten sposób dowódcę oddziału Freikorpsu z okresu powstań śląskich.
W ramach rozpoczętej przez nazistów walki z bezrobociem podjęto budowę Kanału Gliwickiego (lata 1934–1938), który połączył Gliwice z Koźlem-Port. W latach 1934–1936 wybudowano linię kolejową Kędzierzyn-Strzelce Opolskie. Rozwój gospodarczy sprzyjał wzrostowi liczebności mieszkańców.
Polska Ludowa.
31 stycznia 1945 Armia Czerwona zajęła Kędzierzyn. Na terenie miasta funkcjonował obóz specjalny NKWD. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim.
Na początku 1946 w Kędzierzynie mieszkało 4866 osób.
W 1948 rząd podjął decyzję o wybudowaniu w Kędzierzynie trzeciej w kraju obok Chorzowa i Tarnowa fabryki nawozów sztucznych. Fabryka otrzymała nazwę: Zakłady Przemysłu Azotowego „Kędzierzyn”. Pierwszą produkcję chemikaliów uruchomiono w październiku 1949. Kędzierzyn przestał być „miastem kolejarzy” na rzecz „miasta chemików”.
2 marca 1951 Kędzierzyn otrzymał prawa miejskie.
Dla potrzeb nowych pracowników rozbudowywanych zakładów chemicznych w 1953 rozpoczęto budowę nowych domów mieszkalnych na wznoszonym osiedlu im. M. Buczka (na południe od Śródmieścia).
1 stycznia 1973 do Kędzierzyna przyłączono Blachownię.
Kędzierzyn-Koźle.
30 października 1975 nastąpiło połączenie miast Koźla, Kędzierzyna, Kłodnicy i Sławięcice oraz 3 wsi (Lenartowic, Miejsca Kłodnickiego i Cisowej) wchodzących w skład gminy Sławięcice – początek dzisiejszego miasta Kędzierzyn-Koźle.
Gospodarka.
Handel.
W Kędzierzynie znajdują się sklepy sieci: Biedronka, Lidl, Żabka, E.Leclerc i Lewiatan, a także Carrefour, Kaufland oraz Castorama.
Transport.
Przez Kędzierzyn przebiega droga krajowa: 40.
Komunikacja miejska.
Miejski Zakład Komunikacyjny w Kędzierzynie-Koźlu posiada w dzielnicy Kędzierzyn 16 przystanków autobusowych: Kędzierzyn Dworzec PKP, K. Miarki, Bank PKO, Ratusz, Pionierów, W. Polskiego Hala Sportowa, W. Polskiego „Arka”, W. Polskiego, Komenda Policji, Szkoła podstawowa 6, 1 Maja I, Restauracja „Kosmos”, Gazownia, Grunwaldzka I, Spółdzielnia Inparco, Stalmacha.
Transport kolejowy.
Kędzierzyn-Koźle leży na trasie ważnych linii o znaczeniu krajowym i międzynarodowym. W Kędzierzynie znajduje się główny dworzec kolejowy miasta:
Władze miasta.
Przewodniczący prezydium miejskiej rady narodowej, od 1972 naczelnicy miasta:
Dalej patrz Kędzierzyn-Koźle.
Służby mundurowe.
Policja.
Komenda Powiatowa Policji w Kędzierzynie-Koźlu.

</doc>
<doc id="863832" url="https://pl.wikipedia.org/wiki?curid=863832" title="Męski striptiz">
Męski striptiz

Męski striptiz (ang. "The Strip", 2002–2003) – nowozelandzki serial komediowy stworzony przez Alana Brasha i wyprodukowany przez The Gibson Group.
Jego światowa premiera odbyła się w Nowej Zelandii 5 marca 2002 roku na kanale TV3, zaś w Polsce premiera polska 6 grudnia 2004 roku na antenie Zone Club. W rolę lektora wcielił się Marek Lelek.
Opis fabuły.
Życie 35-letniej Melissy wypełnia praca w kancelarii adwokackiej i wychowanie nastoletniej córki. Ma zdawałoby się kochającego męża, jednak pewnego dnia wracając niespodziewanie do domu zastaje go w łóżku... z innym mężczyzną. Jej uporządkowane odtąd życie rozpada się w drobne kawałki. Pakuje walizki i razem z córką wyprowadza się do matki. Chcąc się komuś wyżalić, spotyka się ze swoją najlepszą przyjaciółką w klubie znanym z gorących popisów striptizerek. I doznaje olśnienia – postanawia porzucić swe dotychczasowe życie i otworzyć nocny klub, w którym to mężczyźni będą się rozbierać dla kobiet. Niestety, realizacja planu nie jest taka prosta. Melissa nie ma doświadczenia w prowadzeniu firmy i ma konkurenta w postaci właściciela klubu położonego po drugiej stronie ulicy.
Obsada.
i inni

</doc>
<doc id="863833" url="https://pl.wikipedia.org/wiki?curid=863833" title="Kłodnica (Kędzierzyn-Koźle)">
Kłodnica (Kędzierzyn-Koźle)

Kłodnica () – część miasta Kędzierzyna-Koźla w województwie opolskim.
Kłodnica znajduje się między Kędzierzynem a Koźlem, przy ujściu Kanału Kłodnickiego i Kanału Gliwickiego do Odry
W latach 1945–1954 i 1973–1975 Kłodnica była siedzibą wiejskiej gminy Kłodnica. W latach 1973–1975 samodzielne miasto. Od 1975 roku część Kędzierzyna-Koźla.
Nazwa.
7 maja 1946 r. ustalono urzędową polską nazwę miejscowości – Kłodnica, określając drugi przypadek jako Kłodnicy, a przymiotnik – kłodnicki.
Historia.
W zapiskach z 1303 zachowała się informacja o istnieniu wsi Kłodnica. W 1783 Kłodnica liczyła 383 mieszkańców. W 1814 Kłodnica uwolniła się od pańszczyzny.
W latach 1792–1821 wybudowano Kanał Kłodnicki, który pobudził rozwój gospodarczy okolic Koźla. Po Kanale Kłodnickim kursowało rocznie ponad tysiąc statków, przewożąc głównie towary z Gliwic do manufaktury w Sławięcicach oraz do składnicy towarów żelaznych utworzonej u ujścia Kanału do Odry. W 1861 wybudowano bocznicę kolejową z Kędzierzyna do przystani przy Kanale Kłodnickim.
W 1910 w Kłodnicy mieszkało 3709 osób.
9 listopada 1919 władze niemieckie przeprowadziły na Górnym Śląsku wybory komunalne. W powiecie kozielskim strona polska zdobyła w Kłodnicy 3 z 12 mandatów. W plebiscycie w Kłodnicy padło 1535 głosów za Niemcami i 494 za przyłączeniem do Polski.
Podczas III powstania śląskiego 10 maja 1921 nacierające od wschodu siły powstańcze dowodzone przez ppor. W. Fojkisa zdobyły Kłodnicę i Koźle-Port, wypierając Niemców na drugi brzeg Odry do Koźla. 4 czerwca 1921 niemieckie oddziały przeszły do kontrofensywy, odbijając Koźle-Port, Kłodnicę i Kędzierzyn.
W lipcu 1922 powiat kozielski został oficjalnie przekazany administracji niemieckiej i z powrotem włączony do Niemiec.
31 stycznia 1945 Armia Czerwona zajęła Kłodnicę. 21 marca 1945 rozpoczęło się przejmowanie od Armii Czerwonej obiektów gospodarczych w powiecie kozielskim. Na początku 1946 w Kłodnicy mieszkało 3098 osób.
25 września 1954 reforma podziału administracyjnego powołała na terenie powiatu kozielskiego 30 gromad, w tym Gromada Kłodnicy. W listopadzie 1959 Kłodnica otrzymała status osiedla.
1 stycznia 1973 Kłodnica otrzymała prawa miejskie.
15 października 1975 nastąpiło połączenie miast Koźla, Kędzierzyna, Kłodnicy i Sławięcic oraz 3 wsi (Lenartowic, Miejsca Kłodnickiego i Cisowej) – początek dzisiejszego miasta Kędzierzyn-Koźle.
Zabytki.
Do wojewódzkiego rejestru zabytków wpisany jest:
inne zabytki:
Komunikacja.
Układ drogowy.
W Kłodnicy znajduje się skrzyżowanie drogi krajowej nr 40 z drogą wojewódzką 423.
Komunikacja miejska.
Miejski Zakład Komunikacyjny w Kędzierzynie-Koźlu posiada w dzielnicy Kłodnica 7 przystanków autobusowych: Wyspiańskiego I, Wyspiańskiego II, Kościół, Kanał, Szkoła specjalna, Skrzyżowanie, Krasickiego.
Przez Kłodnicę przebiega siedem linii autobusowych, na trasach: 1, 2, 4, 10, 13, 14, 15. Dodatkowo wybrane kursy linii nr 5.
Władze miasta.
Naczelnik miasta:
Dalej patrz Kędzierzyn-Koźle.

</doc>
<doc id="863834" url="https://pl.wikipedia.org/wiki?curid=863834" title="Kultury epoki brązu">
Kultury epoki brązu

Najważniejsze kultury archeologiczne epoki brązu i wczesnej epoki żelaza (do ok. 400 r. p.n.e.) z podziałem na region występowania. 

</doc>
<doc id="863850" url="https://pl.wikipedia.org/wiki?curid=863850" title="Koźle (Kędzierzyn-Koźle)">
Koźle (Kędzierzyn-Koźle)

Koźle (, ) – część miasta Kędzierzyna-Koźla (województwo opolskie), nad Odrą, w pobliżu ujścia Kanału Gliwickiego i Kłodnicy do Odry, na Górnym Śląsku. Koźle prawa miejskie otrzymało w 1281 (lokowane było na prawie magdeburskim) i należy do najstarszych miejscowości śląskich. Było stolicą księstwa piastowskiego. Od 1975 część miasta Kędzierzyn-Koźle, wyraźnie odrębna terytorialnie.
Koźle jest jednym z większych portów śródlądowych w Polsce i węzłem drogowym. Są tu dwie stacje kolejowe. Przemysł stoczniowy, maszynowy, spożywczy, eksploatacja kruszywa.
Toponimia.
Nazwa pochodzi od polskiej nazwy "kozioł". Niemiecki nauczyciel Heinrich Adamy w swoim dziele o nazwach miejscowych na Śląsku wydanym w 1888 roku we Wrocławiu wymienia nazwę miasta zanotowaną w dokumencie z 1104 roku "Koźle" podając jej znaczenie "„Burg der drei kastellane Koziol (das heist Ziegenbock)”" – "„Miasto trzech kasztelanów Kozłów”", co zostało uwidocznione w herbie miasta. W kolejnym miejscu wymienia miasto na liście śląskich miejscowości, których nazwy wywodzą się od nazwy "kozioł" – "„von koza = Ziege und koziel = Ziegenbock”" notując ją w obecnej polskiej formie "Koźle" – "„Stadt des Ziegenbock”".
Nazwa "Koźle" pojawiła się po raz pierwszy w "Kronice" Anonima zwanego Gallem (spisana w latach 1112–1116). Koźle było wówczas ufortyfikowanym obronnym grodem – Gall Anonim zanotował nazwę miejscowości w formie "Kosle" podając informację: „"Tymczasem zwiastowano mu właśnie, że gród Koźle na pograniczu czeskim spłonął..."” Miejscowość została wzmiankowana w łacińskim dokumencie papieża Grzegorza IX wystawionym 26 maja 1230 roku w obecnie używanej polskiej formie "Kozle" we fragmencie "in Kozle castellaturam de Racziborz circa Rybnik".
W księdze łacińskiej "Liber fundationis episcopatus Vratislaviensis" (pol. "Księga uposażeń biskupstwa wrocławskiego") spisanej za czasów biskupa Henryka z Wierzbna w latach 1295–1305 miejscowość wymieniona jest w zlatynizowanej formie "Cosla". W 1475 roku w łacińskich statutach "Statuta synodalia episcoporum Wratislaviensium" miejscowość wymieniona jest w zlatynizowanej formie "Cosle". W roku 1613 śląski regionalista i historyk Mikołaj Henel z Prudnika wymienił miejscowość w swoim dziele o geografii Śląska pt. "Silesiographia" podając jej łacińskie nazwy: "Cosla", "Cozla".
W pruskim urzędowym dokumencie z 1750 roku wydanym języku polskim w Berlinie przez Fryderyka Wielkiego wymienione jest "Koźle" pośród innych śląskich miejscowości.
W alfabetycznym spisie miejscowości na terenie Śląska wydanym w 1830 roku we Wrocławiu przez Johanna Knie miejscowość występuje pod nazwą niemiecką "Kosel" oraz polską "Koźle". Nazwę "Koźle" w książce „Krótki rys jeografii Szląska dla nauki początkowej” wydanej w Głogówku w 1847 wymienił śląski pisarz Józef Lompa. Polską nazwę "Kędzierzyn" oraz niemieckie "Kandrzin" i stację kolejową "Kosel-Kandrzin" wymienia Słownik geograficzny Królestwa Polskiego wydany na przełomie XIX i XX wieku.
Historia.
Średniowiecze.
Gród był położony w ważnym strategicznie miejscu, na skrzyżowaniu szlaków handlowych z Opawy do Opola i Wrocławia oraz z Pragi do Bytomia i Krakowa.
Koźle było jednym z najstarszych grodów na Śląsku o dużym znaczeniu militarnym. Pierwszy gród zbudował prawdopodobnie Mieszko I w 983 roku . W 1106 doszło do spalenia Koźla, co Bolesław III Krzywousty uznał za część wojny z Czechami i pośpiesznie odbudował zniszczony gród. W 1108 doszło do bitwy z wojskami morawskimi w pobliżu Koźla, po której zajęto pobliski gród Racibórz. W 1133 gród Koźle został przejściowo zdobyty i spalony przez Czechów. W 1155 odbudowane miasto było siedzibą kasztelanii.
W 1202 księstwo opolsko-raciborskie z Koźlem było pod władaniem księcia Mieszka Plątonogiego. Zobacz: Książęta opolsko-raciborscy.
Około 1281 nastąpił podział księstwa opolskiego i Koźle weszło w skład księstwa kozielsko-bytomskiego (książę Kazimierz bytomski). Równocześnie Koźle otrzymało prawa miejskie na prawie niemieckim. W latach 1281–1355 Koźle znajdowało się w granicach księstwa kozielsko-bytomskiego (Piastowie śląscy). 10 stycznia 1289 książę Kazimierz bytomski złożył w Pradze hołd lenny królowi czeskiemu Wacławowi II.
W celu znalezienia środków na zrównoważenie budżetu książę bytomski rozpoczął rozsprzedawanie swojego dziedzictwa. Najpierw w 1334 zastawił za cztery tysiące grzywien srebra księciu raciborskiemu Leszkowi księstwo kozielskie, z tym jednak zastrzeżeniem, że w przypadku jego bezpotomnej śmierci Koźle na powrót ma wrócić w granice księstwa bytomskiego. W 1336 Koźle powróciło do księstwa bytomskiego – książę Władysław bytomski wydzielił wówczas tę dzielnicę najstarszemu synowi Kazimierzowi, a po jego śmierci w 1342 kolejnym księciem kozielskim został jego młodszy brat Bolesław bytomski.
W 1355 po śmierci księcia Bolesława bytomskiego księstwo bytomsko-kozielskie zostało podzielone pomiędzy najbliższych krewnych książąt i cieszyńskich. W okresie tych ciężkich sporów mieszczanie Koźla złożyli hołd lenny księżnej Beatrycze, córce zmarłego księcia Władysława Bytomskiego. Ostatecznie Koźle z terenami okolicznymi przypadło książętom z linii Piastów oleśnickich – książę Konrad I oleśnicki.
Przed 1373 w Koźlu osiedlili się pierwsi Żydzi (zajmowali się działalnością kredytową).
Przed 1431 wybudowano mury obronne miasta Koźla, z co najmniej czterema bramami. W mieście istniał kościół parafialny, kościół Bernardynów i ratusz. W 1431 wybudowano poza murami miejskimi klasztor Franciszkanów z kościołem. Na przełomie XV-XVI wieku miasto było ważnym ośrodkiem rzemiosła i handlu.
Na początku XV wieku starosta Górnego Śląska Jan Bielik zaczął skupywać rozdrobnione ziemie śląska opolskiego. W 1477 wykupił on od książąt oleśnickich księstwo kozielskie. Jan Bielik wpadł jednak w niełaskę króla Czech i Węgier Władysława Jagiellończyka (syn króla polskiego Kazimierza IV Jagiellończyka), który w 1490 sprzedał Koźle Pucie von Riesenberg ze Švihova. W 1509 jego syn, Wilhelm von Riesenberg sprzedał księstwo kozielskie księciu opolskiemu Janowi Dobremu. Jan II nigdy się nie ożenił i nie miał następców. Powodem według wiarygodnych źródeł była impotencja.
Habsburgowie.
W 1526 zmarł król Czech i Węgier Ludwik II Jagiellończyk, ostatni władca tych krajów z dynastii Jagiellonów. Jego następcą został arcyksiążę austriacki Ferdynand I Habsburg. Tym samym Koźle przeszło pod zwierzchnictwem Habsburgów.
Ostatni opolski Piast Jan II Dobry umarł bezpotomnie 27 marca 1532 w Raciborzu, a został pochowany w kościele św. Krzyża w Opolu. Po jego śmierci księstwo opolsko-raciborskie dostało się w całości w ręce margrabiego Jerzego Hohenzollerna (wyraził na to zgodę Ferdynand I Habsburg).
W pierwszej połowie XVI wieku Koźle posiadało 18 okolicznych wsi i 2 folwarki. Miasto Koźle posiadało około 170 domów i 1000 mieszkańców. Przeważała ludność polska.
W 1558 cesarz Ferdynand I Habsburg oddał w zastaw (za pieniądze) ziemie kozielsko-głogóweckie radcy cesarskiemu Ottonowi von Zedlitzowi z Prochowic. W 1559 cesarz wydał edykt nakazujący Żydom opuszczenie terenów dziedzicznych Habsburgów. W rezultacie tej decyzji, w 1563 zakazano tolerowania Żydów w Koźlu i na jego przedmieściach. Równocześnie, w 1563 Johann von Oppersdorff zakupił Koźle – tym samym przestało być ono miastem książęcym, a zaczęło być miastem prywatnym.
Na początku XVII wieku Koźle liczyło 235 domów i 1800 mieszkańców. W mieście znajdował się murowany dwupiętrowy ratusz. W latach 1562–1572 odbudowano zamek, którego mury obronne (w tym wieża i baszta obronna) były otoczone dwoma fosami.
W 1617 miasto Koźle z terenami przyległymi zostało sprzedane Andrzejowi Kochcickiemu.
Podczas wojny trzydziestoletniej (1618–1648) po bitwie na Białej Górze 1620 protestanci musieli uciekać z kraju, a ich dobra uległy konfiskacie. Podobny los spotkał Andrzeja Kochcickiego (aresztowany w 1633 i stracony w Wiedniu). Pożary zniszczyły Koźle w latach 1620, 1626 i 1633. W 1642 Koźle zdobyli i spalili Szwedzi. Podczas wojny trzydziestoletniej większość mieszkańców uciekła do Rzeczypospolitej.
W 1637 król Polski Władysław IV Waza zwrócił się do cesarza Ferdynand III Habsburg z żądaniem spłaty zaległych posagów żon zmarłego Zygmunta Wazy. Ostatecznie w 1645 zawarto porozumienie i na 50 lat do Polski przyłączono księstwo opolsko-raciborskie z dobrami kozielskimi. W 1666 po spłacie zaległego długu księstwo powróciło do Habsburgów.
Twierdza Koźle.
W 1739 kolejny pożar zniszczył większość zabudowy Koźla. Odbudowę miasta ograniczały wybudowane przez Austriaków umocnienia. Utworzono Twierdzę Koźle, która była austriacką twierdzą drugiej klasy. Wokół całego miasta wybudowano umocnienia ziemne (wał ziemny, mur i rów) w kształcie gwiazdy ośmioramiennej. Prace budowlane nie zostały ukończone.
W 1735 ziemie kozielskie przekazano hrabiemu Ferdinandowi von Plettenbergowi.
Prusy.
W XVIII wieku Koźle podlegało inspekcji podatkowej w Prudniku. W 1741 podczas wojny o sukcesję austriacką Koźle zostało zajęte przez wojska pruskie. W 1743 postanowiono wybudować tutaj nową twierdzę. Wyburzono austriackie fortyfikacje i rozpoczęto budowę nowych na kształcie gwiazdy pięcioramiennej.
Podczas II wojny śląskiej w 1745 Koźle zostało przejściowo zdobyte przez Austriaków. Miasto zostało odbite po miesięcznym oblężeniu. Bombardowanie zniszczyło większość domów.
Król Prus Fryderyk II Wielki rozumiał strategiczne położenie Koźla i w latach 1746–1754 osobiście doglądał budowy fortyfikacji Twierdzy Koźle.
Podczas wojny siedmioletniej w 1758 wojska austriackie blokowały przez pięć miesięcy Twierdzę Koźle, jednak jej nie zdobyły.
W 1787 w Koźlu było prawie 200 domów. W mieście mieszkało 1710 cywilów (w tym 30 Żydów i 1300 wojskowych. W latach 1792–1821 wybudowano Kanał Kłodnicki, który pobudził rozwój gospodarczy okolic Koźla.
Podczas wojen napoleońskich w 1807 wojska francuskie, bawarskie i wirtemberskie prowadziły nieudane oblężenie Twierdzy Koźle. Erasmus von Deroy, dowódca Pierwszej Dywizji Bawarskiej prowadził oblężenie twierdzy kozielskiej, obroną kierował komendant twierdzy David von Neumann, a po jego śmierci na tyfus Wilhelm von Puttkammer, po 5 miesiącach walk twierdza skapitulowała, nie przekazano jej jednak wojskom bawarsko-francuskim w związku z pokojem w Tylży
W 1846 w Koźlu było 234 domów i 2515 mieszkańców. Na obrzeżach miasta istniało 8 hut i walcowni żelaza, tartak parowy, 60 młynów wodnych, 33 wiatraki itd. Ważnym ośrodkiem przemysłowym były wówczas Sławięcice i Blachownia.
Po Kanale Kłodnickim kursowało rocznie ponad 1000 statków, przewożąc głównie towary Gliwic do manufaktury w Sławięcicach oraz do składnicy towarów żelaznych utworzonej u ujścia Kanału do Odry.
Pod względem wyznania w 1861 w Koźlu mieszkało: 2195 katolików, 475 ewangelików i 181 osób wyznania mojżeszowego.
Rozwój gospodarczy.
W 1873 nastąpiła likwidacja twierdzy kozielskiej, co umożliwiło rozwój gospodarczy Koźla. Jednak Koźle nie było już w stanie dogonić sąsiedniego Kędzierzyna.
1876 roku otwarto linię kolejową, która połączyła Koźle z Prudnikiem i Nysą.
W latach 1891–1908 wybudowano port rzeczny w Koźlu-Porcie. Był to największy port rzeczny na Odrze, a drugi po Duisburgu największy port śródlądowy w Niemczech. Przy nim powstały zakłady przemysłowe (fabryka celulozy i papieru, stocznie). W 1898 uruchomiono połączenie kolejowe z Baborowem.
W 1910 w Koźlu żyło 7832 mieszkańców.
Plebiscyt.
W 1919 roku Polska Organizacja Wojskowa Górnego Śląska postanowiła zbrojnie rozstrzygnąć spory terytorialne na swoją korzyść. W tym celu wyznaczono termin wybuchu powstania na noc z 22 na 23 czerwca 1919. Później decyzję zmieniono, jednak nowe rozkazy nie zdołały dotrzeć do wszystkich terenowych komórek na czas. W rejonie Koźla doszło wówczas do starcia z niemiecką policją Grenzschutz Ost (zginęło 3 powstańców).
9 listopada 1919 władze niemieckie przeprowadziły na Górnym Śląsku wybory komunalne. W powiecie kozielskim strona polska zdobyła w Koźlu 1 z 24 mandatów.
W maju 1920 niemiecka bojówka zdemolowała lokal powiatowego Polskiego Komisariatu Plebiscytowego w Koźlu, wskutek czego jego siedzibę przeniesiono do Ciska.
W lutym 1921 niemieccy bojówkarze odbili z kozielskiego więzienia aresztowanych przez aliantów 17 Niemców, których zatrzymano za naruszanie porządku publicznego.
Plebiscyt na Górnym Śląsku odbył się 20 marca 1921. W powiecie kozielskim nie doszło do żadnych incydentów.
III powstanie śląskie.
Podczas III powstania śląskiego 9 maja 1921 nacierające od wschodu siły powstańcze dowodzone przez ppor. W. Fojkisa zdobyły Kędzierzyn. 10 maja 1921 zdobyły Kłodnicę i Koźle-Port wypierając Niemców na drugi brzeg Odry do Koźla.
4 czerwca 1921 niemieckie oddziały przeszły do kontrofensywy, zdobywając Koźle-Port, Kłodnicę i Kędzierzyn.
W lipcu 1922 powiat kozielski został oficjalnie na powrót przekazany administracji niemieckiej.
III Rzesza.
W ramach rozpoczętej przez nazistów walki z bezrobociem podjęto budowę Kanału Gliwickiego (lata 1934–1938), który połączył Gliwice z Koźlem-Port. Rozwój gospodarczy sprzyjał wzrostowi liczebności mieszkańców. W maju 1939 w Koźlu żyło 10836 mieszkańców.
Podczas nocy kryształowej z 9 na 10 listopada 1938 naziści spalili synagogę w Koźlu (obecna ul. 24 Kwietnia – wówczas Reinschdorferstrasse).
Przygotowując się do kampanii wrześniowej 1939 przeciwko Polsce, wojska niemieckie skoncentrowały w rejonie Koźla 27 Dywizję Piechoty, która miała w drugim rzucie nacierać na Tarnowskie Góry, Zawiercie i Jędrzejów.
W latach 1940–1945 na terenie Koźla istniały podobozy obozu w Łambinowicach i trzy obozy pracy przymusowej.
W Polsce Ludowej.
20 marca 1945 Armia Czerwona zajęła Koźle. Rozebrano zniszczone: ratusz, synagogę i kościół ewangelicki. Koźle zostało siedzibą powiatu kozielskiego. Pierwsi polscy osadnicy przybyli do Koźla pod koniec kwietnia 1945. W początkach lipca rozpoczęło się wysiedlanie do Niemiec mieszkańców narodowości niemieckiej. Pierwszą grupę poprowadzono pieszo do Prudnika, skąd w wagonach towarowych zostali przewiezieni do Zgorzelca.
Na początku 1946 w Koźlu mieszkało 8277 osób, 7 maja 1946 urzędowo uchwalono obecną nazwę osiedla (wówczas miasta).
1 stycznia 1958 do Koźla włączono obszar zniesionej gromady Zmudzona (miejscowości Zmudzona i Rybarze) w tymże powiecie.
15 października 1975 nastąpiło połączenie miast Koźla, Kędzierzyna, Kłodnicy i Sławięcic oraz 3 wsi (Lenartowic, Miejsca Kłodnickiego i Cisowej) – początek dzisiejszego miasta Kędzierzyn-Koźle.
W 1997 prawie całe Koźle zostało zalane przez powódź.
Gospodarka.
Handel.
W Koźlu znajdują się sklepy sieci: Aldi, Biedronka, Intermarche, Lidl, Tesco, Żabka, Drogerie Rossmann i Schlecker, i wiele innych.
Transport.
Transport drogowy.
Miasto jest położone na skrzyżowaniu szlaków komunikacyjnych Górnego i Dolnego Śląska. Przez Koźle przebiega ważna droga krajowa nr 40, z którą krzyżują się drogi wojewódzkie 410 i 418.
Komunikacja miejska.
Miejski Zakład Komunikacyjny w Kędzierzynie-Koźlu posiada w Koźlu 11 przystanków autobusowych: Koszary, Chrobrego, Kochanowskiego, Zakład Energetyczny, Gazowa, Koźle Dworzec PKP, Piastowska I, Urząd Miasta, Dworzec PKS, Nad Odrą, Dunikowskiego.
Kursuje siedem linii autobusowych: 1, 2, 4, 10, 13, 14, 15, dodatkowo wybrane kursy linii 5.
PKS.
Veolia Transport Kędzierzyn-Koźle Spółka z o.o. (byłe Przedsiębiorstwo Komunikacji Samochodowej S.A.) posiada w Kędzierzynie-Koźlu zlokalizowanych około "25" przystanków oraz Dworzec Autobusowy w Koźlu. Veolia obsługuje liczne połączenia lokalne na terenie powiatu Kędzierzyn-Koźle oraz częściowo na terenie powiatów Krapkowice i Prudnik.
Transport kolejowy.
W Koźlu znajduje się przystanek kolejowy Kędzierzyn-Koźle Zachodnie.
Władze miasta.
Przewodniczący prezydium miejskiej rady narodowej, od 1972 naczelnicy miasta:
Dalej patrz Kędzierzyn-Koźle.
Służba Zdrowia.
 budowa nowego skrzydła kozielskiego szpitalu, w którym zgodnie z planem będzie mieściło Szpitalny Oddział Ratunkowy, Centralną Sterylizatornię, Zakład Diagnostyki Laboratoryjnej oraz oddział ortopedii.
Służby mundurowe.
Areszt śledczy.
W Koźlu znajduje się areszt śledczy: Areszt Śledczy Kędzierzyn-Koźle. Areszt śledczy obsługuje sąd i prokuraturę w Kędzierzynie-Koźlu.
Straż pożarna.
Komenda Powiatowej Straży Pożarnej w Kędzierzynie-Koźlu posiada w Koźlu jednostkę ratowniczo-gaśniczą:

</doc>
<doc id="863866" url="https://pl.wikipedia.org/wiki?curid=863866" title="Lerma (Hiszpania)">
Lerma (Hiszpania)

Lerma, także Villa Ducal de Lerma – niewielkie miasteczko w prowincji Burgos we wspólnocie autonomicznej Kastylia i León w Hiszpanii w połowie drogi pomiędzy Burgos i przełęczą Somosierra na głównym trakcie biegnącym z San Sebastián na granicy francuskiej do Madrytu (autostrada A-1).
W Lermie urodził się Cyryl Bertram męczennik i święty Kościoła katolickiego, który zginął w roku 1934, podczas wojny domowej w Hiszpanii.

</doc>
<doc id="863869" url="https://pl.wikipedia.org/wiki?curid=863869" title="Grzybieńczyk wodny">
Grzybieńczyk wodny

Grzybieńczyk wodny ("Nymphoides peltata" (S. G. Gmel.) Kuntze) – gatunek byliny należący do rodziny bobrkowatych ("Menyanthaceae"). Roślina wodna występująca w Europie i Azji, zawleczona do Ameryki Północnej. W Polsce rzadka, objęta ochroną prawną i narażona na wymarcie. Bywa uprawiana jako roślina ozdobna w oczkach wodnych.
Rozmieszczenie geograficzne.
Pochodzi z obszarów Europy i Azji o umiarkowanym klimacie (na wschodzie po Chiny i Japonię), ale występuje również w Indiach na obszarze klimatu tropikalnego. Jako gatunek zawleczony rozprzestrzenił się w Ameryce Północnej. W Szwecji i Irlandii jest uważany za obcy gatunek inwazyjny i zwalczany. W Polsce rodzimy, występuje wyłącznie na niżu i jest rośliną bardzo rzadką. Na większości dawniej podawanych stanowisk gatunek ten już wyginął.
Zagrożenia i ochrona.
Roślina objęta w Polsce ścisłą ochroną gatunkową. Kategorie zagrożenia gatunku:
Jeszcze pod koniec XX w. było w Polsce 50 stanowisk tej rośliny, w 2006 r. stwierdzono ją tylko na 25 stanowiskach. Zagraża mu zanieczyszczenie wód i naturalne zarastanie płytkich zbiorników wodnych, w których występuje.
Zastosowanie.
Ze względu na dekoracyjne kwiaty bywa czasami uprawiany jako roślina ozdobna w większych oczkach wodnych. Rośliny rozmnażane są przez podział kłączy pod koniec zimy lub wczesną wiosną. Sadzi się je na głębokości 10-45 cm. Strefy mrozoodporności 6-10.

</doc>
<doc id="863870" url="https://pl.wikipedia.org/wiki?curid=863870" title="Nymphoides peltata">
Nymphoides peltata



</doc>
<doc id="863871" url="https://pl.wikipedia.org/wiki?curid=863871" title="Limnanthemum nymphoides">
Limnanthemum nymphoides



</doc>
<doc id="863872" url="https://pl.wikipedia.org/wiki?curid=863872" title="Grzybieńczyk">
Grzybieńczyk

Grzybieńczyk ("Nymphoides" Seg.) – rodzaj roślin należący do rodziny bobrkowatych ("Menyanthaceae"). Obejmuje 55 gatunków. Rośliny te spotykane są na wszystkich kontynentach z wyjątkiem Antarktydy. Największe zróżnicowanie jest w Australii, gdzie rośnie co najmniej 19 gatunków. W Polsce (i Europie) występuje tylko jeden gatunek – grzybieńczyk wodny "N. peltata". Są to byliny, rzadziej rośliny jednoroczne rosnące w wodach. Nasiona przenoszone są przez mrówki (u gatunków australijskich) lub dzięki przestworom powietrznym unoszą się na wodzie i przez nią są przemieszczane.
Niektóre gatunki uprawiane są jako rośliny ozdobne, spichrzowe bulwy innych są spożywane, a nasiona wykorzystywane w medycynie. Z kolei rośliny rosnące w uprawach ryżu uznawane są za chwasty, a rosnące w kanałach nawadniających utrudniają ich użytkowanie.
Systematyka.
Jeden z pięciu rodzajów z rodziny bobrkowatych ("Menyanthaceae") z rzędu astrowców ("Asterales").

</doc>
<doc id="863873" url="https://pl.wikipedia.org/wiki?curid=863873" title="Campanulanae">
Campanulanae



</doc>
<doc id="863875" url="https://pl.wikipedia.org/wiki?curid=863875" title="Dzwonkopodobne">
Dzwonkopodobne



</doc>
<doc id="863876" url="https://pl.wikipedia.org/wiki?curid=863876" title="Asteranae">
Asteranae



</doc>
<doc id="863878" url="https://pl.wikipedia.org/wiki?curid=863878" title="Mieczysław Łopatka">
Mieczysław Łopatka

Mieczysław Edwin Łopatka (ur. 10 października 1939 w Drachowie) – polski koszykarz i trener koszykarski, czterokrotny olimpijczyk, wychowanek Kolejarza Gniezno.
Kariera.
Jest wychowankiem I Liceum Ogólnokształcącego w Gnieźnie, a swoją karierę zawodniczą rozpoczął w „Kolejarzu” Gniezno a następnie był jednym z najlepszych polskich koszykarzy lat sześćdziesiątych . Był medalistą mistrzostw Polski oraz Europy. Czterokrotnie sięgał po tytuł najlepszego strzelca ligi, był też dwukrotnie wybierany najlepszym zawodnikiem sezonu. Strzelec zarówno ligowy jak i reprezentacyjny. Podczas sezonu 1962/63 ustanowił rekord strzelecki polskiej ligi, notując w spotkaniu z AZS-em Gdańsk 77 punktów. Siedem lat później rekord ten został pobity przez Edwarda Jurkiewicza (84 punkty), a po następnych 12 latach przez Mieczysława Młynarskiego (90 punktów). Drugą najwyższą w swojej karierze zdobycz punktową (53) uzyskał w spotkaniu przeciw Koronie Kraków w 1969 roku.
W latach 1960–1972 236 razy wystąpił w reprezentacji Polski zdobywając 3522 punkty. Jako jedyny do tej pory polski koszykarz czterokrotnie uczestniczył w igrzyskach olimpijskich: w Rzymie w 1960 (7. miejsce), Tokio w 1964 (6. miejsce), Meksyku w 1968 (6. miejsce; z 173 pkt. został czwartym strzelcem turnieju) i Monachium w 1972 (10. miejsce).
Wiele sukcesów odniósł w mistrzostwach Europy. Był trzykrotnym medalistą: srebrnym we Wrocławiu (1963) i brązowym w Moskwie (1965) i Helsinkach (1967). Na Mistrzostwach Świata w 1967, gdzie polska drużyna zajęła 5. miejsce, został królem strzelców.
W 1968 roku miał wyjechać do Belgii, aby zasilić szeregi zespołu Standard Liège. Kontrakt czekał tam już na jego podpis. Niestety polskie władze nie wydały mu paszportu na czas, miał go otrzymać do 31 sierpnia, a otrzymał 1 września, co przekreśliło automatycznie jego wyjazd. Kraj opuścił w 1972 roku, wyjeżdżając do Francji, gdzie spędził kolejne 4 lata w roli grającego trenera.
W 1969 roku wystąpił na III Festiwalu FIBA, reprezentując zespół gwiazd Europy, którego trenerem został Witold Zagórski. Drużyna ta pokonała w Belgradzie reprezentację Jugosławii 93 – 90.
Po zakończeniu kariery został trenerem. Prowadzona przez Łopatkę drużyna Śląska Wrocław osiem razy zdobyła mistrzostwo Polski.

</doc>
<doc id="863881" url="https://pl.wikipedia.org/wiki?curid=863881" title="Jusztinián Serédi">
Jusztinián Serédi

Jusztinián Serédi (pierwotnie György Szapucsek, słow. Juraj Sapuček; ur. 23 kwietnia 1884 w Deáki, zm. 29 marca 1945 w Ostrzyhomiu) – węgierski duchowny rzymskokatolicki, benedyktyn, arcybiskup Ostrzyhomia i prymas Węgier, kardynał i Sługa Boży Kościoła katolickiego.
Młodość i kapłaństwo.
György Szapucsek urodził się w 1884 we wsi Deáki w komitacie Pozsony, obecna Słowacja. W rodzinie pochodzenia słowackiego, był dziesiątym dzieckiem spośród jedenaściorga rodzeństwa.
Za namową miejscowego proboszcza oddano go szkoły. W Bratysławie ukończył pierwsze sześć klas katolickiego gimnazjum. W 1901 przyjęto jego do zakonu benedyktynów – przybrał wtedy zakonne imię Justynian (Jusztinián). Szkołę średnią ukończył w Pannonhalma, a potem w Győr. Studia teologiczne ukończył w Rzymie na benedyktyńskiej Akademii Świętego Anzelma. Po uzyskaniu doktoratu z teologii wrócił do Pannonhalma, gdzie 14 lipca 1908 wyświęcono go na prezbitera. Po wyświęceniu pojechał do Rzymu, gdzie studiował prawo kanoniczne.
W 1904 papież Pius X zlecił profesorowi prawa kanonicznego Instytutu Katolickiego w Paryżu kardynałowi Pietro Gasparriemu kierownictwo komisji mającej opracować nowy Kodeks prawa kanonicznego. Dzięki jednemu z członków tej komisji, profesorowi prawa kanonicznego ks. Bastienowi, Justynian Szapucsek został przydzielony do prac korekcyjnych nad prawem kanonicznym. Dziełem Justyniana Szapucska jest dziewięciotomowe Codicis Juris Canonici Fontes – zbiór źródeł nowego prawa kanonicznego. Za zasługi w kodyfikacji prawa kanonicznego uniwersytet w Oksfordzie w 1936 nadał mu tytuł doktora honoris causa. Podczas prac badawczych w bibliotekach i archiwach Serédi nawiązał przyjacielskie stosunki z kardynałem Achille Rattim, późniejszym papieżem Piusem XI.
W lipcu 1908 w Pannonhalma Justynian Szapucsek otrzymał święcenia kapłańskie z rąk benedyktyńskiego sufragana ostrzyhomskiego Medárda Kohla. W 1918 ks. Szapucsek został kapelanem wojskowym w Ostrzyhomiu. Po zakończeniu I wojny światowej wrócił do Rzymu, gdzie na posiedzeniach kongregacji benedyktynów reprezentował węgierską gałąź zakonu. Jednocześnie był radcą poselstwa Królestwa Węgier przy Stolicy Apostolskiej, a następnie Chargé d’affaires poselstwa.
Ks. Szapucsek nawiązał znajomość, a potem przyjaźń z późniejszym arcybiskupem poznańsko-gnieźnieńskim i prymasem Polski kardynałem Augustem Hlondem, który również należał do grona przyjaciół późniejszego papieża Achillesa Rattiego. Wspólnie przyczynili się do powstania polskiego kościoła pod wezwaniem NMP w dzielnicy Budapesztu Kőbánya przy ulicy Kőér i wzięli udział w konsekracji tego kościoła w 1926 roku.
Biskupstwo i prymat.
W 1927 zmarł arcybiskup ostrzyhomski i prymas Węgier kard. János Csernoch. 30 listopada 1927 papież Pius XI, nie uwzględniając przedstawionej przez rząd węgierski kandydatury arcybiskupa Eger , mianował arcybiskupem ostrzyhomskim nieposiadającego nawet święceń biskupich ks. Justyniana Szapucska. Jeszcze w tym samym roku mianował go kardynałem, a dopiero 8 stycznia 1928 osobiście wyświęcił go na biskupa. Ks. Szapucsek dopiero wtedy przyjął nazwisko „Serédi”. Swoją nominację kardynalską, a potem na prymasa Węgier ks. Justynian Serédi zawdzięczał nie tylko przyjaźni z papieżem Piusem XI i z kardynałem Pietrem Gasparrim. O wiele większą rolę przy podjęciu tej decyzji przez papieża odegrała chęć okazania przez Watykan władzy nad ówczesnym państwem węgierskim – w obu przypadkach nominacja ks. Serédiego stała wbrew oficjalnemu stanowisku rządu Królestwa Węgier. Mianowanie kardynałem i arcybiskupem zwykłego księdza podkreśliło niespotykany szacunek najwyższych kół kościelnych wobec niego, jaki dotychczas potrafił zdobyć chyba jedynie zawsze uśmiechnięty święty Filip Neri, który również jako zwykły ksiądz został mianowany kardynałem.
W 1928 kardynał Serédi został wybrany dyrektorem, a potem w 1934 członkiem honorowym Węgierskiej Akademii Nauk. Jako członek senatu w 1935 wystąpił z wnioskiem o uchylenie ustawy o przymusie zawarcia małżeństwa świeckiego i uznaniu przez państwo aktów małżeńskich zawartych według prawideł ceremonii kościelnej. Jako głowa węgierskiego kościoła katolickiego niezmiennie podtrzymywał negatywne stanowisko papieża Piusa XII wobec ruchów faszystowskich i szowinistycznych, broniąc porządku konstytucyjnego i protestując przeciwko poglądom szowinistycznym.
Po okupacji Węgier przez Niemców 19 marca 1944 prymas Serédi wystąpił w obronie Żydów, a szczególnie katolików pochodzenia żydowskiego, praktycznie występując tym samym przeciwko polityce NSDAP.
Podczas posiedzenia Rady Państwa Królestwa Węgier 27 października 1944 prymas Serédi kategorycznie sprzeciwił się przejęciu władzy przez Ferenca Szálasiego, a później nie wziął udziału w ślubowaniu „Wodza Narodu” 4 listopada 1944.
Kardynał Justynian Serédi zmarł 29 marca 1945 w Ostrzyhomiu. Przyczyną był zawał
serca, którego doznał w kilka dni po usłyszeniu wiadomości o bombardowaniu Budapesztu.
Jego następcą został człowiek równie wybitny, a przy tym przyjazny Polsce – bp József Mindszenty.
Prymas Serédi był poliglotą. Mówił (oprócz węgierskiego i słowackiego) łaciną, dawną greką, j. hebrajskim, niemieckim, trochę hiszpańskim, angielskim, francuskim. Był obywatelem honorowym Pannonhalmy i Ostrzyhomia.
Pomoc prymasa dla polskich uchodźców.
We wrześniu 1939 na Węgry przybyło około 140 tysięcy polskich uchodźców cywilnych i wojskowych. Prymas Serédi wezwał wtedy do siebie ministra spraw wewnętrznych Królestwa Węgier Ferenca Keresztes-Fischera i dyrektora departamentu socjalnego tego ministerstwa Józefa Antalla, którego nakazał mianować komisarzem rządowym do spraw uchodźców. Faktyczne załatwianie ze strony kościoła spraw związanych z uchodźstwem polskim prymas Serédi powierzył swojemu osobistemu sekretarzowi ks. prałatowi , który jednocześnie był dyrektorem Departamentu Katolickiego Ministerstwa Oświaty i Spraw Wyznaniowych. Na polecenie prymasa ks. Beresztóczy osobiście prosił posła polskiego w Budapeszcie Leona Orłowskiego o wyznaczenie łącznika, którym został dziennikarz i naukowiec Zdzisław Antoniewicz. W pomocy Polakom brali udział również Józef Antall senior i dyrektor departamentu jenieckiego Ministerstwa Obrony płk , płk Lóránd Utassy, okoliczni księża Béla Varga i László Lékai oraz nuncjusz apostolski abp Angelo Rotta.
Kardynał Serédi niejednokrotnie odwiedzał obozy polskich uchodźców i odprawiał w nich msze święte. Z inicjatywy prymasa Serédiego pod opieką biskupa sufragana Vác Árpáda Hanauera powołano do życia polską szkołę podstawową i bursę dla dzieci żydowskich (przeważnie sierot), które uciekły z Polski. Prymas Serédi wielokrotnie w tajemnicy odwiedzał tę szkołę. Józef Antall rozesłał do wszystkich węgierskich organów administracji państwowej okólnik o treści „na Węgrzech nie ma polskich Żydów, są tylko i wyłącznie uchodźcy polscy”. Za wiedzą prymasa bardzo wielu polskich Żydów znalazło schronienie w węgierskich klasztorach, przede wszystkim u benedyktynów, franciszkanów i u dominikanów. W pomocy Polakom prymas Serédi współpracował z innymi węgierskimi kościołami – z kościołem ewangelickim, reformowanym, unitariańskim i z baptystami.
Ulubiony cytat prymasa z Pisma Świętego dokładnie odzwierciedlał wszystko to, co uczynił w interesie Polaków i Żydów: "timor non est in caritate sed perfecta caritas foras mittit timorem quoniam timor poenam habet qui autem timet non est perfectus in caritate" (1 Jo 4.18) – „w miłości nie ma lęku, lecz doskonała miłość usuwa lęk, ponieważ lęk kojarzy się z karą. Ten zaś, kto się lęka, nie wydoskonalił się w miłości” (1 J 4,18).

</doc>
<doc id="863890" url="https://pl.wikipedia.org/wiki?curid=863890" title="Nymphoides">
Nymphoides



</doc>
<doc id="863891" url="https://pl.wikipedia.org/wiki?curid=863891" title="Jusztinián kardynał Serédi">
Jusztinián kardynał Serédi



</doc>
<doc id="863892" url="https://pl.wikipedia.org/wiki?curid=863892" title="Jusztinian Seredi">
Jusztinian Seredi



</doc>
<doc id="863893" url="https://pl.wikipedia.org/wiki?curid=863893" title="Posiadło wodno-fabryczne">
Posiadło wodno-fabryczne



</doc>
<doc id="863895" url="https://pl.wikipedia.org/wiki?curid=863895" title="Iż (fabryka)">
Iż (fabryka)



</doc>
<doc id="863896" url="https://pl.wikipedia.org/wiki?curid=863896" title="Dasia">
Dasia

Dasia – rodzaj jaszczurki z podrodziny Mabuyinae w rodzinie scynkowatych (Scincidae).
Zasięg występowania.
Rodzaj obejmuje gatunki występujące w Indiach, Mjanmie, na Sri Lance, w Tajlandii, Kambodży, Laosie, Wietnamie, na Filipinach, Malezji, w Singapurze i Indonezji. 
Systematyka.
Etymologia.
"Dasia": J.E. Gray nie wyjaśnił etymologii nazwy rodzajowej, najprawdopodobniej wymyślone słowo.
Podział systematyczny.
Do rodzaju należą następujące gatunki: 

</doc>
<doc id="863897" url="https://pl.wikipedia.org/wiki?curid=863897" title="Grzesznica (meksykański serial telewizyjny)">
Grzesznica (meksykański serial telewizyjny)

Grzesznica (tytuł oryginalny "Amarte es mi pecado") - meksykańska telenowela wyprodukowana przez wytwórnię Televisa w 2004. Wyprodukowano 95 odcinków, a producentem telenoweli jest Ernesto Alonso. W głównych rolach występują Yadhira Carrillo, Sergio Sendel i Alessandra Rosaldo.
Fabuła.
Nora (Yadhira Carrillo) przysięga umierającemu ojcu, że wyjdzie za mąż za bogatego Heriberta. Okazuje się potem, że mężczyzna chce z niej uczynić jedynie swoją kochankę.
Kobieta odmawia, ale to nie skutkuje, strzela do napastnika. Mężczyzna nie wysuwa wobec niej oskarżeń, ale dziewczyna nie chce już nigdy więcej świadczyć mu usług seksualnych i postanawia popełnić samobójstwo. Od śmierci ratuje ją przystojny pilot Arturo (Sergio Sendel).
Oboje zakochują się w sobie, jednak dochodzi do nieporozumień. Nora odchodzi od ukochanego, gdyż ten ma dziecko z kobietą, której i tak nie kocha.
Wersja polska.
W Polsce serial emitowany był w telewizji TVN.

</doc>
<doc id="863900" url="https://pl.wikipedia.org/wiki?curid=863900" title="Bobrkowate">
Bobrkowate

Bobrkowate ("Menyanthaceae") – rodzina roślin należąca do rzędu astrowców ("Asterales"). Należy tu 6 rodzajów z ok. 60 gatunkami roślin wodnych i bagiennych rozprzestrzenionych na całym świecie z wyjątkiem okolic okołobiegunowych. W Polsce występują dziko dwa gatunki – bobrek trójlistkowy ("Menyanthes trifoliata") i grzybieńczyk wodny ("Nymphoides peltata").
Niektóre gatunki uprawiane są jako ozdobne. Rośliny z rodzaju grzybieńczyk bywają chwastami w uprawach ryżu i kanałach nawadniających.
Systematyka.
Rodzina tradycyjnie sytuowana była blisko goryczkowatych "Gentianaceae", czasem nawet rodzaje tu zaliczane włączano do tej rodziny. Badania molekularne ujawniły, że jej pozycja jest bardziej izolowana, a najbliżej spokrewniona jest z rodzinami "Goodeniaceae", astrowatych "Asteraceae" i "Calyceraceae" (jest siostrzana dla obejmującego je kladu).
Gromada okrytonasienne ("Magnoliophyta" Cronquist), podgromada "Magnoliophytina" Frohne &amp; U. Jensen ex Reveal, klasa "Rosopsida" Batsch, podklasa astrowe ("Asteridae" Takht.), nadrząd "Campanulanae" Takht. ex Reveal, rząd bobrkowce ("Menyanthales" T. Yamaz. ex Takht.), rodzina bobrkowate ("Menyanthaceae" (Dumort.) Dumort.).

</doc>
<doc id="863901" url="https://pl.wikipedia.org/wiki?curid=863901" title="Bobrkowce">
Bobrkowce

Bobrkowce ("Menyanthales") – rząd roślin należący do podklasy astrowe w systemie Reveala. Ze względu na bliskie pokrewieństwo z rodziną astrowatych należące tu rośliny w najnowszych systemach (APG II) włączane są do rzędu astrowców. 
Systematyka.
Gromada okrytonasienne "Magnoliophyta" , podgromada "Magnoliophytina" , klasa "Rosopsida" , podklasa astrowe "Asteridae" , nadrząd "Campanulanae" , rząd bobrkowce:
Rząd nie jest wyróżniany, a należące tu rośliny w randze rodziny włączane są do rzędu astrowców.

</doc>
<doc id="863902" url="https://pl.wikipedia.org/wiki?curid=863902" title="Menyanthaceae">
Menyanthaceae



</doc>
<doc id="863904" url="https://pl.wikipedia.org/wiki?curid=863904" title="Zagraniczne placówki duszpasterskie Polskiego Autokefalicznego Kościoła Prawosławnego">
Zagraniczne placówki duszpasterskie Polskiego Autokefalicznego Kościoła Prawosławnego

Prawosławne jednostki zagraniczne – jednostki administracyjne Polskiego Autokefalicznego Kościoła Prawosławnego poza granicami Polski.

</doc>
<doc id="863905" url="https://pl.wikipedia.org/wiki?curid=863905" title="Menyanthales">
Menyanthales



</doc>
<doc id="863907" url="https://pl.wikipedia.org/wiki?curid=863907" title="Madhjamaka">
Madhjamaka

Madhjamaka, czyli „Droga Środka” (sanskryt: माध्यमक, "Mādhyamaka", chiń. 中觀派 "Zhōngguānpài" lub 中道宗 "Zhōngdàozōng"; zwana też "Śunyavada") – jest tradycją nauk mahajany, na temat m.in. siunjaty, usystematyzowaną przez Nagardżunę (ok. 150–250 r. n.e.). Nagardżuna zawarł w madhjamace esencję nauk Buddy (około 563–483 p.n.e.), jakie on przekazywał w tzw. „Drugim Obrocie Kołem Dharmy”.
Obecnie madhjamaka jest akceptowana jako najwyższa teoretyczna wiedza we wszystkich szkołach buddyzmu tybetańskiego oraz w innych tradycjach związanych z naukami mahajany np. w buddyzmie zen. Zwolennicy nauk madhjamaki nazywani są madhjamikami. Chińska szkoła madhjamaki powstała na podstawie tłumaczeń i idei Kumaradżiwy nosiła nazwę "sanlun" („Szkoła Trzech Traktatów”).
Krótki opis.
Droga Środka.
„Droga Środka” jest teoretyczną doktryną na temat siunjaty poza wszelkimi „skrajnościami” błędów popadnięcia w omylnie rozumiany stan „pustości” jako nicości (nihilizmu) oraz błędów eternalizmu (inherentnego, wrodzonego i niezależnego istnienia zjawisk).
Budda opisuje w „Sutrze Króla Medytacyjnej Koncentracji”:
Współzależność.
Dwanaście ogniw współzależnego powstawania (sanskryt: pratītyasamutpāda) to sedno madhjamaki. Nagardżuna w „Fundamentalnych Wersach o Madhjamace” (sanskryt: Prajñanamamulamadhyamakakarika) objaśnia istotę współzależności:
Dowodzenie Nagardżuny o współzależności jest zwane „Królem wszystkich argumentów”. Zaprezentować je można następująco:
Uzupełnieniem jest dowodzenie Nagardżuny zwane „Czterema Granicami (Limitami)”. Zaprezentować je można następująco:
Pustość.
„Pustość” (siunjata) w madhjamace należy traktować jako niczym „nieograniczoną przestrzeń” dla rozwoju wszystkich doskonałych cech, aby rozwijać zdolność pomocy sobie i innym (sanskryt. bodhiczitta) oraz dla usunięcia wszystkich błędów, np. zaciemnień od niewiedzy. 
Gdyby zjawiska były inheretne i niezależne z trwale wrodzonymi i nie mogącymi się już zmienić cechami, nie podlegałyby zmianom, a wszystko byłoby już z góry ustalone i przeznaczone. Jednakże teoria o „pustości” neguje inherentność zjawisk i ukazuje, że współzależność zjawisk obejmuje wszystko całkowicie. Każda więc czująca istota według tego ujęcia ma nieograniczone możliwości rozwoju nawet aż do poziomu Doskonałego Oświecenia według buddyzmu.
Nagardżuna to wyjaśnia w dziele „Polemika na Zarzuty” (ang. The Rebuttal of Objections, sanskryt: Vigrahavyavartanıkarika):
Natura Buddy.
Główną postacią rozwoju madhjamaki był Nagardżuna (ok. 150–250 r. n.e.) oraz jego „duchowy następca” Arjadewa (ok II w n.e.), a popularnymi obecnie wielkimi komentatorami byli m.in. Buddhapalita (400-450 r n.e), Bhavaviveka (500–578 r. n.e.) i Czandrakirti (600–650 r. n.e.). Podstawą nauk madhjamaki są sutry Buddy związane z naukami Pradżniaparamity, patrz. np. Sutra Serca, Sutra Diamentowa. Główny przekaz nauk o naturze buddy pochodzi natomiast od Asangi (Indie, IV w. n.e) a rozpowszechniony przez Vasubandhu (Indie, IV) rozwinął się jako jogaczara. Madhjamaka i jogaczara nie dotyczą jedynie intelektualnych spekulacji, ale podkreślają potrzebę bezpośredniego wglądu „poza słowami” tzw. poza-konceptualnej mądrości. Owa potrzeba bezpośredniego zrealizowania mądrości, poprzez przekraczanie „skrajności” w madhjamace lub realizowanie nauk o naturze buddy w jogaczarze, tworzą jedną kompleksową całość mahajany. Ważne więc jest, aby nauki o „Drodze Środka” nie traktować jako sprzeczne z naukami o naturze Buddy.
Nagardżuna w „Fundamentalnych Wersach o Madhjamace” (sanskryt: Prajñanamamulamadhyamakakarika) wyjaśnia:
Dwie prawdy.
Madhjamaka stosuje podział na dwie prawdy bądź dwie rzeczywistości (sanskryt: satya):
Tybetański madhjamika Pało Rinpocze (1504–1566): 
Jednakże ów podział pomiędzy dwoma rzeczywistościami nie jest ontologiczny, ale elementarnie epistemologiczny. Oznacza to, że nie mówi się o dwóch oddzielnych zbiorach rzeczywistości, które by niezależnie i obiektywnie przebywały w dwóch oddzielnych sferach zwanych sansarą i nirwaną. Dwie rzeczywistości odnoszą się po prostu do tego, co jest „doświadczane” przez dwie kategorie „istot”: uwarunkowanych (tzw. czujących) i nieuwarunkowanych (buddów).
Tym niemniej, znaczenie soteriologiczne prawdy konwencjonalnej jest niezaprzeczalne. Można wyrazić to uproszczeniem: „wydające się” wydaje się coraz mniej, prowadząc jednak we właściwym kierunku, aż do stanu buddy. Czandrakirti w „Wykładni Środkowej Drogi” (sanskryt: Madhyamakavatara) oznajmia:
Przekraczanie skrajności.
Istnieje wiele dowodzeń, które umożliwiają obalanie wszelkich „skrajności” innych systemów buddyjskich bądź nie-buddyjskich, np. dowodzenie „Wadżra-iskier” Nagardżuny obalające błędy czterech rodzajów (inherentnie wrodzonego) powstawania (powstawania z siebie, z czegoś innego, z tych obu, z żadnych z nich). Pięć głównych dowodzeń Nagardżuny oraz inne dowodzenia są zawarte np. w „Fundamentalnych Wersach o Madhjamace” (sanskryt: Prajñanamamulamadhyamakakarika), „Polemice na Zarzuty” (sanskryt: Vigrahavyavartanıkarika) i „Siedemdziesięciu Strofach o Pustości” (sanskryt: Yuktisastika) Nagardżuny, w „Wykładni Środkowej Drogi” (sanskryt: Madhyamakavatara) Czandrakirtiego oraz w „Iluminacji Ornamentu Niezkazitelnej Realizacji” (sanskryt: Abhisamayalankaraloka) Haribhadry.
Wykazują one, że wszelkie podziały „prawdy” odnoszą się tylko do poziomu konwencjonalnego, czyli złudnego, tylko wydającego się (konceptualnie). Poziom ostateczny można zrealizować tylko poza-konceptualnie, przekraczając wszelkie owe podziały zwane tzw. „skrajnościami” sprowadzającym ze „środkowej ścieżki”. Wszystkie punkty odniesienia, takie jak: istnienie, nie-istnienie, zarówno istnienie i nie-istnienie, ani istnienie i ani nie-istnienie, winny być przekroczone. Prawda ostateczna, czyli całkowity wgląd we „współzależność wszystkich zjawisk”, niemożliwa jest do uchwycenia w żadnym ze stanowisk. Wszelkie podziały owego stanu ostatecznego, np. na „trzy ciała Buddy”, są jedynie dydaktyczne, a nie dogmatyczne. Charakterystyczna tutaj jest prasangika. Odróżnia się ona od innych doktryn madhjamaki tym, że obala wszelkie autonomiczne stanowiska (sanskryt. svatantra) poprzez doprowadzenie do absurdu w strategii „reductio ad absurdum”, inaczej zwanej z sanskrytu „prasanga”.
Należy zaznaczyć, że nauki madhjamaki nie dotyczą jedynie intelektualnych spekulacji, ale podkreślają potrzebę bezpośredniego wglądu „poza słowami”, tzw. poza-konceptualnej mądrości. W tym celu madhjamakę praktykuje się poprzez śamathę – jedno upunktowiono skupioną uważność i vipassanę – analityczne poznawanie w celu doświadczenia wglądu w naturę rzeczywistości. Więcej czytaj w siunjata#Praktyka w celu zrealizowania siunjaty.
Rozwój w Indiach poglądów Swatantriki i Prasangiki.
W Indiach rozwinęły się różnorodne poglądy Madhjamaki, dzieląc ją m.in. na prasangikę i swatantrikę, co obecnie podkreśla się w buddyzmie tybetańskim. 
Jednak nie jest jednoznaczne czy Buddhapalita (400-450 r n.e) ustanowił (jako pierwszy) ten podział pomiędzy prasangikę a swatantrikę i czy podział ten w Indiach stosowany był w celu wysunięcia prasangiki jako jedynej najbardziej precyzyjnej doktryny. Sama postać Czandrakirtiego, określanego współcześnie jako twórcę prasangiki, nie była tam wcale kluczową postacią. Tybetańczycy widzą początki tego podziału, kiedy Buddhapalita we wstępie swego dzieła do "Fundamentalnych Wersów o Madhjamace" (sanskryt: Prajñanamamulamadhyamakakarika) Nagardżuny zanegował wszystkie cztery rodzaje inherentnego powstawania (powstawania z siebie, z czegoś innego, z tych obu, z żadnych z nich, opisanych w dowodzeniu "Wadżra-iskier" Nagardżuny ok. 150-250 r. n.e.), które jak twierdził przyjmowały błędnie inne systemy buddyjskie bądź niebuddyjskie. Bhavaviveka (500-578 r. n.e.) odparł to twierdząc, że nie można tego jednak wykazać autonomicznie (w ramach uprawomocnienia własnego unikalnego stanowiska zwanego "svatantra" aby wyróżnić się na tle innych systemów). Czandrakirti (600–650 r. n.e.) wykazał popierając Bhavavivekę, że w ten sposób system Buddhapality nie podlega błędom innych systemów, jedynie gdy nie wykazuje autonomicznego stanowiska ("svatantra"), ale w zamian tego wyłącznie neguje inne systemy doprowadzając do absurdu ich autonomiczne stanowiska ("reductio ad absurdum" inaczej "prasanga"). Głównym dziełem Czandrakirtiego jest "Madhjamakavatara".
Jest wiele sposobów na zastosowanie strategii "reductio", a prasangika, czyli system ich stosowania, wykazuje błędy innych systemów analizując je do momentu, aż nie zostaną porzucone. W analizie nie utrzymuje się więc stanowisk, aby nie było możliwości wykazania błędu, który mógłby być w stosunku do nich wykazany.
Nagardżuna w dziele „Polemika na Zarzuty” (ang. The Rebuttal of Objections, sanskryt: Vigrahavyavartanıkarika) pisze:
Czandrakirti w "Przejrzystych Strofach" (ang.: Clear Words, sanskryt: Prasanna-pada) dodaje:
W analizie stosowanej dla zrozumienia (natury) rzeczywistości wykazuje się błędne stanowiska na temat jej istnienia poprzez tzw. prawomocne poznanie (ang. valid cognitions). Według prasangiki jeśli w debacie dojdzie się do porozumienia obydwu stron będzie to równoznaczne z ustanowienie stanowiska autonomicznego dla tych stron. Strona prasangiki debatuje więc ze stroną swatantriki jednak dopóty nie obali się stanowisk autonomicznych strony swatantriki. Przykładem tego może być wykazanie, że nie istnieje nawet konwencjonalnie żaden obiekt (zjawisko), które istniałoby inherentnie (niezależnie, samodzielnie, wrodzone, esencjonalnie). Swatantrika wykazuje natomiast, że jej stanowiska na temat dowodzenia "pustości" siunjata są użyteczne i choć można wykazać w stosunku do nich błędy to przybliżają poprzez kolejne subtelniejsze analizy do coraz pełniejszego zrozumienia siunjaty. Prasangika nie ustanawia swoich autonomicznych stanowisk, ale jednak posiada strategię negowań "reductio" w stosunku do tych stanowisk autonomicznych, dopóki się ich nie obali.
Nagardżuna w dziele ""Polemika na Zarzuty" (ang.: The Rebuttal of Objections, sanskryt: Vigrahavyavartanıkarika)" pisze:
Czandrakirti w dziele "Wykładni Środkowej Drogi" (sanskryt: Madhyamakavatara) dodaje, że konwencjonalnie występuje tylko negacja "reductio" tego co ma być zanegowane (do absurdu).
Jednakże prasangika podkreśla, że nie można jej jednak zrozumieć stosując wyłącznie negację "reductio" tylko dla wygrania debat, ale poprzez całościową wiedzę buddyjską nie tylko na ogólny temat "Trzech Obrotów Kołem Dharmy", ale i wnikliwie na temat innych systemów o rzeczywistości z ich autonomicznymi stanowiskami, np. nauk o naturze buddy. "W ramach prasangiki, nie ma prezentacji niczego do udowodnienia, ani środków do tego. Tym niemniej stosuje ona strategię negacji, aby wyeliminować skrajności innych systemów. Swatantrika jednakże w ujęciu poziomu ostatecznego również nie ma prezentacji niczego do udowodnienia, ani środków do tego, kiedy następuje zrealizowanie gdy w końcu nie ma już potrzeb analizowania. W ujęciu poziomu konwencjonalnego (tylko wydającego się) poprzez dowodzenia tego, co ma być dowiedzione, używając stosownych do tego (autonomicznych) środków (jako zręcznych technik dociekania rzeczywistości) również eliminuje się "skrajności". Zarówno swatantrika, jak i prasangika są systemami madhjamaki wybiegającymi poza "skrajności", używając stosownych dla siebie technik dociekań, które dobiera się w zależności od potrzeb. Różnica leży tylko w tym sposobie wskazywania na ostateczną rzeczywistość, aż do stanu zrealizowania poza wszelkimi odniesieniami, tj. siunjaty", więcej czytaj w artykule swatantrika.
Rozwój madhjamaki w buddyzmie tybetańskim.
W czasach wprowadzania buddyzmu do Tybetu przez imperatora Trisong Decena (755-797 r. n.e.) madhjamaka była nauczana na sposób indyjski przez indyjskiego panditę Śāntarakṣita (VIII w n.e.), który był opatem indyjskiego centrum monastycznego Nalanda. Madhjamaka Śāntarakṣity łączyła ówczesny mu przekaz Nagardżuny „Środkowej Ścieżki” z przekazem Asangi (ok. IV w n.e.) o naturze Buddy zwanym jogaczara. W tym celu stosowano prasangikę w celu doprowadzenia do zrozumienia poziomu ostatecznego, oraz jogaczarę na sposób swatantriki dla utrzymania analizy na poziome konwencjonalnym poprzez stanowiska autonomiczne. System ten nazywał się jogaczara-swatantrika-madhjamaka ponieważ różnił się od wczesnej swatantriki tym, że poziom konwencjonalny utrzymywany był przez stanowiska autonomiczne "swatantra" jogaczary, które na poziomie ostatecznym obalane są poprzez negację "reductio", np. obalenie na poziomie ostatecznym poprzez "reductio" istnienia samoświadomego i samorozświetlającego się umysłu według stanowiska autonomicznego "swatantra", gdyż umysł ten nie istnieje inherentnie (wrodzony sam z siebie), pomimo że wydaje się tak przejawiać według nauk jogaczary konwencjonalnie. Nauki Śāntarakṣity niemal zanikły za czasów opresji tybetańskiego króla Langdarmy (838-841 r. n.e.).
Natomiast w czasach kiedy następowało odrodzenie buddyzmu poprzez "nowożytne przekazy" (sarma) zaproszony został do Tybetu Atiśa (980-1054 r. n.e.), wybitny pandita z bengalskiego centrum monastycznego Wikramasila, drugiego obok Nalandy najbardziej znaczącego centrum buddyjskiej edukacji indyjskiej, który nauczał systemu prasangiki zgodnego z podejściem Czandrakirtiego (600–650 r. n.e.).
Według buddyzmu tybetańskiego dotychczas w madhjamace wyodrębniły się trzy główne podszkoły doktrynalne: swatantrika, prasangika i szentong oraz inne prezentacje nauk madhajamaki, np. w tradycji sakja stosowane jest np. kompleksowe podejście zwane "Wolnością od Skrajności" (transliteracja Wyliego: spros bral), gdzie głównym przedstawicielem był Gorampa (1428-1489).
Pogląd na madhjamakę według tradycji ningma zbliżony jest do poglądu według tradycji kagyu, aby podkreślać nauki prasangiki i jogaczary jako uzupełniające się lub szentong jako ich syntezę. Wielki uczony ningma i mistrz dzogczen Longczenpa (1308-1364 r. n.e.) najbardziej uznawał nauki prasangiki. Longczenpa pisał o podejściu preferowania prasangiki Czandrakirtiego w analizie poziomu ostatecznego a przyjmowaniu jednak stanowisk autonomicznych w innych analizach. Przytacza tu przykład głównego dzieła "Madhjamakavatara", które przedstawia etapy na ścieżce bodhisattwy poprzez przyjmowanie stanowisk autonomicznych, które prasangika obale poprzez negację "reductio" tylko w stosunku do prawdy ostatecznej. VIII karmapa Mikjo Dordże (1507 - 1554) podkreślał nauki prasangiki jako najbardziej precyzyjne nie wykluczając nauk swatantriki lub jogaczary jako uzupełniających poprzez stanowiska autonomiczne (swatantra).
W tradycji gelug szczególną uwagę przykłada się do poglądu prasangiki i opiera się tu na unikalnych naukach Dzie Congkhapy (1357-1419 r. n.e.), który udowadniał w nich, że prasangika jest najwyżej cenioną i kompletną doktryną buddyjską. Congkhapa odrzucał (stosując "reductio") wszelkie autonomiczne stanowiska, włączając całą swatantrikę, a to co utrzymywał odnosiło się tylko współzależnie w stosunku do tych obalanych stanowisk i nie będąc również jego autonomicznym stanowiskiem. W swym głównym dziele "Lamrim czenmo" napisał: "My podążamy za zwolennikami systemu prasangiki. Co więcej, jak było wyjaśnione powyżej, obalamy inherentną wrodzoną naturę nawet konwencjonalnie; tym niemniej wszystko co było powiedziane o cyklicznej egzystencji (samsarze) i nirwanie jest w pełni kompatybilne z tym obaleniem. Mając to na uwadze, powinno się poznać wnikliwie wiedzę na temat tego, że cykliczna egzystencja (samsara) i nirwana są nadal możliwe (włączając nauki o naturze buddy jogaczary czy nauki swatantriki o buddyzmie)".
Wielkim znawcą madhjamaki był Gorampa Sonam Senge (Wyl. go rams pa bsod nams seng ge; 1429-1489 r. n.e.), który przyczynił się do stworzenia ostatecznej wersji systemu sakja "Wolność od Skrajności" (transliteracja Wyliego: spros bral) madhjamaki. Gorampa podobnie jak Congkhapa wykazywał błędy podejścia swatantriki w stanowieniu poziomu ostatecznego, jednak w odróżnieniu od niego udowadniał, że oba podejścia swatantriki czy prasangiki prowadzą ostatecznie do takiego samego zrealizowania.
Dolpopa Sherab Gyaltsen (1292-1361 r. n.e.) natomiast rozpowszechnił nowy tybetański system madhjamaki nazwany szentong (w tłumaczeniu "Pustość Innego"). Dolpopa znany jest z krytyki prasangiki jeśli chodzi o jej nie wystarczalność w analizie poziomu ostatecznego oraz nauk o naturze buddy, które dostosował do tej analizy. W systemie tym podjął się próbie połączenia dwóch wielkich przekazów ("Środkowej Ścieżki" od Mandziuśriego i Nagardżuny oraz przekaz nauk o naturze buddy od Majtrei i Asangi) w jedną spójną całość pomimo ich wyjątkowości, samowystarczalności i ich różnych terminologii. W jednym z jego najważniejszych tekstów, noszącym tytuł: "Czwarte Zgromadzenie" (transliteracja Wyliego: Bka’ bdu bzhi pa) napisał: "W tej tradycji nie wszystko jest pozbawione swojej własnej natury. Dokładnie rozróżniając „pustość własnej natury” (rangtong) i „pustość innego” (szentong), cokolwiek jest względne, jest uważane za pozbawione własnej natury, a to, co jest absolutne jest uważane za całkowicie pozbawione innego (lecz np. nie natury buddy)". Dolpopa stosując termin rangtong porzucił rozróżnienie między swatantriką i prasangiką na rzecz utrzymania aspektu doskonale obecnego wykraczającego poza konceptualne wytwory, jednego z trzech aspektów rzeczywistości według jogaczary.
Podział szkół madhjamaki.
W buddyzmie tybetańskim występują różnorodne trendy odmiennie rozróżniające podszkoły madhjamiki. Niekiedy Swatantrika i prasangika nazywane są również jako szkoły rangtong ("Pustość Siebie"), w przeciwieństwie do szentong ("Pustość Innego"), a w innym przypadkach pomijany jest szentong. W szkołach gelug i sakja uzyskuje się tytuł naukowy "gesze", a w szkołach nyingma i kagju tytuł naukowy "khenpo". W stopniach zrozumienia "pustości" siunjata w kagju lub ningma można dla celów praktyki wyróżnić trzy podszkoły:
a według tradycji gelug oraz sakja dwie podszkoły:
Trzy Obroty Kołem Dharmy.
Na powyższe podziały madhjamaki w buddyzmie tybetańskim istotny wpływ miały nauki wadżrajany, których praktyka umożliwia bezpośrednio doświadczenie siunjaty oraz odmienne rozróżnienie "Trzech Obrotów Kołem Dharmy" przez różne tradycje tybetańskie:

</doc>
<doc id="863908" url="https://pl.wikipedia.org/wiki?curid=863908" title="Helena Maria Sawicka">
Helena Maria Sawicka

Helena Maria Sawicka (ur. 28 stycznia 1935 r. w Ostrowie Wielkopolskim) – artysta plastyk, twórca wielu ekslibrisów i grafik.
Studia i praca zawodowa.
Studia plastyczne ukończyła w 1980 r. na Uniwersytecie Śląskim - Filia w Cieszynie, a studia podyplomowe ze specjalnością grafiki w 1984 r. na Uniwersytecie Marii Curie Skłodowskiej w Lublinie. Od 1953 roku pracowała jako nauczyciel przedszkola, a także jako nauczyciel plastyki w szkołach podstawowej i średniej w Ostrowie Wielkopolskim do 1991 r. 
1985 Kalisz II stopień specjalizacji w zakresie wychowania plastycznego.
Działania plastyczne pozazawodowe.
Uprawia malarstwo, rysunek, grafikę (małe formy graficzne, ekslibris). 
Była długoletnim członkiem sekcji plastycznej Klubu Nauczyciela w Ostrowie Wielkopolskim. Obecnie należy do sekcji literacko-plastycznej w Klubie Nauczyciela.
Uczestniczyła we wszystkich dotychczas organizowanych przeglądach twórczości plastycznej nauczycieli województwa kaliskiego w latach 1976-1997 oraz Międzynarodowym Biennale Małej Formy Graficznej i Ekslibrisu w Ostrowie Wielkopolskim. 
Od 1982 r. prezentuje prace malarskie i graficzne na wystawach "Ostrowska plastyka". Od tej wystawy zaczęła też tworzyć ekslibrisy, jest autorką 190 ekslibrisów (wykonanych przeważnie w technice akwaforty) i wielu małych form graficznych.
Brała udział w Międzynarodowej Wystawie „Egeria“ i „Jacy jesteśmy“ w Powiatowej Galerii Sztuki Współczesnej w Ostrowie Wielkopolskim.
Uczestniczyła w kilkunastu ogólnopolskich i międzynarodowych plenerach plastycznych m.in. w Erfurcie w Niemczech.
Prezentowała swoje prace na wystawach zbiorowych w kraju i za granicą m.in. w Częstochowie, Grudziądzu, Kaliszu, Krakowie, Lublinie, Ostrowie Wielkopolskim, Poznaniu, Radomiu, Rawiczu, Rzeszowie, Wałbrzychu, Warszawie a w wystawach zagranicznych: Argentyna, Belgia, Bułgaria, Chiny, Chorwacja, Czechy, Francja, Hiszpania, Holandia, Hongkong, Japonia, Jugosławia, Kazakhstan, Litwa, Meksyk, Niemcy, Rosja, Rumunia, Słowacja, Turcja, Ukraina, USA, Włochy.
Autorka uczestniczyła nie tylko w kilkudziesięciu zbiorowych wystawach plastycznych w kraju i za granicą, miała także kilkanaście wystaw indywidualnych.
Niektóre wystawy indywidualne
Prace w zbiorach.
Prace Heleny Sawickiej znajdują się w wielu zbiorach, muzeach i kolekcjach prywatnych w kraju i za granicą m. m.:
Nagrody i wyróżnienia.
Otrzymała kilka nagród i wyróżnień za grafikę i ekslibris.

</doc>
<doc id="863910" url="https://pl.wikipedia.org/wiki?curid=863910" title="Estoril">
Estoril

Estoril – miasto i kurort wypoczynkowy w portugalskiej gminie Cascais, na zachód od Lizbony. Należy do krainy Estremadura.
Powierzchnia Estoril wynosi 8,79 km², w roku 2001 miejscowość zamieszkiwało 23.769 osób. Do początków XX wieku miasto było głównie portem rybackim, dopiero później nabrało znaczenia turystycznego. W Estoril znajduje się słynne kasyno "Estoril Casino". Pod koniec XX wieku było rezydencją Jana Burbona, czwartego syna króla Hiszpanii Alfonsa XIII. W roku 1972 odbyły się tutaj wybory Miss Europy, w których zwyciężyła Monika Sarp z Niemiec.
Estoril jest najbardziej znane z organizacji wysokiej rangi imprez sportowych: wyścigów Formuły 1 (1984–1996) oraz tenisowego turnieju Estoril Open. Znajduje się tu również klub piłkarski G.D. Estoril-Praia, który w sezonie 2004/2005 występował w I lidze portugalskiej.
Na wygnaniu w Estoril zmarł Miklós Horthy (1868–1957), węgierski polityk i wojskowy, regent Królestwa Węgier w latach 1920–1944.

</doc>
<doc id="863911" url="https://pl.wikipedia.org/wiki?curid=863911" title="Honved Budapeszt">
Honved Budapeszt



</doc>
<doc id="863914" url="https://pl.wikipedia.org/wiki?curid=863914" title="Dniepr (rakieta)">
Dniepr (rakieta)

Dniepr (ukr. Дніпро, ros. Днепр) – ukraińsko-rosyjska rakieta nośna będąca zmodyfikowanym wycofanym z użytku pociskiem balistycznym R-36M2 (oznaczenie NATO: SS-18 SATAN). Usługi transportowe tą rakietą oferuje firma ISC Kosmotras.
O komercyjnym zastosowaniu około 150 pocisków R-36M i R-36M2, mających zostać zniszczonych do 2007 na mocy układu START II, myślano już od lat 90. XX wieku. Pierwsze wersje rozważane do użytku cywilnego i komercyjnego (Frakht, Lift) posiadały jeszcze pojemniki MIRV. Pierwszą oferowaną wersją była oznaczona jako RS-20K „Konwersija” – pocisk prawie nie zmieniony. Pod nazwą „Dniepr” opracowano silnie zmodyfikowaną wersję rakiety mającej startować z platform startowych i używać mieszanki nafta-ciekły tlen. Zainteresowanie nią było jednak minimalne. Nazwę „Dniepr” przejęła więc prawie niezmieniona rakieta R-36M2 wystrzeliwana tradycyjnie, czyli z silosów.
Zanim pocisk wszedł do użytku cywilnego, rosyjskie Strategiczne Siły Rakietowe wystrzeliły ponad 160 rakiet typu „Dniepr”. Ich bezawaryjność sięgała wtedy 97%.
Aby zwiększyć nośność rakiety, kosztem wielkości i masy ładunku, opracowuje się dla niego 4. i 5. człon o wspólnej nazwie SpaceTug. Umożliwi on osiąganie wyższych orbit, nawet międzyplanetarnych.

</doc>
<doc id="863915" url="https://pl.wikipedia.org/wiki?curid=863915" title="Dniepr (ujednoznacznienie)">
Dniepr (ujednoznacznienie)



</doc>
<doc id="863916" url="https://pl.wikipedia.org/wiki?curid=863916" title="Kuźnieckie Zagłębie Węglowe">
Kuźnieckie Zagłębie Węglowe

Kuźnieckie Zagłębie Węglowe, Kuzbas, ros. Кузнецкий угольный бассейн – zagłębie węglowe w Rosji, położone w obwodzie kemerowskim i nowosybirskim. 
Udokumentowane złoża Kuzbasu wynoszą ok. 161 mld ton.
Eksploatację złóż węgla kamiennego prowadzi się od roku 1851. Pokłady mają miąższość nawet przekraczającą 10 metrów, a wydobycie prowadzi się nie tylko metodą głębinową, lecz także odkrywkową. 
Wydobycie węgla.
Wydobycie w zagłębiu wzrasta – od 115 do 185 milionów ton (za 10 lat do roku 2013) i stanowi połowę wydobycia węgla kamiennego Rosji.

</doc>
<doc id="863917" url="https://pl.wikipedia.org/wiki?curid=863917" title="Kuzbas">
Kuzbas



</doc>
<doc id="863918" url="https://pl.wikipedia.org/wiki?curid=863918" title="Rafael Gordillo">
Rafael Gordillo

Rafael Gordillo Vázquez (ur. 24 lutego 1957 w Almendralejo) – hiszpański piłkarz, grający na pozycji lewego obrońcy, od 2010 prezydent klubu występującego w Primera División, Realu Betis.
Jeden z najwybitniejszych piłkarzy reprezentacji Hiszpanii w historii. Wystąpił w niej 75 razy i strzelił 3 gole. Brał udział w Mistrzostwach Europy w latach: 1980, 1984 i 1988 występował także na mistrzostwach świata w latach: 1982 i 1986.
Wychowanek Realu Betis i jego największa gwiazda w latach 1977–1985. Na dobre wyszedł mu transfer do Realu Madryt, wtedy zawodnik osiągnął szczyt swojej kariery. "Królewscy" dominowali w Primera División (5 tytułów mistrzowskich), do tego dorzucili zdobycie Pucharu UEFA w 1986 roku. Rafael odszedł z klubu dopiero w wieku 35 lat, wrócił do Betisu, gdzie znowu grał fantastycznie i udowodnił kibicom swoją wartość. Koniec jego piłkarskiej kariery nastąpił w 1995 roku, kiedy grał w Écija Balompié. Od 2000 był wiceprezydentem tego klubu, lecz po latach powrócił do Realu Betis, aby przejąć dyrektorskie obowiązki. 13 grudnia 2010 roku piłkarz wybrany został nowym prezydentem "Verdiblancos".

</doc>
<doc id="863920" url="https://pl.wikipedia.org/wiki?curid=863920" title="Rafael Gordillo Vázquez">
Rafael Gordillo Vázquez



</doc>
<doc id="863921" url="https://pl.wikipedia.org/wiki?curid=863921" title="Rafael Gordillo Vazquez">
Rafael Gordillo Vazquez



</doc>
<doc id="863935" url="https://pl.wikipedia.org/wiki?curid=863935" title="Harmonika funkcyjna">
Harmonika funkcyjna



</doc>
<doc id="863937" url="https://pl.wikipedia.org/wiki?curid=863937" title="Odpust Świętego Piotra">
Odpust Świętego Piotra

Odpust Świętego Piotra - odpust ustanowiony w 1510 roku przez papieża Juliusza II bullą Liquet omnibus, z którego dochody miałyby pomóc w budowie Bazyliki świętego Piotra. W zamian za datek na ów cel każdy mógł otrzymać kilka odpustów zupełnych.

</doc>
<doc id="863942" url="https://pl.wikipedia.org/wiki?curid=863942" title="Projekt idealnego miasta">
Projekt idealnego miasta



</doc>
<doc id="863943" url="https://pl.wikipedia.org/wiki?curid=863943" title="Grochowski">
Grochowski

Grochowski (forma żeńska: Grochowska, liczba mnoga: Grochowscy) – polskie nazwisko.
Etymologia nazwiska.
Notowane od 1400 roku. Prawdopodobnie utworzone zostało formantem -ski od nazwy miejscowej typu Grochowo, Grochów, Grochowce.
Rody szlacheckie.
Nazwisko Grochowski nosiło kilka rodów szlacheckich. Byli to: Grochowscy herbu Bończa, Grochowscy herbu Junosza, Grochowscy herbu Lubicz oraz Grochowscy herbu Kuszaba (inna nazwa herbu: Paprzyca), a także rodzina Grochowskich herbu własnego Grochowski (nobilitacja w 1775 roku) oraz herbu Kolumna.
Demografia.
Na początku lat 90. XX wieku w Polsce mieszkało 12137 osób o tym nazwisku, najwięcej w dawnym województwie: warszawskim – 1401, bydgoskim – 981 i siedleckim – 806. W 2013 roku mieszkało w Polsce około 12197 osób o nazwisku Grochowski, najwięcej w Warszawie i Łukowie.

</doc>
<doc id="863944" url="https://pl.wikipedia.org/wiki?curid=863944" title="Hrabstwa Irlandii Północnej">
Hrabstwa Irlandii Północnej

Hrabstwa Irlandii Północnej – hrabstwa Irlandii Północnej od momentu jej powstania w 1921 r. do 1973 r., gdy ich funkcje rządowe zostały zniesione i zastąpione 26 dystryktami (od 1 kwietnia 2015 – 11 dystryktami).
Aktualny podział na hrabstwa nie ma funkcji administracyjnych, a jedynie kulturowe:

</doc>
<doc id="863955" url="https://pl.wikipedia.org/wiki?curid=863955" title="Przyjaciółki i rywalki">
Przyjaciółki i rywalki

Przyjaciółki i rywalki (hiszp. "Amigas y Rivales") – meksykańska telenowela z 2001 roku. Pierwotna emisja serialu odbyła się na kanale Canal de las Estrellas, należącym do grupy medialnej Televisa.
Fabuła.
Serial przedstawia losy czterech 21-letnich przyjaciółek: Laury, Jimeny, Ofelii i Nayeli. Dziewczyny pochodzą z innych warstw społecznych i prowadzą różny tryb życia, jednak pomimo dzielących je różnic zaprzyjaźniają się. Niekiedy rywalizują ze sobą, ale mniejsze i większe konflikty nie niszczą ich przyjaźni.
"Amigas y Rivales" opowiada historię czterech kobiet z różnych środowisk społecznych. Pierwsza to Laura, pilna, wrażliwa, poważna dziewczyna z rodziny z klasy średniej; studiuje przetwarzanie danych na prywatnej uczelni, ponieważ otrzymała stypendium.
Jimena to bogata dziewczyna, rozproszona i nieodpowiedzialna, dla której seks jest wyłącznie rozrywką. W pewnym momencie zostaje porwana, chociaż nie zdaje sobie z tego sprawy. Mieszka z Sebastiánem, handlarzem narkotyków, który daje jej narkotyki w zamian za seks z mężczyznami w jego domu. Ofelia jest najlepszą przyjaciółką Jimeny. Podobnie jak Jimena jest bogata i żyje dla przyjemności i zabawy, dopóki nie zostanie zarażona wirusem HIV.
Czwartą bohaterką jest Nayeli, która ma skromną przeszłość i pracuje jako pokojówka w domu Jimeny. Nayeli marzy o byciu hollywoodzką aktorką, tak jak jej idolka Salma Hayek. Ten sen przenosi ją nielegalnie do Stanów Zjednoczonych, gdzie poznaje zakochanego w niej boksera Johnny'ego Trinidada. Zostaje zgłoszona do służby imigracyjnej i deportowana z powrotem do Meksyku.
Uczucia Laury są podzielone między Robertito i jego ojcem, Don Roberto de la O, który zatrudnił Laurę, aby poinstruowała jego firmę, jak używać ich nowych komputerów. Don Roberto jest zdeterminowany, by przyciągnąć Laurę, która nieświadomie porównuje go z własnym ojcem, człowiekiem o słabym charakterze. Laura i Don Roberto spotykają się na krótko; ich związek kończy się, gdy matka Laury okłamuje Don Roberto, mówiąc mu, że jest jego córką. Później Laura odkrywa, że nie jest jej biologicznym ojcem, a ona była wynikiem przygody na jedną noc. Jej rodzice się rozstają. Wraca do umawiania się z Don Roberto, aż po tygodniach zdaje sobie sprawę, że mimo wszystko nie jest w nim zakochana. Zostaje przyłapana na całowaniu swojego syna Robertito. Kiedy Don Roberto odkrywa, dzięki podstępnym wysiłkom Roxany, aby go zatrzymać, że Laura kocha Robertito, doznaje udaru.
Roxana, druga żona Don Roberto, jest niezwykle piękna, ale ukrywa pozbawioną skrupułów zbrodniczą duszę pod maską idealnej żony. Naprawdę nazywa się Karolina. Próbowała zabić własnego ojca, Tomása, za co wysłał ją do azylu, ale uciekła i ustanowiła nową tożsamość Roxany. Otruła pierwszą żonę Don Roberto, aby mógł ją poślubić, ale potajemnie pragnęła jej nowego pasierba Robertito i zabiła jego narzeczoną, aby miała z nim szansę. Zostali romantycznie zaangażowani, ale Robertito zdaje sobie sprawę, jak bardzo kocha Laurę i próbuje zakończyć swój związek z Roxaną, co ją złości. Roxana łączy siły z Sebastiánem, aby zemścić się na przyjaciołach. Trafia do więzienia, ale udaje jej się uciec.
Georgina sypia z Sebastiánem i zachodzi w ciążę, ale później strzela do niego i zabija. Nie chcąc żyć, Ofelia postanawia walczyć o swoje życie. Roberto oświadcza się Laurze. Jimena porzuca złe nawyki, a Nayeli udaje się kontynuować udaną karierę aktorską.
Na przyjęciu z okazji ukończenia szkoły przez przyjaciół Roxana pojawia się z grupą uzbrojonych mężczyzn, którzy planują zemścić się na Jimenie i Laurze. Laura jest nieobecna, ponieważ poczuła się chora. Roxana wspomina o zabiciu pierwszej żony Roberta. Joaquin zostaje przypadkowo zabity.
Pepe zostaje postrzelony w ramię. Carlota ujawnia, że Robertito i Roxana są przyrodnim rodzeństwem, ponieważ ojciec Tomás jest ojcem ich obojga. Roxana chce wylać kwas siarkowy na twarz Jimeny, ale Nayeli, Ofelia i Tamara ją trzymają, a Nayeli sprawia, że Roxana wylewa kwas na własną twarz. Przyjeżdża policja i zatrzymuje Roksanę, która kończy w azylu ze zniekształconą twarzą.
Jimena wybrał Pepe, ponieważ Carlos ją zawiódł, kiedy wybrał Angelę nad nią i nie wybaczy mu. Życzy jej szczęścia z Pepe. Paula rezygnuje z Ernesto, aby mógł być szczęśliwy z Nayeli. Nayeli kończy się z Ernesto. Tamara zostaje sama z powodu pecha z mężczyznami.
Ofelia i Ulises ponownie łączą całą grupę Jimena, Nayeli, Tamara, Georgina, Robertito, Johnny, Ernesto i Pepe. Laura jest nieobecna, ponieważ jest chora. Ulises ogłasza, że oczekiwana długość życia Ofelii to co najmniej 10 lat. Razem celebrują życie i przyjaźń po tylu bólu i cierpieniu.
Wersja polska.
W Polsce telenowela była emitowana po raz pierwszy w telewizji TVN, następnie na TVN Siedem od 22 kwietnia 2004 roku o godzinie 14.25. Powtórki emitowano o 8.50. Opracowaniem wersji polskiej dla TVN zajęło się ITI Film Studio. Lektorem serialu był Mirosław Utta.

</doc>
<doc id="863961" url="https://pl.wikipedia.org/wiki?curid=863961" title="Ludwik Kmicic-Skrzyński">
Ludwik Kmicic-Skrzyński

Ludwik Kmicic-Skrzyński (ur. 26 sierpnia 1893 w Odessie, zm. 14 lutego 1972 w Manchesterze) – generał brygady Wojska Polskiego.
Życiorys.
Po ukończeniu gimnazjum w Tyflisie w Gruzji wyjechał do Francji, gdzie studiował w Nancy na wydziale chemicznym politechniki. W 1911 roku studiował na Politechnice w Liège, w Belgii. W 1912 roku wstąpił do Związku Strzeleckiego, zorganizował w Nancy pluton Związku Strzeleckiego i został jego dowódcą.
W 1914 roku przyjechał do Krakowa, gdzie był słuchaczem kursu oficerskiego Związku Strzeleckiego. W sierpniu 1914 roku wstąpił do Legionów Polskich.
Był członkiem tzw. „ułańskiej siódemki” – patrolu Władysława Prażmowskiego „Beliny”, który w nocy z 1 na 2 sierpnia, jako pierwszy przekroczył granicę zaboru austriackiego z zaborem rosyjskim w Kocmyrzowie i 3 sierpnia wieczorem powrócił do Krakowa, a 6 sierpnia wyruszył wraz z 1 Kompanią Kadrową do Miechowa.
Następnie pełnił funkcje: dowódcy plutonu w 1 pułku ułanów Legionów Polskich (1914–1915), dowódcy 7 kompanii w 5 pułku piechoty (od maja 1915 – do lutego 1916) i ponownie służba w 1 pułku ułanów Beliny-Prażmowskiego. Od 6 lutego do 1 kwietnia 1917 roku wykładał przedmiot „fortyfikacja” na kawaleryjskim kursie podoficerskim przy 1 pułku ułanów w Ostrołęce. W lipcu tego roku, po kryzysie przysięgowym, został internowany w obozie w Beniaminowie, gdzie przebywał do sierpnia 1918 roku.
W październiku 1918 roku został przyjęty do Wojska Polskiego i mianowany dowódcą szwadronu, a później zastępcą dowódcy 1 pułku szwoleżerów w Chełmie. Wraz z tym pułkiem uczestniczył w zdobyciu Wilna i wyprawie kijowskiej. W lipcu 1920 został dowódcą 16 pułku Ułanów Wielkopolskich na czele, którego walczył w bitwie warszawskiej, w walkach na Suwalszczyźnie, operacji nad Niemnem i w ostatniej ofensywie na Krzywicze kończącej wojnę polsko-bolszewicką. W marcu 1921 roku został skierowany na kurs dokształcający do Centralnej szkoły Kawalerii w Grudziądzu.
Od października 1921 roku do października 1924 roku w zastępstwie pełnił obowiązki dowódcy 11 pułku Ułanów Legionowych w Ciechanowie. Od października 1924 roku do października 1925 roku studiował w Wyższej Szkole Wojennej w Warszawie. W maju 1926 roku, w czasie zamachu stanu, opowiedział się po stronie Józefa Piłsudskiego. Po ukończeniu kursu został mianowany szefem sztabu 2 Dywizji Kawalerii w Warszawie. We wrześniu 1926 roku przeniesiony został do Ministerstwa Spraw Wojskowych i wyznaczony na stanowisko szefa Wydziału Ogólnego Departamentu II Kawalerii. 25 czerwca 1927 roku został przeniesiony do Korpusu Ochrony Pogranicza i przydzielony do dowództwa 5 Brygady KOP na stanowisko oficera instruktora. W dniach 21–24 marca 1928 roku w Brześciu nad Bugiem wziął udział w grze wojennej, w charakterze dowódcy 4 pułku kawalerii i jednocześnie dowódcy oddziału wydzielonego 44 Dywizji Strzelców (strona czerwona). Kierownik gry, generał dywizji Józef Rybak wystawił mu następującą opinię: "„bardzo dobry, bardzo energiczny oficer Sztabu Generalnego. Kawalerzysta o dużym temperamencie i ambicji pracy. Nadaje się na samodzielne stanowisko w zakresie taktycznym i operacyjnym”".
31 maja 1927 roku wojewoda poleski zezwolił mu na zmianę nazwiska rodowego „Skrzyński” na „Skrzyński-Kmicic”.
12 marca 1929 roku został mianowany dowódcą Brygady Kawalerii „Białystok”, która z dniem 1 kwietnia 1937 roku została przemianowana na Podlaską Brygadę Kawalerii. Brygadą dowodził przez dziesięć lat i sześć miesięcy. W międzyczasie, od 10 listopada 1931 roku do 15 lipca 1932 roku był słuchaczem VI Kursu Centrum Wyższych Studiów Wojskowych.
Wraz z Podlaską Brygadą Kawalerii wziął udział w kampanii wrześniowej, początkowo w składzie Samodzielnej Grupy Operacyjnej „Narew”, a następnie Samodzielnej Grupy Operacyjnej „Polesie”. Wziął udział w bitwie pod Kockiem i 6 października 1939 roku dostał się do niewoli. W niewoli niemieckiej przebywał w Opawie, a od 24 stycznia 1942 roku w Oflagu II B Arnswalde. Następnie od połowy maja 1942 roku do kwietnia 1945 roku w Oflagu II D Gross-Born. Po opuszczeniu obozu wyjechał do Włoch i wstąpił do 2 Korpusu Polskiego.
Po rozwiązaniu korpusu wyjechał do Anglii i zamieszkał w Manchesterze, gdzie pracował fizycznie jako robotnik w tamtejszych fabrykach, a następnie jako urzędnik. Niezależnie od pracy zarobkowej działał aktywnie w środowisku kawaleryjskim. Zajmował się również publicystyką dotyczącą historii kawalerii z okresu II Rzeczypospolitej. Opublikował w Londynie na łamach „Przeglądu Kawalerii i Broni Pancernej” szereg artykułów oraz swoich wspomnień i relacji z I i II wojny światowej. Zmarł w dniu 14 lutego 1972 roku w Manchesterze i został pochowany na cmentarzu Southern Cemetery. Symboliczny pochówek odbył się na Cmentarzu Wojskowym na Powązkach (kwatera A25-18-6). 

</doc>
<doc id="863964" url="https://pl.wikipedia.org/wiki?curid=863964" title="Historyczna prowincja">
Historyczna prowincja



</doc>
<doc id="863965" url="https://pl.wikipedia.org/wiki?curid=863965" title="Nartnik">
Nartnik



</doc>
<doc id="863967" url="https://pl.wikipedia.org/wiki?curid=863967" title="Przeciwciała antyfosfolipidowe">
Przeciwciała antyfosfolipidowe

Przeciwciała antyfosfolipidowe – niejednorodna grupa autoprzeciwciał klas IgG, IgM i IgA skierowanych przeciw określonym ujemnie naładowanym fosfolipidom oraz wiążącym fosfolipidy białkom osocza. Jednym z takich fosfolipidów jest kardiolipina, stąd dawniej używana także nazwa przeciwciała antykardiolipinowe. Schorzenie nazywane zespołem antyfosfolipidowym wiąże się z obecnością przeciwciał antyfosfolipidowych we krwi.
Ważne znaczenie w rozwoju zespołu antyfosfolipidowego odgrywa kofaktor β-2 glikoproteina I, ponieważ, jak się obecnie uważa, warunkuje on działanie prozakrzepowe przeciwciał antyfosfolipidowych. Inne kofaktory to: protrombina, białko S, białko C, trombomodulina i aneksyna.
Nie zawsze obecność przeciwciał antyfosfolipidowych ma znaczenie patologiczne. Niekiedy te przeciwciała pojawiają się w przebiegu zakażeń bakteryjnych, wirusowych i pasożytniczych (np. kiły). Znane są także przypadki pojawiania się we krwi przeciwciał antyfosfolipidowych przy stosowaniu niektórych leków (np. hydralazyna, prokainamid, chinidyna, chloropromazyna).
Ta klasa niepatogennych przeciwciał antyfosfolipidowych należy do immunoglobulin M i jest określana jako "przeciwciała antyfosfolipidowe β-2GPI-niezależne".

</doc>
<doc id="863968" url="https://pl.wikipedia.org/wiki?curid=863968" title="Przeciwciała antykardiolipinowe">
Przeciwciała antykardiolipinowe



</doc>
<doc id="863970" url="https://pl.wikipedia.org/wiki?curid=863970" title="Łamacz">
Łamacz

Łamacze ("dentes sectorii") – zęby drapieżnych ssaków, będące zmodyfikowanym czwartym górnym zębem przedtrzonowym i pierwszym dolnym trzonowym. Łamacze mają trzy korzenie. Służą przede wszystkim do cięcia mięsa i łamania kości. Łamacze działają jak nożyce lub sekator odcinając duże kęsy pokarmu, który następnie jest połykany bez przeżuwania. Stopień wykształcenia tych zębów jest zależny od stopnia specjalizacji gatunku, u którego występują i różni się pomiędzy poszczególnymi rodzinami drapieżnych.
Udział łamacza w mechanizmie naturalnego sekatora.
Mięso jest transportowane przez język prosto pod pierwszy górny trzonowiec, znajdujący się zaraz za łamaczem i jest ono stopniowo zeskrobywane dzięki dosyć ostrym końcówkom tego trzonowca.
W tym samym czasie czwarty górny przedtrzonowiec, ślizgając się o pierwszy dolny trzonowiec miażdży znajdującą się między nimi część mięsa, by było ono cieńsze i tym samym łatwiejsze do ucięcia.
Po ścięciu mięsa aż do powierzchni policzkowej drugiego dolnego trzonowca, następuje transport (dzięki językowi) zmiażdżonej części mięsa na miejsce uprzednio ściętej części mięsa. Ścięta część mięsa jest przesunięta dalej w stronę przełyku zwierzęcia.

</doc>
<doc id="863971" url="https://pl.wikipedia.org/wiki?curid=863971" title="Metro budapeszteńskie">
Metro budapeszteńskie



</doc>
<doc id="863977" url="https://pl.wikipedia.org/wiki?curid=863977" title="Krąpsko Małe">
Krąpsko Małe

Krąpsko Małe – jezioro w woj. wielkopolskim, w pow. złotowskim, w gminie Jastrowie, leżące na terenie Równiny Wałeckiej. Jezioro położone jest około 5 km na północ od Szwecji.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Krąpsko Małe". W niektórych publikacjach jezioro to występuje pod nazwą "Kramsko Małe"
Powierzchnia zwierciadła wody według różnych źródeł wynosi od 13,5 ha przez 17,0 ha do 17,08 ha.
Zwierciadło wody położone jest na wysokości 85,3 m n.p.m. lub 85,1 m n.p.m.. Średnia głębokość jeziora wynosi 4,4 m, natomiast głębokość maksymalna 8,0 m.
Jest to jezioro polodowcowe, rynnowe o typowym dla tych jezior wydłużonym kształcie i stromych brzegach porośniętych lasem.
Z jeziora tego wypływa rzeka Rurzyca, którą wiedzie "Szlak wodny im. Jana Pawła II". Rzeką tą jezioro to jest połączone z jeziorem Krąpsko Długie.

</doc>
<doc id="863978" url="https://pl.wikipedia.org/wiki?curid=863978" title="Kassel-Wilhelmshohe">
Kassel-Wilhelmshohe



</doc>
<doc id="863979" url="https://pl.wikipedia.org/wiki?curid=863979" title="Krąpsko Długie">
Krąpsko Długie

Krąpsko Długie – jezioro w woj. wielkopolskim, w pow. złotowskim, w gminie Jastrowie, leżące na terenie Równiny Wałeckiej. Jezioro jest położone około 3 km na północ od Szwecji.
Według badań z 2003 i 2006 roku wody jeziora należą do II klasy czystości.
Jest to jezioro polodowcowe, rynnowe o typowym dla tych jezior wydłużonym kształcie i stromych brzegach porośniętych lasem.
Przez jezioro to przepływa rzeka Rurzyca, którą wiedzie "Szlak wodny im. Jana Pawła II".
Rzeką tą jezioro to jest połączone z leżącym w górę rzeki jeziorem Krąpsko Małe oraz leżącym poniżej jeziorem Trzebieszki.
Dane morfometryczne.
Powierzchnia zwierciadła wody według różnych źródeł wynosi od 62,5 ha przez 73,55 ha do 73,9 ha.
Zwierciadło wody położone jest na wysokości 84,6 m n.p.m. lub 84,5 m n.p.m.. Średnia głębokość jeziora wynosi 7,6 m, natomiast głębokość maksymalna 15,1 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Krąpsko Długie".
W wielu publikacjach i na mapach topograficznych jezioro występuje pod tą właśnie nazwą. Na części map spotykana jest też nazwa "jezioro Kramskie"

</doc>
<doc id="863980" url="https://pl.wikipedia.org/wiki?curid=863980" title="Trzebieszki (jezioro)">
Trzebieszki (jezioro)

Trzebieszki – jezioro w woj. wielkopolskim, w pow. złotowskim, w gminie Jastrowie, leżące na terenie Równiny Wałeckiej. Jezioro położone jest około 3 km na wschód od Szwecji.
Powierzchnia zwierciadła wody według różnych źródeł wynosi od 27,5 ha przez 22,78 ha do 33,9 ha.
Zwierciadło wody położone jest na wysokości 83,9 m n.p.m. lub 83,8 m n.p.m.. Średnia głębokość jeziora wynosi 7,8 m, natomiast głębokość maksymalna 21,7 m.
Jest to jezioro polodowcowe, rynnowe o typowym dla tych jezior wydłużonym kształcie i brzegach porośniętych lasem.
Przez jezioro to przepływa rzeka Rurzyca, którą wiedzie "Szlak wodny im. Jana Pawła II".
Rzeką tą jezioro to jest połączone z leżącym w górę rzeki jeziorem Krąpsko Długie oraz leżącym poniżej jeziorem Krąpsko Łękawe ("Krąpsko Górne").

</doc>
<doc id="863981" url="https://pl.wikipedia.org/wiki?curid=863981" title="Krąpsko Łękawe">
Krąpsko Łękawe

Krąpsko Łękawe – jezioro w woj. wielkopolskim, w pow. złotowskim, w gminie Jastrowie, leżące na terenie Równinie Wałeckiej. Jezioro położone jest około 4 km na wschód od wsi Szwecja.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Krąpsko Łękawe". W różnych publikacjach i na mapach topograficznych jezioro to występuje pod innymi nazwami: na niektórych mapach topograficznych jako "Krąpsko", w wielu publikacjach i na większości map topograficznych jako pierwsza wymieniana jest nazwa "Krąpsko Górne", czasami także podawana jest druga nazwa "Piaski".
Powierzchnia zwierciadła wody według różnych źródeł wynosi od 82,5 ha przez 92,9 ha do 97,75 ha.
Zwierciadło wody położone jest na wysokości 83,1 m n.p.m. lub 83,5 m n.p.m.. Średnia głębokość jeziora wynosi 7,5 m, natomiast głębokość maksymalna 20,6 m.
Północnym brzegiem jeziora przebiega granica województw zachodniopomorskiego i wielkopolskiego.
Jest to jezioro polodowcowe, rynnowe o typowym dla tych jezior wydłużonym kształcie i stromych brzegach porośniętych lasem sosnowym.
Przez jezioro to przepływa Rurzyca, którą wiedzie "Szlak wodny im. Jana Pawła II".
Rzeką tą jezioro to jest połączone z leżącym w górę rzeki jeziorem Trzebieszki oraz leżącym poniżej jeziorem Krąpsko – Radlino ("Krąpsko Średnie").

</doc>
<doc id="863983" url="https://pl.wikipedia.org/wiki?curid=863983" title="Krąpsko-Radlino">
Krąpsko-Radlino

Krąpsko-Radlino – jezioro w woj. zachodniopomorskim, w pow. wałeckim, w gminie Wałcz, leżące na terenie Równiny Wałeckiej. Jest położone około 2 km na północ od Czechynia.
Północnym brzegiem jeziora przebiega granica województw zachodniopomorskiego i wielkopolskiego.
Jest to jezioro polodowcowe, rynnowe o typowym dla tych jezior wydłużonym kształcie i stromych brzegach porośniętych lasem.
Przez jezioro to przepływa rzeka Rurzyca, którą wiedzie "Szlak wodny im. Jana Pawła II".
Rzeką tą w 1978 roku spłynął kajakiem ksiądz kardynał Karol Wojtyła, co upamiętnia niewielki pomnik w lesie w pobliżu północnego brzegu tego jeziora.
Rurzyca łączy jezioro z leżącym w górę rzeki jeziorem Krąpsko Łękawe ("Krąpsko Górne") oraz leżącym poniżej jeziorem Dębno "(Dąb)". Wszystkie te jeziora wchodzą w skład rezerwatu przyrody „Dolina Rurzycy”.
Dane morfometryczne.
Powierzchnia zwierciadła wody według różnych źródeł wynosi od 67,5 ha przez 74,2 ha do 78,08 ha. 
Zwierciadło wody położone jest na wysokości 82,7 m n.p.m. lub 82,8 m n.p.m. lub też 83,1 m n.p.m. Średnia głębokość jeziora wynosi 8,6 m, natomiast głębokość maksymalna 18,2 m.
Hydronimia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) nazwa tego jeziora to "Krąpsko – Radlino".
W różnych publikacjach i na wielu mapach topograficznych jezioro to występuje pod nazwą "Krąpsko Średnie".

</doc>
<doc id="863984" url="https://pl.wikipedia.org/wiki?curid=863984" title="Dębno (jezioro w powiecie wałeckim)">
Dębno (jezioro w powiecie wałeckim)

Dębno – jezioro w woj. zachodniopomorskim, w pow. wałeckim, w gminie Wałcz, leżące na terenie Równiny Wałeckiej. Jezioro położone jest około 3 km na wschód od Czechynia.
Według urzędowego spisu opracowanego przez Komisję Nazw Miejscowości i Obiektów Fizjograficznych (KNMiOF) opublikowanego przez Główny Urząd Geodezji i Kartografii (GUGiK) i udostępnionego na stronach Komisja Standaryzacji Nazw Geograficznych (KSNG) nazwa tego jeziora to "Dębno". W różnych publikacjach i na mapach topograficznych jezioro to występuje pod nazwą "Dąb", na niektórych mapach topograficznych pojawia się też nazwa "Krąpsko Dolne".
Powierzchnia zwierciadła wody według różnych źródeł wynosi od 25,0 ha przez 27,1 ha aż do 27,21 ha.
Zwierciadło wody położone jest na wysokości 81,8 m n.p.m. lub 82,3 m n.p.m.. Średnia głębokość jeziora wynosi 5,9 m, natomiast głębokość maksymalna 15,6 m.
Północnym brzegiem jeziora przebiega granica województw zachodniopomorskiego i wielkopolskiego.
Jest to jezioro polodowcowe, rynnowe o typowym dla tych jezior wydłużonym kształcie i stromych brzegach porośniętych lasem.
Przez jezioro to przepływa rzeka Rurzyca, którą wiedzie "Szlak wodny im. Jana Pawła II".
Rzeką tą jezioro to jest połączone z leżącym w górę rzeki jeziorem Krąpsko – Radlino "(Krąpsko Średnie)".

</doc>
<doc id="863988" url="https://pl.wikipedia.org/wiki?curid=863988" title="Dirty Deeds Done Dirt Cheap (AU)">
Dirty Deeds Done Dirt Cheap (AU)

Dirty Deeds Done Dirt Cheap – trzeci album studyjny australijskiego zespołu AC/DC. Wydany został tylko w Australii, 20 września 1976 roku. Wszystkie utwory są autorstwa Angusa Younga, Malcolma Younga, i Bona Scotta. Oryginalnie album został wydany przez wytwórnię Albert Productions. Zmodyfikowana ogólnoświatowa edycja została wydana przez wytwórnię Atlantic w listopadzie 1976 roku.
Opis albumu.
Kontynuując poprzedni australijski album, "T.N.T.", AC/DC dostarczyło kolejną płytę, która zawiera takie utwory jak tytułowy „Dirty Deeds Done Dirt Cheap”, „Problem Child”, czy „Squealer”, które do dzisiaj są jednymi z ulubionych wśród fanów. "Dirty Deeds Done Dirt Cheap" wyróżniają jedne z najbardziej kontrowersyjnych tekstów piosenek na jakimkolwiek albumie AC/DC.
Po wydaniu "Dirty Deeds Done Dirt Cheap", AC/DC dalej kontynuowało swój cykl występów w australijskim programie muzycznym, "Countdown". Występy te zawierają wykonanie na żywo tytułowego utworu, oraz teledysk do utworu „Jailbreak”. Oba wykonania zawarte są na DVD zespołu z 2005 r., "The Family Jewels".
Warte odnotowania jest to, że utwór o nazwie „I’m a Rebel” został nagrany podczas sesji nagraniowej albumu w 1976 r., z muzyką i tekstem napisanym przez starszego brata Angusa i Malcolma, Alexa Younga. Ten utwór nigdy nie został wydany, obecnie jest dostępny wyłącznie w zasobach wytwórni Albert Productions.
Ogólnoświatowe wydanie.
Wytwórnia Atlantic dokonała znacznych zmian wśród utworów na ogólnoświatowym wydaniu albumu "Dirty Deeds Done Dirt Cheap", wydanym w listopadzie 1976 r. Album wyróżnia inna okładka, a sam album nie został wydany w Stanach Zjednoczonych aż do marca 1981 r.
Na ogólnoświatowym wydaniu, utwory „R.I.P. (Rock in Peace)” i „Jailbreak” zostały zastąpione przez utwory „Love at First Feel” i „Rocker” (z australijskiego albumu "T.N.T."). Utwór „Love at First Feel” nigdy nie został oficjalnie wydany na żadnym australijskim albumie zespołu. Jednak mimo tego, utwór ten został wydany w Australii jako singel.
Australijska wersja tego albumu była przez krótki czas wydawana także w Wielkiej Brytanii, ale tylko na winylu. Utwór „R.I.P. (Rock in Peace)” nie został dotychczas wydany na całym świecie, a utwór „Jailbreak” znaleźć można na mini-albumie "'74 Jailbreak", wydanym w październiku 1984 r.

</doc>
<doc id="863989" url="https://pl.wikipedia.org/wiki?curid=863989" title="Biały welon">
Biały welon

Biały welon (hiszp. "Velo de novia") – meksykańska telenowela z 2003 roku.
Wersja polska.
W Polsce telenowela była emitowana przez telewizję TVN oraz TVN Siedem. Opracowaniem wersji polskiej dla TVN zajęło się ITI Film Studio. Autorem tekstu była Karolina Władyka. Lektorem serialu był Jacek Brzostyński.
Fabuła.
Jose Manuel Del Alamo jest zaręczony z Raquelą. Niestety, kobieta jest dwulicowa i nieszczera, ma kochanka. Za to Jose Manuel jest wyjątkowo dobrym i szlachetnym mężczyzną. Przed samym ślubem zdaje sobie sprawę, że tak naprawdę nigdy nie kochał Raqueli, bo jest zakochany w Angeles. Zazdrosna Raquela powoduje wypadek, w którym ginie Angeles.
Angeles za życia zgodziła się, żeby jej narządy zostały oddane. Ratuje w ten sposób życie młodej Andrei. Andrea jest biedną szwaczką, która marzy o tym, aby w przyszłości zostać wielką projektantką mody. Pracuje w fabryce konfekcyjnej należącej do bogatej rodziny Villasenor. Od dawna cierpiała na nieuleczalna chorobę serca i ciągle bała się, że może umrzeć. Jose Manuel i Andrea wpadają na siebie i to jest początek ich wielkiej miłości. Jednak Raquel nie odpuści. Na szczęście duch Angeles będzie czuwał nad młodymi.

</doc>
<doc id="863995" url="https://pl.wikipedia.org/wiki?curid=863995" title="Parzystość R">
Parzystość R

Parzystość R – własność cząstek elementarnych, zdefiniowana jako:
gdzie formula_2 jest liczbą barionową cząstki, formula_3 jej liczbą leptonową zaś formula_4 – spinem. Przyjmujemy przy tym, że dla kwarków formula_5 zaś dla antykwarków formula_6 Parzystość R jest multiplikatywną liczbą kwantową, tzn. parzystość R układu cząstek jest iloczynem parzystości jego składników.
Dla wszystkich znanych obecnie cząstek elementarnych formula_7 gdyż wszystkie leptony i kwarki są fermionami, czyli mają spin 1/2, a wszystkie znane bozony, czyli cząstki o spinie całkowitym, mają zerowe liczby formula_2 i formula_9
Parzystość R wprowadzona została w kontekście teorii supersymetrii. Teorie supersymetrii przewidują, że każda ze znanych cząstek ma swego supersymetrycznego partnera – cząstkę o tych samych liczbach kwantowych, ale o spinie różnym o 1/2. Tym samym dla wszystkich supersymetrycznych partnerów znanych cząstek formula_10 parzystość R pozwala więc na odróżnienie cząstek „supersymetrycznych” od znanych obecnie „klasycznych”.
Zachowanie parzystości R.
Większość modeli supersymetrycznych, w tym podstawowy tzw. minimalny model supersymetryczny postuluje bezwzględne zachowanie parzystości R we wszystkich oddziaływaniach. Ma to następujące konsekwencje:
Zachowanie parzystości R gwarantuje, że nie jest możliwy proces, w którym dwa kwarki w protonie wymieniłyby s-kwark, zamieniając się przy tym w antylepton i antykwark. Proces taki prowadziłby do rozpadu protonu w nieakceptowalnie krótkim czasie (poniżej sekundy). Dzięki zachowaniu parzystości R proces taki jest zabroniony – kwark nie może wyemitować wirtualnego s-kwarku, ponieważ łamałoby to zasadę zachowania parzystości R.
W modelach supersymetrycznych zachowanie parzystości R jest "de facto" narzuconym zewnętrznie warunkiem, motywowanym koniecznością wyjaśnienia stabilności protonu, ale bez dobrego uzasadnienia teoretycznego. Można je jednak wytłumaczyć w kontekście szerszej teorii, na przykład wielkiej unifikacji lub teorii superstrun.

</doc>
<doc id="863997" url="https://pl.wikipedia.org/wiki?curid=863997" title="R-parzystość">
R-parzystość



</doc>
<doc id="863998" url="https://pl.wikipedia.org/wiki?curid=863998" title="Puchar Kanady 1995">
Puchar Kanady 1995

Puchar Kanady (Puchar Maple) 1995 - turniej towarzyski o Puchar Kanady (Puchar Maple), odbył się w dniach 22 - 28 maja 1995 roku w Kanadzie. Wszystkie mecze rozegrano w Edmonton. W turnieju uczestniczyły trzy reprezentacje narodowe:drużyna gospodarzy, Irlandii Północnej i Chile.
Końcowa tabela.
Triumfatorem turnieju o Puchar Kanady (Puchar Maple) 1995 został zespół Chile.

</doc>
<doc id="863999" url="https://pl.wikipedia.org/wiki?curid=863999" title="Tresta-Wesoła">
Tresta-Wesoła

Tresta-Wesoła, Tresta Wesoła, Tresta i Wesoła – od 1998 część wsi Żarnów w Polsce, położonej w województwie łódzkim, w powiecie opoczyńskim, w gminie Żarnów. Leży na południowych obrzeżach Żarnowa, wzdłuż ul. Wesołej; typowa ulicówka.
Znajduje się tu cmentarz żydowski w Treście.
Historia.
Tresta i Wesoła to dawne wsie. W latach 1867–1954 należały do gminy Topolice w powiecie opoczyńskim, początkowo w guberni kieleckiej, a od 1919 w woj. kieleckim. Tam 4 listopada 1933 weszły w skład gromady o nazwie "Tresta" w gminie Topolice, składającej się ze wsi Tresta, kolonii Tresta i wsi Wesoła. 1 kwietnia 1939 wraz z resztą powiatu opoczyńskiego gromada została włączona do woj. łódzkiego.
Podczas II wojny światowej gromadę, już pod nazwą "Tresta-Wesoła", włączono do Generalnego Gubernatorstwa (dystrykt radomski, powiat tomaszowski), nadal w gminie Topolice. Gromada Tresta Wesoła w 1943 roku liczyła 212 mieszkańców. Po wojnie początkowo w województwie łódzkim, a od 6 lipca 1950 ponownie w województwa kieleckim, jako jedna z 23 gromad gminy Topolice w reaktywowanym powiecie opoczyńskim (powrócono też do nazwy "Tresta")
W związku z reformą znoszącą gminy jesienią 1954 roku, gromadę Tresta włączono do nowo utworzonej gromady Żarnów. 1 stycznia 1956 gromada weszła w skład nowo utworzonego powiatu przysuskiego w tymże województwie, która przetrwała do końca 1972 roku, czyli do kolejnej reformy gminnej.
1 stycznia 1973 Tresta Wesoła weszła w skład nowo utworzonej gminy Żarnów. W latach 1975–1998 należała administracyjnie do województwa piotrkowskiego.
Miejscowość zniesiono 21 grudnia 1998, włączając ją do Żarnowa.

</doc>
<doc id="864001" url="https://pl.wikipedia.org/wiki?curid=864001" title="Drobna Wieś">
Drobna Wieś



</doc>
<doc id="864003" url="https://pl.wikipedia.org/wiki?curid=864003" title="Niemojowice-Kolonia">
Niemojowice-Kolonia

Niemojowice-Kolonia – kolonia wsi Niemojowice w Polsce, położona w województwie łódzkim, w powiecie opoczyńskim, w gminie Żarnów.
W latach 1975–1998 kolonia należała administracyjnie do województwa piotrkowskiego.
Wierni Kościoła rzymskokatolickiego należą do parafii św. Mikołaja w Żarnowie.

</doc>
<doc id="864005" url="https://pl.wikipedia.org/wiki?curid=864005" title="Gerris lacustris">
Gerris lacustris



</doc>
<doc id="864006" url="https://pl.wikipedia.org/wiki?curid=864006" title="Puchar Kolumba 1992">
Puchar Kolumba 1992

Puchar Kolumba 1992 ("Columbus Cup 1992") - mecz towarzyski o puchar Kolumba, na 500-lecie odkrycia przez niego Ameryki odbył się w 1992 roku. W spotkaniu uczestniczyły zespoły: Kanady i Hongkongu. 
Mecze.
Triumfatorem turnieju o Puchar Kolumba 1992 został zespół Kanady.

</doc>
<doc id="864007" url="https://pl.wikipedia.org/wiki?curid=864007" title="Łysa Góra (województwo łódzkie)">
Łysa Góra (województwo łódzkie)

Łysa Góra – przysiółek wsi Paszkowice w Polsce, położony w województwie łódzkim, w powiecie opoczyńskim, w gminie Żarnów.
W latach 1975–1998 przysiółek należał administracyjnie do województwa piotrkowskiego.
Wierni Kościoła rzymskokatolickiego należą do parafii św. Mikołaja w Żarnowie.

</doc>
<doc id="864008" url="https://pl.wikipedia.org/wiki?curid=864008" title="USS Volador">
USS Volador

Okręty US Navy o nazwie USS "Volador":

</doc>
<doc id="864019" url="https://pl.wikipedia.org/wiki?curid=864019" title="Giorgio Sterchele">
Giorgio Sterchele

Giorgio Sterchele (ur. 8 stycznia 1970 w Schio) – włoski piłkarz, występujący w Vicenzy Calcio grający na pozycji bramkarza, mający za sobą bogate doświadczenie ligowe w Serie A i Serie B.
Początki kariery.
Sterchele zaczynał bronić bramki Vicenzy pod koniec lat 80., kiedy jeszcze klub ten występował pod historyczną nazwą Lanerossi Vicenza i grał w Serie C1. Początkowo był jedynie czwartym bramkarzem, jednak już w sezonie 1990/1991 zadebiutował w trzeciej lidze. Pewne miejsce pomiędzy słupkami wywalczył w następnym roku, gdy wyparł ze składu Vincenzo Nunziatę. Od tego momentu nieprzerwanie dzierżył miano pierwszego golkipera Vicenzy, aż do głośnego w całym regionie transferu do AS Roma w lecie 1995 roku, gdy Vicenza awansowała do Serie A.
Okres rzymski.
Po wspomnianym transferze do Romy, "Gino" początkowo musiał pogodzić się z rolą zmiennika Giovanniego Cervone, jednak już w sezonie 1996/1997 wyparł go ze składu i całą rundę jesienną bronił w Serie A. Niespodziewanie jednak Cervone wrócił do bramki, a na drugą połowę sezonu Sterchele został wypożyczony do Cagliari Calcio. W swoim nowym klubie okazał się bramkarzem lepszym niż znany Szwajcar Marco Pascolo i bronił regularnie do końca sezonu. Niestety, jego postawa nie zdołała uchronić Cagliari przed spadkiem do Serie B. Po powrocie do Rzymu Sterchele napotkał na swej drodze kolejnego konkurenta – legendarnego austriackiego golkipera Michaela Konsela. W owej sytuacji znów zmuszony był udać się na kolejne wypożyczenie, tym razem do FC Bologna. Rozegrał tam cały sezon 1997/1998, sadzając na ławce m.in. znanego z występów w AC Milan i AS Roma Francesco Antonioliego. Po powrocie z Bolonii Sterchele nadal nie mógł liczyć na miejsce w podstawowym składzie Romy. Tym razem ratunkiem była już drużyna grające nie w pierwszej lidze, a w Serie B. Co ciekawe, w Ternanie wcale nie zdobył pewnego miejsca między słupkami, broniąc praktycznie na zmianę z Christianem Binim. W kolejnym sezonie znów spotkał na swojej drodze Francesco Antonioliego, tylko że tym razem w Romie. Sytuacja była jednak zgoła odwrotna i obaj bramkarze zamienili się rolami: Antonioli został pierwszym bramkarzem, a Sterchele kolejny sezon musiał spędzić na wypożyczeniu – jak się okazało, już ostatnim. Gino znów trafił do Serie A, do AC Perugia. Z perspektywy czasu można powiedzieć, że na pewno nie był to dobry wybór. De facto Sterchele był tam dopiero trzecim bramkarzem, ustępując pola Andrei Mazzantiniemu i Angelo Pagotto. To jeszcze bardziej zbliżyło byłego bramkarza Vicenzy do definitywnego odejścia z Rzymu. Jego nowym-starym pracodawcą został właśnie klub Vicenza Calcio.
Powrót do Vicenzy.
Sezon 2000/2001 można śmiało nazwać sezonem powrotów. Vicenza wróciła do Serie A, a Giorgio Sterchele wrócił do tegoż klubu. W obliczu braku konkurencji Gino był pewnym punktem swojego zespołu, jednak po raz kolejny nie zdołał uratować swojej drużyny przed spadkiem. Mimo to, estyma jaką cieszy się w Vicenzy pozwoliła mu zatrzymać pozycję pierwszego bramkarza jeszcze przez sezon. Coraz mocniej do bram pierwszej jedenastki klubu pukał jednak Serb Vlada Avramov. W końcu Sterchele ustąpił młodszemu koledze miejsca i trzy kolejne sezony przesiedział na ławce rezerwowych, występując jedynie okazjonalnie. Po odejściu Avramova do Pescary, Gino znów wskoczył do pierwszego składu. Dyspozycja tego doświadczonego bramkarza była jednak daleka od optymalnej, więc przed sezonem 2006/2007 sięgnięto aż po dwóch nowych golkiperów. W rezultacie tego posunięcia, do Vicenzy trafili Matteo Guardalben i Adriano Zancopè. Wszystko wskazywało na to, iż Sterchele odejdzie, lub pozostanie mu siedzenie na trybunach Stadio Romeo Menti, jednak Guardalben wkrótce doznał ciężkiej kontuzji i Gino przez cały sezon jest zmiennikiem Zancopè.
Ciekawostki.
Mając na koncie 283 występy ligowe w barwach Vicenzy, Sterchele jest rekordzistą w tej kategorii spośród obecnych jej graczy.

</doc>
<doc id="864028" url="https://pl.wikipedia.org/wiki?curid=864028" title="Caninae">
Caninae

Psowate właściwe (Caninae) – podrodzina psowatych, w skład której wchodzą wszystkie żyjące współcześnie gatunki. 
Źródła tej podrodziny sięgają 34 mln lat temu, kiedy to w wyniku radiacji poszczególnych gałęzi drzewa rodowego pierwotnych psowatych (Hesperocyoninae) powstał rodzaj "Leptocyon" (rodzaj istniał do późnego miocenu ok. 9 mln lat temu). Rodzaj "Leptocyon" dał początek lisom (np. "Vulpes", "Urocyon"), psom (rodzaj "Eucyon", a później "Canis", "Cuon", "Pseudalopex" itd.) i prymitywnym psowatym właściwym takim jak jenoty i otocjony. 
Psowate właściwe charakteryzują się smukłym pyskiem i wydłużoną szczęką dolną oraz wąskimi zębami trzonowymi.

</doc>
<doc id="864041" url="https://pl.wikipedia.org/wiki?curid=864041" title="Arkadiusz Skonieczny">
Arkadiusz Skonieczny

Arkadiusz Skonieczny (ur. 27 listopada 1956 w Wyszkowie) – polski piłkarz, obrońca, potem trener. W polskiej ekstraklasie zawodnik Widzewa Łódź i Radomiaka.
W czasie kariery zawodniczej mierzył 180 cm i ważył 73 kg. Piłkę nożną zaczął trenować w Bugu Wyszków. Następnie reprezentował barwy grającego w grupie północnej II ligi, RKS-u Ursus. W 1977 przeszedł do Widzewa Łódź, w którym w wieku 20 lat zadebiutował w najwyższej klasie ligowej (27 listopada 1977: Wisła Kraków – Widzew 1:1).
Potem grał kolejno w Motorze Lublin, Radomiaku i Lubliniance, po czym wrócił do Radomia i ponownie występował w miejscowym Radomiaku. W sezonie 1983/1984 wywalczył z nim awans do I ligi, najwyższej wówczas klasy ligowej. Po roku „Zieloni” zostali zdegradowani. Skonieczny w tym czasie w I lidze rozegrał 28 spotkań i strzelił 1 bramkę. Później wyjechał do Niemiec i występował w barwach Großalmerode. Karierę zawodniczą kończył na boiskach Luksemburgu jako zawodnik Ettelbrig.
Po powrocie do Polski zajął się pracami szkoleniowymi. Trenował m.in. Radomiaka i KS Warka.

</doc>
<doc id="864054" url="https://pl.wikipedia.org/wiki?curid=864054" title="Strzystarska Przełęcz">
Strzystarska Przełęcz

Strzystarska Przełęcz (słow. "Tristarské sedlo", 1969 m) – szeroka trawiasta przełęcz w grani głównej Tatr, w słowackich Tatrach Bielskich. Oddziela ona dwa najwyższe szczyty tego pasma – Hawrań ("Havran", 2152 m) i Płaczliwą Skałę ("Ždiarska vidla", 2142 m), a dokładniej należące do ich masywów mniejsze wzniesienia - Hawrani Nos (ok. 2122 m) i Płaczliwą Kopkę (2142 m). Z przełęczy na obie strony grani opadają znaczące żleby: na południe, do Doliny Zadnich Koperszadów – Szeroki Żleb Bielski, na północ – Strzystarski Żleb, będący w rzeczywistości niewielką doliną, górnym piętrem Doliny Bielskiego Potoku. Opadające do jego górnej części zbocza przełęczy są bardzo strome i bardzo kruche (prawie ścianka). Obydwoma żlebami zimą schodzą wielkie lawiny.
Być może nazwa przełęczy pochodzi od skróconego sformułowania „z trzech starych jedna” – na północ od grani znajduje się składająca się z kilku części Stara Polana. Źródłem nazwy może być też słowackie słowo "strištar", oznaczające pasterza koni.
Od południa przełęcz jest dość łatwo dostępna (nie licząc trudności chaszczowo-kosówkowych), od północy trudności podejścia sięgają niemalże tatrzańskiej II.
Obok Szerokiej Przełęczy Bielskiej jest to jedyna większa przełęcz położona w obrębie wspólnego odcinka grani głównej Tatr i grani głównej Tatr Bielskich.
Nazwa.
Pochodzenie nazwy przełęczy nie jest znane, podobnie jak innych pobliskich obiektów: Strzystarskiego Potoku i Strzystarskiego Żlebu. Również Płaczliwa Skała dawniej była nazywana "Striszarska", "Strzyszarka", "Trzystar", "Trystarska", "Trystarski Wierch" itp., a także "Stara" lub "Sztára".

</doc>
<doc id="864061" url="https://pl.wikipedia.org/wiki?curid=864061" title="Dniepr">
Dniepr

Dniepr (ukr. Дніпро, "Dnipro", ros. Днепр, "Dniepr", biał. Дняпро, "Dniapro") – rzeka w Rosji, Białorusi i Ukrainie, w zlewisku Morza Czarnego; dł. 2285 km – jedna z najdłuższych w Europie.
Wypływa z Wałdaju, płynie w kierunkach przeważnie południowych przez rozległe tereny Niziny Wschodnioeuropejskiej, uchodzi do Limanu Dnieprzańsko-Buskiego; najważniejsze miasta nad rzeką: Smoleńsk (Rosja), Mohylew (Białoruś), Kijów, Czerkasy, Dniepr, Zaporoże, Chersoń (Ukraina).
Ważniejszymi dopływami są rzeki: Soż, Desna, Suła, Psioł, Worskła, Oril, Samara, Druć, Berezyna, Prypeć, Teterew, Roś, Ingulec.
Historia.
Dniepr wspominał już historyk grecki Herodot (ok. 445 r. p.n.e.), pisząc o nim jako o największej rzece na świecie po Nilu i Dunaju. Jego ujście stało się przedmiotem greckiej kolonizacji. W czasach antycznych znany był pod nazwą "Borysthenes" (gr. klas. Βορυσθένης), tak samo jak greckie miasto leżące u jego ujścia w pobliżu wyspy Berezań.
We wczesnym średniowieczu Dniepr był ważną częścią magistrali rzecznej północ-południe, zwanej szlakiem „od Waregów do Greków”, łączącej Skandynawię z Konstantynopolem. Szlak przyczynił się do znaczenia roli Kijowa jako jednego z najbogatszych miast Europy. W dorzeczu Dniepru powstała Ruś Kijowska.
Od XIV wieku Dniepr kontrolowało Wielkie Księstwo Litewskie (w unii z Polską), a od zawarcia unii lubelskiej (1569) jego dorzecze (poza górnym biegiem i ujściem) leżało na terytorium Korony Królestwa Polskiego. Od połowy XVII wieku do II rozbioru (1793) na długim odcinku Dniepru biegła granica między Rzecząpospolitą a Cesarstwem Rosyjskim. 
Podczas II wojny światowej została stoczona Bitwa o Dniepr. Była to jedna z największych operacji militarnych tej wojny. Zaangażowano w nią po obu stronach około 4 miliony żołnierzy. W jej wyniku na odcinku frontu 1500 kilometrów Armia Czerwona zdołała przełamać defensywę niemiecko-rumuńską i zdobyła zachodni brzeg Dniepru. W konsekwencji ofensywa ta doprowadziła do wyzwolenia Kijowa.
Pomiędzy górną Dźwiną i górnym odcinkiem Dniepru znajduje się obszar zwany Bramą Smoleńską, który miał strategiczne znaczenie w wielu konfliktach zbrojnych.
Dniepr w kulturze.
Dniepr był wiele razy tematem malarstwa, poezji i literatury w dziełach artystów polskich, rosyjskich, białoruskich i ukraińskich.
Rzekę często wspominali poeci polscy ze szkoły ukraińskiej polskiego romantyzmu. Wysławiał ją wielokrotnie Tomasz Padura, polsko-ukraiński poeta (autor pieśni "Hej, sokoły"). Pojawia się też w twórczości Juliusza Słowackiego (np. "Duma ukraińska", "Żmija", "Beniowski"), Wincentego Pola ("Do Dniepra", "Pieśń o ziemi naszej") i Józefa Ignacego Kraszewskiego. Porohy i dolny bieg rzeki sugestywnie opisał Henryk Sienkiewicz w powieści "Ogniem i mieczem".
Dniepr pojawia się w literaturze rosyjskiej (np. "Taras Bulba" Gogola) oraz jest zasadniczym motywem w poezji i literaturze ukraińskiej. Jednym z najważniejszych utworów Tarasa Szewczenki był wiersz "Szumi i jęczy Dniepr szeroki" (Реве та стогне Днiпр широкий), który śpiewano jako pieśń narodową. Również oryginalny tekst "Hymnu Ukrainy" personifikuje rzekę i nazywa ją „dziad Dniepr” (дід Дніпро).
Dniepr był też tematem szeregu obrazów Jana Stanisławskiego (1860–1907) oraz innych malarzy.
Radzieckie zapory wodne.
Podobnie jak Wołga został wykorzystany do utworzenia szeregu obszernych sztucznych zbiorników wodnych; znajdują się one w środkowym i dolnym biegu, na odcinku między granicą białorusko-ukraińską i Morzem Czarnym; zbiorniki te to: Kremieńczucki (2252 km²), Kachowski (2155 km²), Kijowski (922 km²), Kamieński (567 km²), Zaporoski (410 km²) i Kaniowski (582 km²); ich utworzenie miało zgubny wpływ na naturalną ekologię rzeki. Zaporę zaplanowano w 1905, lecz zbudowano dopiero w latach 1927–1932. Budową zapory i elektrowni, przygotowanej przez zespół prof. Iwana Aleksandrowa, kierował inż. Aleksander Winter. Konieczne było jednak sprowadzenie ze Stanów Zjednoczonych hydrogeneratorów. Do użytku „DnieproGES” (skrót od: "Dniepro"wskaja "G"idro"e"lektro"s"tancija) oddany został w październiku 1932. Obok Magnitogorska była to sztandarowa inwestycja pierwszej radzieckiej „pięciolatki”. Była to największa zapora w Europie o długości 760 m i wysokości 60 m.
Na odcinku między Dniprem a Zaporożem, na Dnieprze znajdowało się 9 skalnych progów rzecznych, porohów Dniepru. W 1932 porohy zostały zatopione przez wody zaporoskiego zbiornika retencyjnego.
Wysadzenie zapory przez NKWD w 1941 r..
18 sierpnia 1941 na rozkaz Stalina zapora DnieproGES na Dnieprze została wysadzona w powietrze (operacją dowodzili dwaj oficerowie NKWD – Boris Jepow i Aleksiej Pietrowski). „Wskutek wyrwy w zaporze w dół runęła wysoka na prawie 30 m fala (...) Niektórzy historycy szacują, że zginąć mogło od 30 do 120 tysięcy osób”. Byli to zarówno mieszkańcy okolicznych wiosek oraz miast (m.in. Nikopol i Marganiec), jak i uciekinierzy ze Wschodu, tysiące żołnierzy Armii Czerwonej oraz Wehrmachtu. Zniszczono też hydrogeneratory. Stalin nie osiągnął operacją zamierzonego celu wojskowego, gdyż ofensywa sił niemieckich nie została istotnie zatrzymana. Po zdarzeniu propaganda NKWD rozpowszechniała wersję, że operację przeprowadzili żołnierze niemieccy. W 1943 podjęto decyzję o odbudowie zapory, ale okoliczności wysadzenia jej w powietrze w czasie wojny długo okryte były tajemnicą. Ponowne uruchomienie elektrowni nastąpiło w 1947.

</doc>
<doc id="864069" url="https://pl.wikipedia.org/wiki?curid=864069" title="Rusocice">
Rusocice



</doc>
<doc id="864070" url="https://pl.wikipedia.org/wiki?curid=864070" title="Ilya Gurevich">
Ilya Gurevich



</doc>
<doc id="864071" url="https://pl.wikipedia.org/wiki?curid=864071" title="Rusocice (województwo lubuskie)">
Rusocice (województwo lubuskie)

Rusocice – wieś w Polsce położona w województwie lubuskim, w powiecie żarskim, w gminie Żary.
W latach 1975–1998 miejscowość administracyjnie należała do województwa zielonogórskiego.

</doc>
<doc id="864072" url="https://pl.wikipedia.org/wiki?curid=864072" title="Wabash (rzeka)">
Wabash (rzeka)

Wabash (ang. "Wabash River", fr. "Ouabache") – rzeka w USA o długości 810 km oraz powierzchni dorzecza 85,8 tys. km². Jej źródła znajdują się w jeziorze Grand. Rzeka uchodzi do rzeki Ohio.

</doc>
<doc id="864073" url="https://pl.wikipedia.org/wiki?curid=864073" title="Baureihe 103">
Baureihe 103

Baureihe 103 – lokomotywa elektryczna produkowana w latach 1965-1974 dla kolei zachodnioniemieckich. Wyprodukowano 149 lokomotyw.
Historia.
Elektrowozy zostały wyprodukowane do prowadzenia pociągów pasażerskich na zelektryfikowanych liniach kolejowych przy prędkości maksymalnej 200 kilometrów na godzinę. Pierwsze cztery lokomotywy zostały wyprodukowane w 1965 roku przez zakłady Henschel zlokalizowane w miejscowości Kassel. Elektrowozy były eksploatowane do prowadzenia międzynarodowych pociągów ekspresowych Trans-Europ-Express. Zostały pomalowane na charakterystyczny kolor beżowy i czerwony. Pierwsza lokomotywa jest zachowana jako czynny eksponat zabytkowy.

</doc>
<doc id="864076" url="https://pl.wikipedia.org/wiki?curid=864076" title="Nzambu">
Nzambu



</doc>
<doc id="864077" url="https://pl.wikipedia.org/wiki?curid=864077" title="Viskuli">
Viskuli



</doc>
<doc id="864078" url="https://pl.wikipedia.org/wiki?curid=864078" title="USS Von Steuben">
USS Von Steuben

Okręty US Navy o nazwie USS "Von Steuben":

</doc>
<doc id="864079" url="https://pl.wikipedia.org/wiki?curid=864079" title="Steczkowscy">
Steczkowscy

Rodzina Steczkowskich – muzyczna rodzina pochodząca z Pogórza Karpackiego. Jej członkowie nagrywali, komponowali i koncertowali zarówno pod własnym szyldem, jak i z czołówką polskiej sceny muzycznej. Z rodziną Pospieszalskich co roku od grudnia do lutego odbywają serię koncertów, wykonując w aulach koncertowych i kościołach kolędy oraz pastorałki, często w niekonwencjonalnych aranżacjach i nowoczesnych brzmieniach.
25 lutego 2012 otrzymali tytuł Ambasadora Stalowej Woli.

</doc>
<doc id="864083" url="https://pl.wikipedia.org/wiki?curid=864083" title="Student Travel Schools">
Student Travel Schools

STS- Student Travel Schools – szwedzka firma z branży turystyki edukacyjnej, założona w 1958 roku. Firma zajmuje się organizacją kursów językowych za granicą. Aktualnie STS ma swoje biura w 26 krajach (czterech kontynentach) na świecie. Od 1994 roku działa także w Polsce, gdzie dyrektorem generalnym jest Marek Link.

</doc>
<doc id="864084" url="https://pl.wikipedia.org/wiki?curid=864084" title="Leśny Park Kultury i Wypoczynku">
Leśny Park Kultury i Wypoczynku

Leśny Park Kultury i Wypoczynku w Bydgoszczy ("LPKiW"), również: Myślęcinek – park leśny, liczący 830 hektarów powierzchni, usytuowany w północnej części Bydgoszczy, w odległości 5 km od ścisłego centrum miasta. Największy park miejski w Polsce. Zwany jest potocznie „"Myślęcinkiem"” od nazwy części miasta, w jakiej się znajduje.
Lokalizacja.
Leśny Park Kultury i Wypoczynku położony jest w północnej części Bydgoszczy w obrębie jednostki urbanistycznej Myślęcinek. Granice parku wyznaczają:
Całość terytorium parku objęta jest formami ochrony przyrody. Część północna mieści się w granicach Parku Krajobrazowego Doliny Dolnej Wisły, a pozostała w Obszarze Chronionego Krajobrazu Północnego Pasa Rekreacyjnego Miasta Bydgoszczy.
Charakterystyka.
Leśny Park Kultury i Wypoczynku jest dużym obszarem rekreacyjno-wypoczynkowym łączącym piękno natury z infrastrukturą, która pozwala na aktywny wypoczynek, relaks i uprawianie sportów wyczynowych.
Park charakteryzuje się zróżnicowaną rzeźbą terenu (52–107 m n.p.m.) z deniwelacjami dochodzącymi do 50 m oraz różnorodną szatą roślinną: od środowisk wilgotnych, bagiennych do suchych. Pod względem przestrzennym dzieli się na dwa obszary leżące w oddzielnych makroregionach fizycznogeograficznych. Większa część południowa parku leży na piaszczystej Terasie Bydgoskiej w obrębie makroregionu Pradolina Toruńsko-Eberswaldzka, wznosząc się łagodnie z południa na północ od 55 do 60 m n.p.m. Z kolei mniejsza część północna ma charakter falistej wysoczyzny morenowej, położonej na wysokości 90–95 m n.p.m. należącej do makroregionu Pojezierze Południowopomorskie. Zbocze Fordońskie oddzielające oba poziomy posiada wysokość względną około 40 m, pocięte jest parowami i dolinkami, którymi płyną strugi: Myślęcińska, Rynkowska i Zacisze. Sztucznie podwyższona Góra Myślęcińska, na której urządzono stok narciarski sięga 107 m n.p.m. i jest najwyżej położonym miejscem w Bydgoszczy.
Powierzchnia parku licząca 830 ha stanowi 4,7% całego miasta. Zbiorniki wodne stanowią 18,5 ha (2% powierzchni parku), a największy z nich, zwany Jeziorem Myślęcińskim ma 10,3 hektara. Zorganizowane siedliska roślinne, utrzymywane przez służby miejskie mieszczą się na obszarze 263 ha, lasy na 470 ha, w tym gminne 78 ha. 6 ha zajmuje kompleks wystawienniczo-handlowo-gastronomiczny. Liczba stawów dochodzi do kilkudziesięciu. Zasilane przez trzy strugi wodne stały się miejscem lęgu licznych ptaków i miejscem pobytu bocianów. Na największym stawie parkowym znajduje się wyspa zwana „ptasią”, gdyż występuje tu corocznie duża kolonia śmieszki i rybitwy rzecznej. Wiosną jedną z atrakcji jest obserwacja rozrodu i aktywności tysięcy ptaków nad stawem parkowym.
Nieco ponad połowę powierzchni parku stanowią lasy. Drzewostan tworzą głównie bory sosnowe, lasy mieszane i liściaste, występują też fragmenty grądu z lipą, dębem i grabem, łęgi z olchą i jesionem oraz dąbrowy i buczyny.
Park funkcjonalnie składa się z trzech powiązanych ze sobą rejonów:
W parku ukształtował się specyficzny mikroklimat, wpływający zdrowotnie i kojąco na psychikę człowieka. Wpływ na to ma oddalenie od wielkomiejskiego zgiełku i ruchu samochodowego, zróżnicowane formy terenu, duży kompleks leśny, rozległe stawy uczęszczane przez ptaki i dzikie zwierzęta.
Historia.
Myślęcinek od średniowiecza stanowił własność rycerską. W 1860 roku areał majątku sięgał 470 ha: pól uprawnych, lasów, łąk i pastwisk. Od XVIII wieku w Myślęcinku funkcjonowały młyn i zajazd, a w połowie XIX wieku powstała gorzelnia, przekształcona w 1861 w browar, przy którym istniała restauracja. W 1889 wzniesiono nowe ceglane zabudowania browarniane, złożone z pięciu obiektów, w tym słodowni i piwnic do leżakowania piwa. Zakład zamknięto w 1945 roku, a jego pozostałości znajdują się na terenie parku u zbiegu ulic Gdańskiej i Konnej (spłonęły wieczorem 24 lipca 2014). Z pożaru ocalały dwa stalowe, zardzewiałe kotły i znajdujące się pod południowym budynkiem piwnice o kolebkowym sklepieniu, w których przechowywano piwo w beczkach o objętości kilku lub kilkunastu tysięcy litrów. Świeży napój leżakował tu po dwa-trzy miesiące, w kilkudziesięciu kadziach, ustawionych rzędami obok siebie. W dobrze wentylowanych piwnicach przechowywany był też lód pozyskiwany zimą ze stawów w Myślęcinku, którym okładało się skrzynki z butelkami, przewożone do sklepów czy restauracji. Od 2005 toczy się postępowanie o zwrot przez miasto nieruchomości spadkobiercom.
Przy ul. Konnej znajduje się również dwór byłych właścicieli wioski, postawiony w II połowie XIX wieku, w latach 90. XX wieku przebudowany i zaadaptowany na hotel i restaurację o nazwie „Pałac”. Obok mieści się kompleks zabudowań stajennych z XIX wieku, użytkowany od 1982 r. przez Ośrodek Rekreacji Konnej.
Prace planistyczno-projektowe przeznaczające ten obszar na park wypoczynku, podejmowano już w 1905, następnie w roku 1921. Jeszcze przed I wojną światową władze miasta Bydgoszczy powołując się na dawne przywileje królów polskich uzyskały zgodę od Pruskiego Ministerstwa Lasów na ustawienie wzdłuż drogi leśnej do Rynkowa ławek na odpoczynek dla spacerowiczów. W dwudziestoleciu międzywojennym do popularnych miejscowości wypoczynkowych należało osada leśna w Rynkowie, gdzie przy stacji kolejowej istniała duża restauracja. Zbigniew Raszewski w „"Pamiętniku gapia. Bydgoszcz jaką pamiętam 1930-1945"” pisze:
Po II wojnie światowej majątek ziemski Myślęcinka rozparcelowano w wyniku reformy rolnej. Część terenów wraz z pozostałymi po majątku zabudowaniami użytkowało PGR Kusowo, utrzymując tu ośrodek treningowy koni sportowych, część przeznaczono w późniejszych latach pod ogrody działkowe, zaś lasy upaństwowiono. W latach 60. tereny te znalazły się w sferze zainteresowań rozwijającej się przestrzennie Bydgoszczy.
W 1971 Prezydium Wojewódzkiej Rady Narodowej w Bydgoszczy zleciło opracowanie koncepcji budowy parku na terenie Myślęcinka, który w sposób kompleksowy zaspokoiłby potrzeby rekreacyjno-wypoczynkowe aglomeracji Bydgoszczy. Plan zagospodarowania przestrzennego LPKiW został zaakceptowany decyzją Prezydium WRN w Bydgoszczy w dniu 10 stycznia 1972 roku. Po zatwierdzeniu szczegółowego planu 13 listopada 1973 roku rozpoczęto prace techniczno-organizacyjne. Dokumentację techniczną parku opracowało Biuro Projektowo-Badawcze Budownictwa Ogólnego „Miastoprojekt” w Bydgoszczy, a jej autorami byli prof. Edward Bartman i dr inż. Aleksander Pietrzak. W 1975 za swe dzieło otrzymali oni II nagrodę Ministra Budownictwa i Przemysłu Budowlanego. Pierwotnie planowano zagospodarowanie terenów leśnych i pól o powierzchni 357 ha, później powiększono obszar przyszłego parku do ok. 570 ha, ostatecznie objęto powierzchnię 830 ha.
W 1977 w granice miasta włączono całość terenu planowanego parku, który objął:
Granica między Lasem Gdańskim, Rynkowem i Myślęcinkiem przebiegała niegdyś w rejonie obecnych ulic Hipicznej i Sądeckiej.
Myślęciński park podworski został przeznaczony pod Ogród Botaniczny, a w Lesie Gdańskim zaplanowano utworzenie ogrodu zoologicznego i lunaparku. Na polanie między obu ogrodami planowano wykonanie systemu stawów, zasilanych przez lokalne cieki wodne. Na Zboczu Fordońskim planowano utworzenie toru saneczkowego (600 m), stoku narciarskiego z wyciągiem, małej skoczni narciarskiej, zaś na dolnym tarasie wielu urządzeń rekreacyjnych, m.in. lodowisk, ścieżki zdrowia, boisk, pawilonów, estrad, sal kinowych i klubowych. W Rynkowie planowano wybudowanie restauracji z tarasem widokowym, skąd można by podziwiać panoramę Bydgoszczy. Pracami na etapie planowania miejscowego kierował arch. Kazimierz Józefczyk, a na etapie projektowania realizacyjnego arch. krajobrazu prof. Edward Bartmann i dr Aleksander Pietrzak z SGGW. Zatwierdzona koncepcja zakładała wydzielenie w obrębie parku pięciu sektorów: parkowo-leśnego, sportowo-rekreacyjnego, wystawowo-dydaktycznego, usług centralnych i parku rozrywki.
Zanim rozpoczęto na dobre budowę parku, na placu przy ul. Gdańskiej odbyła się wystawa rolnicza związana z centralnymi dożynkami, które odbyły się w Bydgoszczy 3 września 1972 roku z udziałem około 45 tys. gości z całego kraju, w tym władz partyjno-państwowych oraz delegacji zagranicznych. Chociaż główne uroczystości miały miejsce na stadionie Zawiszy, to od 1 września 1972 przez 10 dni, po południu w Myślęcinku zwiedzano wystawę rolniczą, dla której Zjednoczenie Budownictwa Rolniczego razem z ekipami budowlanymi Wojewódzkiego Zjednoczenia PGR oraz Gminnych Spółdzielni "Samopomoc Chłopska" wzniosły 21 przeszklonych pawilonów, eksperymentalny dom jednorodzinny z wielkiej płyty oraz plenerową, zadaszoną stołówkę. W kolejnych latach przebudowano je i wzbogacono m.in. o baseny otwarte. W pawilonach do lat 90. XX w. eksponowano wystawy stałe, m.in. dotyczące osiągnięć przemysłowo-rolniczych województwa bydgoskiego.
Budowę parku według opracowanego projektu rozpoczęto w 1973, kiedy to wykonano pierwsze ścieżki spacerowe. W czerwcu 1975 w parku uruchomiono pierwsze w mieście kino samochodowe. W 1974 ukończono budowę obwodnicy, a w latach 1975–1977 ukończono promenadę parkową. Staw parkowy zbudowano w latach 1977–1983. Ma on długość 1,3 km i szerokość od 20 do 330 m oraz głębokość 0,7-3,0 m. W 1978 otwarto Ogród Fauny Polskiej, w 1980 lunapark. W tym roku rozpoczęła się również budowa Ogrodu Botanicznego. Prace te wykonywano z czynnym udziałem ludności i uczniów szkół (czyny społeczne). W 1982 w dawnych zabudowaniach folwarku Myślęcinek uruchomiono Ośrodek Rekreacji Konnej. W latach 80. XX w. powstał wyciąg narciarski, w 1994 Centrum Edukacji Ekologicznej, w 1997 Myślęcińska Kolej Parkowa, w 2000 tor do ekstremalnych zjazdów rowerowych, w 2005 Całoroczne Centrum Rekreacji, w 2007 kryty skatepark, w 2010 park linowy, a w 2012 park jurajski „Zaginiony świat”. W latach 2006-2012 dokonano szeregu inwestycji w parku, m.in. odnowiono część ścieżek spacerowych, wybudowano drogi rowerowe łączące Myślęcinek ze Śródmieściem i z Fordonem, otwarto szereg nowych urządzeń rekreacyjnych (pole golfowe, wakepark, wypożyczalnia łodzi, kajaków i inne).
Pierwotny projekt parku oprócz istniejących dzisiaj obiektów, przewidywał również powstanie parku etnograficznego, kąpieliska miejskiego z zespołem basenów i brodzików dla dzieci, domu kultury, hali sportowej oraz zespołu gastronomicznego w pomieszczeniach byłego Browaru Myślęcinek.
Do 1983 budową i utrzymaniem Leśnego Parku zajmowało się Przedsiębiorstwo Zieleni Miejskiej, w którym powołano zespół ds. budowy LPKiW. Od roku 1983 Leśny Park Kultury i Wypoczynku funkcjonował jako samodzielne przedsiębiorstwo państwowe. Natomiast od 24 sierpnia 1992 roku posiada status jednoosobowej spółki gminy Bydgoszcz.
28 marca 2010 roku i 24 marca 2013 roku w parku odbyły się mistrzostwa świata w biegach przełajowych.
Plany.
Park w Myślęcinku jest miejscem otwartym na nowe formy wypoczynku i aktywności sportowo-rekreacyjnej. Mają tu miejsce różnorodne imprezy masowe, bądź specjalistyczne, organizowane przez prywatne organizacje i stowarzyszenia, np. inscenizacje historyczne, militarne, wioski indiańskie, festyny, koncerty, zloty, imprezy sportowe itp. Trwa opracowywanie koncepcji budowy Biegunarium, które ma stanąć w Ogrodzie Zoologicznym. W 2012 r. dofinansowanie z funduszy europejskich otrzymał projekt budowy pawilonu akwarium i terrarium w obrębie Ogrodu Zoologicznego w Bydgoszczy (koszt 6,5 mln zł). Rozbudowa i modernizacja infrastruktury rekreacyjno-sportowej terenów LPKiW znalazła się także w wykazie projektów kluczowych Bydgoskiego Obszaru Funkcjonalnego do realizacji w okresie 2015-2020.
Instytucje i obiekty na terenie parku.
Ogród Zoologiczny w Bydgoszczy.
Ogród Fauny Polskiej powstał w 1978 r. Pierwotnie, jako jedyne zoo w kraju, miał ekspozycję złożoną wyłącznie z gatunków rodzimych, jednak w 2004 r., powstał dział „Skrawek świata”, gdzie prezentowane są gatunki zwierząt ze wszystkich kontynentów. Pojawiło się wówczas kilka gatunków egzotycznych – m.in. zebry, małpy i inne. 14-hektarową powierzchnię myślęcińskiego zoo zamieszkuje ponad 500 okazów ze 112 gatunków kręgowców, a wśród nich 62 podlegające całkowitej ochronie. W 1990 roku w Ogrodzie Fauny otwarto Mini Zoo, przeznaczone dla dzieci.
W 1999 zoo powiększyło swoje tereny o 2 hektary, na których powstał wybieg dla jeleniowatych. Oprócz nich na zwiedzających czekają m.in. żubry i brunatne niedźwiedzie, wilki, rysie, żbiki, jenoty, kuny, borsuki, gawrony i kruki, orły, sokoły i wiele innych zwierząt. W 2014 roku Ogród Fauny Polskiej przy okazji otwarcia pawilonu Akwarium Terrarium, które jest nowym wejściem, zmienił swoją nazwę na Ogród Zoologiczny w Bydgoszczy. 
Ogród Botaniczny.
W 1983 oddano do użytku ogród botaniczny. W 2010 r. zawierał on 820 gatunków roślin, w tym 460 gatunków roślin dziko rosnących.
To fragment myślęcińskiego parku o najwyższej wartości fizjonomicznej, dydaktycznej i rekreacyjnej. Ogród założono w malowniczej, rozczłonkowanej dolinie, w której płynie Struga Myślęcińska, spiętrzona w formie kaskad w 11 stawów na długości ok. 1 km i różnicy poziomów 20,5 m. W liczne wzniesienia o różnym nachyleniu stoków i wysokości (deniwelacje do 30 m), poprzecinane jarami wkomponowano alejki spacerowe, tworząc park o niezapomnianej fizjonomii. Ogród ma rozwiązania przestrzenno-plastyczne dostosowane do naturalnych warunków siedliskowych. Ok. 20 ha zajmują gatunki rodzime zgromadzone w zbiorowiskach leśnych, łąkowych i wodnych (ok. 350 gatunków). W terenie umieszczono tabliczki z opisem charakterystycznych zbiorowisk roślinnych podając ich skład gatunkowy wraz z warunkami występowania. W ogrodzie wyeksponowana jest m.in.:
Ekspozycja podzielona jest na ogródki rodzajowe, m.in. kwitnącej wiśni i jabłoni, różaneczników i roślin iglastych. Oprócz tego ogród posiada kolekcje dereni, tawuł, żywotników i grzybieni wodnych i 80. letni las bukowy z charakterystycznym runem i okazami lilii złotogłów oraz orlików.
W zachodniej części Ogrodu Botanicznego urządzono alpinarium – siedlisko roślin górskich wśród skał, wodospadu, „górskiego” strumienia i stawów. Zostały utworzone ściany skalne, piargowiska i granie, dokąd prowadzą szlaki piesze na podobieństwo spotykanych w górach. W Ogrodzie Botanicznym od 1999 roku znajduje się ponadto dydaktyczna ścieżka przyrodnicza dla niewidomych. Na obszarze 0,4 ha, wzdłuż 300–metrowej barierki nasadzono ok. 150 roślin, z których każda opatrzona jest “metryczką” zapisaną Alfabetem Braille’a. Zwiedzający mają możliwość dotknięcia, powąchania, a nawet posmakowania roślin.
Bydgoski ogród botaniczny ma ok. 60 ha powierzchni i jest drugim co do powierzchni ogrodem botanicznym w Polsce.
Ośrodek rekreacji konnej.
Ośrodek rekreacji konnej powstał w 1982 r. Prowadzona jest w nim nauka jazdy konnej, organizowane są obozy jeździeckie, biegi myśliwskie, kuligi, przejazdy bryczką i wierzchem. Prowadzi też pensjonat dla koni prywatnych. Na terenie Ośrodka ma swoją siedzibę Towarzystwo Hipoterapeutyczne, które służy pomocą dzieciom niepełnosprawnym – szczególnie tym z porażeniem mózgowym – prowadząc dla nich zajęcia rehabilitacyjne. Ośrodek organizuje m.in. coroczne Mistrzostwa Polski w powożeniu zaprzęgami konnymi, a także zawody w skokach przez przeszkody, biegi myśliwskie „Hubertusy” i inne. Ośrodek wyposażony jest w stajnie dla 50 koni, dwie kryte ujeżdżalnie umożliwiające prowadzenie zajęć również jesienią i zimą, padoki, wybiegi dla koni, parkur z przeszkodami oraz powozownię z ciekawymi eksponatami. Terenowe przeszkody crossowe, jedyne w województwie kujawsko-pomorskim, umożliwiają organizowanie zawodów we Wszechstronnym Konkursie Konia Wierzchowego. Od 2011 r. operatorem stadniny jest Caritas Diecezji Bydgoskiej.
Ptasia wyspa.
We wschodniej części Jeziora Myślęcińskiego, w pobliżu mola i kompleksu gastronomicznego LPKiW znajduje się owalna wyspa o wymiarach 169 × 73 i powierzchni 0,99 ha. Znaczna część linii brzegowej porośnięta drzewami i krzewami, wśród których dominuje sosna zwyczajna, brzoza brodawkowata, wierzba szara i wierzba wiciowa, a ponadto szuwarami z trzciny pospolitej, pałki szerokolistnej oraz wierzby.
Na wyspie od końca marca do lipca znajduje się największa w województwie kujawsko-pomorskim kolonia lęgowa mewy śmieszki i rzadkiej rybitwy rzecznej. W ciągu kilku miesięcy setki głośno zachowujących się ptaków krążą wokół wyspy na jeziorze, stanowiąc atrakcję przyrodniczą. Lęgi na wyspie pierwszy raz odnotowano w 1998 r., w kolejnych latach kolonia rozrosła się do ok. 1,8 tys. par śmieszek. Gniazda posadowione są w głębi wyspy w niezwykłym zagęszczeniu. W kwietniu samice mew wysiadują jaja, zaś w pierwszej dekadzie maja wykluwają się z nich pierwsze pisklęta. W listopadzie ptaki te odlatują na zimowiska w Niemczech lub Holandii, zaś powracają w marcu w celu budowy gniazd, składania jaj i wychowywania potomstwa. Miesiąc po lęgu mew śmieszek następuje okres lęgowy rybitw rzecznych. Na wyspie każdego roku przystępuje do rozrodu 110-120 par tych ptaków, wobec populacji 4 tys. na terenie całej Polski. Oznacza to, że jest to niezwykle ważna ostoja dla tego gatunku w skali całego kraju.
Kujawsko-Pomorskie Centrum Edukacji Ekologicznej.
Kujawsko-Pomorskie Centrum Edukacji Ekologicznej zostało założone w 1994. Początkowo mieściło się nad stawem myślęcińskim, a w 1999 r. zostało przeniesione do budynku dawnej leśniczówki „Zacisze”. Centrum jest wyposażone w pracownię komputerową, salę audiowizualną, mikroskopową, laboratorium chemiczne i noclegownię dla 35 osób. Ośrodek współpracuje ze środowiskiem akademickim Bydgoszczy, wydając wiele publikacji naukowych poświęconych ekologii. Patronuje też cyklicznym imprezom edukacyjno-rekreacyjnym takim jak „Święto wiosny”, „Dzień Ziemi” i „Z ekologią bez granic”. Zajmuje się nauczaniem przyrody i kształtowaniem zachowań proekologicznych wśród młodzieży. Służą temu m.in. specjalne ścieżki ekologiczne z tablicami informacyjnymi o florze i faunie parkowej. Jest organizatorem wielu imprez, akcji, wystaw, konkursów i sesje naukowych o zasięgu miejskim i regionalnym. 
Ekologiczne ścieżki dydaktyczne.
W parku utworzono siedem ścieżek dydaktycznych.
Myślęcińska Kolej Parkowa.
Kolejka o szerokości 600 mm (takiej samej, jak kursująca m.in. do Biskupina Żnińska Kolej Powiatowa) istnieje od 1996 r. Pierwszy odcinek linii (Las Gdański – Myślęcinek) oddano do użytku 28 kwietnia 1997 r. Dokładnie 4 lata później oddano do użytku odcinek Myślęcinek – Zacisze o długości 1160 m. Kolejka kursowała w sezonie co godzinę na trasie Las Gdański (lunapark) – Myślęcinek (dawne tereny wystawowe) – Zacisze (poniżej 4 km), umożliwiając dojazd do krańców parku osobom niezmotoryzowanym. Docelowo kolejka miała stworzyć trasę opasującą cały park w kształcie okręgu. 8 września 2011 r. w wyniku nocnego pożaru „parowozowni” Myślęcińskiej Kolejki Parkowej spłonęły lokomotywy, wagoniki oraz zaplecze techniczne. 28 lipca 2012 r. uruchomiono stylizowaną kolejkę kołową, której trasa zatacza pętlę wokół Myślęcinka.
Park Rozrywki.
Otwarto go w 1980 r. Jest położony w południowej, zalesionej części parku i posiada powierzchnię 20 ha. Działalność rozrywkowa trwa od 15 kwietnia do 15 października. Wyposażenie stanowią m.in. dmuchany „pałac”, „ślizg Gigant”, „autodrom”, kilka karuzel dla młodszych i starszych m.in. typu „trabant”, kolejka górska "smok", rollercoaster, łódź pirata, gabinet luster, mała kolejka szynowa i wiele innych. Na miejscu istnieje plac zabaw dla dzieci, obiekty gastronomiczne. W 2008 r. powstał park miniatur oraz siłownia pod gołym niebem, a w 2010 r. park linowy (w 2020 roku zbudowano całkiem nowe trasy). W 2012 r. na terenie Parku Rozrywki otwarto „Makroświat”, którego pierwszymi elementami było 16 modeli owadów, które w powiększeniu pokazują szczegóły anatomiczne m.in. biedronki, modliszki, pająka.
Zaginiony świat.
W pobliżu lunaparku, na terenie leśnym o pow. 5 ha w maju 2012 r. otwarto park jurajski „Zaginiony świat” z 40 figurami dinozaurów, z których np. diplodok mierzy 27 m wysokości. Oprócz modeli prehistorycznych gadów, które można także usłyszeć za sprawą projekcji dźwiękowych, znajduje się tu Muzeum Paleontologiczne z wystawą skamielin z poszczególnych okresów historycznych Ziemi, modele prehistorycznych ssaków oraz przedstawicieli zaginionych cywilizacji. Znajdująca się tu ścieżka edukacyjna wyposażona jest w tablice opisujące poszczególne okresy geologiczne historii Ziemi. Można tu także zostać poszukiwaczem bursztynu w Bursztynowym Labiryncie, a w Makroświecie przyjrzeć się z bliska stawonogom.
Polana „Różopole”.
Jest to duża polana śródleśna, położona w pobliżu Ogrodu Zoologicznego, gdzie zbudowana jest stała scena. Powstała pod koniec lat 70. XX w. wskutek pożaru, który pochłonął ok. 5 ha młodych drzew. Dyrekcja parku zaadaptowała pogorzelisko dla organizowania imprez masowych, zaś nazwa wiąże się z polem róż, które także w tym miejscu planowano. Od lat 80. XX w. miejsce to służy organizacji corocznych imprez plenerowych m.in. „Powitanie” i „Pożegnanie Lata” z udziałem znanych zespołów muzycznych i wokalistów, a także wypoczynkowi i rekreacji sportowej mieszkańców. W latach 2003-2008 na „Różopolu” występowali m.in. Myslovitz, Lady Punk, Urszula, Michał Milowicz, Blue Cafe, Zbigniew Wodecki, Monika Brodka, Krzysztof Krawczyk, Ewelina Flinta, Ryszard Rynkowski, Natalia Kukulska, Kombi II, Golec Orkiestra oraz liczne kabarety.
Całoroczne Centrum Rekreacji.
Na obszarze całego parku znajdują się m.in. korty tenisowe, boiska, ścieżka zdrowia, stanowiska dla wędkarzy, 9-dołkowe pole golfowe oraz Akademia Golfa z mini-polem golfowym. Od 2012 r. funkcjonuje wakepark składający się z wyciągu pozwalającego na pływanie na nartach wodnych i wakeboardzie, jak również wypożyczalnia sprzętu wodnego (łodzie, kajaki). W okresie zimowym oferta obejmuje stok narciarski z trzema trasami, tor saneczkowy, snowpark, trasę do zjazdów na pontonach, trasę do biegów narciarskich wiodącą dookoła stawów myślęcińskich. Na terenie LPKiW znajdował się kryty (od 2007 r.) skatepark, lecz w 2016 roku spłonął najprawdopodobniej z powodu źle zgaszonego papierosa.
Uroczysko „Zacisze”.
Znajduje się w północno-zachodniej części parku. Jest to szeroki parów utworzony we Wzgórzach Myślęcińskich, którego głównym akcentem jest polana u stóp zalesionych grądami wzgórz. Znajduje się tu źródełko wody podziemnej (pomnik przyrody, wydajność 2 litrów na minutę), które zasila system trzech kaskadowych stawów, przyrodnicza ścieżka dydaktyczna, a w pobliżu budynek Kujawsko-Pomorskiego Centrum Edukacji Ekologicznej. W sąsiedztwie znajduje się buczyna pomorska – jedna z niewielu enklaw tego ekosystemu w okolicy Bydgoszczy. Miejsce to dość często odwiedzają dzikie zwierzęta (sarny, dziki, zające), które można na żywo obserwować. Z polany można udać się na ścieżkę edukacyjną „Zacisze”, wzdłuż której postawiono tablice informujące na temat cech i walorów miejscowego ekosystemu.
Góra Myślęcińska.
Jest to jedno ze wzgórz Zbocza Fordońskiego, na którym urządzono tor zjazdowy dla narciarzy, snowboardzistów i saneczkarzy, a także tor zjazdowy dla rowerzystów. Nartostrada ma długość 230 m i do dyspozycji posiada 3 wyciągi, w tym jeden podporowy. Ze wzgórza rozpościera się rozległa panorama Bydgoszczy. Droga na wzgórze od strony Ogrodu Botanicznego prowadzi przez głazowisko urządzone na wzór kamiennego kręgu w Odrach (Bory Tucholskie). Góra Myślęcińska ma wysokość 97 m n.p.m., ale w latach 2007−2010 została w podwyższona do 107 m n.p.m., co stanowi najwyższą kulminację topograficzną na terytorium Bydgoszczy.
Rzeźby.
Na terenie parku corocznie w maju/czerwcu odbywają się warsztaty szkół plastycznych pod nazwą Ogólnopolski Plener Rzeźbiarski, organizowane przez Państwowy Zespół Szkół Plastycznych im. Leona Wyczółkowskiego w Bydgoszczy. Uczniowie tworzą rzeźby z drewna, które mają formę pomników lub też fantazyjnie ukształtowanych ławek dla spacerowiczów. Twórczość ta pozostaje w parku upiększając alejki spacerowe i stanowiąc atrakcję m.in. dla dzieci. W 2012 r. w imprezie brało udział 49 uczestników z 11 szkół plastycznych w Polsce.
Centrum wystawienniczo-targowe.
W 2008 r. na północnych obrzeżach parku rozpoczęto budowę centrum wystawienniczo-targowego. Począwszy od 2009 r. corocznie w maju odbywają się tu Międzynarodowe Targi „WOD-KAN”. Od 2010 centrum wykorzystywane jest nie tylko dla organizacji imprez gospodarczych, ale również kulturalnych i rozrywkowych. W 2014 r. przystąpiono do budowy hali wystawienniczej u zbiegu ulic Gdańskiej i Rekreacyjnej, którą otwarto 24 września 2015 jako Bydgoskie Centrum Targowo-Wystawiennicze. Planowane jest połączenie ścieżką spacerową z centrum parku.
Tereny handlowo-wystawowe.
Tereny te znajdują się w północno-wschodniej części parku, wzdłuż ul. Gdańskiej. W 1972 r. wzniesiono tu pawilony wystawowe na uroczystość centralnych dożynek, na których gościły elity państwowe, m.in. ówczesny I sekretarz KC PZPR Edward Gierek. W latach 80. w pawilonach eksponowano wystawy stałe i czasowe, a w ich otoczeniu urządzono m.in. baseny otwarte. W latach 2006−2010 tereny przeznaczono pod budowę dużego aquaparku, który ostatecznie nie powstał. W 2016 rozebrano od dawna nieużywany mikroblok z wielkiej płyty, który w 2021 stał się bohaterem mediów społecznościowych.
Część gastronomiczna i hotelowa.
W części wschodniej i północnej parku znajdują się stałe (np. Karczma Kujawska) i sezonowe obiekty gastronomiczne oraz trzygwiazdkowy hotel „Pałac”. Nad stawem parkowym zbudowano molo, przy którym w sezonie odbywają się koncerty i różnorodne imprezy plenerowe.
Ogród Botaniczny IHAR.
Przy północnej granicy parku znajduje się Ogród Botaniczny należący do Instytutu Hodowli i Aklimatyzacji Roślin. Istnieje w Bydgoszczy od 1951 r., a w Myślęcinku od 1977 r. Jest to ogród specjalistyczny, gromadzący określone kolekcje roślinne: traw, roślin użytkowych, energetycznych oraz gatunków dla celów rekultywacji terenów poprzemysłowych. Służy także działalności dydaktyczno-wychowawczej, popularyzatorskiej i rekreacyjnej. W ogrodzie znajduje się najbogatsza w Polsce kolekcja odmian traw, licząca 650 gatunków, która w 2007 r. uzyskała tytuł „Narodowej kolekcji traw i turzyc”.
Szlaki turystyczne.
Szlaki piesze.
Przez Leśny Park Kultury i Wypoczynku wiedzie szereg szlaków turystycznych, m.in. szlak Brdy wiodący z Brdyujścia do Smukały, a następnie wzdłuż Brdy i Zalewu Koronowskiego do Konarzyn. Kolejny z nich to szlak turystyczny im. dr S. Meysnera rozpoczynający się przy pętli tramwajowej LPKiW wiodący do szpitala Gruźliczego w Smukale Górnej. W parku rozpoczyna się również pieszy szlak turystyczny im. Jeremiego Przybory prowadzący wzdłuż Zbocza Fordońskiego do Mariampola.
Turystyka rowerowa.
Dla kolarzy udostępnione są w parku: alejki i dukty leśne, tor crossowy dla jazdy ekstremalnej na stoku Góry Myślęcińskiej (250 m) oraz tor kolarstwa górskiego w pobliżu Centrum Edukacji Ekologicznej. W obrębie LPKiW wytyczono także drogi rowerowe wzdłuż ul. Hipicznej (3 km) i Gdańskiej (1,5 km). Przed wejściem do skateparku mieści się wypożyczalnia rowerów typu holenderskiego, pojazdów trzy- i czterokołowych oraz rolek. W 2022 rozpoczęto budowę drogi rowerowej o długości 2,3 km, biegnącej wzdłuż północnej granicy parku. Koszt prac to 4,7 mln zł przy dofinansowaniu ze środków UE w wysokości 2,4 mln zł.
Ukształtowanie terenu.
Z morfologicznego punktu widzenia teren parku i jego najbliższe okolice należą do kilku jednostek fizyczno-geograficznych.
Południowe tereny leżą w pradolinie Toruńsko-Eberswaldzkiej, w obrębie mezoregionu Kotlina Toruńska i mikroregionu Terasa Bydgoska, zaś północne należą do Pojezierzy Południowopomorskich, w obrębie mezoregionów: Wysoczyzny Świeckiej i Doliny Brdy (zachodnie obrzeża parku). Granicą podprowincji Niżu Środkowoeuropejskiego w obrębie parku jest Zbocze Fordońskie, które stanowi malowniczą krawędź wysoczyzny o wysokości względnej ponad 40 m, poprzecinaną formami erozyjnymi i dolinkami odwadnianymi przez cieki wodne.
Historia geologiczna.
Ukształtowanie terenu parku miało miejsce podczas wycofywania się lodowca na linię moren pomorskich 15 tys. lat temu. Powstała wówczas Pradolina Toruńsko-Eberswaldzka, której dno w Myślęcinku osiągnęło wysokość 52–55 m n.p.m., podczas gdy wysoczyzna morenowa wznosiła się na poziomie 92–97 m n.p.m. Zachodnie rubieże parku objęły dolinę sandrową Brdy, powstałą wskutek spływu wód roztopowych z północy ku pradolinie. Po ostatecznym ukształtowaniu przełomu dolnej Wisły pod Fordonem ok. 12 tys. lat temu, ustała erozja wód płynących rzeźbiąca pradolinę, natomiast wzmogły się procesy denudacyjne i eoliczne przekształcające glacjalne formy terenu. Wskutek erozji zbocza powstał system dolinek erozyjnych, o dużej długości i głębokości. U ich wylotu wypłukany przez cieki materiał osadził się w postaci stożkow napływowych. Natomiast na terasie pradolinnej w południowej części parku występują niewielkie wały wydmowe, usypane przez wiatry przed utrwaleniem form terenu przez szatę roślinną.
Rzeźba terenu.
Na terenie parku można wyróżnić następujące formy rzeźby terenu:
Poziom terasowy jest płaski, a niewielkie urozmaicenie rzeźby związane jest z pagórkami pochodzenia eolicznego o wysokości 2,5–3 m (56,9 m n.p.m.) występującymi w części południowej, np. w obrębie Parku Rozrywki oraz niewielkimi obniżeniami w części zachodniej Parku, z których najniższe osiąga 50 m n.p.m.
Wysoczyzna morenowa cechuje się większym zróżnicowaniem rzeźby terenu, ponieważ występuje tu większa ilość form wypukłych i wklęsłych. Wysokości względne są jednak niewielkie i nie przekraczają 4 m. W związku z niewielkimi nachyleniami oraz „maskującym” deniwelacje lasem – są one również słabo widoczne. Na tym terenie, na zachód od trasy do Niemcza występuje najwyższy punkt na terenie Parku osiągający wysokość 97,7 m n.p.m. (nie licząc sztucznie podwyższonej Góry Myślęcińskiej, która osiąga 107 m n.p.m.).
Strefa zboczowa wysoczyzny morenowej charakteryzuje się największym zróżnicowaniem rzeźby terenu. Powodują je przede wszystkim dolinki erozyjne, którymi obecnie lub w niedalekiej przeszłości geologicznej płynęły strumienie doprowadzające do pradoliny. Największe pod względem długości i szerokości występują w obrębie Ogrodu Botanicznego (Struga Myślęcińska, Struga Zacisze), przy czym ich górne źródliskowe odcinki znajdują się poza granicami parku. Obie dolinki przecina północny odcinek obwodnicy parkowej.
Dolinki.
Zbocze Fordońskie na terenie parku charakteryzuje się silnymi rozcięciami erozyjnymi, powstałymi w klimacie peryglacjalnym. Do największych utworów tego typu należą: dolinki: Strugi Myślęcińskiej, Strugi Zacisze, Strugi Rynkowskiej oraz dolinka Przy Torach. Ich rozgałęzienia powodują znaczne zróżnicowanie rzeźby terenu, biotopów, co skutkuje dużym zróżnicowaniem zbiorowisk roślinnych i krajobrazu.
Dolinka Strugi Myślęcińskiej ma długość ok. 1,3 km i charakteryzuje się wyraźnie wykształconym dnem, którego szerokość waha się w granicach 120–130 m. Jest ona zaadaptowana jako element Ogrodu Botanicznego, a w jej dnie wykształcono stawy kaskadowe.
Dolinka Strugi Zacisze, której długość przekracza nieco 2 km, ma mniej wyraźnie wykształcone dno. Można je wyróżnić tylko w odcinku górnym – w pobliżu obwodnicy oraz w odcinku ujściowym. Dolinka „Zacisze” w odcinku górnym „wcina” się w wysoczyznę, dość stromymi choć niezbyt głębokimi wąwozami. Tworzy równocześnie rozległe dno o szerokości 50–250 m i długości ok. 300 m.
Dolinki położone na zachód od promenady parkowej, na terenie zalesionym, są znacznie krótsze i nie prowadzą wody poza krótkim okresem wiosennym. Długość największych z nich waha się w granicach ok. 300–600 m. Z uwagi na bogate siedliska leśne, zróżnicowaną rzeźbę terenu, wysięki wód podziemnych, są potencjalnym obiektem do objęcia ochroną w rezerwacie częściowym.
Kolejne rozcięcie tworzy dolinka, której ujście na terasę pradolinną znajduje się niedaleko torów kolejowych. W odcinku górnym jej przebieg jest równoległy do zbocza wysoczyzny. Dno jest słabo wykształcone, natomiast deniwelacje dochodzą do 25 m, a zbocza mają znaczne nachylenie. W odcinku dolnym dolinka rozszerza się, a dno ma ok. 60–70 m szerokości.
Najdalej na zachód położoną dolinkę Strugi Rynkowskiej w odcinku górnym zniszczono poprzez wykonywanie szerokich wykopów w związku z budową torowiska. W odcinku środkowym i dolnym dolinka ta ma niewielką głębokość i łagodnie nachylone zbocza. Uchodzi ona na terasę pradolinną w pobliżu obwodnicy parkowej.
Wody.
Utworzone zbiorniki wodne w dolinkach: Myślęcińskiej i Zacisze, na terenie Ogrodu Fauny Polskiej oraz jedyny większy zbiornik wodny na terasie pradolinnej usytuowany u podnóża zbocza, stanowią istotny element ukształtowania terenu Parku. Stawy w dolince Myślęcińskiej (11) i Zacisze (2) powstały głównie w wyniku przegrodzenia koryt strumieni, co spowodowało spiętrzenie wody, powstanie kilkunastu małych zbiorników o łącznej powierzchni 8,3 ha i zalanie fragmentów dna dolinek.
Na przestrzeni 1 km różnica wysokości między nimi wynosi 20,5 m. Przegrody mają charakter budowli kamienno-ziemnych. Powierzchnia stawów waha się w granicach od ok. 3700 m² do ok. 500 m², a ich głębokość nie przekracza 2 m.
Główny staw parkowy zajmuje powierzchnię 10,2 ha, zaś długość jego linii brzegowej wynosi 4,15 km. Rozciąga się wzdłuż podnóża zbocza wysoczyzny, od terenów wystawowych, aż do promenady parkowej. Jest on rozczłonkowany na zbiornik zachodni i wschodni, w obrębie którego znajduje się tzw. „ptasia wyspa”. Średnia głębokość stawu wynosi 0,7-1,3 m, zaś wartość maksymalna 3 m. Jezioro zasilane jest za pomocą systemu podziemnych kanałów, wodami strug: Myślęcińskiej, Zacisze oraz rowu Zacisze.
W Zboczu Fordońskim, a zwłaszcza w dolinkach erozyjnych występują wysięki wód podziemnych z niszami źródliskowymi. Są to elementy biotopu ważne pod względem przyrodniczym.
Przekształcenia antropogeniczne.
Przeprowadzenie ciągów komunikacyjnych, głównie dróg kołowych, torów kolejowych i ścieżek dla pieszych wymagało złagodzenia dużych spadków lub wykonania wykopów czy nasypów. Ten typ zabiegów widoczny jest na terenie Ogrodu Botanicznego, gdzie w celu ułatwienia zwiedzania, spacerów utworzono system ścieżek – ciągów spacerowych. Podobne zmiany, chociaż o większym natężeniu, widoczne są we wschodniej części parku. Morfologicznymi formami terenu utworzonymi przez człowieka są także: nasyp kolejowy na całym odcinku przebiegu przez park, nasyp ciągnący się na krótkim odcinku promenady parkowej oraz wąwóz, którym przebiega torfowisko w zachodniej części parku.
Gleby.
Dolny taras Myślęcinka zbudowany jest z piasków przewarstwionych żwirami o miąższości ponad 60 m. Wykształciły się tu gleby bielicowe, rdzawe bielicowane, a na niewielkiej powierzchni gleby płowe. Lokalnie w wyniku akumulacji namułów organicznych na liniach spływu wód, występują czarne ziemie i gleby murszowe. W strefie przyzboczowej występują gleby deluwialne o dobrych właściwościach troficznych. Z kolei na wysoczyźnie, zbudowanej na glinie morenowej dominują gleby brunatne właściwe, kwaśne i wyługowane, brunatne bielicowane i płowe.
Różnorodność przyrodnicza.
Park charakteryzuje się dużą różnorodnością biologiczną, co jest następstwem znacznej zmienności siedlisk w poszczególnych jego obszarach. Występują tu niemal wszystkie środowiska leśne: od łęgów po bory, zbiorowiska bagienne oraz łąkowe od wilgotnych po sucholubne.
Flora.
Z drzew iglastych, które stanowią 93% wszystkich gatunków drzew parku największy udział ma sosna (92%), a w domieszkach występują także: świerk pospolity, jodła biała i modrzew (1% udziału w drzewostanie).
Drzewa liściaste stanowią 7% całego drzewostanu parkowego i składają się następujących gatunków: buka pospolitego, dębu czerwonego, grabu pospolitego, lipy drobnolistnej i szerokolistnej, jesionu wyniosłego i innych. Na słabszych glebach występuje często dąb bezszypułkowy i grab zwyczajny, a na żyźniejszych różne gatunki klonu i lipy oraz topole, wierzby, olsze, wiązy, brzozy, leszczyna, robinia akacjowa, jarząb pospolity, kasztanowiec zwyczajny, jabłoń dzika i grusza pospolita.
Krzewy i krzewinki są reprezentowane głównie przez tarninę, czeremchę, berberys zwyczajny, dereń świdwę i wiele innych gatunków. W parku występuje także wiele roślin zielnych (w tym gatunki kserotermiczne), zaś flora roślin trawiastych zalicza się do 87 rodzajów i 28 rodzin.
Typy i charakter środowisk roślinnych:
Fauna.
Fauna zwierząt kręgowych na terenie parku obejmuje przede wszystkim drobne ssaki, zwłaszcza gryzonie, owadożerne i zającokształtne. Z większych zwierząt w stanie dzikim można spotkać: sarny, dziki, rzadziej borsuki, jenoty, łasice, tchórze, kuny domowe oraz lisy.
Licznie reprezentowana jest awifauna, w tym zwłaszcza ptaki wodne i błotne. Wyspa na stawie parkowym jest jednym z większych w województwie kujawsko-pomorskim miejsc lęgowych mewy śmieszki i rybitwy rzecznej. Licznie występują płazy i gady oraz bezkręgowce. Stawy parkowe są zarybione gatunkami z rodziny karpiowatych, okoniowatych, łososiowatych i cierniowatych.
Stanowiska roślin chronionych.
Na terenie Parku znajdują się stanowiska roślin chronionych i grzybów.
Grzyby.
Wkład w zachowanie różnorodności biologicznej flory ma Ogród Botaniczny zlokalizowany w parku. Rolę dydaktyczną i wypoczynkową spełnia Ogród Botaniczny LKPiW, zaś położony na północ od niego Ogród Botaniczny Instytutu Hodowli i Aklimatyzacji Roślin prowadzi dodatkowo badania naukowe z dziedziny florystyki i aklimatyzacji.

</doc>
